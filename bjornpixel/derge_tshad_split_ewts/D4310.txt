@## / /
rgya gar skad du /
aSh+Ta aM ga hr-i da ya /
saM hit+ta nA ma /
bod skad du /
yan lag brgyad pa'i snying po bsdus pa zhes bya ba /
bcom ldan 'das de bzhin gshegs pa sman gyi bla bai DUr+ya 'od kyi rgyal po la phyag 'tshal lo / /
'dod chags la sogs ma lus pa yind / /
rgyun du 'brel pas lus kun ma lus khyab / /
'dod dang gti mug khro ba sel ba yi / /
sman pa sngon med de la phyag 'tshal lo / /
de nas tshe ring par 'dod pa'i le'u bshad par bya'o / /
rgyun shes kyi bu la sogs pa drang srong chen po rnams kyis 'di ltar bshad do / /
tshe ni ring par 'dod pa yis /
chos dang nor dang bde ba bsgrub / /
tshe yi rig byed lung bshad pa / /
rab tu gus par bya bar gyis / /
tshangs pas tshe yi rig byed dran / /
skye dgu'i bdag la bshad pa yin / /
de yis tha skar des brgya byin / /
des rgyun shes stsogs drang srong la'o / /
de yis me bzhin 'jug la stsogs / /
de rnams kyis rgyud so sor byas / /
shin tu 'thob pa de rnams las / /
rab ces phal cher btus pa ni / /
shin tu bsdus min rgyas min par / /
yan lag brgyad pa'i snying po byas / /
lus dang byis pa gdon lus stod / /
mtshon dang mche ba rgas ro tsa / /
gso dpyad gang la gnas pa yi / /
yan lag brgyad du de bshad do / /
rlung dang mkhris pa bad kan yang / /
nyes pa rnam gsum mdor bsdus yin / /
de ni rnam gyur ma gyur pas / /
lus ni 'joms dang gnas pa yin / /
des khyab gyur kyang snying ga dang / /
lte ba'i 'og bar steng na gnas / /
na tshod nyin zhag zas zos la / /
de ni mtha' dbus stsogs rtogs rim / /
des ni 'ju ba mi snyoms rno / /
chung dang mnyam pas mnyam par 'gyur / /
de ni lto ba sra snyi ran / /
mnyam pas kyang ni bar mar 'gyur / /
skye ba'i dang por khu khrag gnas / /
dug can srin bu'i dug dang mtshungs / /
de ni rang bzhin rnam gsum ste / /
chung 'bring chen po so sor lta / /
ma lus pa la khams mnyam pa / /
mchog yin nyes pa gnyis 'byung smad / /
de la rlung ni rtsub cing yang / /
grang zhing sra la phra zhing g.yo / /
mkhris pa smum bcas rno zhing dro / /
yang zhing dri mnam 'khru zhing gsher / /
bad kan snum bsil lci ba dang / /
rtul zhing 'jam brtan 'byar ba gcan / /
de gnyis gsum zad 'khrugs pa las / /
ldan pa dang ni 'dus pa yin / /
lus zungs dngas ma khrag dang sha //
tshil dang rus rkang khu chu ste / /
gnod bya bdun yin dri ma gcin / /
bshang brdul la stsogs pa yin / /
thams cad mnyam pas 'phel 'gyur zhing / /
de las bzlog pas gnod par 'gyur / /
ro ni mngar skyur lan tshwa dang /
tsha dang kha dang bska ba ste / /
rdzas drug la gnas de dag kyang / /
go rims bzhin du stobs chen yin / /
de las dang po'i gsum po ni / /
rlung 'joms tshwa stsogs bad kan sel / /
bska dang kha dang mngar ba ni / /
mkhris sel gzhan dag skyed pa yin / /
de ltar rdzas ni rnam pa gsum / /
zhi 'khrugs tha mal gnas la phan / /
de la tsha bsil phul byung bas / /
nus pa rnam pa gnyis su bshad / /
rdzas ni khu ba rnam gsum ste / /
mngar skyur tsha ba'i bdag nyid can /
yon tan lci rtul bsil dang snum / /
'jam dang bska ba mnyen dang brtan / /
phra dang bcas shing bska bag can / /
de bzlog pa dang nyi shu yin / /
dus don las kyi sbyor ba rnams / /
dman dang log par lhag pa dang / /
yang dag sbyor bas nad dang ni / /
nad med rgyu gcig yin zhes bya / /
nad ni nyes pa ma snyoms yin / /
nyes pa snyoms pa nad med nyid / /
de la nad ni rang bzhin gnas / /
glo bur cha yis gnyis su bshad / /
de rnams lus sems dbye ba yis / /
gnas kyang rnam pa gnyis yin no / /
'dod chags gti mug kyang yid kyi / /
nyes pa gnyis su bstan pa yin / /
nad pa blta dang reg pa dang / /
dris pa yas ni yongs su brtag /
nad kyi gzhi yi dang po'i tshul / /
mtshan nyid nyer bsten 'thob pa yin / /
sa dang lus kyi bye brag gis / /
'di la yul sa rnam gnyis bshad / /
skams phal cher rlung skyed cing / /
rlan can bad kan 'phel ba yin / /
cha mnyam nyes pa mnyam pa ste / /
sa yi phyogs ni gsum du bshad / /
skad cig la sogs nad kyi skabs / /
dus su sman ni sbyor bar byed / /
mdor na sman ni rnam gnyis te / /
sbyang ba dang ni zhi ba'o / /
lus las byung ba'i nad rnams kyi / /
rim gyis sman gyi dam pa ni / /
mas gtong bkru sman slon sman dang / /
de bzhin til mar mar sbrang rtsi / /
blo dang brtan bdag stsogs shes pa / /
sems kyi nyes pa'i sman mchog yin / /
gso ba dag tu bstan pa ni / /
sman pa sman dang nad g.yog dang / /
nad pa yan lag rnam bzhi ste / /
re re'ang rnam pa bzhi bzhi yin / /
sman pa mkhas stegs gzhung don shes / /
las rnams mthong bzhin gtsang ba yin / /
sman ni cho ga mang po dang / /
yon tan mang ldan phun tshogs 'phrod / /
nad g.yog rjes brtse gtsang sbra can / /
sgrim zhing blo dang ldan pa yin / /
nad pa phyug cing bsgo ba nyan / /
shes par nus shing snying stobs ldan / /
sman kun bzod par nus pa'i lus / /
skyes bu gzhon zhing bdag nyid thul / /
gnad du ma song rgyu sngar tshul / /
mtshan nyid chung dang gnod pa med / /
gnod bya yul dus rang bzhin rnams / /
mtshungs min yan lag phun sum tshogs / /
bza' ni rjes su mthun pa la / /
nyes pa lam gcig gsar gso sla / /
nad ni mtshan stsogs kyis btab cing / /
gso ba dka' zhing de las 'dres / /
tshe yi lhag ma lus phyir 'tsho / /
go bzlog pa la goms phan nyid / /
bcos pa'i thabs med nyid du 'gyur / /
shin tu phyin ci log par gnas / /
'dod dang rmongs dang khro bar byed / /
'chi ltas snang zhing dbang po nyams / /
sman pa rgyal po la sdang dang / /
de dang mi mdza' sdang ba dang / /
yo byad mi 'byor brel ba dang / /
nyan du mi btub tshe zad dang / /
gtum zhing mya ngan la mnan 'jigs / /
byas pa mi gzo sman brnyas spangs / /
de nas gzhan yang rgyud 'di yi / /
le'u bsdus pa bshad bya ste / /
tshe ring nyin re dus spyod dang / /
nad med bya dang btung ba dang / /
zas shes bya dang zas bsdam dang / /
zas tshod sman dang ro la gnas / /
nad shes bya dang de'i dbye ba / /
de gso ba dang gso thabs gnyis / /
sbyang stsogs snum chos khrus brta bya / /
sman dung khar dor mig bkru dang / /
gso dang dbyung thabs zug rngu mtshon / /
gtar dpyad zug rngu dbyung ba'i dpyad / /
mtshon dang thal sman me btsa'i las / /
mdog nas le'u sum cu ni / /
'di yin lus kyi brjod bya ste / /
mngal du 'jug dang de'i nad dang / /
yan lag gnad kyi bye brag dang / /
rnam 'gyur bang chen las byung drug /
nad kun 'byung ba'i nad gzhi dang / /
rims khrag dbugs mi bde gcong stsogs / /
chang dang gzhang 'brum tshad pa'i nad / /
chu 'gags gcin ni snyi ba dang / /
khong 'bras dmu rdzing dag dang ni / /
skya rbab mdze nad rlung gis gzir / /
dreg nag dag dang bcu drug yin / /
rims nad gso dang khrag dang ni / /
lud pa dbugs mi bde dang gcong / /
slon dang chang nad gzhang 'brum dang / /
tshad nad pho ba gcin nad gnyis / /
khong 'bras skran dang dmu rdzing dang / /
sbya rbab 'or nad me dbal dang / /
mdze dang sha bkra rlung nad dang / /
drag nad gso ba'i dpyad rnams te / /
le'u nyi shu gnyis 'di yin // //
de las gzhan pa cho ga grub / /
skyug sman bkru sman cho ga dang / /
de grub mas gtong cho ga dang / /
mas gtong nyes grub drug pa ni / /
sman yin de nas phyi ma ni / /
byis pa nyer spyod de'i nad dang / /
de gdon 'byung por gtogs pa gnyis / /
smyo dang brjed byed stsogs gnyis gnyis / /
mig chu rdzi ma'i grwa mtshams dang / /
mig 'bras rab rib mthong nyams gsum / /
gnyis gnyis kun la 'gro ba yin / /
rna nad sna dang kha nad mgo'i / /
rma dang chag grugs mtshan bar rdol / /
'bras stsogs phra mo'i nad rnams dang / /
gsang ba'i nad ni tha dad gnyis / /
dug dang sbrul dang srin bu'i dug /
byi ba dang ni bcud kyis len / /
bu med sa bon gso ba ste / /
le'u bzhi bcu nyid yin no / /
de ltar le'u ni brgya nyi shu / /
gnas ni drug tu bshad pa yin / /
yan lag brgyad pa'i snying po bsdus pa las /
mdo'i gnas kyi le'u dang po'o // //
de nas nyin re zhing dpyad pa'i le'u bshad par bya'o / /
bde gnas tshe ni bsrung ba'i phyir / /
yud tsam tshangs phyir gnas te langs / /
lus kyi bya ba rdzogs byas nas / /
de nas gtsang sbra'i cho ga bya / /
arka n+ya gro d+ha seng ldeng / /
ka rany+dza ka ku la stsogs / /
bska dang tsha dang kha ba dag /
rtse 'jam nang par zas spyad nas / /
so dang rnyil la ma gnod par / /
so yi dag byed bca' bar bya / /
ma zhu slon bro dbugs mi bde / /
lud pa lu rims kha yon can / /
skom zhing kha skams snying mig rna / /
mgo bo na bas 'di mi bca' / /
rtag tu mig sman skyer khaN+Da / /
mig la phan pas de phyir bsten / /
de ni me yi rang bzhin te / /
lhag par bad kan la 'jigs pas / /
mchi ma 'dzag phyir skyer khaN+Da / /
zhag bdun zhing ni blugs par bya / /
de nas sna sman mkhur bkang dor / /
dud pa so rtsi bsten par bya / /
so rtsi glo 'grams mkhris pa khrag /
rtsub pas mig ni na ba dang / /
dug gis brgyal zhing chang nad gzir / /
lus skem gyur la gnod pa yin / /
rtag tu bsku byug spyod byed na / /
de ni rgas ngal rlung 'joms yin / /
mig gsal lus rgyas tshe 'phel zhing / /
gnyid 'od pags 'jam rtas byed yin / /
des ni mgo dang rna ba dang / /
rkang pa khyad par rtag tu brtan / /
bad kan skyes dang ma zhu dang / /
bkru sman stsogs btang bsku byug spang / /
yang zhing las ni nus pa dang / /
me yi drod skyed tshul 'bri la / /
lus kyi skabs phyed mkhregs pa nyid / /
rtsol ba las ni 'byung bar 'gyur / /
rlung mkhris nad can byis pa dang / /
rgas shing 'khogs pas de spang bya / /
stobs ldan snum bag za ba dang / /
grang ba'i dus dang dpyid dus dang / /
nus ldan dag gis de bsten bya / /
de las gzhan tshe dal ba nyid / /
de byas ci bder lus dag ni / /
kun nas yongs su mnye bar bya / /
rtsol ba de byas zin nas ni / /
bde bar lus kun gnas par bya / /
shin tu rtsol bas lud pa dang / /
skom dang gcong can mi dran mun / /
khrag dang mkhris rgyas ngal dang dub / /
rims dang slon pa 'byung bar 'gyur / /
rtsol ba mi nyal lam bud med / /
dgod dang smra sogs shugs 'byin dang / /
seng ges glang po drangs pa bzhin / /
shin tu drags pas ma rung 'gyur / /
dril phyis bad kan sel ba dang / /
tshil ni rab tu zhu byed cing / /
yan lag brtan par byed pa dang / /
pags pa gsal bar byed pa'i mchog / /
khrus ni drod skyed ro tsa dang / /
tshe dang mdangs dang stobs rab skyed / /
g.ya' dang dri ma ngal dang rdul / /
snyom skom lus tsha mi shis sel / /
chu dron gyis ni lus kyi smad / /
blugs shing bkrus pa stobs skyed yin / /
de nyid mgor blugs khrus byas na / /
skra dang mig gi stobs 'phrog yin / /
khrus ni 'gram chags mig nad dang / /
rna ba'i nad dang tshad pas 'khru / /
lto sbos cham pa ma zhu dang / /
zos ma thag pa rnams la smad / /
zhu nas phan zhing ran par za / /
bshang stsogs nan gyis brnag mi bya / /
shugs ma phyung bar gzhan mi bya / /
gnod las mi bde bar ma yin / /
sems can thams cad bde 'dod phyir / /
rtsom pa kun la 'jug par 'dod / /
bde bar chos med par ma yin / /
de bas chos la brtson par bya / /
mos pas dge ba'i bshes gnyen bsten / /
cig shos ring du spang bar bya / /
'tshe dang brku dang 'dod log spyod / /
phra ma ngag rtsub brdzun tshig dang / /
mi 'brel smra dang gnod sems dang / /
brnab sems lta ba phyin ci log /
de ltar sdig pa'i las rnams bcu / /
lus ngag yid kyis spang bar bya / /
phongs pa nad pa mya ngan gzir / /
ci nus par ni phan gdags bya / /
'bu srin grog sbur dag la yang / /
rang dang 'dra bar rtag tu blta / /
lha dang dge slong bram ze dang / /
sman pa rgan rgyal mgron pos mchod / /
slong la rgyab kyis phyogs mi bya / /
brnyas par mi bya tshar mi gcad / /
gnod par byed brtson dgra gzhan la'ang / /
phan gdags pa ni gtso cher bya / /
'byor dang rgud la'ang yid gcig bya / /
rgyu la phrag dog 'bras bu min / /
dus su phan dang ran par smra / /
slu ba med cing nges par bya / /
bzhin 'dzum gsong por smra ba dang / /
spyod pa bzang zhing snying rje 'jam / /
gcig pu bde min thams cad la /
yid mi brtan zhing dogs mi bya / /
su yang bdag gi dgra yin dang / /
bdag ni su yi dgrar gyur dang / /
brnyas dang bdag la gtso bo ni / /
mi byams zhes ni smra mi bya / /
'gro ba'i bsam pa shes nas ni / /
gang zhig ji ltar yongs mgu ba / /
de la de bzhin rjes 'jug cing / /
gzhan dag dga' byed mdzangs pa yin / /
dbang po gzir bar mi bya zhing / /
'di rab nyams bder bya ba'ang min / /
tshoms gsum med pa'i rtsom pa la / /
mi bsten de dang 'gal mi bya / /
chos rnams kun gyi lam la ni / /
dbu ma'i lam gyi rjes 'jug bya / /
skra sen kha spu ring mi gzhag /
sgo dgu rkang pa dri med bya / /
khrus la dga' zhing dri zhim bsgo / /
cha lugs bzang zhing mi 'phyar spa / /
rin chen grub pa'i gsang sngags dang / /
sman chen rtag tu bcang bar bya / /
gdugs dkar lham dang ldan pa ni / /
gnya' shing gang tsam blta zhing 'gro / /
mtshan mo don chen dag la ni / /
dbyig thogs mgo dkri grogs ldan bya / /
mchod rten mchod bya rgyal mtshan dang / /
mi shis grib ma thal phub dang / /
mi gtsang gseg bod gtor ma dang / /
khrus byas sa ni 'gom mi bya / /
chu bor rgyal te 'gro mi bya / /
me chen phung por 'gro mi bya / /
the tshom bcas pa'i gru shing la / /
bzhon pa mi bsrun bzhin mi 'dzeg /
sbrid pa gad mo glal ba la / /
kha ni gdangs par mi bya'o / /
sna ni brud par mi bya zhing / /
don med sa ris mi bya'o / /
lus kyi yan lag mi gcu zhing / /
tsog tsog por yang 'dug mi bya / /
lus ngag yid kyi spyod pa ni / /
snga nas ngal las bzlog par bya / /
bus 'greng yun rings gnas mi bya / /
mtshan mo shing drung bsten mi bya / /
sum mdo mchod rten drung bzhi mdo / /
lha'i khang pa yang de bzhin no / /
gsod sa 'brog stong khang stong dang / /
dur khrod du ni nyin mo'ang min / /
rnam kun nyi ma la mi blta / /
mgo yis khur ni bskur mi bya / /
shin tu phra dang 'tsher ba dang / /
mi gtsang mi sdug rgyun mi blta / /
chang 'tshong ba dang sbyor ba dag /
sbyin dang len la spyad mi bya / /
mdun gyi ser bu nyi tshan rdul / /
ba mo dang ni rlung rtsub dang / /
sbrid bsgregs pa lud pa zas / /
gnyid log nyal po gcu mi bya / /
gad kha'i grib ma rgyal po sdang / /
sbrul gdug gcan gzan rwa can dang / /
dus mtshams dag tu zas bza' dang / /
bud med nyal klog sems las dang / /
dgra bo'i nar mar zan tshogs 'dus / /
smad 'tshong tshong pa'i zas dag dang / /
lus dang mchu dang sen sgra 'byin / /
lag pa skra ni sprugs pa dang / /
chu me mchod bya'i bar du 'gro / /
ro bsregs la brten dud pa dang / /
chang stsogs chags dang bud med la / /
yid rton rang dbang gyur pa spang / /
blo ldan spyod pa thams cad la / /
'jig rten nyid ni slob dpon yin / /
de bas 'jig rten pa yi don / /
rtogs par byed pas de nyid bya / /
snying rjes brlan zhing gtong dang ldan / /
lus dang ngag yid dul ba dang / /
gzhan gyi don la rang don sems / /
de dag dam pa'i spyod mthar thug /
da ltar bdag ni nyin mtshan du / /
ji lta bur ni gnas 'gro zhes / /
rtag tu dran pa nyer 'jog pa / /
sdug bsngal snod du mi 'gyur ro / /
de ltar spyod pa mdor bsdus pas / /
gang zhig kun tu spyod byed pa / /
tshe dang nad med dbang phyug dang / /
grags pa 'jig rten rtag 'thob 'gyur / /
yan lag brgyad pa'i snying po bsdus pa las / /
mdo'i gnas kyi le'u gnyis pa'o // //
de nas dus su spyod pa'i le'u bshad par bya'o / /
dgun zla ra ba stsogs gnyis gnyis / /
rim bzhin dus ni drug tu bshad / /
de las dgun zla tha chungs stsogs / /
gsum ni byang du 'gro zhes bya / /
de tshe mi rnams nyin re bzhin / /
mthu 'phrogs pa zhes bya ba yin / /
de tshe shin tu rno zhing tsha / /
rtsub pa'i las kyi ngo bo nyid / /
nyi ma rlung gi zla ba yi / /
sa yi yon tan zad par byed / /
'dir ni tshab ska kha ba yi / /
ro rnams stobs ni che ba yin / /
de bas me ni mthu stobs 'phrog /
lho phyogs su ni 'gro ba'i dus / /
dbyar la sogs pa'i slar stobs skyed / /
'di stobs slar ni skyed pas na / /
'dir ni bsil bas zla ba ni / /
stobs dang ldan pas nyi ma 'bri / /
char 'bab pa dang rlung bsil bas / /
sa stengs tsha ba zhi ba na / /
'dir ni snum dang skyur lan tshwa / /
mngar ba'i ro rnams mthu skyed do / /
dgun tshe char dang tsha dus su / /
stobs chung lhag ma dag la 'bring / /
stobs ldan grang bas bkag pas na / /
dgun gyi dus su me stobs ldan / /
de ni rlung gis sbar bas na / /
zas nyung gyur na lus zungs skems / /
de bas dgun ni mngar skyur dang / /
lan tshwa'i ro ni bsten par bya / /
de tshe mtshan mo ring bas na / /
nang par nyid ni bkres par 'gyur / /
nges par bya ba byas nas ni / /
ji skad bshad rdzogs de rjes la / /
rlung 'joms til mar gyis byug cing / /
spyi bo'ang til mar gyis byug mnye / /
bag yod pa dang stobs 'gyed cing / /
rkang pas ran par mnye bar bya / /
de nas bska bas snum bsal la / /
cho ga bzhin du khrus dag bya / /
gur gum gla rtsi dang bcas pas / /
lus bsku a ka ru yis bdug / /
sha tshon khu ba snum pa dang / /
bu ram chang dang chang dang sa chang / /
gro dang 'bras khur ma sha dang / /
'o ma bu ram shing byas bza' / /
kha zas gsar dang zhag til mar / /
dro 'jam chu yis gtsang sbra bya / /
be+e'u ras slag pa dar stsogs go / /
dre'u rngog re'u bal chen gding / /
rang bzhin dro zhing yang ba yi / /
gos bgo mal la brten par bya / /
nyi ma'i 'od la ran par 'de / /
dugs bya lham ni rtag tu bgo / /
chung ma gzhon zhing yid 'ong rgyags / /
nu ma brla dang ro smad rgyas / /
gur gum gyis byugs spos kyis bdug / /
lus kyi drod kyis grang sel ba'o / /
sa khang khang pa nyis rim byas / /
mdag me'i drod kyis bsros pa ni / /
grang dang rtsub pa las byung ba'i / /
nyes pa nam yang mi 'byung ngo / /
dgun smad dus su lhag par yang / /
cho ga 'di nyid bya ba yin / /
de tshe lhag par grang ba dang / /
stobs 'phrogs las byung rtsub pa yin / /
dgun ni bad kan khong na stsogs / /
dpyid dus nyi ma'i 'od dros pa / /
me yi drod nyams nas skyed de / /
de bas de ni myur du bsal / /
rno dang skyug sman sna sman sogs / /
yang dang rtsub pa'i kha zas dang / /
bcag dang lus phyi mnyes pa yis / /
bad kan bdo ba'i nad bsal bya / /
khrus byas ga pur tsan+dan dang / /
gur gum stsogs pas bsku bar bya / /
nas dang gro ni rnying pa dang / /
sbrang rtsi skam sa'i bsregs sha bza' / /
a mra'i khu ba dang sbyar ba'i / /
khu ba skom du sbyar ba btung / /
chung ma dri zhim ut+pal gyi / /
mig dang ldan dang lhan cig cing / /
yid ni dga' zhing bder byas pas / /
grogs dang lhan cig btung bar bya / /
skyon med chang rgan dro 'jam dang / /
bu ram rgun chang sbrang chang dang / /
sga chu bskol dang se'u'i chu / /
sbrang chu'am gla sgang chu btung bya / /
lho phyogs ser bus bsil ba dang / /
mtha' ma kun tu chu 'bab la / /
nyi ma'i 'od ni mi snang dang / /
nor bu bcag 'dra'i mdangs ldan pa / /
khu byug snyan pa sgra sgrogs shing / /
'dod pa'i longs spyod ldan pa'i sa / /
sna tshogs me tog ldan pa'i shing / /
dri zhim skyed mos tshal du ni / /
dga' 'dun gtam ni sna tshogs pas / /
phyed du bde bas bde bar bya / /
lci bsil nyin mo nyal ba dang / /
snum bag mngar skyur spang bar bya / /
nyi ma'i 'od zer rab tsha bas / /
so ga 'phrog pa 'dra ba yin / /
de bas de tshe lan tshwa tsha / /
skyur rtsol nyi ma'i 'od zer spang / /
zas ni mngar dang yang ba dang / /
snum bsil sla ba nyid bsten bya / /
rab bsil chu yis lus bkru zhing / /
phye zan kha rar bcas pa bza' / /
chang mi btung ste 'thung na yang / /
nyung ba'am chu mang bsres la btung / /
gzhan du de ni kha skom lhod / /
tsha dang rmongs par byed pa yin / /
'bras chan kun+da ltar dkar dang / /
skam sa'i srog chags sha dag bza' / /
khu ba mi ska zho dang ni / /
bu ram sbyar stsogs g.yos byas btung / /
phal cher skyur ba btung bar bya'o / /
snying po lnga yi btung ba ni / /
kham phor sar pa la gnas pa / /
chu shing rgya star dum bu bsres / /
skyur bcas kham phor snod kyis btung / /
chu ni pa ta las bsgos shing / /
ga bur bcas shing shin tu bsil / /
zla zer lta bu'i bza' ba ni / /
mtshan mo'i dus su bza' ba dang / /
zla ba skar ma ltar dkar ba'i / /
ma he'i 'o ma bsil mo btung / /
sA la ta la chen mo ni / /
sprin reg tsha ba'i 'od zer sgrib / /
rgun 'bru'i snye ma g.yur za zhing / /
'khri shing ldan dang nags tshal bzang / /
dri bzang khang pa chu yis ni / /
bsil khang lus dang 'tsham byas la / /
chag chag btab dang a mra yi / /
ldum bu 'bras bu 'phyang ba dang / /
chu shing 'dab dang kal ltar / /
pad rtsa pad+ma ut+pal / /
me tog rgyas pa dang ldan par / /
'jam pa'i gnas mal bcas nas ni / /
phyed dus nyi mas gdungs pa na / /
nyal ba'am chu yi khang pa ni / /
bud med bcos gzugs nu ma lag /
kha las u shir chu 'bab bya / /
mtshan mo yang thog rdo thal byugs / /
zla ba'i 'od kyis bsil bar nyal / /
mal stan bde bar sems bde zhing / /
tsan+dan lde gu phreng ba thogs / /
rab tu phra ba'i gos bgos te / /
'dod pa'i rgyun las bzlog par bya / /
ta la'i bsil yab spos chus btab / /
pad+ma'i 'dab rgyas rlung yab dang / /
dal gyis legs par g.yob pa dang / /
rdzi char ser bu dang ldan bya / /
ga bur ma li ka'i phreng ba / /
mu tig do shal tsan+dan dkar / /
ne tso sha ri ka la stsogs / /
sgra snyan yid 'ong sgrogs pa dang / /
chung ma gdu bu pad rtsa 'dra / /
pad+ma rgyas pa lta bur mdzes / /
pad+ma can ni 'gro 'dral / /
snyom pa sel bar byed pa yin / /
mthu 'phrogs pa ni na ba'i lus / /
dman pa las kyang dman gyur te / /
dbyar ni gnod pas gnod gyur te / /
mkha' la sprin 'dus chu yis brlan / /
chu thigs bcas pa'i rlung dang ni / /
grang ba drag por ldang ba dang / /
sa yi rlangs pa skyur min dang / /
chu ni rnyog ma can dag gis / /
me drod chung bas gnod par byed / /
phan tshun gnod pa de la ni / /
dro zhing me yi stobs skyed pa / /
thun mong gang yin bsten par bya / /
sbyang bas lus ni dag byas la / /
zas ni yang bag khu ba bza' / /
skam sa'i srog chags sha khu dang / /
sbrang rtsi can ni rnying pa btung / /
dar ba kha ru tshar sbyar ba'am / /
tsha ba lnga ni phye ma can / /
khron pa'i chu ni bskol ba'ang rung / /
char che'i dus su kha zas ni / /
rab skyur lan tshwa snum dang bcas / /
skam zhing sbrang rtsir ldan la yang / /
rkang gis mi 'gro dri zhim byugs / /
rtag tu gos ni spos kyis bdug /
khang bzangs steng du ba mo bsil / /
char gyi zer spangs gnas par byas / /
rlung chu dang sbyar skyom dang / /
nyin gnyid rtsol dang nyi tshan spang / /
dbyar lus bsil bar gyur pa la / /
'phral du nyi zer gyis gdungs pas / /
char 'bab tshe na'ang bsags pa yi / /
mkhris pa ston ni ldang bar 'gyur / /
de bsal phyir ni sman mar kha / /
bkru sman gtang dang gtar ga bya / /
kha dang mngar dang bska ba dang / /
bkres tshe zas ni yang ba bza' / /
'bras chan mung+ga skyu rur / /
sbrang rtsi skam sa'i pa to la / /
nyi ma'i zer gyis gdungs pa dang / /
zla ba'i 'od kyis bsil byas la / /
r-i Shi shar bas dug med pa / /
nyin mtshan gnyis kar sbyangs chu btung / /
dngas pa'i dri mad chu zhes pa / /
dri med dri ma sel 'gyur ba / /
mi 'brug rtsub pa ma yin pa / /
btung ba la sogs bdud rtsir mtshungs / /
tsan+dan ur shing ga pur dang / /
mu tig chun 'phyangs phreng gos mdzes / /
khang bzangs rdo thal gyis dkar zhing / /
zla zer can du mtshan gnas bya / /
zil pa thal sman ha cang 'grangs / /
zho dang til mar zhag nyi tshan / /
mi bzad chang dang nyin par nyal / /
mdun gyi ser bu yongs su spang / /
dgun dang dbyar ni dang po'i gsum / /
dpyid ni tha ma'i ro gsum bsten / /
sos ka mngar te ston ka ni / /
mngar dang kha dang bska ba bsten / /
mdor na zas dang skom dag ni / /
ston dang dpyid ni rtsub pa ste / /
so ga dbyar mtha' bsil bar bya / /
gzhan dag tu ni de las bzlog /
rtag tu ro kun bsten pa las / /
rang rang dus su lhag par bsten / /
dus gnyis thog ma'i zhag bdun ni / /
dus mtshams yin par shes par bya / /
de ni snga ma'i cho ga spang / /
'og ma rim bzhin bsten par bya / /
ma spangs na ni nad 'gyur te / /
'phral du nad ni 'ong bar 'gyur / /
yan lag brgyad pa'i snying po bsdus pa las /
mdo'i gnas kyi le'u gsum pa'o // //
de nas nad mi 'byung bar bya ba'i dpyad kyi le'u bshad par bya'o / /
phyi dbugs bshang gci sbrid pa dang / /
bkres skom gnyid dang lud pa dbugs / /
glal dang mchil ma skyugs pa dang / /
khu ba'i shugs ni dgag mi bya / /
'phyen ni bkag par gyur pa yis / /
skran dang rtug skam gzer snyom lci / /
'phyen dang bshang gci khong du 'gags / /
mig rtul drod chung snying nad 'gyur / /
bshang 'gags byin pa'i nya 'gyur zhing / /
cham pas 'debs shing klad pa na / /
khar ni mi gtsang 'byung ba dang / /
sngar bshad nad du'ang 'gyur ba yin / /
gcin 'gags pa yis yan lag na / /
rde'u chu so pho mtshan dang / /
dku yi nang na sngar gyi nad / /
phal cher 'byung ngo de yi sman / /
reng bu bsku byug lus bcing dang / /
dugs dang sman mar mas gtong ba'o / /
zas skom bshang ba 'gags pa dang / /
bshang 'gags las byung glo gcong mtshungs / /
chu bkag pa las mar gsar ni / /
che tshad tsam ni rab tu sbyar / /
sgregs pa bgag na yi ga 'chus / /
lus 'dar snying dang brang 'gags na / /
sbo zhing lud pa skyigs bus 'debs / /
de'i sman skyigs bu dag dang 'dra / /
sbrid bkag mgo na dbang mi rno / /
gnya' rengs kha yo 'gram chags 'gyur / /
dud rnon gyis bdug mig sman dang / /
sna sman nyi ma lta ba yis / /
sbrid pa 'gags pa bsal bya zhing / /
snum dang dugs kyang bsten par bya / /
skom pa 'gags pas kha skams shing / /
yan lag mi bde rna mi gsang / /
mgo 'khor myos shing snying nad 'byung / /
der bsil cho ga thams cad phan / /
bkres pas lus zhig yi ga 'chus / /
lus snyom nyam chung gzer mgo 'khor / /
de la zas yang snum dro dang / /
chung ba dag ni sbyar bar bya / /
gnyid bkag khong myos spyi bo mig /
lci zhing snyom la glal 'ong zhing / /
lus zhig snyam sems de la ni / /
gnyid log lus mnye phan pa yin / /
lud pa bkag pas de 'phel zhing / /
dbugs mi bde zhing yi ga 'chus / /
snying nad skems byed skyigs bus 'debs / /
der ni lud pas la cho ga bya / /
ngal dub dbugs ni bkag pa las / /
skran dang snying nad myos par 'gyur / /
de la ngal gso bya ba dang / /
rlung sel bya ba'i cho ga phan / /
glal bkag na ni sbrid bkag mtshungs / /
cho ga thams cad rlung 'joms bya / /
mchil ma bkag pas mgo snying na / /
gnya' rengs yi ga 'chus mgo 'khor / /
skran bcas sna chu 'dzag 'gyur der / /
gnyid ngoms chang btung gtam snyan phan / /
skyug bro brnags pas mi dbal mdze / /
'bras dang mig nad g.yan pa rims / /
skya rbab lud pa dbugs mi bde / /
dang ga ro stod mi bde skrang / /
der kha bkang dbo dud smyung gnas / /
rtsub bros de nyid skyugs pa dang / /
rtsol dang myur bar gtar ga gdab / /
bkru sman gtang ba'ang bsngags pa yin / /
khu ba bkag pas de 'dzag dang / /
pho mtshan na dang 'or nad rims / /
snying nad chu 'gags lus zhig dang / /
rde'u 'phel dang ma ning 'gyur / /
de la khyim bya'i sha dang chang / /
'bras chan mas gtong lus bcing dang / /
chu so'i nad bsal til mar btsos / /
'o ma bud med gzhon bsten phan / /
shugs ni bkag dang btsir ba yis / /
nad ni kun kyang 'byung bar 'gyur / /
shin tu mang po de yi phyir / /
gso dpyad mang po 'dir bshad do / /
de las phal cher rlung du ma / /
gang phyir 'khrugs par 'gyur bas na / /
de phyir de'i zas skom dang sman / /
mnyam par 'gyur bar sbyar bar bya / /
'di dang gzhan du phan 'dod pas / /
'dod chen phrag dog zhe sdang dang / /
ser sna 'dod chags la sogs shugs / /
rtag bkag dbang po thul bar bya / /
dri ma rnams ni sbyang ba'i phyir / /
ji bzhin dus su nan tan bya / /
de ni shin tu sogs 'gyur na / /
shas cher 'khrugs pas srog rgyun gcod / /
gnod pa smyung dang gzhu byas pas / /
bsal kyang slar ni ldang srid kyi / /
gang zhig legs par sbyangs pa dag /
de ni slar yang 'byung mi 'gyur / /
dus shes pa yis de phan chad / /
rim pa bzhin du ci rigs par / /
bcud kyis len rnams grub pa dang / /
ro tsa'i sbyor ba sbyar bar bya / /
sman rnams kyis ni lus sbyangs phan / /
sA lu drug cu pa dang dro / /
mung+ga sha dang mar la sogs / /
phan pa'i zas kyis rim lus brtas / /
yid 'ong drod skyed sman sbyar ba / /
yi ga 'byed cing 'ju byed dang / /
bsku zhang dril phyis khrus byas dang / /
drag po 'jam rtsi mas gtong brtas / /
des ni me kun stobs ldan zhing / /
blo mdog dbang po dri ma med / /
de bzhin tshe ring ro tsa dang / /
dpal dang gzi mdangs thob par 'gyur / /
'byung po dugs dang rlung dang me / /
mtshon smas chag grugs stsogs 'byung dang / /
'dod chags zhe sdang 'jig tshogs gang / /
de ni glo bur nad ces bya / /
shes rab nyes pa spang ba dang / /
dbang po nyer zhi dran pa dang / /
yul dus bdag nyid shes pa dang / /
dam pa'i spyod pa'i rjes 'jug pa / /
lhan cig skyes dang glo bur nad / /
mdor na ma skyes mi 'byung dang / /
skyes pa zhi bar bya ba'i phyir / /
cho ga 'di ni bsten pa yin / /
grang ba las byung nyes tshogs dpyid kyi tshe / /
rnam bsal sog las byung dbyar dus na / /
dbyar bsags sprin bral dus su legs sbyangs na / /
dus byung nad ni nam yang 'byung mi 'gyur / /
rtag tu phan pa'i zas dang spyod lam bsten / /
brtags te byed cing yul rnams la mi chags / /
gtong ldan sems snyoms bden brtson bzod dang ldan / /
nyams ldan sten par byed na nad med 'gyur / /
yan lag brgyad pa'i snying po bsdus pa las / /
mdo'i gnas kyi le'u bzhi pa'o // //
de nas chu sna tshogs pa la sogs pa'i bye brag shes par bya ba'i le'u bshad par bya'o / /
mkha' las 'bab pa'i gang gA'i chu / /
'tsho byed ngoms byed yi gar 'ong / /
tshim byed sems ni gsal byed la / /
sla zhing ro mi gsal la zhim / /
bsil zhing yang ba bdud rtsir mtshungs / /
nyi zla rlung gis reg gyur pa / /
de ni yul dus la ltos nas / /
phal /
cher phan dang gnod pa yin / /
gang zhing char 'bab dri ma med / /
'bras chan dngul phor nang gnas pa / /
ma rul mdog kyang ma gyur pa / /
gang gA'i chu de btung bar bya / /
gzhan du mtsho chu ston zla ni / /
'bring po min par btung mi bya / /
char pa'i chu ni snod bzang bzhag /
'gyur ba med par rtag tu btung / /
de med na ni thang la gnas / /
bar snang ba dang rjes mthun yin / /
sa phyogs dkar nag gtsang zhing yangs / /
nyi 'od rlung gis phog pa bsngags / /
lteng ka 'dam rdzab nya lcibs dang / /
rtsa dang lo ma rnyog ma can / /
nyi zla rlung gis ma phog pa / /
mngon du 'bab dang chu gar lci / /
dbu ba srog chags can dang dro / /
grang ches so yis mi bzod pa / /
char gang dus su ma bab dang / /
dus kyi dang por bab pa gang / /
srog chags gdug dang ba stsogs 'dres / /
bshang gci dug 'dres gnod mi btung / /
nub phyogs nas ni rgya mtshor bab / /
gang yang myur 'bab rdul med chu / /
de dag mdor na dge ba yin / /
de las zlog na bzang ma yin / /
rdo la shugs drag rdebs pa yis / /
rgyun chad g.yengs pa'i chu dag dang / /
gangs can ma la ya las byung /
dge'o de ni brtan g.yung na / /
srin bu rkang bam snying dang ni / /
lkog ma klad pa'i nad skyed 'gyur / /
shar dang nub kyi mtha' las byung / /
gzhang 'brum skyed do dbang chen 'bab / /
dmu rdzing rkang bam nad skyed 'gyur / /
sa h+ya bin da'i ri las 'bab / /
mdze dang skya rbab klad nad 'gyur / /
pa ri ya tra'i nad kun sel / /
khron pa rdzing la stsogs pa'i chu / /
skam sa rlan can brag las shes / /
drod chung skran yod skya rbab dang / /
dmu rdzing tshad 'khru gzhang 'brum mam / /
pho ba'i drod chung 'or nad can / /
mi btung brnag dka' nyung zad btung / /
ston ka so ga ma gtogs par / /
nad med mis kyang cung zad btung / /
zan zos bar mtha' thog mar ni / /
chu 'thungs ran dang sbom skems 'gyur / /
chu bsil chang nad brgyal ba dang / /
skyugs dang ngal dang mgo 'khor dang / /
skom dang lus tsha mkhris pa dang / /
khrag rgyas dug naM sel byed yin / /
chu tshan drod skyed zas 'ju zhing / /
mgul bde lus yang gcin nad sel / /
skyigs bu lto sbos rlung bad kan / /
rims sar 'phral du zlog byed cing / /
lud pa cham sar dbugs mi bde / /
rtsib logs zug la bsngags pa yin / /
chu ni bskol ba grang ba dag /
bad kan mi skyed lus yang zhing / /
mkhris pa can la'ang phan pa yin / /
de ni zhag lon nyes gsum skyed / /
rgya star chu ni snum pa dang / /
ro mngar ro tsa bsil zhing yang / /
skom dang mkhris pa rlung nad sel / /
drod skyed lgang pa'i nad sbyong byed / /
dbyar gyi char chu chu bo'i chu / /
mchog tu bzang dang ngan par bshad / /
chu'i sde tshan no // //
'o ma phal cher ro zhu mngar / /
snum zhing mdangs skyed lus zungs 'phel / /
rlung dang mkhris sel ro tsa byed / /
bad kan skyed lci bsil ba yin / /
ba yi 'o ma 'tsho byed cing / /
bcud kyis len yin glo rdol dang / /
glo gcong la phan yid gzhungs byed / /
stobs skyed nu zho skyed dang 'khru / /
ngal dang mgo 'khor myos dpal nyams / /
lud pa dbugs mi bde bkres skom / /
rims rnying gcin ni srib dang / /
khrag dang mkhris pa sel ba yin / /
ma he'i 'o ma 'ju drags dang / /
gnyid med la phan rab lci bsil / /
ra ni chu nyung 'thung zas rgod / /
kha zhing tsha ba za bas yang / /
skems dang rims dang dbugs mi bde / /
khrag dang mkhris pa tshad nad sel / /
rnga mo'i 'o ma cung rtsub dro / /
lan tshwa bro zhing drod che yang / /
rlung dang bad kan lto sbos srin / /
'or nad dmu rdzing gzhang nad sel / /
bud med nu zho rlung mkhris khrag /
snad pa'i mig nad sel byed de / /
tshim byed mig dang snar blugs phan / /
lug gi 'o ma snying gnod tsha / /
rlung 'joms skyigs bu dbugs mi bde / /
mkhris pa bad kan skyed pa yin / /
ban glang mo yis rab brtan byed / /
rmig pa gcig pa'i 'o ma tsha / /
yan lag rlung sal skyur bcas shing / /
lan tshwa bo zhing rmongs par byed / /
'o rlon bad kan skyed cing lci / /
rigs par bskol bas de las gzhan / /
shin tu bskol na 'ju dka' lci / /
bzhos ma thog dro bdud rtsir mtshungs / /
zho ni ro dang zhu rjes skyur / /
rtug skam lci la rlung nad sel / /
tshil dang khu chu stobs bad kan / /
khrag mkhris drod skyed 'or nad skyed / /
yi ga 'bye zhing kha zas len / /
grang ba'i rims dang mi snyoms rims / /
cham pa gcin 'gags gyur pa dang / /
'khru ba'i nad la rtsub mo phan / /
zho dron dpyid dang sog dang / /
ston dus mtshan mo btung mi bya / /
de ni mung+ga'i sran tshod dang / /
sbrang rtsi mar dang sha khar / /
skyu ru ra ni med mi btung / /
rtag tu ma yin ma langs min / /
gzhan du me dbal rims khrag dang / /
mdze dang skya rbab mgo 'khor skyed / /
dar sar yang la bska zhing skyur / /
drod skyed bad kan rlung dag sel / /
skran nad dmu rdzing gzhang 'brum dang / /
pho nad chu sri yi ga 'chus / /
mcher pa skran dang mar ma zhu / /
sbyar dug skya rbab nad / /
rnams sel / /
de 'dra zhog chu 'khru yang / /
rtsa sbubs sbyong la rtug skam sel / /
'phral gyi mar sar ro ci zhing / /
bsil zhing mdog stobs drod skyed byed / /
'khru gcod rlung mkhris khrag gzhang 'brum / /
glo gcong kha yon lung pa sel / /
zhun mar blo rno dran gsal zhing / /
yid gzhungs drod skyed stobs tshe 'phel / /
mig dang byis rgan bu 'dod dang / /
mdangs bzang rab gzhon skad snyan phan / /
glo rdol skem dang gcod dang 'bras / /
mtshon smas mes tshig rma la'ang bsngags / /
rlung dang mkhris pa dug dang smyo / /
lus skems mdangs nyams rims nad sel / /
snum gyi nang na snum mchog ste / /
bsil zhing na tshod 'jog pa'i mchog /
zhun mar stobs ni stong dang ldan / /
sbyor bas las ni stong byed 'gyur / /
mar rnying smyo dang brjed byed brgyal / /
glad nad rna mig mngal nad dang / /
rma rnams sbyang zhing 'tsho byed pas / /
nad las rgyal byed dam pa yin / /
phrum sar sbri dang rgya phrum dang / /
chur ba la sogs stobs skyed cing / /
khu ba gnyid dang bad kan 'phel / /
rtug skam byed lci nyes ba dang / /
ba mar 'o ma mchog yin te / /
lug las byung ba smad pa yin / /
'o ma'i sde tshan no // //
bu ram shing khu 'khru lci snum / /
sha skye ro tsa bad gcin 'phel / /
bsil zhing khrag mkhris sel ba dang / /
ro dang zhu rjes mngar ba yin / /
de tshe lan tshwa bro zhing sos / /
bcas na khar dag dang 'dra / /
rtsa ba rtse mo dbus zos stsogs / /
btsir dang dri mas sbags pa dang / /
dus ni cung zad lon pa las / /
'khrul 'khor can ni rnam 'gyur te / /
tsha zhing lci la ma khrigs par 'gyur / /
de la khar dkar po'i shing / /
bsil dang mngar bas mchog yin la / /
de yi 'og ma sbubs can yin / /
tshigs brgya pa dang kan+ta ra / /
bal yul skyes stsogs de las rim / /
cung zad tsha bro bska ba dang / /
drod bcas cung zad tsha ba skyed / /
dbu ba can lci bad kan skyed / /
sogs byed gcin ni sbyong byed yin / /
dkar por dkan cher mi skyed / /
bshang dang gci ba bde bar 'byin / /
dmar nag phal cher srin bu khrag /
rkang tshil sha dang bad kan skyed / /
rnying pa yid 'ong phan pa yin / /
sar pa drod 'bri bad kan skyed / /
hwags dang khaN+Da kar dkar / /
rim gyis yon tan che ba ste / /
ro tsa glo gcong glo rdol dang / /
khrag dang mkhris pa rlung sel yin / /
ya ba kha ra tsha zhing mngar / /
bska ste yon tan de dang 'dra / /
kha ra kar kun tsha dang skom / /
skyug bro brgyal dang khrag mkhris sel / /
bu ram shing gdus khang dang / /
dbu ba can mchog tha ma yin / /
sbrang rtsi mig phan gcod skom dang / /
bad kan skyigs bu khrag mkhris 'joms / /
tshil chen mdze nad gcin nad skyug /
lud pa dbugs mi bde tshad sel / /
rma sbyong rma 'tsho chag grugs sbyor / /
rlung ni skyed par byed pa yin / /
rtsub cing bska la mngar ba ste / /
sbrang rtsi'i khaN+Da de dang 'dra'o / /
tsha zhing tshas gdungs tsha bar ldan / /
tsha ba des ni gsod par 'gyur / /
skyug sman sman mar mas gtong la / /
sbrang rtsi dro ba'am bkag pa med / /
bu ram shing gi sde tshan no // //
'bru mar rang gnas lta bu yin / /
de la til mar til dang mtshungs / /
gtso bo rno zhing khyab pa yin / /
pags pa'i nyes sel mig la gnod / /
tsha zhing rno la bad kan sel / /
skem po dag ni sha skyed cing / /
sbom po'i sha 'bri mkhregs par 'ong / /
rtug skam srin bu 'joms pa dang / /
sbyar bas nad rnams thams cad sel / /
e raN+Da mar tsha zhing kha / /
zhu rjes mngar lci 'khru ba yin / /
rlig rlugs skrang rlung bad kan dang / /
lto nad ldang dub rims nad sel / /
'or nad rked pa gsang ba'i nad / /
lto ba ro rgyab nad la phan / /
e raN+Da ni dmar po'i mar / /
rno tsha dri nga rab 'byil 'dred / /
yungs mar tsha dro rno ba dang / /
bad kan rlung sel khu ba 'bri / /
yang zhing khrag mkhris skyed byed la / /
sha bkra mdze 'brum rmen bu sel / /
ba ru ra'i mar mngar bsil lci / /
skran skye rlung dang mkhris pa sel / /
nim dmar rab tu tsha min kha / /
lto srin mkhris pa bad kan sel / /
zar ma le brgan rtsi yi mar / /
dro zhing pags nad bad mkhris skyed / /
zhag dang rkang ni rlung 'joms shing / /
stobs dang khu chu bad kan skyed / /
sha ni rang dngos rjes mthun la / /
tshil yang de dang 'drar shes bya / /
til mar la stsogs pa'i sde tshan no // //
chang ni drod 'bar yi ga 'byed / /
rno zhing drod skyed khor brta dga' / /
mngar bcas kha zhing tshab dang / /
zhu rjes skyur zhing cung zad 'khru / /
bska bcas gdangs snyan nad med dang / /
spobs bskyed mdog 'gyur khong yangs shing / /
gnyid med pa dang gnyid che la / /
phan zhing khrag dang mkhris pa skyed / /
rigs 'thungs skem dang sbom phan zhing / /
rtsub rno las sgo khyab cing sbyong / /
rlung dang bad kan sel ba yin / /
gzhan du bsten na dug dang mtshungs / /
chang sar lci zhing nyes skyed yin / /
chang rnying de las gzhan du byed / /
tsha ba'i spyod par ldan mi btung / /
sun cing bkres nyen nad bas min / /
shin tu rno min sar pa dang / /
legs par ma bslangs rnyog can yin / /
'bru chang skran dang dmu rdzing dang / /
rtug skem glo gcong sel ba dang / /
rlung 'joms tshil dang khrag skyed cing / /
gcin bder 'byin zhing bad kan skyed / /
chang dngas yon tan de 'dra las / /
yid 'ong yang zhing rno ba dang / /
gzer dang lud pa dbugs mi bde / /
skyug bro bshang 'gags sbos cham 'joms / /
ba rur chang yang zhing phan / /
shin tu ra ror mi 'gyur zhing / /
rma dang skya rbab mdze nad la / /
ha cang gnod par mi 'gyur zhing / /
rdzas bzhin yon tan rjes mthun chang / /
chang gi yon tan kun las lhag /
pho nad skya rbab mdze gzhang 'brum / /
lus skem skrang 'or dmu rdzing rims / /
skran dang srin bu mcher nad sel / /
ro ni bska zhing tsha rlung skyed / /
rgun chang nad sbyong snying la phan / /
shin tu dro min mngar zhing 'khru / /
mkhris rlung cung zad skyed skya rbab / /
gcin nad gzhang 'brum srin nad sel / /
bu ram chang ni gcin rtug 'gags / /
'byin zhing ngoms la drod skyed yin / /
bu ram shing chang rlung mkhris skyed / /
snum dang bad kan las byung 'joms / /
tshil 'or dmu rdzing gzhang 'brum sel / /
de bas khu ba bskol mchog yin / /
sbrang chang 'grib byed rno ba ste / /
gcin nad cham pa lud pa sel / /
tsha ni khrag mkhris bad kan dag /
'ju zhing rlung ni snyoms byed la / /
rab tu tsha zhing rno rtsub skyur / /
yid 'ong yig 'bye zhing 'khru / /
drod skyed reg na bsil ba dang / /
skya rbab srin sel mig la gnod / /
bu ram bur shing rgun chang dang / /
tsha ni phyi ma phyi ma yang / /
sdong bu rtsa ba 'bras stsogs las / /
mnan byas de dang 'drar shes bya / /
rdo gu la sogs bzhur ba gzhan / /
dus kyi skyur po yang zas len / /
'bras khu'i rang skyur 'khru rno tsha / /
mkhris pa skyed byed bskus na bsil / /
ngal dang rmya sel yig 'byed / /
drod skyed chu se'i nad sel yin / /
mas gtong la phan yid du 'ong / /
yang zhing rlung dang bad kan 'joms / /
ba gcin ra lug ma he dang / /
glang po rta bong rnga mo'i gcin / /
mkhris skyed rtsub cing rno la tsha / /
'thungs rjes tsha bro ro tsha ste / /
srin nad 'or nad dmu rdzing sbos / /
gzer dang skya rbab bad kan rlung / /
dug skran sha bkra yi ga 'chus / /
mdze dang gzhang 'brum myur du 'joms / /
de ltar chu bo bu ram shing / /
til mar chang gi sde tshogs rim / /
gsher ba'i rdzas phyogs gcig pa 'di / /
rags rim ji bzhin bstan pa yin / /
yan lag brgyad pa'i snying po bsdus pa las / /
mdo'i gnas kyi le'u lnga pa'o // //
de nas kha zas kyi tshul brtag cing shes par bya ba'i le'u bshad par bya'o / /
rtsa snar 'bras chan ka ma la / /
drug cu pa dang bya yis blangs / /
sgron bu'i mchu dang rtse rnon dang / /
ro 'dra'i 'bras 'dra dri bzang dang / /
pa tang ka dang gser mdog can / /
gang gzhan 'bras ni bzang po rnams / /
ro mngar zhu rjes mngar zhing snum / /
ro tsa bshang gci ska zhing chung / /
ro rjes bska zhing phan pa dang / /
yang zhing gcin mang bsil ba yin / /
de la rtse rno nang rtsa snar / /
mchog yin skom dang nyes gsum sel / /
de yi 'og tu 'bras chan smad / /
de'i 'og ka ma la de'i 'og /
nas 'dra ha yan char ma / /
ne sha da ka la sogs ni / /
ro mngar dri zhim lci la snum / /
zhu ba'i rjes skyur bad mkhris skyed / /
bshang dang gci ba thur du 'byin / /
snga ma snga ma smad pa yin / /
'bras nang drug cu ba mchog ste / /
rtsa ser shun pa nag pa dag /
snum zhing 'ju sla brten zhing mngar / /
nyes pa gsum sel bsil rtug 'dril / /
de las rim bzhin thug chen dang / /
shun nag rgya skyegs tshigs ma 'dra / /
khyim bya'i sgang 'dra 'ur ba'i mig /
phug ron 'bras dang su khar / /
'ba' ra kha dang ut+pal dmar / /
tsi ta ston skyes da dur / /
gan d+han dang ku ru bin / /
yon tan rim bzhin chung shes bya / /
'bras gzhan mngar zhing zhu rjes skyur / /
mkhris pa skyed cing lci ba dang /
gcin rtug mang zhing tshab yin / /
pa ta la nyid nyes gsum skyed / /
ci tshe khre dang ni ba ra / /
khre rgod sne 'bras stsogs bsil yang / /
rtsa'i 'bru de dag rlung skyed cing / /
khong rtsub bad kan mkhris pa sel / /
de la khre ni rtas byed lci / /
lus kyi chag grugs 'byor bar byed / /
khre rgod mchog tu 'khru gcod cing / /
reg na bsil la dug sel yin / /
nas ni rtsub bsil lci la mngar / /
cung zad khong 'khru bshang rlung 'phel / /
ro tsa brtan byed gcin dang ni / /
tshil dang mkhris pa bad kan sel / /
cham pa lud pa dbugs mi bde / /
da rgan lkog nad pags nad sel / /
nas rgod cung zad dman pa yin / /
smyig skyes 'bras nas rtsub cing tsha / /
gro ni ro tsa snum bsil lci / /
'tsho byed rlung dang mkhris pa sel / /
chag grugs 'byor byed mngar ba dang / /
sha mkhregs byed cing cung zad 'khru / /
nan+ti mu ka ro bska zhing / /
bsil zhing mngar yang phan pa yin / /
gra ma can gyi 'bru sna tshogs kyi sde tshan no // //
mon sran sde'u dkar sran chung stsogs / /
gang bu can 'bru rtsa sgo bkag /
ro bska mngar zhing 'khru ba gcod / /
zhu rjes tsha la bsil zhing yang / /
tshil dang khrag dang mkhris pa la / /
bskus shing blugs na phan pa yin / /
'di las mung+ga mchog rlung chung / /
sran ma shin tu rlung skyed yin / /
mon sran dkar po rlung skyed cing / /
rtsub cing lci la bshang ba 'phel / /
rgya sran nag tsha zhu rjes skyur / /
khu chu'i rde'u cham lud pa / /
dbugs mi bde rlung bad gzhang 'brum / /
'joms shing khrag mkhris mchog tu skyed / /
nis pa ba ni rlung khrag mkhris / /
nu zho gcin 'phel lci zhing 'khru / /
tsha byed mig gnod khu ba 'bri / /
bad kan 'or nang dug rnams sel / /
ma sha snum stobs bad kan skyed / /
bshang gci mkhris pa 'phel byed 'khru / /
lci zhing tsha la rlung 'joms dang / /
khu ba 'phel zhing 'byin par byed / /
ka kan du la kha sral phre'u / /
yon tan mon sran gre'u dang 'dra / /
til 'bru dro zhing pags pa 'jam / /
bsil zhing skra dang stobs skyed pa / /
lci zhing gcin nyung zhu rjes tsha / /
yid gzhungs drod skyed bad mkhris skyed / /
zar ma snun mngar kha zhing dro / /
lci zhing bad kan mkhris pa skyed / /
mig gnod khu skems zhu rjes tsha / /
le brgan rtsi 'bras de dang 'dra / /
gra ma can las nas rgod dang / /
ma sha gang bu can tha chad / /
'bru yi gsar thog bad kan skyed / /
lor lon 'bru ni yang ba yin / /
myur skye de bzhin sran ma ni /
spun med legs brngos tshod ma yang / /
gang bu chags pa'i 'bru sna tshogs kyi sde tshan no // //
'bras thug sla ska gar ba dang / /
'bras chan rnams ni snga ma bzhin / /
yang ngo de las sla ba ni / /
dge 'o rlung ni lugs mthun byed / /
skom rmya nyes pa lhag ma 'joms / /
'ju zhing lus zungs mnyam par byed / /
rtsa sbubs mnyen byed rngul ba dang / /
me yi drod ni skyed par byed / /
thug ska bkres skom nyam chung rmya / /
lto nad rims nad sel ba yin / /
dri ma 'gags la phan pa dang / /
drod skyed nad ni 'ju bar byed / /
thug gar 'khru gcod yi gar 'ong / /
skom sel drod skyed rma dang mig /
bkru sman rjes dang nyam chung dang / /
snum 'thungs rjes la phan pa yin / /
'bras chan legs bkrus khu btsags tshos / /
rlangs pa dang ni bral ba dang / /
gang yang tsha ba'i sman rnams kyis / /
bskol ba'i 'bras tshos yang ba yin / /
de las bzlog pa gang zhig ni / /
sha khu 'o ma bskol stsogs lci / /
de ltar rdzas dang bya sbyor dang / /
tshad la sogs pas kun shes bya / /
khu ba nyams rtas tshim byed cing / /
ro tsa mig phan rma la gnod / /
mon san sde'u sbyong dang rma / /
lkog ma mig nad dag la phan / /
ku lang+ga tha khu rlung dang skran / /
ro smad slar gzer gnod pa sel / /
til tshigs g.yos su sbyar byas nas / /
tshod ma skam dang myu gu dang / /
skyur por chang bu bcug pa ni / /
mig gnod nyes skyed rmya byed lci / /
dri 'dzin lus brta ro tsa zhing / /
snum zhing stobs skyed yi ga 'bye / /
rgun chu'i btung ba ngal dub dang / /
bkres sel tshim par byed cing lci / /
rtug skam gcin mang yi gar 'ong / /
de yi yon tan sman bzhin blta / /
'bras yos skom dang skyug tshad 'khru / /
gcin mang tshil dang bad kan sel / /
lud pa mkhris pa nyer zhi byed / /
drod skyed yang zhing bsil ba yin / /
srus leb lci zhing stobs skyed la / /
bad kan bshang ba sra byed cing / /
nas yos rtug mkhregs rtsub pa dang / /
skom zhing khong 'khrugs lci ba yin / /
nas phye khong yang bkres skom dang / /
ngal dub mig nad rma la phan / /
skyo mar byas pa 'thungs pa yis / /
'phral du stobs ni skyed byed yin / /
chu dang phye spel mi bza' zhing / /
dus gnyis mtshan mo 'phrad med min / /
'grangs rjes mi bza' sos bcad min / /
ha cang 'grangs ches bza' mi bya / /
'ba' cha nyam 'bri rtsub pa dang / /
bshang mkhregs mig la gnod pa yin / /
sha g.yos spod sbyar snum zhing lci / /
stobs skyed sha 'phel rtas byed yin / /
mung+ga g.yos sbyar lci ba dang / /
sman gyi cha dang yon tan 'dra / /
khur ba mdag btsos dog le dang / /
sa slang da nur rgya sol bsregs / /
khur ba 'di rnams rigs gcig kyang / /
phyi ma phyi ma yang ba yin / /
g.yos su byas pa'i zas kyi sde tshan no // //
sha ba dgo ba ku rang ga /
rkyang dang ri sha ri dwags ma / /
ri bong dang sgo tsa ru ka / /
ldang sgo la sogs ri dwags yin / /
la ba bar ti bar ti ka / /
go tsa dmar dang gong mo dang / /
sreg pa u pa tsakra dang / /
ka pin tsa ra ku ru ba / /
bar da ka dang bar ti ka / /
gong ma sreg dang rma bya dang / /
khyim bya dang ni tsa kor / /
gon nad dang ri la gnas / /
sha ra ba dang in+d+ra ba / /
ri bya 'di dag zas khron rko / /
shang shang te'u da du ha / /
bung 'dra ne+e tso sha ri ka /
ta la khu byug ha ri ta / /
bye'u la sogs mchus rko yin / /
sbal pa sbrul dang skyin gor dang / /
bi dur la sogs khung na gnas / /
ba lang rta bong dre'u dang / /
stag gzig seng ge dom spre'u / /
byi la byi ba spyang ki dang / /
sre mo dang ni dred dag dang / /
wa dang 'phar ba khra dang ni / /
chun lag khra spyang bya rog gi / /
bya rigs khra sngon bya ku ru / /
bya rgod 'ug pa ka ling ka / /
dung can ma du ha la sogs / /
bya dang gcan gzan rtsal mthus za / /
phag rgod ru ru ma he skyin / /
ro hi ta dang glang po che / /
mdzo rgod g.yag rgod bse dang ni / /
smyig glang zhes grags ri dwags che / /
chur gnas ngang pa sa ra sa / /
chu skyar ka ran da bya bla / /
rgya dang khrung khrung ngur pa dang / /
so bya ka tam+ba sogs yin / /
nya ro ha ti ba ti na / /
nya phyis rus sbal kum bir / /
kar ta dung sram sham+bu ka / /
nye ldang bar mi tsan ti ka /
bu lu chu srin nag khra dang / /
nya bo che ni byis pa gsod / /
ja ri ci li tsi ma stsogs / /
de ltar sha ni brgyad du bshad / /
ra lug gzas kyi spyod yul ni / /
'dres pas rigs gcig nges ma yin / /
thog ma tha ma skam gsher gnas / /
bar ma gnyis po thun mong bshad / /
de las skam sa'i sha rtug 'gags / /
bsil ba dang ni yang pa yin / /
'dus pa mkhris pa shas che zhing / /
rlung 'bring bad kan chung la phan / /
ri bong sha ni drod skyed rtsub / /
zhu rjes tsha zhing 'khru gcod bsil / /
bar ta ki la sogs pa'i sha / /
cung zad snum dro lci rtas byed / /
de rnams las kyang rgya bya'i sha // /
yid gzhungs drod stobs khu ba 'phel / /
bshang skems mdog bzang rlung shas che / /
'dus pa sel ba'i dam pa yin / /
rma bya'i sha ni bzang min yang / /
rna mig skad 'gags rgas srar phan / /
khyim byed 'dra'i ro tsa la / /
grang gnas lci zhing bad kan skyed / /
gong mo u pa tsa krar bcas / /
yid gzhungs drod skyed yi gar 'ong / /
thi ba zhar ba'i sha lci zhing / /
tsha bro nyes pa thams cad skyed / /
bye'u sha bad kan skyed cing snum / /
rlung 'joms khu ba rab tu 'phel / /
sde tshan de las phyi ma rnams / /
rim bzhin lci dro snum zhing mngar / /
gcin mang ro tsa stobs skyed cing / /
rlung 'joms bad kan mkhris pa skyed / /
de las ri dwags chen po bsil / /
rtsal mthus sha rlon za ba'i yang / /
ro rjes lan tshwa bro zhu rjes / /
tsha zhing sha ni 'phel bar byed / /
gzhang 'brum rnying pa pho ba grang / /
skem nad nyen la mchog tu phan / /
ra sha shin tu bsil min zhing / /
lci snum ma yin nyes med yin / /
lus dang khams ni mnyam pas na / /
bad kan mi skyed lus rtas byed / /
lug sha de las bzlog pa ste / /
lus rtas yin par shes par bya / /
ba lang sha ni lud skam dang / /
ngal dang tsho ches ma snyoms rims / /
cham pa dang ni skem pa dang / /
rlung nad gcig pu na ba sel / /
ma he'i sha ni lci zhing tsha / /
gnyid che brtan byed shas cher skyed / /
phag rgod sha ni de 'dra zhing / /
ngal sel zas len khu stobs skyed / /
nya ni mchog tu bad kan skyed / /
tsi li tsi ma nyes gsum skyed / /
la ba ro ha ti skyin gor / /
sha ba rang rang sde tshan mchog /
sha ni 'phral bsad pa dag dang / /
dar la bab pa bsten par bya / /
rang shi rid dang shin tu tsho / /
nad chu dug gis shi ba spang / /
pho dang mo yi stod smad phyed / /
lci ste sbrum ma thams cad lci / /
rkang bzhi mo yi yang ba yin / /
bya rnams kyi ni pho yi yang / /
mgo bo ro stod brang dang rgyab / /
rked pa dpyi yi lci ba yin / /
de bzhin pho ba rgyu ma sogs / /
go rims bzhin du lci ba yin / /
khrag la sogs pa'i lus zungs rnams / /
phyi ma phyi ma lci ba yin / /
sha las rlig pa pho mtshan dang / /
mkhal ma mcher pa gzhang dag lci / /
sha'i sde tshan no // //
tshod ma pa tha sha ti dang / /
su sha su ni sha na dang / /
sa tin dza rgya sne'u stsogs / /
nyes pa gsum 'joms rtug sri yang / /
de las su ni shan dro / /
ro tsa ra dzak+Sha pa ti / /
pho ba gzhang 'brum nad sel mchog /
rgya sne'u rtug skam 'joms pa yin / /
mon sne'u dme ru nyes gsum 'joms / /
mdze sel ro tsa bcud len dro / /
'khru zhing mgul pa snyan par byed / /
tsang gi ri skyur me drod skyed / /
pho ba gzhang 'brum bad kan rlung / /
drod che 'khru gcod yang ba yin / /
pa to la dang sab ta la / /
nim pa shang gas+tha sle tres / /
a pal gu za rtsa'i myu gu / /
bri ha ti dang bA sha dang / /
ti la par Ni ku ta la / /
man du ka 'dab kar ko ta / /
ka ra be la par ba ta / /
Na ti dang ni ka ta ya / /
go dzi ha dang bar da ka /
ba na tig ta ka ri ram / /
ku li ka dang nan ti dang / /
ku tsel shag kun da ni / /
ka til dang ke'u kam / /
sho tam ko sha ta ka dang / /
kar sha 'jam bsil kha zhing tsha / /
bshang sri rlung skyed bad mkhris sel / /
pa to la zhim srin nad sel / /
zhu rjes mngar zhing yi ga 'byed / /
bri ha ti gnyis mkhris skyed 'khru / /
drod skyed rlung ni 'joms pa yin / /
bri shan rlung dang lud pa 'joms / /
khrag mkhris sel ba'i dam pa yin / /
kar bel la kha ba dang / /
drod skyed bad kan sel mchog yin / /
bar ta ka ro kha zhing tsha / /
mngar dro bad kan rlung dag sel / /
lan tshwar bcas pa me drod skyed / /
yid 'ong zas len mkhris mi skyed / /
ka ri ra ni sbos byed cing /
ro bska mngar zhing kha ba yin / /
ko sha ta ka bal gu za / /
'khru zhing drod ni skyed byed yin / /
tan du li bsil rtsub pa dang / /
ro mngar zhu rjes mngar zhing yang / /
chang nad mkhris nad dug khrag sal / /
mun dza las byung rlung mkhris sel / /
snum bsil lci zhing mngar ba dang / /
lus rtas khu ba 'phel ba'i mchog /
pa lag kya lci 'khru bar byed / /
u po da ka chang nad 'joms / /
tsu tsu pa lag kya 'dra las / /
de ni 'khru gcod bdag nyid can / /
bi da ri ni rlung mkhris sel / /
gcin mang mngar zhing bsil ba yin / /
'tsho bar byed cing lkog nad sel / /
lus brta ro tsa lci bcud len / /
dzi ban ti mngar bsil ba dang / /
mig la phan zhing nyes gsum sel / /
ku sman da bum sha ka ling / /
kar ka dang ni er ba ru / /
da na dis zhes bya ba dang / /
da na dis dang ga gon dang / /
tsin ta ka dang tsir bi ta / /
bad rlung skyed cing 'khrug cin mang / /
bshang sri lci zhing zhu rjes mngar / /
'khri shing 'bras bu'i nang na mchog /
ku sman da ste rlung mkhris sel / /
gcin nad sel zhing ro tsar byed / /
ga gon shin tu gcin mang zhing / /
ku ba shin tu rtsub pa yin / /
ka ling ka dang er ba ru / /
tsir bi mkhregs gzhon mkhris sel bsil / /
smin pa de las gzhan du byed / /
'bras bu rnying lung lan tshwar bcas / /
mkhris skyed bad kan rlung nad sel / /
yi ga 'bye zhing dro yid 'ong / /
hen langs lto lbos sel zhing yang / /
pad rtsa rtsa ba ut+pal rtsa / /
ku mu ut+pal chu ba dang / /
chus pa sha lu ka ta dang / /
sring gdang ga sha ru ka / /
kron dza da na ka lod / /
rtsub cing bshang sri bsil zhing lci / /
ka lam pa dang na li ka / /
mar she zhes ni bya ba dang / /
ku ti na dza ra ku kha / /
seng phrom yungs ma lo ni ka /
ka ru da ka ga pe du / /
'tsho byed dang ni dzun dzu dang / /
e dag dza dag dang ni / /
ya ba sha ka lcam pa dang / /
a lu ka stsogs thams cad dang / /
sran lo shing mngar lo ma dang / /
mngar zhing rtsub la lan tshwa bro / /
bad kan rlung skyed lci ba dang / /
bsil zhing bshang lci 'byung sla byed / /
phal cher zhu nas bshang gci mkhregs / /
tshos shing khu ba legs btsir la / /
mar cher btab pa nyes mi skyed / /
seng phrom 'dab ma zhes bya gang / /
de ni rgya sne'u dang 'drar 'dod / /
tar ka ri bar na mngar / /
kha bcas rlung dang bad kan sel / /
pur+Na rnam gnyis ka la sha / /
cung zad tsha bro kha zhing tsha / /
drod skyed khong 'khru sbyar dug dang / /
'or nad bad kan rlung nad 'joms / /
tsi bi ra yi myu gu ni / /
drod skyed rlung dang bad sel 'khru / /
nye'u shing myu gu kha ba ste / /
ro tsa nyes gsum sel ba yin / /
smyig ma'i myu gu rtsub pa dang / /
khong tsha rlung dang mkhris pa skyed / /
ba ru ra ni drod skyed kha / /
mcher pa gzhang 'brum bad rlung sel / /
ka sa mar da srin lung pa / /
bad kan sel zhing zhu byed 'khru / /
le brgan rtsi tshod rtsub skyur tsha / /
lci zhing mkhris pa skyed la 'khru / /
yungs kar tshod ma lci zhing tsha /
bshang dang lci 'gags nyes kun skyed / /
la phug gzhon nu ro mi gsal / /
cung zad tsha bro kha dang bcas / /
gang yin de ni nyes kun sel / /
yang zhing cung zad tsha ba dang / /
skran dang lud gcong dbugs mi bde / /
rma dang mig nad lkog nad sel / /
skad 'gags drod chung rtug skam dang / /
cham pa'i nad ni 'joms pa yin / /
nar son ro dang zhu rjes tsha / /
drod skyed byed cing nyes gsum skyed / /
bad kan skyed lci btsos pa ni / /
snum zhing de yang rlung sel yin / /
skam po rlung dang bad kan sel / /
rjen pa thams cad nyes skyed yin / /
yungs ma tsha zhing dro ba dang / /
bad kan rlung sel mkhris pa skyed / /
shan ta mU la mkhris sel zhing / /
bsil zhing zhu rjes mngar ba dang / /
ro mngar kha zhing bska ba ste / /
bad kan dug kyang sel bar bshad / /
ku ther bye'u rug shi kru / /
su mu kha dang ske tshe dang / /
bu srin dang pha ni dza / /
zin thig le dang dzam bi ra / /
de la stsogs pa'i ldum rnams ni / /
bshang gci sra zhing me drod skyed / /
khong pa tsha byed kha rtsub tsha / /
yid 'ong lus dro yi ga 'bye / /
mig gnod khu ba srin 'joms rno / /
skrang par byed dang yang ba yin / /
bye rug skyigs lud dbugs mi bde / /
rtsib logs zug dug kha mnam sel / /
su mu kha ni rab tsha min / /
sbyar dug 'or nad sel ba yin / /
'u su'i lo ma kha zhing mngar / /
gcin mang mkhris pa skyed ma yin / /
sgog skya rab tu tsha zhing rno / /
zhu rjes tsha zhing 'khru ba dang / /
zhim zhing skra skyed lci ro tsha / /
snam zhing drod skyed yi ga 'bye / /
sha bkra mdze skran gzhang 'brum dang / /
gcin nad srin dang bad kan rlung / /
skyigs bu cham pa dbugs mi bde / /
lud pa sel te khrag mkhris skyed / /
kun dong de las yon tan dman / /
bad kan skyed mkhris rab mi skyed / /
ke'u btsos dug sbyar zos pa yis / /
bad kan rlung dang gzhang 'brum sel / /
rno zhing rtug pa sri ba dang / /
de ni mkhris can la phan min / /
su ra drod skyed kha zas len / /
bad sel dri ma sbyong zhing yang / /
mchog tu gzhang 'brum dag la phan / /
sbang phrum shin tu nyes skyed yin / /
me tog 'dab ma 'bras yal ga /
sdong bu rim bzhin lci ba yin / /
tshod ma'i rab mchog 'tsho byed yin / /
yungs kar tshod ma tha chad yin / /
tshod rngad rnams kyi sde tshan no // //
rgun 'brum 'bras bu'i mchog yin te / /
ro tsa mig sman bshang gci sla / /
mngar zhing zhu rjes snum pa dang / /
cung zad bska zhing bsil la lci / /
rlung dang khrag mkhris sel byed cing / /
kha nang kha bro chang nad dang / /
skom lud tshad rims dbugs mi bde / /
skad 'dzer glo rdol glo gcong sel / /
bal po se'u mngar mkhris rgyas dang / /
nyes pa gsum po sel ba yin / /
skyur ba mkhris skyed min cung dro / /
rlung dang bad kan 'joms par byed / /
se'u kun kyang yid 'ong snum / /
yang zhing bshang sra drod zas len / /
mo tsha 'bra go pa nas / /
rgya star pa ru sha ka dang / /
a mra ta la kasma 'bras / /
ra ja da na ma du'i 'bras / /
rgya shug so bi ra ang kol / /
phal ku sles ma ta'i 'bras bu / /
ta mal bi shu star ga'i 'bras / /
myu gu la dang rgya kham dang / /
a ru ma na pi yal 'bras / /
rtas byed lci zhing bsil ba yin / /
lus tsha glo rdol glo gcong sel / /
khrag dang mkhris pa snyoms par byed / /
zhu rjes mngar zhing snum pa dang / /
bshang lci bad kan khu ba 'phel / /
ta la'i 'bras bu mkhris skyed 'khru / /
kasma rgya 'bras bsil ba dang / /
bshang lci 'gags pa sel byed cing / /
skra byed yid gzhungs bcud len 'gyur / /
pa ta ma stsogs dro ba dang / /
bad kan mkhris pa skyed byed 'khru / /
snum zhing mchog tu rlung skyed byed / /
pi la ya'i 'bras tshab min / /
pi la ya yi tshi gu mngar / /
ro tsa mkhris pa rlung nad sel / /
rgya shug tshi gu'i yon tan ni / /
de 'dra skam slon lud pa sel / /
bil 'bras smin pa 'ju dka' zhing / /
nyes skyed 'phyen ni dri ba byed / /
ma smin drod skyed bad rlung sel / /
de dag gnyis ka 'khru ba gcod / /
ma smin ka pid mgul nad dab / /
nyes pa kun skyed smin pa ni / /
nyes 'joms skyigs bu slon bro sel / /
kun kyang 'khru gcod dug 'joms yin / /
'dzam bu'i shang tog bshang gci sri / /
bsil zhing shin tu rlung skyed yin / /
bshang dang lci ba gcod byed cing / /
lkog ma la gnod bad mkhris sel / /
a mra'i 'bras bu ma smin rlung / /
khrag mkhris skyed byed rus chags pa / /
bad kan mkhris skyed min rlung skyed / /
lci mngar bad kan khu ba 'phel / /
br-ik+Sha am+la rtsub bshang sri / /
lci tsha bad kan rlung dag 'joms / /
sha mya tsha lci skra gnod rtsub / /
pi lu'i 'bras bu mkhris pa skyed / /
bad kan rlung nad sel zhing 'khru / /
mcher pa gzhang 'brum skran srin sel / /
pi lu mngar zhing kha ba gang / /
shin tu tsha min nyes gsum 'joms / /
ba lu shun kha tsha zhing snum / /
rlung nad sel bar byed pa yin / /
ba lung 'bras shas rtas byed mngar / /
rlung dang mkhris pa sel zhing lci / /
de yis rkang yang skyigs lud pa / /
dbugs mi bde dang chang nad sel / /
kha skam rlung dang bad kan dang / /
rtug sra skyugs bro yi ga 'chus / /
skran dang gzhang 'brum gzer nad dang / /
me drod chung ba nyid sel to / /
na rang ga 'bras mngar cung skyur / /
yi gar 'ong zhing kha zas len / /
lci zhing rlung ni rab skyed pa'i / /
yon tan ldan par shes par bya / /
bse shing 'bras bu'i shun pa sha / /
khong rtas byed cing mngar la bsil / /
de'i rus me mnyam yid gzhungs byed / /
bad kan rlung ni sel ba'i mchog /
ku shu rnam gnyis lci ba ste / /
mngar skyur bsil dang tsha ba yin / /
yi ga 'bye zhing me rab 'bri / /
kham sha yi ga 'byed cing mngar / /
smin pa myur du 'ju bar 'gyur / /
shin tu tsha min lci nyes skyed / /
rgun 'brum pa ru sha ka dang / /
ka ra mar dang btsos rlon skyur / /
mkhris pa bad kan skyed cing 'khru / /
lci zhing nus tsha rlung 'joms so / /
rgya shug skyur thung li gu tshe / /
a mra ka ta de bzhin no / /
e ra ba ti tu da dang / /
mri ka lin da dzam bir bcas / /
smin dang ka ra yar ta skam / /
mkhris pa shin tu skyed byed min / /
am+li ka dang rgya shug skyur / /
skam po drod skyed 'khru ba dang / /
skom dang ngal dang rmya ba sel / /
yang zhing rlung dang bad kan 'joms / /
de las 'bras bu kun tha chad / /
li gu tsi ste nad kun slong / /
kha ba me dang rlung gnod nyen / /
sbrul gyi kha chu stsogs pas phog /
srin bus zos dang chu nang ltung / /
sa ngan dus min skyes pa dang / /
'bru gzhan 'dres zhing mthu nyams dang / /
shin tu rnying 'gyur 'bru spang bya / /
tshod ma'ang de bzhin rtsub par ni / /
g.yos pa dag dang mi snyi dang / /
ro ni smin par ma gyur dang / /
la phug ma gtogs skam po dang / /
'bras bu'ang phal cher de bzhin te / /
bil ba ma gtogs rlon pa spang / /
'bras bu'i sde tshan no // //
lan tshwa kun kyang bad kan skyed / /
phra zhing bshang gci 'byin la 'jam / /
rlung 'joms 'ju byed tsha zhing rno / /
yi ga 'bye zhing bad mkhris skyed / /
de la lce myang tsha mngar bcas / /
ro tsa yid 'ong nyes gsum sel / /
yang zhing tsha la mig la phan / /
tsha ba mi skyed me drod skyed / /
rtsal ru tsha yang yid 'ong zhing / /
sgregs pa sbyong zhing dri zhim la / /
zhu rjes tsha zhing bshang sri sel / /
drod skyed yi ga 'byed byed yin / /
kha ru tsha ni stod bad kan / /
smad kyi rlung 'byin drod skyed la / /
bshang 'gags lto sbos rtug skam dang / /
gzer zug lus lci sel ba yin / /
rgya mtsho'i lan tshwa zhu rjes mngar / /
lci zhing bad kan rnam 'phel byed / /
bkod ma'i tsha ni cung zad kha / /
tsha dang ba tsha rno byed gsher / /
kha ru tsha nag yon tan dri / /
ma gtogs yon tan bi dar mtshungs / /
mtsho tsha yang ste sa skam tsha / /
bad kan skyed cing 'ju dka' lci / /
lan tshwa rnams kyi sbyor ba la / /
rgya mtsho la sogs rab tu sbyar / /
nas tshig 'khus pa'i lan tshwa ni / /
skran dang snying nad skya rbab dang / /
pho ba mcher pa lkog nad dang / /
lud pa gzhang 'brum dbugs mi bde / /
lto sbos bad kan sel ba yin / /
swa rdzi ka sogs thal tsha kun / /
rab rno tsha zhing srin sel yang / /
khrag mkhris skyed byed smin byed la / /
gcod cing mi zhim rnam par 'byed / /
nas tshig 'khus tsha kha bas na / /
mdog mdangs khu ba skra mig gnod / /
shing kun rlung dang bad kan sel / /
gzer 'joms mkhris pa skyed byed de / /
zhu rjes ro tsha yi ga 'byed / /
drod skyed zas 'ju yang ba yin / /
a ru ra bska zhu rjes mngar / /
rtsub cing lan tshwa'i ro med yang / /
drod che zas 'ju yid gzhungs byed / /
na tshod la 'jog dam pa yin / /
dro zhing 'khrul tshe la phan / /
blo dang dbang gsal stobs rab skyed / /
mdze dang bzhin lus mdog mi sdug /
skad 'gags rims rnying mi bzad rims / /
glad pa mig nad skya rbab dang / /
mig ser pho ba'i nad rnams dang / /
skem bcas 'or dang gcin nad sel / /
tshad 'khru rmongs bag myos slon srin / /
mchil mang lud pa dbugs mi bde / /
gzhang 'brum mcher pa lto sbos dug / /
gsum 'phel rgyun 'gags skran dang ni / /
da rgan na dang yi ga 'chus / /
rlung dang bad kan las gyur nad / /
de dang de ni sel byed yin / /
skyu ru ra yang de 'dra bsil / /
ro skyur bad mkhris sel de las / /
yon tan cung dman ba ru ra / /
zhu rjes tsha mngar skra mig phan / /
'bras bu gsum po 'di dag ni / /
bcud kyis len mchog mig nad sel / /
rma 'tsho pags nad rma red dang / /
tshil ches gcin snyi bad khrag sel / /
shing tsha sug smel b+ha dra gsum / /
ge sar bcas pa dri bzang bzhi / /
na le sham ni mkhris skyed rno / /
rtsub cing drod skyed yi ga 'byed / /
ro dang zhu rjes dag kyang tsha /
bad kan 'joms shing yang ba yin / /
pi pi ling rlon bang skyed mngar / /
bsil zhing lci la snum pa yin / /
skam po de las bzlog pa yin / /
snum zhing ro tsa ro tsha la / /
zhu rjes mngar zhing bad rlung dang / /
lud pa dbugs mi bde sel 'khru / /
de gnyis bcud len ma gtogs pa / /
gzhan las shas cher sbyar mi bya / /
dong gra drod skyed ro tsa dang / /
'khru gcod yid 'ong mkhregs pa sel / /
yi ga 'bye yang zhu rjes mngar / /
khong snum drod che bad rlung sel / /
sge'u gsher de 'dra de dag ni / /
tsha ba gsum ste sha spom dang / /
me drod nyams dang dbugs mi bde / /
lud pa rkang bam cham pa 'joms / /
dbyi mo pi pi ling rtsa ba / /
nal sham yon tan cung zad chung / /
tsi tra ka stobs me dang mnyam / /
'or nad gzhang 'brum srin mdze sel / /
'di rnams las ni na le sham / /
ma gtogs tsha ba lnga zhes bshad / /
skran chen dmu rdzing lto sbos dang / /
gzer 'joms drod ni skyed pa'i mchog /
bil ba kash+ma tar ka ri / /
ba ta la dang dun du ka /
rtsa chen lnga po bska kha dro / /
rlung dang bad kan sel byed yin / /
ang shu ma ti pri ha ti / /
gnyis gnyis gze rtsa chung lngar bshad / /
zhu rjes ro mngar ha cang ni / /
bsil dang tsha min nyes kun sel / /
ba la pur+Na e raN+Da / /
su pya par+Ni rnam gnyis rtsa / /
'bring yin bad kan rlung 'joms yin / /
shin tu mkhris pa mi skyed 'khru / /
nye'u shing ka ko la 'tsho byed / /
dzi ba ka dang ri shar bshad / /
'tsho byed ces bya mig la phan / /
ro tsa rlung dang mkhris pa sel / /
'jag ma ku sha 'bras bur shing / /
'dam rtsa rtsar bshad lnga mkhris sel / /
gra ma gang bu g.yos sbyar zas / /
sha dang tshod ma shing tog sman / /
zas cha cung zad tshan gdus 'di / /
rtag tu dgos pa yod pa smra / /
yan lag brgyad pa'i snying po bsdus pa las / /
mdo'i gnas kyi le'u drug pa'o // //
de nas kha zas bsrung ba'i le'u bshad par bya'o / /
rgyal po'i pho brang nye 'khor du / /
srog 'tsho'i slob dpon gzhag par bya / /
de ltar byas pas thams cad du / /
thams cad las ni bsrung bar 'gyur / /
khyad par du ni sa bdag gi / /
zas skom dug las bsrung bar bya / /
chos la stsogs dang gang 'brel pa'i / /
'byor ba de de la rag las so / /
'bras chan dug bcas gsher bag kyang / /
skam bag can ni 'dra bar 'gyur / /
yun ring tshos par gyur pa dang / /
tshos pa'ang zhag lon lta bur 'gyur / /
rlangs pa rma bya'i mgrin 'dra zhing / /
khong myos brgyal dang lus rngul skyed / /
dri dang mdog stsogs nyams par 'gyur / /
rul zhing rma bya'i sgro ltar 'tsher / /
tshod ma myur du skams pa dang / /
bskol ba'i mdog ni gnag 'gyur zhing / /
der gzugs chung ba'am che ba'am / /
mi sdug pa'am mi snang 'gyur / /
dbu ba steng 'byung ri mo mtshams / /
kha chu 'dra dang chu bur 'byung / /
btung ba mngar skyur tshod ma dang / /
sha dag mtshams bye ro dang bral / /
sha khu'i ri mo sngor snang zhing / /
'o ma zangs mdog zho dri ma / /
dar ba la ni ser dang gnag /
mar khu chu dang 'dra bar snang / /
chang dang chu rnag sbrang rtsi la / /
ljang snang til mar dag la dmar / /
shing tog ma smin smin par snang / /
smin pa dag ni yongs su 'drul / /
kha zas rlon dang skam pa dag /
rnyings shing mdog ni nyams par 'gyur / /
snyi ba dang ni sra ba dag /
reg pa go ni bzlog par 'gyur / /
me tog phreng rtse lo ma gas / /
rnying cing dri ni mi zhim 'gyur / /
gos la nag po tal til dang / /
spu rnams 'thul zhing kha tshar 'chad / /
gser dngul mu tig shing dang rdo / /
rin chen stsogs la dri ma chags / /
gzi mdangs reg pa 'od nyams 'gyur / /
sa yi snod ni mdog bcas byed / /
dug ster kha ni sngo bskams la / /
gnong bag gis ni phyogs su blta / /
rngul zhing 'dar la skrag pa dang / /
'jigs shing 'gros 'khyor glal bar 'gyur / /
dug ldan zas ni mes bsregs na / /
me lce gcig 'khyil me stag rgal / /
du ba rma bya'i mgrin 'drar 'gyur / /
me lce mi 'bar 'bar yang mnan / /
sbrang mas zos na 'chi bar 'gyur / /
bya rog gis zos skad zhan 'gyur / /
'di ni ne tso da ru ha / /
ri skegs kyis mthong ca co 'byin / /
ngang pas zos na rdeg 'chos la / /
shang shang te'u na bar 'gyur / /
sreg pa mig ni mi chags byed / /
khrung khrung dag ni 'dzur bar 'gyur / /
phug ron khu byug bya gag dang / /
ngur bas zos na 'chi bar 'gyur / /
byi la skyo zhing 'dor bar 'gyur / /
spre'u mi gtsang 'dor bar byed / /
rma byas de mthong dga' bar byed / /
dug gi dbal ni nyams par 'gyur / /
de ltar zas ni dug ldan par / /
shes shing ci nas de yi ni / /
srog chags phra mo yan chad la / /
gnod par 'gyur bas 'bad de dor / /
reg na tsha zhing g.ya' lan / /
rims 'debs 'brum 'byung tshor ba chung / /
sen mo spu 'byung lus skrangs te / /
de la dug ni rnam 'jig pa'i / /
tsan+dan shug pa pu shel tsi / /
so ma'i shun bcas bal bu'i 'dab / /
ru rta sle tres a ka ru'i / /
chus bkrus blugs shing bsku bar bya / /
khar chud na ni mchil snabs mang / /
lce mchu sbrid cing be+em por byed / /
lus tshan zhing so brtse la / /
ro mi tshor zhing 'gram so 'thams / /
de la dug kun 'joms sman dang / /
ur shi stsogs khus mkhur bkang dbo / /
ma zhu'i gnas 'bab rdul ba dang / /
brgyal zhing lto sbos myos mgo 'khor / /
ba spu ldang zhing skyug lus tsha / /
mig mi gsal zhing snying mi dran / /
yan lag thig les khyab par 'gyur / /
zhu ba'i gnas su phyin na yang / /
kha dog sna tshogs skyug pa dang / /
gcin mngar rab tu 'khru bar 'gyur / /
rmya snyom skem zhing mdog skya la / /
gsus pa che zhing nyams stobs zad / /
de gnyis slon dang khrus byas nas / /
ser gnyis bu ram gir kar ni / /
san+du ba ri nis pa ba / /
ba shi ka dang tshigs brgya pa / /
tan du li ya'i rtsa ba dang / /
bya gag sgo nga bal ku za / /
snar gtang mig sman blud bya ba / /
dug zhi'i phyir ni sbyar bar bya / /
dug 'thungs pa dag steng dang ni / /
de bzhin 'og ni sbyangs gyur nas / /
dus su zangs bzang bdar phye ma / /
sbrang rtsir bcas pa snying sbyong sbyin / /
snying nad sbyangs nas gser phye ni / /
zhib mo zho phyed sbyin byas na / /
pad+ma'i 'dab mar chu bzhin du / /
gser gyis yan lag la mi chags / /
tshe yang ring du 'phel bar 'gyur / /
sbyar dug la yang cho ga 'di'o / /
kha zas dag kyang mi mthun zos / /
sbyar dug 'dra bar shes par bya / /
rlan can sha dang mon sran gre'u / /
sbrang rtsi 'o ma myu gu can / /
pad+ma'i rtsa ba la phug gam / /
bu ram dang bcas mi 'phrod yin / /
khyad par du ni 'o ma nya / /
nya rnams las kyang tsi li tsim / /
'o ma lhan cig skyur kun ni / /
mi 'phrod shing tog de bzhin no / /
de bzhin rgya sran khre dag dang / /
ba la ku mu ta mi 'phrod / /
la phug la stsogs sngo rngad ni / /
zos nas 'o ma spang bar bya / /
phag rgod byi dur sha mi bza' / /
khyim bya bri sha ta zhor min / /
sha rlon mkhris pa dag dang ni / /
la phug ma sha'i tshod mar min / /
le brgan tsi tshod lug shar min / /
myu gu'i tshod ma pad rtsar min / /
ma sha'i sran tshod bu ram zho / /
mar 'o li gu rtse'i 'bras min / /
chu shing 'bras bu dar bar min / /
ta la'i 'bras bu zhor mi 'phrod / /
tshab gnyis po bu ram dang / /
sbrang rtsi ka kam tsir min / /
de ni nya btsos pa'i snod dang / /
dong gra btsos bar g.yos pa min / /
ka ma ta ni snod gzhan du / /
btsos nas nyin mtshan lon mi bza' / /
nya brngos pa yi snum la ni / /
pi pi ling brngos spang bar bya / /
mar sar khar snod zhag bcu lon / /
go bye'i 'bras bu dror mi bza' / /
ba sa bsregs shar mi 'phrod cing / /
dar bar kam pi la btsos min / /
'o thug dang ni kri sar / /
chang dang lhan cig mi 'phrod spang / /
sbrang rtsir mar sar zhag til mar / /
chu rnams gnyis gnyis gsum gsum mam / /
cha mnyam lhan cig zos pa dag /
phan tshun dag ni mi mthun no / /
mar sbrang cha ni mi mnyam yang / /
char pa'i chu ni 'thungs na gnod / /
sbrang rtsi pad+ma'i sa bon dang / /
sbrang rtsi 'bru chang kha rar min / /
'o thug rjes la skyo mar min / /
sha mo yungs mar brngos mi 'phrod / /
u po ta ka til tshigs la / /
btsos pa 'khru bar byed pa yin / /
bya gag sha ni chang dngas dang / /
kul ma sha yi thug mi 'phrod / /
de nyid phag rgod tshil la brngos / /
srog ni 'phral du 'joms par byed / /
de bzhin sreg pa rma bya dang / /
la ba ka pin dza la sram / /
e raN+Da yi me la ni / /
e raN+Da mar brdos mi 'phrod / /
ha rid tra sha skyer pa yi / /
thur ma dag la bskyon nas ni / /
skyer pa'i me la bsregs gyur pa / /
'phral du srog ni 'joms par byed / /
de nyid thal brdul gyis gos / /
sbrang rtsir bcas pa 'phrod ma yin / /
gang yang nyes pa ma sbyangs pa / /
mdor na de ni mi 'phrod yin / /
nyes 'di sbyang bar 'dod pa'am / /
yang na de dang mi mthun pa'i / /
rdzas de nyid kyis dang po ni / /
lus ni mngon par sbyang bar bya / /
rtsol can snum bsten drod che dang / /
dar la bab cing nyams stobs ldan / /
goms par zos dang cung zad zos / /
mi 'phrod gyur kyang gnod mi 'gyur / /
mi 'phrod cha yis goms bya'am / /
cha yis cha yis yongs su spang / /
phan pa'ang de bzhin bsten bya ste / /
'di dag gnyis gsum gyis chod bya / /
skyon ni rim gyis 'grib pa dang / /
yon tan rim gyis 'phel 'gyur na / /
slar skye bar ni mi 'gyur zhing / /
g.yo ba med pa dag tu 'gyur / /
mi 'phrod pa yang spangs gyur zhing / /
'phrod pa goms par gyur pa nyid / /
'phral du spangs dang ma bsten las / /
nyes pa rnams ni 'byung bar 'gyur / /
gnod pa gnod bya'i bdag nyid can / /
shin tu nyes par gyur pa la / /
phan med gnod par byed pa ni / /
mkhas pas phyir zhing bya mi rigs / /
zas dang mal stan 'dod la spyod / /
ran zhing rigs par sbyar ba yis / /
khang khyim 'chos pa lta bur ni / /
rtag tu lus ni gzung bar bya / /
de la zas ni bshad zin zhing / /
de dang der ni bshad par bya / /
bde sdug sbom skem stobs che chung / /
bud med la phod mi phod dang / /
shes dang mi shes 'tsho dang 'chi / /
gnyid la rag ni lus pa yin / /
dus min ha cang thal ches dang / /
gnyid ni kun tu 'gegs pa dag /
bde dang tshe ni nyams byed de / /
dus mtshan gnyis pa lta bu yin / /
mtshan mo gnyid ni ma log rtsub / /
nyin mo gnyid log snum lcir 'gyur / /
tsog pur 'dug ste yur bdag /
mig rtsub bad kan med par 'gyur / /
so ga rlung 'phel stobs 'phrog dus / /
rtsub cing mtshan mo thung bas na / /
nyin par gnyid phan gzhan dag tu / /
de ni bad kan mkhris pa skyed / /
smra mang bzhon dang lam gyis dub / /
ra ro bud med bsten khur las / /
khros dang mya ngan 'jigs pas dub / /
skyigs bu dbugs mi bde tshad 'khru / /
rgan dang byis pa nyams stobs zad / /
glo rdol skem dang gzer gyis gnod / /
zas ma zhu dang bcom dang smyo / /
nyin par gnyid log rigs ma gtogs / /
'di dag de bzhin lus zungs snyoms / /
bad kan skyes shing lus brtas gyur / /
tshil che bad kan mang dang snum / /
rtag za nyin par gnyid ma log /
dug gis phog dang lkog nad can / /
mtshan mo nam yang gnyid ma log /
dus min gnyid log rmongs bag dang / /
rims skyed rmugs shing cham pas 'debs / /
mgo na skrang zhing slon sgyid skyur / /
rtsa yi rgyun 'gags me drod nyams / /
de la bsnyung dang slon sman dang / /
rngul 'byung sna sman btang ba dang / /
gnyid ches gyur la skyug sman rno / /
mig sman rno dang sna sman dang / /
smyung ba sel las bud med bsten / /
mya ngan 'jigs dang khros ba sbyar / /
'di dag nyid kyis gnyid drags pa / /
'jig cing bad kan rab zad byed / /
gnyid yar ba yis yan lag snyoms / /
klad pa lci zhing glal 'ong la / /
mi gsal na zhing mgo 'khor la / /
zas mi 'ju rmya rlung skyed nad / /
de bas mtshan mo dus bzhin du / /
ci bder gnyid ni log par bya / /
ma goms gnyid kyis ma log na / /
nang par ma zos phyed gnyid log /
gnyid yar gyur na 'o ma dang / /
chang dang sha khu zho rnams btung / /
lus bsku dril dang khrus bya zhing / /
mgo bsku rna ba mig dag bya / /
na chung lag ngar gyis 'khyud dang / /
sems bde bya ba zin pa dang / /
yid dang rjes mthun yul ldan pa / /
ci 'dod gnyid 'ong bde bar skyed / /
nyal po'i bde la sems ma chags / /
tshangs par spyod pa la dga' ba / /
chog shes pa yis mgu ba'i gnyid / /
rang gi dus las 'da' mi byed / /
nyal po'i chos ni spang bya ba / /
bkan min zla mtshan ldan pa dang / /
yid du mi 'ong mi sdug spyod / /
mngal ni skyon gyis khyab pa dang / /
rab sbom skem dang btsas pa dang /
sbrum ma gzhan gyi bud med dang / /
rigs gzhan skye gnas mi mthun dang / /
bla ma lha dang rgyal po'i gnas / /
mchod rten dur khrod gsod gnas dang / /
bsti sa lam gyi bzhi mdo chu / /
dus tshigs nyin mo yan lag min / /
snying ga mgo bor brdeg spang bya / /
'grangs ches ltogs dang stan bral dang / /
yan lag mi bder gnas dang skom / /
byis pa rgan dang shugs gzhan nyen / /
nad pa yis kyang 'khrig pa spang / /
dgun dus ro tsa byas drags tshe / /
'dod pas 'dod pa bsten bar bya / /
dpyid ston zhag ni gnyis gnyis nas / /
so ga dbyar tshe zla phyed cing / /
gzhan du bud med la zhugs na / /
mgo 'khor ngal dang bla mthu nyams / /
stobs dang lus zungs dbang po nyams / /
dus min 'chi bar byed pa yin / /
bud med dag la legs gdams na / /
dran dang yid gzhungs nad med tshe / /
dbang po rtas shing grags stobs rnams / /
lhag par 'phel zhing rgas srar 'gyur / /
khrus dang byug pa rlung bsil khar la sogs bza' / /
chu bsil 'o ma sha khu sran tshod chang dngas 'thungs / /
nyal po dga' byas 'od da dang bral gyur rjes la bsten / /
de 'dras de yi lus mdangs stobs slar skye bar 'gyur / /
sman pa thos spyod phun tshogs ldan zhing las mkhas snying rje can / /
gags dang gnod med lus srung byed pa nye bar bzhag byas nas / /
rgyal po rang gi dge ba'i 'bras bu'i longs spyod bder spyod cing / /
nad med mthu dang gzi brjid grags pa yun ring 'phel bar 'gyur / /
yan lag brgyad pa'i snying po bsdus pa las / /
mdo'i gnas kyi le'u bdun pa'o // //
de nas kha zas kyi tshod ran par bza' ba'i le'u bshad par bya'o / /
dus kun du ni tshod zin bza' / /
de ni me drod skyed byed yin / /
rdzas ni lci ba'am yang ba'ang rung / /
chad la ltos par bya ba yin / /
lci ba las ni phyed 'grangs bya / /
yang ba las ni rab 'grangs min / /
bde blag 'ju ba de tsam la / /
tshod zin zhes ni bshad pa yin / /
zas tshod ma zin chung gyur na / /
stobs dang gzi mdangs 'phel mi 'gyur / /
rlung gi nad ni thams cad kyi / /
rgyu nyid du ni 'gyur ba yin / /
tshad las shin tu ches ba yang / /
nyes pa thams cad myur du skyed / /
ma zhu'i zas ni mi bzad pa / /
de yis rlung stsogs gzir gyur pas / /
cig car rnam par 'khrugs 'gyur zhing / /
de nyid du ni zhugs gyur nas / /
rtsa sgo 'gags shing be snabs skyed / /
steng dang 'og gi lam dag tu / /
bskyod pas gsud cing zug byed pa / /
brkam chags can la 'phral skyed byed / /
de las rlung las gzer mgo 'khor / /
khong sbos 'dar zhing rengs stsogs 'gyur / /
mkhris pa las ni 'khru rims 'debs / /
khong tsha skom zhing kha stsogs 'gyur / /
bad kan slon zhing yan lag lci / /
tshigs thog mchil ma mang bar 'gyur / /
khyad par du ni nyam chung zhing / /
me drod zhan dang shugs bkag pa'i / /
zas ni rlung gis bkag pa dang / /
bad kan gyis ni bar bkag pa'i / /
nyes pa be'u snabs dkrugs pas na / /
zug rngu zug pa lta bur gnas / /
'khru dang slon par mi byed par / /
gzer la sogs pa mi bzad pa / /
be'u snabs de yin nyes rab gdug /
be snabs mi bzad kyis sbubs bkag /
rtsib logs kun tu drang por 'gro / /
shing bzhin rengs par 'gyur na ni / /
ma zhu shing 'dra zhes bya ste / /
myur du gsod byed de spang bya / /
mi 'phrod lhag za ma zhu bar / /
zad byed ma zhu dug gi ni / /
mtshan nyid can de mi bzad pa / /
dug gi ming can gang yin te / /
dug gi tshul can myur gsod byed / /
gso dpyad bya bar dka' bas spang / /
de nas ma zhu'i be'u snabs 'gyur / /
gsor rung shu dag rgyam tsha dang / /
po son cha bcug chu dron ni / /
'thung bas skyugs bcug de nas na / /
dug dang mas gtong ring bu dag /
dri ma rlung dag legs rgyu sbyar / /
yan lag 'khums par gyur pa la / /
shin tu dugs bya dkri bar bya / /
gsud nad shin tu 'phel ba dang / /
rting par me btsa' gdab pa bsngags / /
de ni de'i nyin ni smyung par gzhag /
khrus btang lta bur nye bar spyad / /
ma zhu mi bzad nyen gyur kyang / /
gzer 'joms sman ni btung mi bya / /
be'u snabs ma zhu me drod nyams / /
nad kyi sman ni 'ju mi nus / /
de yis nad pa 'phral du ni / /
thung zhing 'chi ba dag tu 'ang 'gyur / /
kha zas zhu nas lto ba ni / /
rtsub srar gyur la sman dag kyang / /
nyes pa'i lhag ma sbyang phyir dang / /
pho ba'i me ni bskyed phyir gtang / /
ma zhu'i 'gyur ba zhi ba dag /
nyams smad par ni byas las gyur / /
de gsum nyes pa rnam gsum ni / /
brtags nas rab tu sbyar bar bya / /
de la chung la smyung ba phan / /
'bring la smyung dang bzhu bya ba / /
chen po la ni sbyang ba ste / /
de yis dri ma rtsa nas 'byin / /
de bzhin nad gzhan dag la yang / /
rang nad gzhi las go bzlog pas / /
gso ba de las rjes 'brel yod / /
rgyu las go bzlog rnam spang ba / /
sman pas ji lta ji lta bar / /
nad las go bzlog sbyar ba'am / /
de'i don byed pa sbyor bar bya / /
nyes smin me drod skyed 'gyur nas / /
nyams rtas snum gyis byug pa dang / /
btung dang 'jam rtsi stsogs rigs sbyar / /
bad kan ma zhu'i be snabs te / /
de ni mig dang mkhur ba skrang / /
sgregs pa zos ma thag 'dra 'byung / /
mchil ma mang zhing nyes g.yo lci / /
rlung las rengs bag gzer ba dang / /
bshang gci 'gags shing sbos drod nyams / /
mkhris las khong tsha skom mgo 'khor / /
rmongs bag sgregs pa skyur zhing tsha / /
ma zhu be+e snabs smyung bar bya / /
rengs bag las ni dugs rab bya / /
tsha ba'i ma zhu skyug sman dag /
btang ba'am gnas skabs gang phan bya / /
ma zhu'i be snabs lci ba na / /
rtsa sbubs thim las yun rings can / /
bad kan rlung ni 'dres mtshan ma / /
de dang mnyam par bsgrub par bya / /
dngas ma lus las zas dad chung / /
snying na sgregs pa mnam par 'gyur / /
'di la cung zad gnyid log bya / /
ma zhu kun gyis nyin par ni / /
zas ma zos par gnyid log la / /
bkres gyur yang las ran par bza' / /
ma zhu spyi yi mtshan ma ni / /
rnam par 'gags sam shas cher 'byung / /
na zhing rlung ni mi gsal rgyu / /
mkhregs shing lus lci mgo bo 'khor / /
zas tshod lhag par gyur pa nyid / /
gcig bu ma zhum zad kyi / /
mi 'dod gags byed tshig ma tshos / /
lci dang rtsub dang mi gtsang drang / /
khong tsha skom dad chu mang dang / /
bsres pa'i zas ni 'ju mi 'gyur / /
mya ngan khro dang bkres pa yis / /
nye bar gdungs shing zas mi 'ju / /
phan dang mi phan bsres pa dag / /
zos pa mnyam za yin par 'dod / /
'grangs rjes slar yang za gyur pa / /
lhag par za ba yin zhes bya / /
dus min che ba'am chung zos pa / /
mi mnyam par ni zab yin / /
gsum po 'dis kyang gsod pa'am / /
mi bzad nad kyis 'debs par byed / /
dus su goms shing gtsang la phan / /
snum dro yang dang ma yengs dang / /
ro drug ldan zhing mngar bag che / /
shin tu myur min dal bar min / /
khrus byas bkres shing dben par gnas / /
kha gdong lag pa rkang pa bkrus / /
lha dang yi dags rjed cing sbyin / /
bla ma byis pa mgron mchod byas / /
dud 'gro rnams kyang rab brtags shing / /
bdag nyid legs par brtags nas ni / /
ma smad smra'am yid 'ong smra / /
skye bo gtsang zhing gus pas stobs / /
yid 'ong gnyen dang lhan cig bza' / /
zas ni rtswa dang skra sbu stsogs / /
'dres shing khong du slar sros dang / /
tshod ma zas ngan mang ba dang / /
tsha ches lan tshwa mang ba spang / /
phrum dang zho dang phrum skam dang / /
ba tsha tsha dang la phug rjen / /
phag rgod lug dang ba glang nya / /
ma he'i sha dang rid dang skam / /
ma sha chu ldum nis sha ba / /
pad rtsa 'bras 'khur myu gur gyur / /
tshod ma skam dang nas 'dra dang / /
bu ram phra mo bza' mi bya / /
sA lu'i 'bras dang gro dang nas / /
drug cu pa dang skam sa'i sha / /
a ru skyu ru rgun 'brum dang / /
mung+ga kha ra pa to la / /
zhun mar char chu 'o ma dang / /
sbrang rtsi se'u 'brum rgyam tsha bza' / /
mig dang stobs phyir mtshan mo ni / /
'bras gsum sbrang rtsi mar sar bza' / /
mi nar 'jog par byed gang dang / /
nad sel byed pa gang yin bsten / /
pad rtsa bur shing tso tsa dang / /
mo tsa a mra'i 'bras bu dang / /
la du 'khur ba bu ram can / /
zas ni lci zhing snum pa dang / /
mngar zhing 'ju dka' bsten pa rnams / /
dang po nyid du bza' bar bya / /
de las bzlog pa tha mar bza' / /
bar du skyur tsha lan tshwa can / /
lto yi cha gnyis zas kyis te / /
cha gcig skom gyis dgang bar bya / /
rlung la sogs pa'i gnas su ni / /
cha bzhi pa ni lhag mar gzhag /
zos rjes skom ni bsil ba'i chu / /
nas dang bag phye'i g.yos byas zos / /
zho chang dug 'bags sbrang rtsi la / /
chu bsil rjes su 'thungs na phan / /
mi 'ju 'gags la chu dron gtang / /
chad ma mung+ga'i gnod pa la / /
zhog chu dang dar ba dang / /
rang sgyur rtsab mo btung bar bya / /
skem po rgyas phyir chang btung ste / /
sbom pos sbrang rtsi'i chu btung ngo / /
gcong chen nad la sha khu btung / /
drod chung sha zos chang btung bya / /
nad dang sman stsogs sbrum bud med / /
zan bcad dka' thub las rnams kyis / /
skem dang byis pa rgan po la / /
'o ma bdud rtsi lta bur phan / /
mdor na zos rjes btung ba ni / /
gang zhig zas dang yon tan gyis / /
mi mthun mi 'phrod med gyur pa / /
de ni rnam pa kun tu bsngags / /
zas rjes skom 'thungs ngoms dang khyab / /
stobs 'phel lus ni brtan byed la / /
zas sdud snyi bar 'gyur ba dang / /
'drul zhing rnam par 'ju bar 'gyur / /
de ni nam tshang yan chad nad / /
dbugs lud glo rdol cham pa dang / /
glu len smra mang la chags dang / /
skad 'gags pa la gnod pa yin / /
lus las rnag 'dzag gcin nad mig /
lkog nad rma yi nad kyis nyen / /
skom spang kun gyis skom 'thungs nas / /
mang smra lam zhugs nyal ba spang / /
zas zos nas ni nyi tshan me / /
rta zhon rkyal dang 'degs pa spang / /
bshang dang gci gsal snying la dri med nyes pa lam min par mi 'gro / /
sgregs pa dag cing bru ba tsha gyur thur gyi rlung ni tha mal rgyu / /
de bzhin me yi drod bdo dbang po gsal zhing lus kyang rab tu yang / /
zas kyi tshod ran cho gar sbyar bzhin za ba de ni dus su 'dod / /
yan lag brgyad pa'i snying po bsdus pa las / /
mdo'i gnas kyi le'u brgyad pa'o // //
de nas sman la stsogs pa'i bye brag shes par bya ba'i le'u bshad par bya'o / /
sman rnams nyid kyi ro la stsogs / /
de ni de la bsten pas mchog /
de yang 'byung lnga'i bdag nyid can / /
sa la brten te skye ba yin / /
chu ni skye gnas me dang rlung / /
nam mkha' rnams ni tshogs pa las / /
de skyes gyur dang khyad par phyung / /
ming ni shas che las gyur yin / /
de bas 'byung ba 'dus pa las / /
byung bas sman ni ro gcig min / /
de phyir nad kyang nyes gcig min / /
de la gsal ba ro zhes bshad / /
mi gsal ro rjes mtha' mar ni / /
cung zad gsal bdag tu'ang 'dod / /
sman gyi yon tan lci sogs dang / /
ro ni sa la stsogs bsten pas / /
mtshungs par spyod pa nyer gdags pas / /
ro las ming du btags pa yin / /
de la sa'i sman lci dang sbom / /
sra zhing dri yi shes rab che / /
lci zhing brtan dang 'dus pa dang / /
nye bar 'phel bar byed pa yin / /
chu yi gsher dang lci bsil snum / /
rtul zhing bskal ro shas che / /
'jam zhing bad kan 'dra ba la / /
'drul zhing tshim byed sdud par byed / /
me yi rtsub rno tsha zhing skam / /
phra zhing gzugs kyi yon tan che / /
tsha zhing 'bar la mdog skyed cing / /
gsal zhing smin pa'i bdag nyid can / /
rlung gi rtsub cing khyab la yang / /
reg pa'i yon tan shas che yin / /
rtsub cing yang la dri ma sel / /
rnam dpyod na bar byed pa yin / /
nam mkha'i phra zhing dngas la yang / /
sgra yi yon tan shas che ste / /
khong stong yang bar byed pa yin / /
de ltar 'gro na don dang ni / /
sbyor ba sna tshogs dbang gis ni / /
sman min ci yang yod ma yin / /
de la sman ni gyen du 'gro / /
phal cher me dang rlung shas che / /
thur du 'gro ba phal cher ni / /
sa chu'i yon tan shas cher yin / /
de ltar sman no ro'i bye brag /
'di yi 'og nas ston pa yin / /
sman mthu la las bshad pa ni / /
lci snum bsil dang 'jam pa dang / /
yang rtsub tsha dang rno ba ste / /
de ltar rnam pa brgyad du 'dod / /
sman mthu tsar kas bshad pa / /
gang gis bya ba gang byed pa / /
mthu min cir yang mi byed kyi / /
de dag thams cad mthu yis byed / /
des na lci la stsogs pa nyid / /
nus pa'i khyad par ldan pa dang / /
yon tan ma lus snying por ni / /
gyur pas mthu zhes bshad pa dag /
don dang mthun par btags pa yin / /
gcis pa mang du yod na yang / /
tha snyad gtso bo nyid kyis yin / /
de bas go ni bzlog pa'i phyir / /
de ni ro la stsogs pa la / /
srid du zin kyang ma bshad de / /
de bas lci ba la sogs yin / /
gzhan dag tsha dang bsil nyid gnyis / /
stobs yin zhes kyang ston par byed / /
sman ni sna tshogs bdag nyid can / /
nyi ma zla ba'i stobs can yin / /
'gro 'di gsal dang mi gsal las / /
nam yang 'da' bar mi 'gyur ro / /
de la tsha ba mgo 'khor skom / /
rmya rdul tsha zhing myur 'ju byed / /
rlung dang bad kan zhi bar byed / /
bsil ba dag ni tshim byed cing / /
'tsho dang rengs par byed pa dang / /
khrag dang mkhris pa rab dang byed / /
pho ba'i me dang phrad pa las / /
gang zhig ro gzhan byung gyur pa'i / /
ro rnams kyi ni mthar zhu ba / /
de ni zhu ba zhes bshad do / /
mngar dang lan tshwa zhu rjes mngar / /
skyur ba'i zhu rjes skyur ba yin / /
kha dang bska dang tshab rnams / /
zhu rjes phal cher kha ba yin / /
ro dang zhu rjes 'bras bu mnyam / /
de la sman ni bzang dang ngan / /
la la ro yis las byed la / /
gzhan dag 'ju bar byed pa yin / /
yon tan gzhan dang nus pa dang / /
mthu yis la la byed pa yin / /
sman gyi ro stsogs gang dang gang / /
stobs ldan nyid kyis gnas byed de /
shin tu zil mnan de dang de / /
sgrub byed rgyu ni nyid du gnas / /
yon tan mi 'phrod sbyar ba ni / /
mang pos nyung ngu zil gyis gnon / /
ro dang 'ju ba'i mthu dag ni / /
de yi stobs kyi zil gyis gnon / /
ro stsogs de ltar stobs ni mnyam / /
ma bcos pa yi stobs dang ldan / /
ro stsogs mnyam pa'i las gang ni / /
khyad 'phags de ni mthu las skyes / /
dan ti dang ni tsi tra ka / /
ro stsogs mtshungs kyang dan ti 'khru / /
shing mngar rgun 'brum 'dra yang 'khru / /
'o ma mar 'dra mar drod skyed / /
de ltar sman la sogs pa yi / /
spyi yi las te de yang ni / /
sna tshogs rkyen gyi dbye ba yis / /
sman dbye tha dad gyur pa yin / /
gro dang nas ni mngar ba dang / /
lci las rlung 'joms skyed pa yin / /
nya gro 'o ma bsil ba dang / /
seng ge kha yis phag ma yin / /
yan lag brgyad pa'i snying po bsdus pa las / /
mdo'i gnas kyi le'u dgu pa'o // //
de nas ro tha dad pa shes par bya ba'i le'u bshad par bya'o / /
mngar ba la sogs ro skye ba / /
sa chu me sa chu dang me / /
mkha' rlung me rlung sa dang rlung / /
gnyis gnyis shas che las rim 'byung / /
de las ro ni mngar ba dag /
gang zhig myangs pa'i tshe na ni / /
kha la chags shing lus kyang ni / /
tshim byed dbang po rab dang byed / /
grog ma la sogs dga' ba yin / /
skyur ba kha nas chu 'dzag cing / /
so brtse sbu ni ldang ba dang / /
mig dang smin ma 'dzum par byed / /
lan tshwa khar ni mchil ma 'du / /
mkhur ba gre ba tsha bar byed / /
kha ba kha yi dri ma sbyang / /
lce ni 'joms par byed pa yin / /
tsha ba lce rtse skyo byed cing / /
tsag tsag byed par 'gyur ba dang / /
kha mig sna las 'dzag byed cing / /
mkhur bsreg par byed pa yin / /
bska bas lce ni bem por byed / /
gre ba rtsa sbubs 'gags par byed / /
ro yi tshul ni de dag ste / /
las ni ro mngar ba dag gis / /
skyes nas 'phrod par byed pa dang / /
lus zungs mthu stobs rab skyed cing / /
byis pa rgan po glo rdol skem / /
mdog mdangs skra dang dbang po bzang / /
lus rtas skad 'gags phan zhing lci / /
nu zho skyed cing rma 'byor byed / /
tshe ring 'tsho byed snum pa dang / /
rlung dang mkhris pa dug rnams sel / /
ha cang drags na tshil bcas dang / /
bad kan las byung nad skyed cing / /
lus sbom drod bri chang nad dang / /
gcin nad lba ba rmen stsogs skyed / /
skyur ba me drod skyed byed snum / /
zhim zhing 'ju byed yi ga 'bye / /
dro ba'i nus skyed reg pa bsil / /
tshim byed 'drul byed yang ba ste / /
bad kan khrag mkhris rgyas par byed / /
rlung 'gags rgyu bar byed pa yin / /
de ni shin tu bsten drags na / /
lus lhod rab rib mgo 'khor dang / /
g.yan pa skya rbab me dbal dang / /
'or nad thor bu skom rims skyed / /
lan tshwa sra dang 'khyil pa dang / /
'gags pa 'byin zhing drod skyed byed / /
snum dang dugs kyis rdul zhing rno / /
yi ga 'byed cing gcod 'byed byed / /
de ni drags pas rlung khrag dang / /
skra 'byi skra dkar gnyer ma dang / /
skom mdze dug dang me dbal rnams / /
skyed cing stobs ni bri bar byed / /
kha ba rang nyid zhim min zhing / /
yi ga 'chus dang srin skom dug /
mdze dang rgyal dang rims slon bro / /
tsha dang mkhris pa bad kan 'joms / /
'drul dang tshil dang zhag dang rkang / /
bshang dang gci ba skems pa dang / /
yang zhing yid gzhungs bsil zhing rtsub / /
nu ma'i nad dang skad 'gags sel / /
de ni shin tu drags gyur na / /
lus zungs zad cing rlung nad skyed / /
tsha bas lkog nad 'gags pa dang / /
mdze dang ma zhu 'or nad sel / /
rma 'jig byed cing snum pa dang / /
tshil dang 'drul bag skems par byed / /
drod skyed 'ju byed yi ga 'byed / /
sbyong zhing zas ni 'jig par byed / /
'ching ba gcod cing rtsa sbubs dag /
rnam par 'byed cing bad kan sel / /
de ni shin tu drag 'gyur bas / /
skom skyed khu ba stobs zad cing / /
brgyal zhing lus 'khums 'dar ba dang / /
rked pa rgyab stsogs na bar byed / /
bska bas mkhris pa bad kan sel / /
lci zhing khrag nad rnam par sbyong / /
skem zhing rma 'tsho bsil ba dang / /
'drul dang tshil ni rnam par skems / /
be+e'u snabs 'khyil zhing sri bar byed / /
rtsub cing lpags mdog rab dang byed / /
de ni shin tu bsten drags na / /
bshang 'gags lto sbo snying nad dang / /
skom dang skem zhing skyes mthu nyams / /
rtsa sgo 'gags shing dri ma sri / /
zhun mar bu ram star ga gser / /
mo tsa tso tsa pa ru sha / /
nye'u shing ram nye pa nas / /
ra dza dan pa la gsum / /
med gnyis dang par+Ni bzhi / /
'tsho byed dzi ba ri sho ba / /
shing mngar ma du ka bim+bi / /
shra ba ni gnyis bi da ri / /
cu gang k+Shi ra shu ku la / /
sa ha'o can kash+ma ri / /
'o ma bu ram shing gze ma / /
rgun 'brum sbrang stsogs mngar ba'i sde / /
skyur ba skyu ru am+li ka / /
ba lung dang ni star bu dang / /
se'u 'bru rdul dang dar ba dang / /
tshwa dang ku shu a mra dang / /
am+la ta ka b+ha bya dang / /
ka ram rda ka pid ta'o / /
tsha mchog rtsal ru kha ru tsha / /
bi da rgya mtsho bkod ma'i tsha / /
mtsho tsha skam tsha ro nye dang / /
k+Sha ra lan tshwa'i sde tshan yin / /
kha ba kyi lce pa to la / /
tsan+dan ur shi ba le ka / /
ci skrigs nim pa pu tse shel / /
rgya spos a kar ba tsha ka /
nag ta ma la ser po gnyis / /
gla sgang mur ba ba sha ka /
a pa marga po son cha / /
'khar lcags sle tres byi tsher ba / /
rtsa ba che lnga bya gri gnyis / /
bong nga shu dag bi sha la / /
tsha ba shing kun na le sham / /
byi dang ga dang tsha ba lnga / /
ku the ra stsogs ldum rngad sngo / /
mkhris pa gcin dang go bye yin / /
bska tshan a ru ba ru ra / /
sbrang rtsi seng ldeng shi ri sha / /
ka dam u dum+b+hAr dang / /
mu tig byu ru an tsan bcag /
ka pid tha gzhon kha rdzur / /
pad rtsa pad+ma ut+pa la'o / /
'bras rnying nas rnying gro rnying dang / /
mung+ga sbrang rtsi sha ka ra / /
skam sa'i sha rnams ma gtogs pa'i / /
mngar ba phal cher bad kan skyed / /
skyu ru se 'bru ma gtogs pa'i / /
skyur ba phal cher mkhris pa skyed / /
rgyam tsha lce myang tsha ma gtogs / /
lan tshwa phal cher mig la gnod / /
sle tres pa to la bca' sga / /
sgog skya pi pi ling ma gtogs / /
kha dang tsha ba phal cher ni / /
ro tsa 'bri zhing rlung skyed yin / /
bska las a ru ra ma gtogs / /
phal cher bsil zhing sri bar byed / /
ro tsha skyur dang lan tshwa rnams / /
go rims bzhin du dro nus ldan / /
kha dang bska dang mngar ba rnams / /
de bzhin du ni bsil ba nyid / /
kha dang tsha dang bska ba rnams / /
de bzhin rtsub cing dri ma sri / /
lan tshwa skyur mngar snum pa dang / /
bshang gci thur gyi dbugs 'byin byed / /
lan tshwa las bska de bas kyang / /
mngar ba mchog tu lci ba yin / /
skyur las tsha dang de bas kyang / /
kha bdag ni yang ba yin / /
ro rnams kyis ni dbye ba las / /
sbyor ba lnga bcu rtsa bdun dang / /
brtags pa drug cu rtsa gsum du / /
rags rim ji bzhin phye ba yin / /
de lnga re re phri ba las / /
lngar gyur pa ni ro gnyis pa / /
gsum pa mngar bcu skyur drug ste / /
lan tshwa gsum ste kha ba gcig /
bzhi pa la ni mngar po bcu / /
skyur ba bzhi po lan tshwa gcig / /
lnga pa la ni skyur gcig pu / /
mngar ba lnga la brten pa yin / /
sman ni ro drug gcig pu yin / /
ma 'dres pa ni ro drug 'gyur / /
lnga pa drug dang ro ni tha dad drug /
bzhi pa gnyis pa rnam pa bcwa lnga yin / /
dbye ba gsum pa nyi shu gcig nyid de / /
sman ni ro drug de ltar drug cu gsum / /
de rnams ro dang rdo rjes ro'i dbye ba / /
rab dang rab mchog dag tu brtags pa las / /
rtsis las 'das par byung bar gyur pa ni / /
nad dang sman gyi dbang las nye bar sbyar / /
yan lag brgyad pa'i snying po bsdus pa las / /
mdo'i gnas kyi le'u bcu pa'o // //
de nas nad la stsogs pa'i tshul shes par bya ba'i le'u bshad par bya'o / /
nad dang lus zungs dri ma rnams / /
rtag tu lus kyi rtsa ba yin / /
de rlung dbugs 'byung dbugs rngub dang / /
bskyod dang las spyod shugs 'byin dang / /
lus zungs legs par rgyu ba dang / /
dbang po rnams ni gsal ba dag /
mi gnod pa ni rjes 'dzin yin / /
mkhris pa 'ju drod mthong byed dang / /
bkres skom zas len mdangs yid gzhungs / /
blo ldan dpa' snying lus 'jam pas / /
bad kan brtan zhing snum nyid dang / /
tshigs 'brel bzod la stsogs pas so / /
lus zungs las gtso go rims bzhin / /
tshim byed 'tsho byed g.yogs pa dang / /
snum dang brtan dang 'gengs pa dang / /
mngal ni skyed byed yin par bshad / /
brtan par byed pa bshang ba yin / /
'drul dang 'byin pa gcin gyi yin / /
ba spu brtan pa rdul gyi yin / /
rlung ni 'phel bar gyur pa yis / /
skem dang mdog gnag drod bag dga' / /
'dar dang lto sbos bshang ba sre / /
stobs dang gnyid dang dbang po nyams / /
smra mang mgo 'khor zhum par byed / /
mkhris pa bshang gci pags mig ser / /
bkres skom lus tsha gnyid chung byed / /
bad kan drod nyams mchil ma mang / /
khong snyom lci dang sha mdog dkar / /
lus grang yan lag lhod pa dang / /
lud pa dbugs mi bde gnyid che / /
dngas ma'ang bad kan dang 'dra la / /
khrag 'phel me dbal khong 'bras mcher / /
mdze dang rlung khrag mkhris pa khrag /
skran dang rnyil nad mig ser dang / /
bskyod dka' drod nyams rmongs bag can / /
mig dang gcin pags dmar bar 'gyur / /
sha 'phel wa ba rmen bu mdud / /
mkhur tshos brang lto brla sbom zhing / /
mgul stsogs lhag par sha yang che / /
tshil 'phel de 'dra de bzhin ngal / /
cung zad bskyod kyang dbugs rgod cing / /
rkub tshos nu ma gsus 'phyang 'gyur / /
rus 'phel rus lhag so lhag 'gyur / /
rkang 'phel lus lci mig rtsa g.yung / /
tshigs kyi mgo bo sbom pa dang / /
tshigs la thor bu gso dka' 'byung / /
khu 'phel bud med la rab gdung / /
khu ba'i rde'u dag tu 'ang 'gyur / /
bshang 'phel lto sbos rgyu 'khrug cing / /
lus lci lto ba na bar byed / /
gcin 'phel chu sor zug cing na / /
gcis kyang ma gcis snyam sems 'gyur / /
rngul 'phel rdul che dri mi zhim / /
g.yan pa nyid kyang skyed ces bya / /
mig rdul la stsogs dri ma rnams / /
mang bas lci la stsogs par byed / /
rlung zad mtshan ma lus mi bde / /
smra nyung rtsol ba chung bar 'gyur / /
dran pa mi gsal bad kan 'phel / /
sngar bshad pa yi nad rnams 'byung / /
mkhris zad drod nyams grang ba dang / /
mdog nyams byed de bad kan zad / /
mgo 'khor bad kan gnas stongs shing / /
snying 'dar tshigs ni lhod par 'gyur / /
cung zad rtsub ngal skam pa dang / /
na zhing sgra cher mi bzod 'gyur / /
khrag zad skyur dang bsil la dga' / /
rtsa lhod pags pa rtsub par 'gyur / /
sha zad dbang nyams mig mkhur ba'i / /
rus skam lhu tshigs na bar 'gyur / /
tshil zad gnyid che dpyi rked mngon / /
mcher pa che dang lus skem 'gyur / /
rus zad rus zug so dang ni / /
sen mo skra la sogs pa 'byung / /
rkang zad rkang sbubs stong pa dang / /
mgo 'khor rab rib can du 'gyur / /
khu ba zad pas ring nas 'byung / /
yang na khu ba khrag nyid 'byung / /
rlig pa shin tu na ba dang / /
pho mtshan tshig pa snyam du sems / /
bshang zad rlung ni rgyu ma'i nang / /
sgra bcas 'khyil pa lta bur byed / /
lto bar rgyu zhing gyen du 'gro / /
snying ga rtsib logs mi bzad na / /
gcin zad gcin ni nyung sri dang / /
mdog 'gyur ba 'am khrag bcas nyid / /
rdul zad sbu 'byi spu 'grengs la / /
pags pa rnams ni 'gas par 'gyur / /
dri ma shin tu phra ba rnams / /
zad pas brtag dka' dri ma yi / /
rang gnas bskams dang na ba dang / /
stong dang yang ba las shes bya / /
nad stsogs rang nyid ji lta ba'i / /
yon tan 'di ni bzlog pa dang /
zad pa dang ni 'phel gyur las / /
'phel 'bri sman pas shes par bya / /
dri ma thogs las 'phel ba ste / /
shin tu 'byung las zad shes bya / /
lus ni dri mas brten pas na / /
'phel bas zad pa gnod pa yin / /
de la rlung ni rus par gnas / /
mkhris pa rngul dang khrag la gnas / /
bad kan lhag ma gnas des 'di / /
phan tshun rten dang brten pa yin / /
'phel dang zad par byed pa'i sman / /
gcig gi gang yin gzhan gyi'ang de / /
rus pa rlung gnyis la 'di min / /
phal cher rtas pas 'phel bar 'gyur / /
bad kan rjes mthun de yi phyir / /
de las bzlog pas zad pa yin / /
rlung dang rjes mthun de ltar na / /
'phel dang zad pa 'byung 'gyur ba'i / /
smyung dang brta bar bya ba yis / /
nad ni rim gyis gso bar bya / /
rlung ma gtogs te de skyes la / /
de nyid bzlog thabs sbyar bar bya / /
khyad par du ni khrag skyes nad /
gtar ga bkru sman dag gis gso / /
sha cher skyes las byung ba'i nad / /
gtar ga me btsa' thal sman sbyar / /
tshil ches sbom skem gso bar bya / /
rus pa zad pa las byung la / /
mar dang 'o ma kha rang sbyar / /
de bzhin 'jam rtsi gtang bas gso / /
bshang ba 'phel la 'khru bas gso / /
bshang bzas las byung ba'i nad / /
ra lug nang grol zan dron dang / /
sbyar thug ma sha gnyis sogs sbyin / /
gcin 'phel gyur la gcin 'bri ba / /
gcin zad las byung gcin snyi gso / /
rdul mi 'byung la rtsol dang bsku / /
rdul 'byung cho gas gso bar bya / /
lus kyi me drod rang gnas 'dug /
cha shas lus zungs rnams la brten / /
de rnams 'bri zhing rab 'bar ba / /
lus zungs 'phel dang zad par 'gyur / /
lus zungs dang po phyi ma ni / /
rgyas byed zad pa'ang de bzhin no / /
nyes 'khrugs pas ni lus zungs nyen / /
gnyi gas dri ma la gnod byed / /
'og na gnyis te mgo bor bdun / /
bu ga dang ni rdul 'byung ba'i / /
dri ma'i gnas ni dri ma ste / /
rang rang gnas su nad skyed 'gyur / /
lus zungs khu ba'i mthar thug pa'i / /
nang nas gzi can mdangs mchog yin / /
snying la gnas kyang khyab pa dang / /
lus ni brtan par gnas pa yin / /
gang zhig 'jig na nges 'jig la / /
gang zhig gnas na gnas gyur pa / /
gang la dngos rnams sna tshogs pa / /
lus la brten pa 'byung ba yin / /
mdangs ni sems 'khrugs bkres sems las / /
mya ngan ngal la stsogs pas zad / /
de zad sdang zhing lus rid la / /
yang yang sems shing dbang po nyams / /
gzi nyams rtsub dang yid mi dga' / /
nyam chung bar ni 'gyur ba yin / /
'tsho byed sman dang 'o ma dang / /
sha khu la sogs de'i sman yin / /
zas gang mi 'dod gang zhig slong / /
de la mi 'phrod 'phrod pa ni / /
spang dang sbyin par bya ba dag /
de dang des 'phel zad par 'gyur / /
nyes pa phyin ci log pa dang / /
mthun pas sred pa skyed byed de / /
phal cher 'phel dang zad pa dag /
mi mkhas pa yis mi shes so / /
ji bzhin stobs dang rang ji bzhin / /
'phel na nyes pa rgyas par 'gyur / /
zad pas rang bzhin 'dor bar 'gyur / /
mnyam na rang gi las rnams byed / /
gang zhig mnyam pas lus ni 'phel bar byed / /
nyes pa de nyid mi mnyam gsod par byed / /
de bas zad ba'ang 'phel ba lta bu ni / /
phan pa'i spyod pa nyid kyis bsrung bar bya / /
yan lag brgyad pa'i snying po bsdus pa las / /
mdo'i gnas kyi le'u bcu gcig pa'o // //
de nas nad kyi bye brag shes par bya ba'i le'u bshad par bya'o / /
zhu ba'i gnas dang rked pa dpyi / /
rna ba rus pa reg dbang po / /
rlung gnas yin te de las kyang / /
zhu ba'i gnas su khyad par gnas / /
mkhris gnas lte ba pho ba rdul / /
chu ser dngas ma khrag dang ni / /
mig dang pags pa dag yin te / /
de las lte ba khyad par gnas / /
bad kan brang dang mgul pa mgo /
glo ba rus tshigs ma zhu'i gnas / /
dngas ma tshil dang sna lcer gnas / /
brang ni khyad par dag gi gnas / /
rlung ni srog stsogs dbye ba yin / /
lnga yi bdag nyid 'dir srog ni / /
spyir gnas brang dang gre bar rgyu / /
blo dang dbang po sems 'dzin byed / /
mchil 'dor sbrid 'byung sgregs pa 'don / /
dbugs rngub zas ni mid par byed / /
gyen rgyu'i gnas ni brang yin te / /
sna dang lce dang lkog mar rgyu / /
tshigs 'byin 'bad rtsol mdangs dang ni / /
stobs dang kha dog dran las byed / /
khyab byed snying gnas lus kun la / /
ma lus khyab cing rab tu mgyogs / /
'gro dang 'degs dang 'jog pa dang / /
mig 'byed 'dzums pa la sogs pa / /
lus can bya ba phal cher ni / /
de la rag ni lus pa yin / /
mnyam gnas me drod nye bar gnas / /
nang grol kun tu rgyu ba yin / /
bya ba zas len 'ju ba dang / /
dngas snyigs 'byed cing 'dor bar byed / /
thur sel gzhang gnas 'dong mo dang / /
lgang pa pho mtshan brla nang rgyu / /
bya ba khu ba zla mtshan dang / /
bshang gci mngal gnas 'byin par byed / /
mkhris pa'i rang bzhin lnga de la / /
zhu dang ma zhu'i gnas par gnas / /
'byung lnga'i bdag nyid can gyis ni / /
gang me'i yon tan shas che bas / /
gsher nyid skems byed 'ju la stsogs / /
las kyi me yi sgrar bshad do / /
zas ni 'ju dang de bzhin du / /
dngas ma tshigs ma 'byed par byed / /
der gnas bzhin du mkhris pa ni / /
lhag ma rnams kyi grogs byed pas / /
stobs bskyed pa yis byed 'gyur bas / /
de ni 'ju byed ces bshad do / /
mkhris pa ma zhu'i gnas la brten / /
dngas mdog bsgyur bas dmar sgyur yin / /
mkhris pa sgrub byed snying la gnas / /
blo dang yid gzhungs nga rgyal stsogs / /
mngon 'dod don ni sgrub byed pas / /
mig la gnas te gzugs mthong byed / /
mthong byed ces bshad mdog gsal ni / /
pags mdog gsal byed pags par gnas / /
bad kan rnam lnga brang gnas pa / /
rang gi stobs kyis sum mdo dang / /
snying dang zas kyi mthu dang ni / /
de nyid la gnas chu las byed / /
bad kan lhag ma'i gnas gyur pa'i / /
rten ni gang phyir byed gyur pas / /
de phyir rten byed ces bshad do / /
gang zhig ma zhu'i gnas la gnas / /
de ni zas stsogs 'drul byed pas / /
myags byed ces ni bya ba yin / /
myong byed lcer gnas ro tshor byed / /
rtas byed mgor gnas dbang po ni / /
tshim par byed de 'byor byed ni / /
tshigs la gnas nas 'byor par byed / /
de ltar nad ni phal mo che / /
mi 'gyur bdag nyid can khyab kyang / /
gnas yin par ni shes bya ste / /
las rnams kyang ni tha dad yin / /
rtsub sogs dro bar ldan pas ni / /
rlung ni stsogs par 'gyur ba yin / /
grang bas ldang byed snum la sogs / /
yon tan dro ldan zhi byed 'gyur / /
rno stsogs bsil ba dang ldan pas / /
mkhris pa stsogs par byed 'gyur la / /
dro bas ldang zhing ro rtul stsogs / /
bsil bar ldan pas zhi bar 'gyur / /
snum stsogs grang dang ldan pa yis / /
bad kan stsogs par byed 'gyur la / /
gro bas ldang 'gyur de nyid ni / /
rtsub sogs yon tan gyis zhir 'gyur / /
rang gnas nyid du 'phel stsogs yin / /
dkyil 'gyur rgyu las 'khrugs pa dang / /
mi mthun pa yi yon tan 'dod / /
ldang ba log pa'i lam zhugs nyid / /
rang gi rtags ni ston pa dang / /
bde med nad ni 'byung 'gyur ba'o / /
rang gnas gnas pa mnyam nyid dang / /
nad rnams ma byung zhi ba yin / /
sogs dang ldang dang rab zhi ba / /
rlung ni so ga stsogs gsum tshe / /
mkhris pa dbyar la sogs par te / /
bad kan dgun smad stsogs par ro / /
yang dang rtsub pa la sogs pa'i / /
sman dang lus kyang de mtshungs pas / /
so ga rlung ni sogs 'gyur gyi / /
dro ba'i dus kyis ldang mi 'gyur / /
chu rnams 'ju ba skyur ba dang / /
sman yang de dag 'dra ba yis / /
mkhris pa stsogs kyi dus kyis ni / /
grang ba nyid kyis ldang mi 'gyur / /
chu dang sman ni bsil ba dang / /
snum pas dus ni mtshungs 'gyur yang / /
dgun smad bad kan stsogs 'gyur gyi / /
bsgongs pas ldang bar mi 'gyur ro / /
de ltar dus kyi rang bzhin 'di / /
zas la stsogs pa'i dbang gis ni / /
dus la bab par ma gyur kyang / /
'phral du stsogs pa la sogs 'gyur / /
nad ni ldang gyur 'phral du lus / /
mgo nas rkang gi bar du khyab / /
ldog 'gyur chu yi rgyun bzhin du / /
cung zhig cung zhig dag gis zhi / /
nad 'khrugs sna tshogs tshul can ni / /
grangs med par ni gyur pa'i lus / /
thams cad nye bar gzir gyur pa / /
de rgyu tshul dang sgrub pa dag /
re re nas ni bstan mi nus / /
de bas spyi yi brjod pa yin / /
nad rnams dag ni thams cad kyi / /
nyes pa'i rgyu ni gcig pu nyid / /
dper na bya ni lding 'gyur pa / /
nyin rangs kun tu seng gyur kyang / /
rang gi grib ma dang mi 'bral / /
'gro kun de dang 'dra ba yin / /
yang na ji ltar ma lus pa'i / /
'gro ba mi 'dra sna tshogs 'di / /
yon tan gsum dang mi 'bral lo / /
de bzhin rang khams ma snyoms pa'i / /
rgyu yang gnas skabs thams cad du / /
nad rigs nyes pa gsum mi 'bral / /
de rnams kyis ni ldang ba'i rgyu / /
dbang don mi 'tsham phrad pa dang / /
dus dang nyes pa'i las rnams so / /
de yang dman ltag log sbyor bas / /
dbye ba rnam pa gsum du 'gyur / /
dbang don rang yul chung du'am / /
mi sbyor ba ni dman pa ste / /
shas cher gtad pa lhag sbyor ba / /
rab phra'i 'od dang 'jigs pa dang / /
shin tu nye dang shin tu ring / /
yid du mi 'ong mi sdug pa'i / /
gzugs la mig ni lta byed pa / /
lag sbyor de ni mi zad yin / /
de bzhin rab drags rdul la sogs / /
dbang don ji bzhin shes par bya / /
dus kyang grang dang tsha ba dang / /
char dus dbye bas gsum du 'dod / /
de dman grang stsogs chung ba dang / /
lhag sbyor shin tu che mtshan nyid / /
rang gi mtshan nyid phyin ci log /
log pa'i sbyor ba yin par bshad / /
lus ngag yid kyi dbye ba yis / /
las kyang rnam pa gsum du bshad / /
lus la sogs pa'i las dman la / /
'jug pa dman pa'i ming can yin / /
brtun ngas 'jug pa lhag sbyor ba'o / /
shugs bkag pa dang btsir ba dang / /
mi bzad lus kyi las rnams dang / /
gcus dang rdeg 'chos gom 'khyor stsogs / /
ldang bzhin smra bar byed pa dang / /
'dod chags zhe sdang 'jig stsogs dang / /
srog gcod la sogs las rnams dang / /
rnam bcu de yang smad pa yin / /
'di dang gzhan du byas pa rnams / /
de dag ma lus log sbyor yin / /
'di dag nad kyi rgyu yin no / /
ldang 'gyur de ni mtha' yas te / /
sna tshogs nad ni byed par 'gyur / /
yan lag nang khrol lhu tshigs brten / /
yan lag khrag stsogs pags pa yin / /
de ni phyi rol nad gnas te / /
de brten ma zhu yan lag na / /
lba ba be'u snabs 'brum pa stsogs / /
gzhang 'brum skran dang 'or nad sogs / /
de dag phyi rol nad ces bya / /
nang nad rtsa sbubs chen po dang / /
ma zhu zhu ba'i gnas la brten / /
gnas de las ni skyugs tshad 'khru / /
dmu rdzing lud pa dbugs mi bde / /
nang gi cha yi gzhang 'brum skrang / /
skran dang me dbal khong 'brum pa / /
mgo bo snying dang chu so stsogs / /
rus pa'i tshigs nad gnad yin no / /
de 'brel rtsa dang chu ba dang / /
chu ba chen stsogs bar ma yin / /
de la nad lam der gnas pa / /
gcong chen gzhogs phyed mjing kha yo / /
glad nad stsogs dang tshigs rus dang / /
dpyi yi gzer dang gnod nad stsogs / /
'byin khyab zug dang snyom pa dang / /
lus tsha nad gzer bye ba dang / /
'ja' zhing chag snyam rkang lag 'khums / /
bsgongs dang rtse dang skom byed dang / /
'dar dang rtsub dang khong stong dang / /
skem dang mgul dang dkris snyam dang / /
rengs dang ro bska bro ba'o / /
mdog ni gnag gam dmar ba dag /
rlung gi las yin mkhris pa'i las / /
lus tsha mdog dmar dro smin byed / /
rngul dang gnag dang 'dzag rma red / /
'drul dang brgyal zhing myos pa dang / /
kha'i ro kha dang sgyur ba dang / /
mdog skya dmar rtsa ma yin pa'o / /
bad kan las ni mkhrang zhing snum / /
g.ya' zhing khong grang lci ba dang / /
tshigs dam sha rgyas rmongs bag dang / /
skrang zhing gnyid che zas mi 'ju / /
mdog dkar kha ro lan tshwa mngar / /
las kyi mtha' las 'dam ring ngo / /
de ltar ji skad bshad pa yi / /
mtshan nyid kyis ni nad kun khyab / /
de ni ma yengs lta stsogs pas / /
yang dag par ni shes par bya / /
nad kyi gnas skabs dbye shes pas / /
nad pa skad cig re rer blta / /
goms pas nges par thob 'gyur te / /
las rnams grub pa gsal byed yin / /
rin chen la sogs bzang ngan shes / /
bstan bcos 'ba' zhig las mi 'byung / /
nad ni 'di ltar rnam gsum ste / /
la la tshe 'di'i nyes las byung / /
la la sngon gyi nyes las byung / /
gzhan dag de gnyis 'dres las byung / /
nyes 'byung nad gzhi ji bzhin par / /
las skyes rgyu ni med pa yin / /
rgyu chung ba la dkyel che'i nang / /
nyes dang las las byung ba yin / /
dang po mi mthun bza' ba yin / /
las skyes las ni zad pa ste / /
gnyi ga las byung nyes dang las / /
zad pas zad par 'gyur ba yin / /
nad ni rang rgyud gzhan rgyud las / /
gnyis 'gyur mtha' 'ang gnyis yin te / /
sngar skyes snga ma'i tshul du bshad / /
phyi skyes pa ni bla brnan yin / /
rang gnas ji bzhin gnas pa ni / /
rang rgyud can de mtshan nyid gsal / /
gzhan dag de las go bzlog pa / /
dri ma'ang de bzhin shes par gyis / /
de ni nad re ldang ba na / /
ma yengs pas ni shes bya ste / /
de rnams gtso bo zhi byas pas / /
zhi 'gyur zhi bar ma gyur na / /
de bzhin phyi nas gso bar bya / /
'on te bla brnan stobs che na / /
myur gso de nad kyis gzir ba / /
lus la shas cher gnod byed yin / /
nad la rnam par mi mkhas shes / /
ngo tsha nam yang ma byed cig /
nad kyi 'gyur ba thams cad kyi / /
ming gi nges bstan yod pa min / /
nyes pa de nyid 'khrugs nas ni / /
khyad par du ni ldang gyur nas / /
gnas gzhan dag tu song nas ni / /
nad ni mang por byed par 'gyur / /
de bas nad kyi rang bzhin ni / /
rang gnas gzhan du 'phos pa dang / /
rgyu yi khyad par shes byas la / /
sman dpyad kyis gso myur du bya / /
gnod bya yul dang nyams stobs dus / /
me drod rang bzhin na tshod dang / /
snying stobs goms dang zas rnams kyis / /
gnas skabs rnam pa tha dad pa / /
'di dag phra mo yan chad brtag /
nad dang sman gyi tshul brtags pas / /
gang zhig gso ba la 'jug pa / /
de ni nam yang 'khrul mi 'gyur / /
nad dkyel che ba'am chung ba dag /
phog snya lus nyams che chung las / /
gnod par byed pa snang 'gyur bas / /
de la'ang ma yengs nyid du bya / /
sman pa ngan pas nad rnams ni / /
lci ba yang bar yongs rtog cing / /
nad nyung dag tu brtags pa yis / /
gso ba log pa dag tu 'gyur / /
de bas chung ba'ang stobs chung ba / /
dkyel chen nad la rab tu sbyor / /
sbyor ba chung ngur sbyar ba yis / /
nad ni shin tu slong ba yin / /
sbyor ba'ang lhag par sbyor ba dang / /
log par sbyor bas phyin ci log /
dri ma 'byung bar mi zad kyi / /
lus kyang shin tu ma rung 'gyur / /
de bas rtag tu brtson pa dang / /
thams cad kun tu legs brtags nas / /
ci nas nad med brtan gyur pa / /
de ltar sman dpyad sbyar bar gyis / /
de nas gzhan yang nad rnams ni / /
'phel zad dbye bas bshad bya ste / /
tha dad pa las gsum shes bya / /
ldan gsum de yang de dgu yin / /
mnyam par 'phel bas gsum nyid de / /
gcig rab lhag pas drug tu 'gyur / /
ma lus pa las bcu gsum yin / /
gnyis gcig lhag pa las drug ste / /
mtshungs las gcig yin rab dang ni / /
rab mchog brtags pa las drug yin / /
de ltar nyi shu rtsa lnga ni / /
'phel ba'o zad pa'ang de snyed yin / /
de dag re re 'phel mnyam zad / /
drug ste slar yang de dag ni / /
gcig zad gnyis gnyis 'phel ba ni / /
go bzlog bcas las drug tu 'gyur / /
dbye ba drug cu gnyis su bstan / /
drug cu gsum pa bder gnas rgyu / /
de bzhin 'di dag dngas ma khrag stsogs 'dres pa las / /
nad ni zad dang mnyam dang 'phel ba'i dbye ba yis / /
rab dang rab mchog dag las mtha' yas nyid 'gyur bar / /
rang bzhin ci 'dra ma yengs yid kyis shes par gyis / /
yan lag brgyad pa'i snying po bsdus pa las /
mdo'i gnas kyi le'u bcu gnyis pa'o // //
de nas nad gso ba'i thabs kyi le'u bshad par bya'o / /
rlung nad gso ba snum dang ni / /
dugs dang sbyang ba 'jam rtsi dang / /
mngar skyur lan tshwa bro ba yi / /
zas dang bsku zhing mnye ba dang / /
dkri snun sman chu blugs pa dang / /
gro chang 'bras chang bu ram chang / /
snum dro 'jam rtsi gtang ba ni / /
'jam rtsi nges pa bde dga' dang / /
skye gnas du ma'i snum dag ni / /
drod che 'ju bar byed g.yos sbyar / /
khyad par du ni sha tshon dang / /
til mar dang sbyar 'jam rtsi bya / /
mkhris pa mar sar blud pa dang / /
mngar zhing bsil ba'i bkru sman dang / /
mngar dang kha dang bska ba yi / /
zas dang sman ni sbyin pa dang / /
dri bzang bsil zhing yid 'ong ba'i / /
dri ni nye bar bsten pa dang / /
mgul du do shal se mo do / /
nor bu brang du gdags par bya / /
ga bur tsan+dan ur shi ra'i / /
byug pas skad cig re re bsku / /
srod la rdo thal can zla zer / /
yid 'ong glu dang ser bsil bsten / /
bag phebs mdza' bo bde ba dang / /
bu la gzhon skad nyams rangs smra / /
chung ma yid mthun las byed cing / /
sdug cig yon tan rnams kyis brgyan / /
khang pa nyi rim chu bsil blugs / /
skyed mos tshal rdzing bzang po ni / /
rgya tsha dang ni stegs bcas pa / /
chus brlan bye ma bsil ba dang / /
spyil bu lus tshad shing khebs dang / /
chu 'gram pad+mar bcas par ni / /
bde gnas khyad par 'o ma dang / /
mar sar bza' dang bkru sman bya / /
bad kan cho gar ldan par ni / /
skyug sman bkru sman rnon po btang / /
zas ni rtsub chung rno zhing dro / /
tsha zhing kha dang bska ba bza' / /
chang ni yun rings lon pa btung / /
rtse dga' dang ni gnyid mi log /
rtsol ba'i tshul ni sna tshogs dang / /
sems las rtsub pas mnye ba dang / /
khyad par sman khu skyug sman btang / /
sbrang rtsi tshil 'joms sman bsten bya / /
smyung bdud bdug mkhur bkang dbo / /
bde ba med nyid bde phyir bya / /
nad rnams so sor gso ba dang / /
nad las dpags te bshad pa yin / /
ldan pa dang ni 'dus pa dag /
de ni so so'i tshul bzhin brtag /
rlung ni zung du 'jug pas na / /
rlung mkhris phal cher so ga'i bya / /
bad kan rlung la dpyid kyi bya / /
bad kan mkhris pa ston gyi bya / /
zung du 'jug pa rlung gi mchog /
yang dag 'dres pas gnyis bdag can / /
me dang ldan pas sreg par byed / /
zla ba ldan pas bsil bar byed / /
nad ni dkyel sogs dus su bsal / /
ldang na gzhan don med par gso / /
thams cad ldan na tshabs che ba / /
nad gzhan gnod pa med par gso / /
nad ni sbyor bas zhi bya ba / /
gang gzhan ldang bar byed pa dag /
de ni dag min gzhan dag ni / /
ldang bar mi 'gyur rnam dag yin / /
rtsol drag tsha ba rno ba dang / /
gnod par 'gyur ba spyad pas kyang / /
khong pa yan lag rus pa dang / /
gnad du rlung ni 'jug par 'gyur / /
de bzhin de la rtsa sgo ni / /
rnam par sbyangs pas 'byung bar 'gyur / /
smin byas rlung ni tshar bcad pas / /
khong pa'i nang du 'du bar 'gyur / /
der gnas nas kyang rgyu dag la / /
sdod cing ring du thogs pa yin / /
de ni dus sogs stobs thob nas / /
gzhan la brten yang ldang bar byed / /
de la gnas gzhan gnas pa ni / /
de nyid stobs ni med nyid la / /
gso bar bya ba rang gi ni / /
stobs kyis gzhan zil gnon byed na'o / /
bla brnan nad ni zhi byas na / /
rang gnas gnas pa gso mi dgos / /
phal cher rtsib logs 'gro ba'i nad / /
nad pa yun rings nyon mongs byed / /
lus me'i stobs ni shes pa yis / /
de la rings thabs dag mi bya / /
de ni sbyor bas zhi bya'am / /
khong du bde bar bsdu bar bya / /
khong du 'dus par shes nas ni / /
ji ltar nye ba bzhin du bsal / /
bu ga 'byung 'gags stobs nyams shing / /
lci zhing rlung ni khung du 'khrul / /
khong snyom mi 'ju mchil ma mang / /
bshang gci sri dub zas mi len / /
nad rtse ma zhil spyi yi rtags / /
rtse zhil de las bzlog pa yin / /
khong ba'i drod stobs chung nyid kyis / /
lus zungs dang po mi 'ju ba / /
nad ni pho bar zhugs pa dag /
dngas ma ma zhu yin par bshad / /
gzhan dag nad nyid rab 'khrugs pa / /
rab sdug phan tshun 'doms las byung / /
ko dra ba yi dug bzhin du / /
nad tshabs chen po 'byung bar bshad / /
nad tshabs de dang 'dres pa dang / /
gnod pa gnod bya gnod 'gyur dang / /
nad gzhan gang dag de las byung / /
ma zhu ba dang bcas par bshad / /
de ni lus kun zhugs gyur pa / /
nad nang zhugs te rtse ma bcil / /
ma smin dbyung bar mi bya ste / /
ma smin shing thog khu bar mtshungs / /
de ni dbyung bar dka' bas na / /
rten ni 'jig par byed par 'gyur / /
de ni smin dang drod skyed snum / /
dugs bya rtse bcil de bsil ba / /
ji ltar nye dang stobs ji bzhin / /
sbyangs pa'i dus su bsal bar bya / /
kha nas rigs par sman btang bas / /
ma zhu'i gnas las nad myur bsal / /
nam tshod yan chad sna sman gyis / /
zhu ba'i gnas yong mas gtong bsal / /
steng ngam 'og tu 'byung bar rtsom / /
nad ni rang nyid 'byung bas na / /
sman gyis nad ni mi dgag ste / /
bkag na de nyid nad skyed 'gyur / /
de bas dang por nad 'byung la / /
bsdad de phan par bza' bar bya / /
'khyil la smin pa de dang des / /
smin byas de bzhin bsal bar bya / /
dbyar ston tha chungs dpyid zla 'bring / /
thun mong dus su rim bzhin du / /
so ga dbyar dang dgun bsags pa'i / /
rlung sogs nad ni myur du bsal / /
so ga dbyar dang dgun gyi tshe / /
rab tsha char dang grang ba'i dus / /
de rnams dus mtshams thun mong ste / /
de tshe nad ni mi bzang bsal / /
tha mal bde gnas dbang byas kyi / /
nad pa nad kyi dbang du ni / /
grang tsha char gyi dus dag gi /
gnyen po ji bzhin byas nas ni / /
sbyor ba'i dus su bab pa na / /
bya ba dus la mi sdod do / /
sman ni zas ma zos sngon dang / /
dbus dang mtha' dang kham gyi bar / /
zas bar tseg bu zas bcas dang / /
zas mnan mtshan mo btung ba'o / /
bad kan bdo 'das nad pa ni / /
nyams stobs ldan la ma zos btang / /
thur sel rlung la zas sngar btang / /
mnyam gnas ldang la bar du yin / /
khyab byed nang par zas za'i mthar / /
gyen rgyu'i rlung la dgongs ka'o / /
srog ces bya ba'i rlung ldang la / /
kham gyi bar dang zas bar bza' / /
dugs dang skyugs lud dbugs mi bde / /
skom dad skye la tseg bu'o / /
yi ga 'chus la sna tshogs zas / /
sman dang zas bcas sbyar bar bya / /
skyigs bu lus 'dar lag 'dar dang / /
zas nyung za la mnan pa gtang / /
nam tshong yan chad nad la ni / /
mtshan mo'i dus su btang ba bsngags / /
yan lag brgyad pa'i snying po bsdus pa las / /
mdo'i gnas kyi le'u bcu gsum pa'o // //
de nas gso ba'i thabs rnam pa gnyis bstan pa'i le'u bshad par bya'o / /
gso ba rnam pa gnyis yin phyir / /
gso thabs rnam pa gnyis su 'dod / /
de gcig brta bar bya ba yin / /
gnyis pa nyams ni smad pa'o / /
de dag rgyas bya smyung ba zhes / /
rnam grangs dag tu bshad pa yin / /
lus sha rgyas phyir rgyas bya ste / /
yang ba nyid phyir smyung bar bya / /
de ni phal cher sa chu dang / /
cig shos las ni gyur pa yin / /
las gang snum dang dgag pa dang / /
dugs dang khong rtsub bya ba ste / /
'byung ba de yang gnyis yin phyir / /
gnyis las 'da' bar mi byed do / /
de la'ang sbyong dang zhi bya ba / /
rnam pa gnyis po smyung ba yin / /
gang zhig nad ni phyir 'byin pa / /
sbyong yin de ni rnam lnga ste / /
mas gtong skyugs sman lus nad bkru / /
mgo bo'i nad bkru gtar gas dbyung / /
gang zhig nad ni mi sbyong dang / /
snyoms gnas glongs pa ma yon dang / /
ma snyoms snyoms par byed pa dag /
zhi ba yin te de rnams bdun / /
smin dang drod skyed bkres skom dang / /
rtsol bcag nyi tshan ser bu bsil / /
brta ba dag ni rlung dang ni / /
rlung bcas mkhris pa zhi byed yin / /
brta bya nad dang sman dang chang / /
bud med mya ngan gyis nyam chung / /
khur dang lam gyis glo rdol dang / /
lus rtsub nyams dma' rlung shas che / /
sbrum ma bu btsas byis pa rgan / /
so ga'i dus dang gzhan yang brta / /
sha dang 'o ma ka ra dkar / /
mar sar mngar bag mas gtong dang / /
gnyid log nyal bde bsku byug dang / /
khrus dang bder gnas nyams dga' brta / /
gcin snyi ma zhu snum rab zos / /
rims btab brla rengs mdze nad can / /
shub khong 'bras mcher pa na / /
glad nad lkog nad mig nad dang / /
sbom po dgun dang gzhan dag kyang / /
rtag tu smyung bar bya ba yin / /
de la sbyang bya shas che sbom / /
stobs ldan mkhris pa bad kan rgyas / /
ma zhu'i nad dang rims dang skyug /
tshad pas 'khru dang snying nad can / /
lus lci sgregs mang bshang gci 'gags / /
yi ga 'chus sogs kyis na ba / /
'bring tsam spom sogs phal cher ni / /
dang por smin dang drod bskyed bya / /
nad ni 'di dag gis nyam thag /
sbom dang stobs sogs chung ba la / /
bkres dang skom pas tshar bcad do / /
nad kyis nyam thag stobs 'bring brtan / /
ser bu tsha rtsol gyis smad na / /
nyam chung mi brta smos ci dgos / /
nyams smad bya ba brta mi bya / /
brta bya nyams smad 'jam pos bya / /
yang na yul dang stobs sogs las / /
rigs pas de ni nye bar spyad / /
brta bas stobs ni 'phel ba dang / /
de yis bsgrub bya'i nad zad 'gyur / /
smyung bas dbang gsal dri ma rnams / /
mi sri khong yang yi ga 'bye / /
bkres dang skom pa lhan cig 'byung / /
dang ga snying dang sgregs pa dag /
nad kyi rtse zhil spro ba che / /
snyom bag med pa dag tu 'gyur / /
de dag tshad la sogs pa dang / /
mi ldan sten par byed pa dag /
rab sbom rab tu skem sogs 'gyur / /
de yang sman bcas bshad pa yin / /
tshul ni shin tu brta ba dang / /
nyams smad de nyid las shes bya / /
shin tu tsho ches 'brum gcin snyi / /
rims dang dmu rdzing mtshan bar rdol / /
lus rmongs gcin sri be+e'u snabs chags / /
mdze la sogs pa mi bzad 'byung / /
de la tshil dang rlung bad kan / /
sel bar byed pa thams cad phan / /
dzur na khre rgod ku lang+tha / /
nas dang sran chung mon sran sde'u / /
dar ba dar rnying zho ga chu / /
sems las bya dang mi nyal bya / /
sbrang rtsi 'bras bu gsum pa'am / /
sle tres gla sgang a ru ra / /
skyer khaN+Da dang rtsa ba ni / /
chen po lnga dang gu gul dang / /
brag zhun gyi ni sbyor ba dang / /
ag ni man tha'i khu bcas phan / /
nas tshig 'khus thal byi dang ga /
bca' sga lcags phye sbrang rtsi dang / /
nas dang skyu ru'i phye ma yi / /
sbyor bas shin tu tsho nad sel / /
tsha gsum 'bras gsum pu tse shel / /
shi kru byi dang po s+Thir / /
shing kun go snyod kha ru tsha / /
la la phud dang 'u su dang / /
kru trug tres dang ser po gnyis /
bri ha gnyis dang chu rtsi mo / /
ha pu sha dang pa ta dang / /
ke pu ka yi rtsa ba ste / /
'di rnams phye ma mar sbrang rtsi / /
til mar dag ni cha snyoms pa / /
nas phye'i cha ni bcu drug bskyed / /
sbyar ba 'thungs na de 'joms so / /
shin tu shas che'i bdag nyid kun / /
gzhan yang de 'dra'i nad rnams dang / /
snying nad mig ser sha bkra dang / /
lus dbugs mi bde lkog nad sel / /
blo dang yid gzhungs sems dran byed / /
zas 'ju pho ba'i drod kyang skyed / /
smyung drags rab skam mgo 'khor lud / /
skom dad che zhing yi ga 'chus / /
snum drod gnyid mig rna ba nyams / /
khu ba gzi mdangs skad gsang zad / /
rgu so snying klad byin pa brla / /
dku do rtsib logs na rims 'debs / /
tshig mang stong du rlung nad 'jug /
rmya zhing skyug bro rus tshigs na / /
bshang gci sri ba la sogs pa / /
smyung ba drags pas 'byung bar 'gyur / /
rab tu tsho bas skem nyid mchog /
shin tu tsho drags pa yi sman / /
shin tu tshil ches me rlung sel / /
brta dang nyams smad yod ma yin / /
gang zhig mngar dang snum bag bza' / /
bsod bde dag gis skem pa sel / /
de las shin tu bzlog pa dag /
nges par bsten pas sbom nyid sel / /
de la bza' btung sman rnams ni / /
brta bar byed pa thams cad sbyar / /
sems las med dang dga' ba dang / /
nges par brta bar bya ba dang /
gnyid cher log pas skam pa yang / /
phag dang 'dra bar lus rgyas gyur / /
lus ni brtas shing tsho byed pa / /
sha dang 'dra ba gang yang med / /
sha mi za la sha za'i shas / /
lus ni shin tu brtas byed yin / /
sbom la nyams smad lci bas bya / /
de las bzlog pa skem la phan / /
nas dang gro ni gnyis ka la / /
de la 'os par byed pas brtag /
nad kyi dbye ba tha dad kyi / /
gcod 'khrul sogs dbye ba yis / /
nad ltar tha dad gyur kyang ni / /
gso ba gnyis las yod ma yin / /
yan lag brgyad pa'i snying po bsdus pa las /
mdo'i gnas kyi le'u bcu bzhi pa'o // //
de nas sbyang ba la stsogs pa sman gyi sde tshan 'dus pa'i le'u bshad par bya'o / /
po son cha dang shing mngar dang / /
ku ba kha bo nim pa dang / /
bim pa ga gon bi sha la / /
dug mo nyung dang mur ba dang / /
de ba da li byi dang ga /
lcang ma tsi tra kru trug tres / /
ko sha pa ti ka rany+dza / /
pi pi ling dang rgyam tsha dang / /
shu dag sug smel yungs kar te / /
'di dag skyugs ba'i sman gyi sde / /
dan ti dang ni tri bid ta / /
'bras bu gsum dang bi sha la / /
shang ki ni dang snu ha dang / /
seng phrom dong ga ni li ni / /
khron bu dang ni kam pi l+ya / /
'o ma ba gcin 'khru bar byed / /
po son cha dang dug mo nyung / /
ru rta de ba da li dang / /
shing mngar shu dag rtsa ba bcu / /
thang shing ra snal la phud / /
sha ta pus pa pa ta la / /
rgya sran nag po sbrang rtsi dang / /
rgyam tsha lce tsha shing nye ro / /
'di dag mas gtong bkru sman te / /
a ba marga byi dang ga /
tsha ba gsum dang skyer pa'i rtsa / /
su ra la dang shi ri Sha / /
bri had shi kru'i sa bon dang / /
seng ldeng ma du ka'i snying po / /
rgyam tsha dngul rdo pha bong dreg /
sug smel gnyis dang go snyod spom / /
mgo bo'i nad sbyong byed pa yin / /
thang shing rgya spos ru rta dang / /
rtsa ba bcu dang bal gnyis / /
bi ra ta ri'i sman sder gtogs / /
bi da ri sogs rlung nad sel / /
dUr ba dang ni byi tsher ba / /
nim pa ba sha ka'i lo ma / /
kha sral phre'u 'ol ma se / /
nye'u shing pa zhes bya dang / /
shi ta ba ki pri yang ku / /
n+ya gro d+ha sogs shug pa sogs / /
s+thi ra rnam gnyis pad+ma'i ze / /
ban n+ya thal tres sogs mkhris sel / /
dong ga sogs dang arka sogs / /
mung+ga sogs dang po son sogs / /
bye'u rug pa sogs gla sgang sogs / /
dug mo nyung sogs bad kan sel / /
dzi ban+ti dang ram nye ba / /
me da ma hA me da dang / /
mung+ga ma sha par+Ni dang / /
ldum bu zangs rtsi ba dang ni / /
dzi ba ka dang shing mngar te / /
sde 'di 'tsho byed ces bya yin / /
bid ri dang e raN+Da / /
priSh+tsi kha li pur+Na rna / /
de ba ha sa de ba dang / /
par+Ni gnyis dang kha sral dang / /
'tsho byed lnga dang rtsa chung lnga / /
thal tres dang ni lcang ma dang / /
haM sa pa ti zhes bya rnams / /
bi da ri sogs 'di snying phan / /
nyam chung rlung dang mkhris pa sel / /
lus skem skran tshigs yan lag na / /
dbugs mi bde dang lud pa lu / /
sel bar byed pa'i sde tshan yin / /
thal tres dang ni pu shel tse / /
tang pa la dang ni ma du ka / /
tsan+dan dkar dang dmar ba dang / /
shing mngar pa ru sha ka rnams / /
tshad pa mkhris pa khrag rgyas dang / /
skom dang rims kyis btab pa sel / /
shug pa puN+Da rI ka dang / /
br-it+ti r-it+ti cu gang dang / /
sring gi sle tres 'tsho byed bcu / /
nu zho skyed byed rlung mkhris sel / /
nyam chung tshim byed brtas byed la / /
'tsho byed ro tsa nyid du byed / /
pa ru sha dang 'bras bu gsum / /
rgun 'brum dang ni kad pa la / /
ka ta ka'i 'bras ra dza dan / /
se'u 'bru ba ra da du rnams / /
skom dang che dang gcin sri dang / /
rlung gi nad rnams sel byed yin / /
any+dza na dang pha li ni / /
spang spos pad+ma ut+pa la / /
skyer khaN+Da dang sug smel dang / /
shing mngar nA ga ge sar bcas / /
dug dang nang gi tsha ba dang / /
mkhris pa rgyas pa sel bar byed / /
pa tol dang pu tse shel / /
tsan+dan dkar po mur ba dang / /
sle tres skra lor bcas pa dag /
bad kan mkhris pa mdze dang rims / /
dug dang skyug bro yi ga 'chus / /
mig ser gyi ni nad rnams 'joms / /
sle tres dang ni shug pa dang / /
nim pa 'u su'i 'bras bu dang / /
tsan+dan dmar po zhes bya rnams / /
mkhris pa dang ni bad kan dang / /
rims dang skyug bro lus tsha dang / /
skom dad che sel me drod skyed / /
dong ga dang ni dug mo nyung / /
ka ka tig ta ba ta li / /
nim pa sle tres dUr ba dang / /
mur ba bi dang ka ta dang / /
pa tha ci skrigs she rgya ka / /
ka rany+dza gnyis pa to la / /
lo ma bdun pa kru trug tres / /
su Sha byi ta po son cha / /
sa ha ra tsa zhes bya dang / /
rgya shug gi ni 'bras bu rnams / /
de ni slon bro mdze nad dang / /
dug dang rims dang bad kan dang / /
g.yan pa dang ni gcin snyi dang / /
rma red pa rnams sbyong bar byed / /
a sa na dang ti ni sha / /
stag pa shwe ta ba ha dang / /
ka ta ra dang seng ldeng dang / /
ban da dang ni shing sha ba / /
a dza sring ga tsan+dan gsum / /
ta la a kar pa la sha / /
sa la kha ra pa tra dang / /
d+ha ba ka ling ka spro tog /
tsha ga karna bad tsha ka / /
tha ram zhes ni bya ba ste / /
a san sogs de rnams kyis / /
sha bkra mdze nad bad kan dang / /
srin nad skya rbab gcin snyi dang / /
tsho ches nad ni sel bar byed / /
bar na she rgya ka gnyis / /
nye shing tsi tra mo ra ta / /
bil ba any+dza sring gi dang / /
bri ha ti ni rnam gnyis dang / /
ka rany+dza gnyis dza ya gnyis / /
shi kru ku sha ru rta'o / /
ba ra ni sogs bad kan tshil / /
me drod chung dang rlung nad 'khyims / /
klad pa la brten nad sel zhing / /
skran dang khong 'bras 'joms pa yin / /
ru sha ka shing kun spangs ma / /
rgyam tsha brag zhun nag tshur gnyis / /
gcin sri rde'us 'gags pa dang / /
skran dang tshil ches bad kan sel / /
be+e lan ta ra ar ni / /
sbra tog bri sha sru sru'i rtsa / /
i ka ta dang gzem dang / /
sa ha ra dza ba na dang / /
ka sha br-ik+Sha da ni dang / /
'dam bu ku sha rnam gnyis dang / /
kun+tha dang ni kha sral dang / /
ba lu ka dang mo ra ta / /
ku ru ta dang ka ram pa / /
lcam pa zhes bya'i sman sde 'di / /
be len ta ra la sogs pa / /
rlung las gyur pa'i nad 'joms shing / /
rde'u'i phre'u yod pa dang / /
gcin sri ba yi nad rnams sel / /
seng phrom sha ba ra ro tra / /
pa la sha dang dz+hin dzi ni / /
thang shing kad pa la ra sna / /
ka tam pa dang chu shing dang / /
e la ba lu a shwa ka / /
pa ri pe la mo tsa ka / /
'di ni seng phrom sogs zhes bya / /
tshil ches bad kan sel ba'i sde / /
mngal nad 'joms shing 'khru ba gcod / /
mdog bzang dug nad sel byed yin / /
arka dang ni a ral ka / /
nA ga dan+ti bi sha l+ye / /
ga bra ra sna bri shal / /
a ba marga ka rany+dza / /
ka kad ri ka rany+dza / /
gi ri kar gnyis iM gu dang / /
arka la sogs sde tshan 'di / /
bad kan tshil ches dug rnams sel / /
srin nad dang ni mdze nad 'joms / /
khyad par du ni rma la phan / /
bye'u rug rnams gnyis ku ther / /
ka la mal byi dang ga /
kha ra pa tra kad pa la / /
bri sha kar+Ni sha kun ti / /
ske tshe ka bid tha'i lo ma / /
ga bra mon sne'u ka mu ka /
rkang mar bi sha muSh+Thi dang / /
bu srin dang 'bam po'o / /
bye'u rug pa la sogs pa'i sde / /
bad kan tshil ches srin nad sel / /
cham pa yi ga 'chus lud pa / /
dbugs mi bde 'joms rma red sbyong / /
muska ka dang snu ha dang / /
'bras bu gsum dang tsi tra ka / /
pa la sha dang d+ha ba dang / /
shing sha pa zhes bya ba rnams / /
skran dang gcin nad rde'u chags / /
skya rbab dang ni tshil ches nad / /
bad kan rgyas dang khu ba yi / /
nad rnams sel bar byed pa yin / /
dug mo nyung dang mur ba dang / /
bar gi dang ni bu tse shel / /
na le sham dang bong nga dkar / /
chu sgog sug smel pa ta dang /
nyungs kar zir ur lu / /
a za mo dang po son cha / /
shu dag zi ra nag po dang / /
shing kun dang ni byi dang ga /
pa shu gan+d+ha tsha ba lnga / /
rlung dang bad kan tshil ches dang / /
cham pa skran dang rims dang gzer / /
gzhang 'brum gyi ni nad rnams sel / /
shu dag gla sgang thang shing dang / /
dong gra bong nga a rur / /
ser po gnyis dang shing mngar dang / /
kr-iSh+Na par+Ni dug mo nyung / /
shu dag yung ba la sogs sde / /
be+e'u snabs tshad pas 'khru smin gcod / /
tshil ches bad kan rgyas rlung 'khyil / /
nu ma'i nad rnams sel bar byed /
pri yang+ku dang ra gan dud / /
lig bu mig dang stang zil dang / /
lcim rtsa pad+ma ge sar dang / /
btsod dang ya ba sha ka dang / /
shal ma li dang de'i khu ba / /
sa mang ga dang bun ma / /
tsan+dan da ta ka'i me tog /
aM pa sha dang shing mngar dang / /
na ma ka ra tu ni shing / /
rgya skyegs shing dang kad tshur / /
seng phrom bil rkang da ta ki / /
pad+ma'i ge sar ka tang ka /
pri yang aM pas+tha sde gnyis / /
zhu ba'i tshad pa'i 'khru ba sel / /
'byor byed mkhris pa dag la phan / /
rma yang 'tshob par byed pa yin / /
kla sgang shu dag kru trug tres / /
ser po gnyis dang kha ba gnyis / /
go bye pa tha 'bras bu gsum / /
bong nga dkar nag ru rta dang / /
sug smel dang ni shu dag rnams / /
nu zho mngal nad dri ma sel / /
n+ya gro d+ha dang a shwad+tha / /
u dum+bA ra seng phrom gnyis / /
'dzam bu gnyis dang ardzu na / /
ka pi ta dang kad pa la / /
blag sha a mra lcang ma dang / /
bi ya la dang pa la sha / /
nan+ti rgya shug ka dam pa / /
bir shing mngar ma du ka /
n+ya gro d+ha sogs sde tshan 'di / /
rma 'tsho 'khru gcod chag grugs sbyor / /
tshil ches khrag mkhris skom dad che / /
mngal gyi nad rnams sel bar byed / /
e la gnyis dang du ru ka /
ru rta gan+d+ha bri yang ku / /
spang spos pa la bya ma ka /
spri ka tso ra tso tsa dang / /
shing tsha gan+d+ha b+ha dra dang / /
rgya spos bo la s+the ne ya / /
rgya mtsho'i lbu ba chu srin sen / /
thang shing dang ni a ka ru / /
gur gum shi ri bas ka /
tsan+dan gu gul lce pog dkar / /
bur na ma dang kun du ru / /
nA ga ge sar zhes bya'o / /
e la sogs ste rlung bad kan / /
dug rnams sel zhing mdog gsal byed / /
g.yan pa thor bu'i nad rnams dang / /
sha bkra bas ldag sel bar byed / /
sha ma dan+ti dra ban+ti / /
ku ta ra na kra mu ka /
shaM gi ni dang sa ta la / /
khron bu dang ni ga bak+Shi / /
su d+ha k+Shi ra kam+bi l+ye / /
sle tres dong ga ka rany+dza / /
baSh+Ta an+t+ra shi kru dang /
a mra shing ro tsha'i 'bras bu / /
dur byid la sogs sde tshan 'di / /
skran dang dug dang yi ga 'chus / /
bad kan dang ni snying nad dang / /
gcin sri ba yi nad rnams 'joms / /
de ltar sum cu rtsa gsum bshad / /
sde tshan de las ma rnyed na / /
de dang mtshungs pa gzhan dang sbyar / /
mi 'dra'i sbyor ba spang bar bya / /
sde tshan de dag gnod dang gnod bya sogs ltos te / /
cho ga bskol dang snum dang bsdams pa la sogs ldan / /
btung dang snar gtang mas gtong dang ni phyi rol du / /
bsku zhing byugs pas shin tu gso dka'i nad kun 'joms / /
yan lag brgyad pa'i snying po bsdus pa las / /
mdo'i gnas kyi le'u bcwa lnga pa'o // //
de nas snum gyi cho ga bya ba'i le'u bshad par bya'o / /
snum byed sman rnams phal cher ni / /
lci zhing bsil la khong 'khru snum / /
rdul dang bral la mnyen zhing brlan / /
de las bzlog pa rtsub byed yin / /
zhun mar rkang dang tshil til mar / /
snum rnams kyi ni mchog rab 'dod / /
de dag las kyang zhun mar ni / /
sbyor rjes su 'jug pas mchog yin no / /
de dag sngon bzhin mkhris pa sel / /
phyi ma bzhin du cig shos sel / /
mar bas til mar lci de bas / /
tshil de tshil bas rkang lci'o / /
de las gnyis dang gsum dang bzhi / /
zung dang gsum pa che zhes bya / /
dugs bya sbyang bya chang bud med / /
rtsol chags sems las che ba dang / /
rgan po byis pa stobs chung spegs / /
rtsub dang khrag dang khu ba zad / /
rlung nad kyis nyen rab rib dang / /
shin tu dbye dka' la snum bya / /
shin tu drod chung rab drod che / /
shin tu sbom dang rid pa dang / /
brla rengs tshad 'khru ma zhu dang / /
lkog nad dbyig dug dmu rdzing dang / /
brgyal skyugs bad kan yi ga 'chus / /
skom dad chang nad kyis nyen dang / /
dus min bu skyes sna sman dang / /
mas gtong bkru sman byas la min / /
de la blo dran yid gzhungs sogs / /
'dod pa rnams la zhun mar bsngags / /
rmen bu bad kan srin bu dang / /
tshil ches rlung nad yod pa dang / /
lus yang mkhrang 'dod lto srab pa'i / /
lus can rnams la til mar phan / /
rlung dang nyi tshan lam bud med / /
khur dang rtsol bas lus zungs zad / /
rtsub nyon mongs bzod me drod rno / /
rtsa sgo rlung 'gags lhag ma phan / /
tshigs dang rus pa gnad rnams dang / /
lto na mes tshig rma byung ltung / /
mngal dang rna ba glad nad la / /
tshil yang mchog tu phan pa yin / /
til mar dbyar phan zhun mar ni / /
dbyar mtha' de bzhin dpyid kyang bsngags / /
thun mong dus la snum rnams ni / /
nyin mor nyi ma gsal tshe bsngags / /
rings la dgun yang til mar gtang / /
tsha ba'i dus su'ang mar tshan gtang / /
mkhris pa rlung dang mkhris par bcas / /
ldan pa la yang mtshan mo nyid / /
mtshan mo las gzhan rlung bad kan / /
nyin par sbyar bas mkhris nad 'gyur / /
bza' sogs zas dang mas gtong dang / /
sna nas gtang bsku mkhur bkang dgo / /
mgo bsku rna mig dgang ba yi / /
snum ni rigs par dpyad par bya / /
ro yi dbye ba re re yis / /
drug cu rtsa bzhir rnam par brtags / /
snum ni gzhan gyis zil gnon zhing / /
chung ngu dgos pas rim par bshad / /
ji skad bshad pa'i rgyu med pas / /
dngas ma btung la dpyad mi dgos / /
snum gyi las ni myur bsgrubs pas / /
snum de'i cho ga mchog yin no / /
gang zhig thun ni gnyis dang bzhi / /
brgyad kyis rim bzhin 'ju 'gyur ba / /
tshad chung 'bring dang che ba ste / /
de las chung ngu bza' ba mchog /
nad la sogs pa brtags nas ni / /
thog mar shin tu chung ngu bza' / /
snga de'i zas de zhu nyid na / /
sbyang phyir dngas ma mang du btung / /
zhi bya ltogs byas zas med par / /
'bring tshad tsam ni bsngags pa yin / /
brta ba sha dang sha khu sogs / /
de yang 'bras chan nyung bcas pa / /
byis pa rgan po skom gyis gdungs / /
snum 'gras chang dad che ba dang / /
bud med snum ni rtag bsten dang / /
drod chung bde dang dka' mi bzod / /
lto snyi nad dkyel chung tsha dus / /
nyam chung pa la bsngags pa yin / /
dang po bar dang zas rjes zos / /
lus kyi smad bar stod las byung / /
nad rnams sel zhing lus kyi stobs / /
bskyed pa'i rim bzhin byed pa yin / /
de ni legs par smin phyir dang / /
khar chags pa ni phyi ba'i phyir / /
snum dag 'thungs rjes chu tshan btung / /
e raN pa la ta kar min / /
zhu'am ma zhu'i dogs skyes na / /
slar yang chu tshan btung bar bya / /
des ni sgregs pa dag 'gyur zhing / /
de las khong yang yi gar 'ong / /
nang par 'thung ngam 'thungs pa dang / /
'thungs par gyur tshe kha zas ran / /
gsher dro bad kan mi skyed dang / /
shin tu snum min 'dres min bza' / /
kha lag chu dron gyis bkru zhing / /
bud med mi bsten mtshan mo nyal / /
shugs dgag drag shul las rnams dang / /
khro dang mya ngan nyi tshan grang / /
ser bu'i khar 'dug rta zhon 'gro / /
mang smra rab mtho'i stan la 'dug /
sngas ni rab mtho rab dma' dang / /
nyin nyal dud rdul gnas pa spang / /
gang gis nyin mo 'thungs gyur pa / /
de ltar gzhan la'ang spang bar bya / /
rim 'di las rnams thams cad dang / /
nad zad pa la spyad par bya / /
zhi ba'i snum gyi nyer spyad ni / /
bkru sman btang ba lta bur bya / /
lto snyi zhun mar zhag gsum btung / /
lto sra ba yis zhag bdun btung / /
yang na ji srid snum par btung / /
de phan chad ni goms par 'gyur / /
rlung ni bder rgyu me drod 'bar / /
bshang ba snum zhing mi sri la / /
snum mi 'dod cing snyoms 'gyur pa / /
snum legs yin te rtsub go bzlog /
snum drags pa yis skya ba dang / /
sna dang kha rkub las 'dzag 'gyur / /
tshad dang mi ldan dus min gnod / /
zas dang spyod lam log pa yis / /
snum chos byed skrang gzhang 'brum dang / /
khong rmya rengs shing sems myos dang / /
g.yan pa mdze dang rims skyug gzer / /
lto sbos mgo 'khor la sogs 'gyur / /
de la bkres skom skyug sman dugs / /
zas skom sman ni rtsub pa dang /
dar ba chang rnying tshod ma dang / /
'bru rgod ci tse khre rgod dang / /
sbrang rtsi 'bras gsum pi pi ling / /
ba gcin gu gul a ru ra / /
nad dmigs so so ji bzhin du / /
snum las nad gyur bcos thabs yin / /
rtsub pa dag ni smyung byas dang / /
shin tu byas dang 'dra ba yin / /
slon dro skams sa las byung snum / /
sha khu btung zhing dugs dpyad bya / /
khrus byed pa'am skyug sman gtong / /
snum byas zhag gsum gnas par bya / /
nyin zhag gzhan pa gcig cig ni / /
de bskyed pa yis bad kan skyod / /
sha che tshil che bad kan mang / /
me yi 'ju drod mi snyoms dang / /
snum la goms pa'i snum bya rnams / /
de ni sngon du rtsub chos bya / /
de nas snum byas sbyangs gyur na / /
de la snum nad mi 'byung ngo / /
snum la goms par gyur pas na / /
dri ma 'thon par nus pa yin / /
byis pa rgan phol sogs pa / /
snum spang bar ni mi nus la / /
skye bar mi byed sbyor ba 'dis / /
'phral du snum ni sbyar bar bya / /
de la mar brngos sha khu dang / /
mar dang brngos pa'i thug pa'am / /
til che snum bcas bu ram chung / /
bcas dang kri sar dang ni / /
'o thug mar mang dro ba'am / /
bu ram zho dang bcas pa'am / /
thug pa snum ni bzhi pa la / /
lnga pa 'bras dang ldan par bya / /
bdun pa de dag 'phral snum bya / /
snum rnams lan tshwa cher btab pa / /
de ni bad kan skyed rtsub min / /
phra zhing dro la lus khyab byed / /
mdze dang skran nad gcin snyi la / /
bu ram bcas bza' 'o ma sha / /
til dang ma sha chang dang zho / /
snum bya'i don du mi bya'o / /
'bras gsum pi pi ling gu gul / /
a ru ra la sogs bskol bas / /
de dag snum la ji bzhin du / /
gnod pa med par sbyar bar bya / /
nad kyis nyam chung gyur pa las / /
lus drod stobs bskyed nus pa btang / /
skyes bu snum la brten par byed pa rnams / /
nang gi drod 'bar khong pa dag pa dang / /
lus zungs 'phral brta stobs dang mdog bzang ldan / /
dbang brtan rgas sra lo brgya thub par bshad / /
yan lag brgyad pa'i snying po bsdus pa las / /
mdo'i gnas kyi le'u bcu drug pa'o // //
de nas dugs kyi cho ga'i le'u bshad par bya'o / /
dugs bsro bcing dang tha mal pa / /
chu dugs dbye bas rnam pa bzhi / /
bsro ba gos dang lcags dang ni / /
lag mthil la sogs mer bsros bsro / /
bcing ba shu dag sbang ma dang / /
thang shing sha ta put+pa dang / /
'bru kun dri rnams ra sna dang / /
e raN+Da'i rtsa shu dag dang / /
snum bag tsha dang dar ba dang / /
'o mas sbrus shing tsha cher btab / /
rlung lus byung ba 'ba' zhig sel / /
bad kan 'dres la bye'u rug sogs / /
mkhris pa 'dres la shug sogs kyis / /
glan pa zhes bya yang dang yang / /
dkri ba snum zhing nus pa dro / /
spu 'jam lpags rul min pas dkri / /
ma rnyed rlung 'joms lo ma dang / /
dar dang snam bu ras kyis dkri / /
mtshan mo dkris pa nyin par dgrol / /
nyin par dkris pa mtshan mo dgrol / /
tha mal pa ni khur ba dang / /
bong ba gyo mo rdo sa phye / /
gso ma'i lo ma 'bru rnams dang / /
lci ril phye ma phub ma rnams / /
thabs rnams du mas legs bsros pa / /
yul dang dus las dpags te sbyar / /
chu dugs shi kru ba ra na / /
e raN+Da dang ka rany+dza / /
byi'u rug pa dang ardza ka /
shi ri sha dang ba sha ka / /
'od ma arka ma la ti / /
ya ba sha ka'i lo ma bkru / /
shu dag la sogs sman rnams dang / /
gsher sa chur gnas sha rnams dang /
rtsa bcu nad dmigs ji bzhin du / /
so so'am lhan cig sbyar nas ni / /
snum ldan chang dang tsha dang ni / /
'o ma chu sogs kyis btsos la / /
bum pa'am sbu gu ring po ni / /
bkang la nad kyis nyam thag pa'i / /
lus ni gos kyis dkris nas su / /
ci bde bar ni snum chu blugs / /
lus la rlung nad zhugs gyur pa / /
de nyid kyis 'dir bkang snod du / /
nad pa zhugs te gnas na ni / /
gcin sri gzhang 'brum sogs nad sel / /
rlung med phyi nang snum bcas shing / /
zas 'ju'i dus su dugs dpyad bya / /
nad dang nad pa yul dus kyi / /
dbang las chung 'bring chen po bya / /
bad kan gyis nyin rtsub dugs bya / /
bad kan rlung la rtsub snum bya / /
rlung ni ma zhu'i gnas zhugs dang / /
bad kan zhu ba'i gnas brten la / /
gnas kyi dbang gis rtsub dugs dang / /
de bzhin snum sngar 'gro dugs bya / /
sta zur dag dang mig dang snying / /
rlig par nyung ngu'am bya ba min / /
dugs kyis grang dang zug gzer bral / /
yan lag mnyen par gyur pa dang / /
dal gyis mnyes la khrus byas la / /
de nas snum gyi cho ga bsten / /
dugs drags pa yis khrag mkhris 'khrugs / /
skom brgyal skad 'gags yan lag 'jums / /
mgo 'khor tshigs na rims 'debs shing / /
tshi gu dmar po tal til snang / /
lums kyis skyugs bro bar 'gyur te / /
der ni zhi bya'i sman gyis gso / /
dugs dang thal sman me btsa' dang / /
tshad 'khru skyugs bro brgyal nad gso / /
dugs ni phal cher lci dro rno / /
de las gzhan pa zhi byed yin / /
gsher zhing brtan 'khru snum pa dang / /
rtsub cing sra ba dugs sman yin / /
'jam dang rtsub dang zhi 'byar bag /
gsher bag de ni sel byed yin / /
mdor na phal cher kha ba dang /
bska dang mngar ba de sman yin / /
zhi zhing rtse bcil stobs thob 'gyur / /
ji skad bshad pa'i nad rnams zad / /
bcil drags pags pa rtsa 'khums shing / /
'dar snying kha 'gram nad du 'gyur / /
rkang mchu lag pa pags nag 'gyur / /
bcil drags pa yi nad du bshad / /
shin tu spom dang rtsub pa dang / /
nyam chung brgyal bar gyur pa dang / /
dugs drags bcos dgos glo rdol dang / /
skem dang chang nad kyis btab dang / /
rab rib dmu rdzing shu ba mched / /
mdze nad 'or nad rlung mkhris dang / /
'o ma zho dang mar sbrang rtsi / /
'thungs dang bkru sman btang ba dang / /
lus nad tshigs dang gzhang nad yod / /
khro dang mya ngan 'jigs pas nyen / /
bkres skom mig ser skya rbab dang / /
gcin nad mkhris nad zla mtshan 'dzag /
sbrum dang bu skyes dugs mi bya / /
nad tshabs che na 'jam por bya / /
lud pa cham pa dbugs mi bde / /
skyigs bu lto spos bshang 'gags dang / /
skad 'gags rlung gi nad rnams dang / /
bad kan be snabs 'khyil zhing lci / /
lus rengs rked pa rtsib logs dang / /
sgur dang lto nad 'gram nad dang / /
rlig nad skrangs dang da rgan dang / /
rtsol dang rlung nad kyis zug dang / /
gcin 'gags thor bu rmen bu dang / /
khu ba bkag dang rlung 'khyims la / /
de yi sman gyi dbye ba yis / /
dugs ni so so ji bzhin bya / /
dugs phan me yis bsro min pa / /
rlung nad tshil dang bad kan can / /
rlung med khang par rtsol ba dang / /
gos lci ba dang 'jigs pa dang / /
dkri dang stobs 'gyed khro ba dang / /
chang mang bkres dang nyi tshan bzhag /
nad gang nad khrol gnas pa'i lus zungs gnas / /
rtsar song rkang lag rus pa'i nang song ba'i / /
nad de dugs kyis bsrung bar byas nas ni / /
khong du bsdus la sbyang bas dpyis dbyung bya / /
yan lag brgyad pa'i snying po bsdus pa las /
mdo'i gnas kyi le'u bcu bdun pa'o // //
de nas skyugs sman dang bkru sman gtang ba'i cho ga'i le'u bshad par bya'o / /
bad kan nad dam 'dres pa yi / /
bad kan rgyas la skyugs sman gtang / /
de bzhin mkhris pa bkru sman bya / /
rims sar tshad 'khru thur du ni / /
mkhris pa khrag 'khru glo gcong dang / /
mdze dang gcin nad 'brum thor bu / /
rkang bam mi dran lud pa can / /
dbugs mi bde snying 'phar 'bras mched / /
nu ma'i nad dang ro stod nad / /
khyad par du ni skyug sman bya / /
skyug sman mi gtong sbrum khong rtsub / /
bkres dang rtag tu sdug bsngal ba / /
byis pa rgan skem sbom snying na / /
glo skam smras dang nyam chung dang / /
rtag tu slon dang mcher pa na / /
rab rib lto na srin bu yod / /
rlung khrag 'dren mar gyen du 'byung / /
so nams gtong skad 'dzer dang / /
gcin sri dmu rdzing skran can dang / /
slon dka' drod che gzhang 'brum can / /
rtug skam mgo 'khor rtsib logs sra / /
rtsib logs zug dang rlung can no / /
de dag dug 'thungs ma zhu dang / /
mi 'phrod zas zos ma gtogs so / /
rtag tu slon pa yan chad dang / /
phal cher ma zhu'i rims dag dang / /
ma zhu ba ni thams cad la'ang / /
dud pas bdug pa'i las kun spangs / /
bkru sman gyis gso skran gzhang 'brum / /
'brum bu mig ser gzhogs phyed lci / /
rims rnying dmu rdzing dbyig dug dang / /
skyugs dang mcher nad skya rbab dang / /
long nad rab rib sngon por gyur / /
mchi 'dzag zhu ba'i gnas na zug /
mngal dang khu ba'i gnas kyi nad / /
khong nad gtogs dang srin nad rma / /
dreg nad nam tshong yan chad nad / /
gcin sri bshang ba 'gags pa dang / /
slon bya mdze gcin nad sogs yin / /
khrus mi bya ba rims gsar dang / /
drod chung khrag mkhris thur du 'byung / /
rmas dang gzhang nad tshad pas 'khru / /
khong du mtshon lus lto sra dang / /
snum ches pa dang skem ches pa'o / /
de nas thun mong dus su ni / /
cho ga bzhin du snum gyis nyen / /
nya dang ma sha til sogs kyis / /
nang par slon bya'i bad kan skyed / /
mtshan mo gnyid log zas legs zhu / /
snga dro'i dang por bkra shis byas / /
zas ma zos pa'am cung zad snum / /
thug pa zhun mar ldan par btung / /
byis pa rgan po nyams stobs chung / /
sman stobs chung ba nad dbang las / /
chang 'o bu ram shing sha khu / /
nad dmigs ji skad bshad pa bzhin / /
sbrang rtsi rgyam tsha dang ldan pa / /
sman tshad lto ba las dpags te / /
sman la sngags ni mngon bzlas la / /
lkog mar phyin ba'i bar du blud / /
tshangs pa skye dgu'i bdag dang tha skar bu / /
drag po dbang po nyi zla sa me rlung / /
drang srong rnams kyi tshogs dang bcas pa dang / /
'byung po'i tshogs kyis khyed ni bsrung bar shog /
drang srong rnams kyi bcud kyis len pa dang / /
lha rnams kyi ni bdud rtsi lta bu dang / /
klu mchog rnams kyi bdud rtsi lta bur ni / /
khyod la sman 'di nye bar gnas gyur cig /
oM na mo b+ha ga ba te /
b+hai Sha dz+ya gu ru bai DUr+ya pra b+ha rA dzA ya / /
ta thA ga tA ya /
arta te /
saM myag saM bud+d+hA ya / /
tad+ya thA / /
oM b+haiSha dz+ye b+hai Sha dz+ye ma hA b+hai Sha dz+ye /
rA dza sa mung+ga te swAhA /
shar du kha bstan 'thung du bzhug /
'thungs nas de la sems dmigs te / /
yud tsam bsdad la dang gar 'khyil / /
mchil ma de nas slon du gzhug /
ma gnod par ni sor mos sam / /
yang na chu ba 'jam po yis / /
lkog ma lce'u chung ma snang bya / /
skyug mi bro bar mi drang ngo / /
'byung bar bzlog pa slon par bya / /
pus mo dang mnyam stan la gnas / /
de ni slon tshe glo gnyis dang / /
'phral ba dag nas brten par bya / /
de bzhin lte ba btsir ba dang / /
rgyab nas gyen du mnye bar bya / /
de ltar bad kan rno drod kha / /
mkhris pa mngar dang bsil bas slon / /
rlung 'dres bad kan snum pa dang / /
skyur dang lan tshwa dag gis slon / /
ji srid bad kan rgyun chad pa'am / /
mkhris pa snang gi bar du skyugs / /
shugs dal pi pi ling skyu ru / /
yungs kar rgyam tsha chu dag gis / /
yang dang yang ni slon du gzhug /
de ni slon par ma gyur pa'am / /
sdod pa dang bcas slon pa'am / /
sman ni 'ba' zhig byung gyur na / /
sbyor nyes de ni mchil ma mang / /
g.yan pa thor pu rims sogs 'byung / /
bder skyugs bad kan mkhris pa dang / /
rlung ni rim gyis 'byung bar 'gyur / /
sbyor ba legs yin sbyor drags pas / /
dbu ba tshon can khrag 'drar snang / /
slon nas khong rmya lus tsha dang / /
lkog skam mgo 'khor mig mi mthong / /
rlung nad mi bzad ldan gyur zhing / /
srog gi khrag 'byung 'chi bar 'gyur / /
sbyor ba legs pas slon na ni / /
yud tsam ngal gso dud pa gsum / /
gang yang rung bas bdugs pa dang /
de'i 'og snum gyi spyod pa bstan / /
de nas dgongs ka'am nang par ni / /
bkres tshe chu dron gyis bkru la / /
sA lu rtsa snar 'bras kyi ni / /
thug pa la sogs rim bzhin bsten / /
thug pa gar g.yos ma byas pa'i / /
khu ba sha khu gsum dang gnyis dang gcig /
mchog dang bar ma tha ma'i sbyong bas sbyang / /
mi yis zas kyi dus su rim bzhin spyad / /
dper na me chu rtswa dang lci sogs kyis /
rnam par sbar na rim gyis mched pa na / /
che zhing brtan la thams cad mched par nus / /
sbyangs pa'i nang me thug sogs kyis de bzhin / /
slon tshad chung dang 'bring dang chen po ni / /
bzhi dang drug dang lan brgyad slon par 'dod / /
de nyid bcu dang nyis ldab sum ldab 'khru / /
bre gang de bzhin nyis ldab bzhi ldab 'gyur / /
skyug sman mthar mkhris bkru sman las byed dang / /
bad kan mthar dbyung 'khru ba mchog tu bshad / /
'khru ba gnyis gsum bshang dang bcas ma gtogs / /
'khru ba gzhal te slon la 'thungs ma gtogs / /
de nas slon pa de la ni / /
slar yang snum dang dugs byas te / /
bad kan dus 'das lto shes nas / /
legs par bkru sman gtang bar bya / /
mkhris pa mang zhing lto snyi la / /
'o mas byang ni bkru bar byed / /
rlung shas che shing lto sra na / /
dur byid sogs kyis kyang bkru dka' / /
bkru sman mkhris la mngar dang bska / /
bad kan la ni kha bas bya / /
rlung la snum bro lan tshwa can / /
mi 'khrun ni chu tshan blud / /
lag pa bsros pas de yi ni / /
lto ba legs par dugs bya'o / /
ma 'khrus de zhag ldang zas zos / /
nyi ma gnyis par slar yang btung / /
lto ba rab sra snum dag ni / /
zhag bcu'i bar du yang btung bas / /
slar yang snum dang dugs kyis ni / /
lus sbyangs nas ni bkru sman gyis / /
sbyor ba legs par brtags pa dang / /
sngar gyi nyes pa dran par bya / /
snying dang lto na yi ga 'chus / /
bad kan mkhris pa glongs pa dang / /
g.yan pa lus tsha thor bu dang / /
cham pas 'debs shing bshang rlung 'gags / /
sbyor ba nyes pa'i mtshan nyid yin / /
sbyor legs ji skad bshad go bzlog /
bshang ba mkhris pa bad kan rlung / /
rim gyis 'khru zhing 'byung ba na / /
bad kan mkhris pa med chu 'khru / /
skya zhing rnag dang khrag dang bcas / /
yang na sha bkrus lta bu'am / /
tshil gyi dum bu 'dra nyid dam / /
gzhang 'byung skom dad che ba dang / /
mgo 'khor mig ni phugs su bros / /
bkru sman drags pas 'byung ba yin / /
de bzhin skyug sman drags nad 'byung / /
legs par 'khrus pa de la ni / /
dud pas bdug pa ma gtogs pa'i / /
cho ga skyug sman dang mtshungs pas / /
de nas slon dang 'dra bar bya / /
zas la rim gyis spyad nas ni / /
de 'og nar ma'i kha zas bsten / /
sman 'thungs me drod chung ba dang / /
ma dag nad kyis rmya ba dang / /
zhu ba'i mtshan ma ma mthong na / /
de ni nyin par smyung byas la / /
snum dang dugs dang sman rnams kyis / /
glongs pa'i nad kyis nyen mi 'gyur / /
sbyangs dang khrag ni 'byung ba dang / /
snum mchog la sbyar smyung ba yis / /
me drod zhan pa nyid 'gyur te / /
de bas thug sogs rim gyis spyad / /
bad kan mkhris pa bri zhing chung / /
chang 'thungs rlung dang mkhris pa che / /
de la thug pa mi blud kyi / /
brta ba la sogs rim pa phan / /
skyug sman ma zhu bar nad 'byin / /
bkru sman zhu nas 'byin pa yin / /
de yi phyir na skyug sman dag /
zhu ba la ni bsdad mi dgos / /
steng dang 'og tu 'byung rigs pas / /
gang tshe phyin ci log gyur na / /
de tshe skyugs la rkang par ni / /
chu dron dag gis blugs par bya / /
lus kyi stod ni chu grang blugs / /
'khru ba la ni de las bzlog /
gang zhig nyam chung nad mang dang / /
nad smin pa yis rang nyid ni / /
'khru bar byed la 'khru ba ni / /
kha zas byin la der 'khrur gzhug /
sngar sbyangs pas ni nyam chung dang / /
nad kyi dkyel chung lus zad mi / /
lto bsra snyi mi shes la / /
sman ni 'jam zhing chung ngu blud / /
de mang 'thungs pa mchog yin gyi / /
gzhan du dgos pa bcas mi rung / /
nyam chung pa yi nad mang po / /
g.yos gyur cung zad cung zad cig /
sman ni 'jam pos lan mang zhig /
de ni nyung 'gyur zhi bar bya / /
ma btsal de ni yun ring du / /
nyon mongs pa'am gsod par 'gyur / /
me drod chung dang lto sra la / /
thal sman rgyam tsha mar bcas pas / /
me yi drod ni bskyed nas su / /
rlung dang bad kan bsal bar bya / /
rtsub cing rlung mang lto sra dang / /
rtag tu rtsol ba'i tshul can dang / /
me drod rab tu che la sman / /
mi 'khru bar ni zhu bar 'gyur / /
de la sngar ni 'jam rtsi btang / /
de nas snum pa'i bkru sman bya / /
sman ni rnon po'i reng bu yis / /
bshang ba cung zad dbyung bar bya / /
dri ma legs par 'khrus nas ni / /
snum 'khru bde bar 'byung bar 'gyur / /
dug gis phog na thor bu 'byung / /
mdze dang 'or nad me dpal dang / /
mig ser skya rbab za khus nyen / /
ha cang snum ches sbyang mi bya / /
kun la bkru sman snum bag gtang / /
snum gyis zhen la rtsub pa gtang / /
skyug sman la sogs las rnams la / /
slar yang bar skabs bar skabs su / /
snum dang dugs kyi cho ga bya / /
snum rjes la ni stobs bskyed bya / /
lus las nad rnams bsal ba na / /
gos kyi dri ma 'khru dang mtshungs / /
snum dang dugs dag ma byas par / /
gang zhig sbyang ba'i las byed pa / /
shing skam 'gugs par byed pa ltar / /
de yi lus ni ma rungs 'gyur / /
sbyang ba legs par nye bar bstan pas ni / /
blo gros gsal zhing dbang po stobs dang ldan / /
lus zungs brtan zhing khong pa'i me drod 'bar / /
na tshod dag kyang ring du 'jog par byed / /
yan lag brgyad pa'i snying po bsdus pa las / /
mdo'i gnas kyi le'u bcwa brgyad pa'o // //
de nas mas gtong ba'i cho ga'i le'u bshad par bya'o / /
rlung shas che ba'i nad rnams sam / /
rlung la mas gtong bsngags pa ste / /
de ni gso ba thams cad kyi / /
mchog ste de yang rnam pa gsum / /
bkru drags 'jam rtsi mas gtong gong / /
de yis gso bya skran dang ni / /
lto sbos dreg nad mcher pa dang / /
'khru ba 'ba' zhig gzer nad dang / /
rims rnying bying dang cham pa dang / /
khu ba rlung dang dri ma 'gags / /
rlig rlugs rde'u nad zla mtshan 'jig /
rlung gi nad ni mi bzad gso / /
bkru drags mi bya snum drags dang / /
glo rdol shin tu skems pa dang / /
be+e snabs 'khru dang slon bro dang / /
sbyang byas sna sman btang ba dang / /
dbugs mi bde lud cham gzhang 'brum / /
skyigs bu lto sbos me drod chung / /
gzhang skrangs kha zas zos zin dang / /
lto 'gags bu ga chu yod dang / /
mdze can gcin nad sbrang mdog dang / /
sbrum ma zla bdun yan chad do / /
bkru drags bya nyid 'jam rtsi bya / /
khyad par du ni me drod che / /
rtsub dang rlung nad gcig pus nyen / /
'jam rtsi mi bya'ang de nyid do / /
de bzhin skya rbab mig ser dang / /
tshil che cham btab zas ma zos / /
bshang bar 'khru bar byed pa dang / /
lto lci lto nad bad kan can / /
mchil ma mang dang shin tu sbom / /
lto na srin yod rlung 'khyims dang / /
dug dag 'thungs dang 'brum bus btab / /
rkang bam lkog ma'i wa ba can / /
de gnyis sbu gu gser sogs dang / /
shing rus 'od ma las byas pa / /
ba lang mjug 'dra bug rdol med / /
'jam zhing drang la kha zlum pa'o / /
lo gcig ma lon sor lnga pa / /
lo tshad lo bdun pa yi bar / /
tshad ni sor drug yin par bshad / /
lo bdun pa yi bdun nyid de / /
bcu gnyis pa la sor brgyad bya / /
bcu drug yan chad sor dgu ste / /
nyi shu yan chad sor bcu gnyis / /
lo gzhan dag la na tshod dang / /
stobs dang lus tshad brtags nas ni / /
tshad ni mngon pa bskyed par bya / /
rtsa ba rang gi mthe bong mnyam / /
rtse mo mthe'u chung tshad du bya / /
lo gcig lon sor nas bzung ste / /
de yis phyed phyed kyis bskyed bya / /
gang zhig rtsa ba'i bu ga'i tshad / /
sor mo gsum rtse shong ba mchog /
mung+ga ma sha sran ma btsos / /
rgya shug 'bras shong rim bzhin bya / /
rtsa ba'i bu ga'i tshad kyis ni / /
mthar ni bug pa 'gegs par bya / /
lce rtse rang gi sor gnyis kyis / /
chod par 'gag pa gnyis pa bya / /
der ni rkyal bu gdags bya ba / /
ra lug ma he la sogs pa'i / /
lgang pa legs mnyes sra ba dang / /
dmar btsos bu ga thag thug med / /
dri nga rtsa ris med srab par / /
sman ni legs par blugs byas la / /
srad bus dam par bcing bar bya / /
lgang med rkyal pa'i dpung pa'am / /
byin pa'i pags pa'am ras stug bzang / /
ni ru ha tshad dang po ni / /
lo gcig pa la srang gcig mchog /
ji srid srang ni bcu gnyis par / /
lo re srang res bskyed par bya / /
bcu gnyis pa nas bcwa brgyad par / /
de yang bdun cu'i bar chad 'di / /
de phan tshad srang nyi shu nyid / /
bkru sman drag tshad ji lta ba / /
de yi bzhi cha 'jam rtsi tshad / /
bkru sman drag bya snum dugs bya / /
sbyang byas nas kyang stobs thob pa / /
'jam rtsi gtang 'os par shes nas / /
thog ma nyid du 'jam rtsi gtang / /
dgun dpyid nyin par gtang de las / /
gzhan du mtshan gtang la la 'dod / /
bsku byug khrus bya sngon thang las / /
bzhi gsum phan zhing yang ba dang / /
snum dang rtsub ches ma yin bza' / /
khu ba la sogs zos rjes btung / /
bcags la bshang gci bsal nas ni / /
mal du bde bar gnas byas la / /
mtho dman med par mgo smad de / /
glo g.yon gyis ni phab nas su / /
rkang pa g.yas pa bkug nas ni / /
rkang pa g.yon pa brkyang bar bya / /
de nas de la gce'u kha dang / /
gzhang sgo snum gyis bskus nas ni / /
gce'u lgang pa'i dbugs bton la / /
kha bcings lag pa mi 'dar bar / /
rgyab kyi logs su 'dug nas ni / /
shin tu myur dang bul min dang / /
ha cang shugs drag dal min par / /
ran par lan cig khong na btsir / /
rlung ni lhag par gnas pas na / /
lhag ma cung zad lus par bya / /
btang nas lus ni gan rkyal bzhag /
rkub tshos lag pas brdab par bya / /
rting pas mjug tsos brdung bya zhing / /
rting pa bteg la lan gsum gsig /
de nas lus ni brkyangs nas su / /
sngas dang bcas pa'i rting par ni / /
khu tshur gyis brdung lus kyang ni / /
snum gyis bskus la mnye bar bya / /
tshor bas nyen pas snum dag ni / /
myur du phyir 'byung mi byed do / /
gal te myur du phyir byung na / /
phan mi byed pas gzhan dag gtang / /
me drod che zhing snum byung na / /
dgongs ka kha zas yang ba sbyin / /
dbyung ba'i dus kyi dam pa ni / /
thun gsum yin te de phan chad / /
nyin mtshan gcig ni bsdad nas su / /
de yi 'og tu reng bu yis / /
snum dbyung phyir ni 'bad bya ba'am / /
mas gtong ba ni rnon po bya / /
shin tu rtsub pas ma byung zhing / /
snyom bag la sogs nad med na / /
btang snyoms su ni gzhag par bya / /
de nas mtshan 'das nang par ni / /
bca' sga 'u su bskol chu 'am / /
yang na chu tshan 'ba' zhig btung / /
'jam rtsi btang nas nyin gsum mam / /
nyin lnga lon nas slar gtang ba'am / /
ji srid snum ni 'jug gyur pa'am / /
yang na rlung ni shas che dang / /
rtag tu rtsol byed me drod che / /
khong rtsub pa la nyin re gtang / /
de ltar snum ni gsum mam bzhi / /
snum gyur rtsa sgo sbyang ba'i phyir / /
mas gtong khrus kyis sbyang ba dang / /
snum med lus ni snum gyur gtang / /
nyi ma gsum mam nyin lnga na / /
tshes grangs bzang zhing dge ba la / /
nyin phyed cung zad yol ba'i tshe / /
gtor ma bkra shis cho ga bya / /
snum bskus dugs bya bshang gci ni / /
bsal zhing shing tu bkres min la / /
skyes bu'i nad dmigs sman la sogs / /
'bad de shes par byas nas ni / /
sman pa de la mkhas pa ni / /
mar dang lhan cig mas gtong sbyar / /
sman gyi srang ni nyi shu dang / /
bo son cha brgyad lhan cig bskol / /
bskol ba de yi bzhi cha yis / /
sman mar rlung la rjes su sbyar / /
mkhris pa bde bar gnas drug cha / /
bad kan shas che brgyad cha gcig /
yang na kun la sman gyi ni / /
brgyad cha gcig gam ci nas kyang / /
mas gtong ska slar mi 'gyur bya / /
bu ram dag ni srang gcig tsam / /
rigs pas sbrang rtsi rgyam tsha sogs / /
lhag ma de kun snod cig blugs / /
bum par chu bskol rlangs pa yis / /
bsro zhing gzar bus dkrugs nas ni / /
rkyal pa'i nang blugs mjug mar ni / /
gtong tshe shin tu tsha grang min / /
shin tu snum min rtsub pa'ang min / /
shin tu rno min 'jam pa'ang min / /
shin tu ska min sla ba'ang min / /
shin tu mang nyung tshad med pa'ang / /
tsha che skyur ba'ang de dang 'dra / /
de la mkhas pa gzhan smra ba / /
snum dang sbrang rtsi gnyis so sor / /
srang ni gsum gsum byas nas su / /
rgyam tsha dag ni zho gnyis dang / /
nad med la btang sman srang gnyis / /
khu ba'i sman ni lhag ma kun / /
srang bcu yongs su sbyar bar bya / /
sbrang rtsi rgyam tsha snum rnams dang / /
sman phye khu ba'i rim pa ni / /
mas gtong rkyal bar bcug byas te / /
'di ni sbyor ba'i cho gar bshad / /
gan rkyal bzhag nas btang ma thag /
sngas kyis brten te mas gtong la / /
yid ni gzhan du ma yengs pas / /
'khru ba tsog pus gtang bar bya / /
'ong dus dam pa yud tsam ste / /
de las gzhan du 'chi byed yin / /
de la bcos pa'i thabs gyur snum / /
thal sman ba gcin khu skyur sbyar / /
myur bas snum la rno dro ba'i / /
mang gtong gzhan dag gtang bar bya / /
yang na sman gyi reng bu dag /
gtong zhing dugs la sogs pa bya / /
rang nyid 'ongs par gyur na ni / /
mas gtong gnyis pa gtang ba'am / /
lan gsum lan bzhi'i bar du ni / /
ji srid legs par gyur par gtang / /
de yis sbyor sogs bkru sman dang / /
'dra bar shes bya sbyor legs na / /
chu dron 'jam pos bkrus nas ni / /
sha khu 'bras chan nyung zad sbyin / /
mas gtong drag pos nad rnams kyi / /
dri ma bskyod pas byung gyur pa / /
de ni chu dron gyis bkru dang / /
kha zas tshul bzhin thos bas 'byung / /
gal te rlung gis nyam thag na / /
slar yang 'phral du 'jam rtsi gtang / /
de ni legs dang ma legs dang / /
grags pa snum 'thungs 'drar shes bya / /
gang zhig dus ni cung zad gnas / /
bshang dang bcas par 'byung 'gyur zhing / /
thur du dbugs dang snum lhan cig /
'byung 'gyur 'jam rtsi legs pa yin / /
bad kan la ni mas gtong ba'i / /
'jam rtsi gcig gam gsum gtang bya / /
mkhris pa la ni lnga'am bdun / /
rlung la dgu'am bcu gcig gtang / /
slar yang de la zung min pa / /
mas gtong rjes la bya ba yin / /
bad mkhris rlung la rim bzhin zas / /
yu sha 'o ma sha khu gtang / /
rlung 'joms sman ni legs bskol ba / /
dur byid rgya mtshar bcas par bya / /
snum mngar skyur sha khu dron sbyar / /
mas gtong gcig ni rlung la phan / /
n+ya gro d+ha sogs sde tshan bskol / /
shug sogs kar dkar dang bcas / /
mngar bsil bu ram shing khu mar / /
'o ma sbrang rtsir bcas mkhris sel / /
dong ga la sogs bskol ba dang / /
dug mo nyung sogs bcas pa gsum / /
rtsub dang sbrang rtsi ba gcin bcas / /
rno zhing dro kha bad kan sel / /
gsum po 'dus pa'i nad la yang / /
gang phyir rim bzhin sel ba yin / /
gsum po de las gzhan pa yin / /
mas gtong gso zhes gzhan mi 'dod / /
gang phyir slar yang sbyin bya ba'i / /
nyes pa bzhi po yod ma yin / /
nad bskyod dag par byed pa dang / /
zhi bar bya ba'i rim pa yis / /
mas gtong gsum po nyid brtag ces / /
de skad gzhan dag smra ba yin / /
nad dang sman sogs stobs las ni / /
'di dag thams cad tshad mas gzhal / /
bskru sman drag btang legs mtshan ma / /
ma mthong bar du 'phro mi bcad / /
dang por snum gcig tha mar lnga / /
bkru sman drag po bcu gnyis te / /
'jam rtsir bcas ba mas gtong ba'i / /
las ni sum cur bshad pa yin / /
dus ni bco lnga 'dir gcig ni / /
thog ma'i snum ste tha mar gsum / /
dugs dang mas gtong lnga par bshad / /
mas gtong sbyor 'dir brgyad yin te / /
ni ru ha dang snum gsum dang / /
thog ma tha ma gnyis ka'o / /
'jam rtsi'am bkru sman mas gtong drag /
gcig pu lhag par bsten mi bya / /
'jam rtsis nad slongs me drod 'joms / /
ni ru has rlung skyed 'jigs yod / /
de bas snum rjes bkrus drags gtang / /
khrus drag btang nas 'jam rtsi bya / /
de ltar rim pas snum sbyang bya / /
mas gtong las ni nyes gsum sel / /
snum gyi tshad ni chung ngu yi / /
tshad dang de ni mnyam byas pa'i / /
snum tshad 'jam rtsi'i tshad du bshad / /
de ni byis rgan lam dang khur / /
bud med rtsol zhen pas du ba dang / /
rlung nad kyis gzhom me drod chung / /
rgyal po phyug po la bde ba / /
yin pas rtag tu bsten par bya / /
nad 'joms yang ba med pa dang / /
stobs skyed bshang ba bde bar 'byung / /
mas gtong bud med ro smad kyi / /
mngal dang mo mtshan nad rnams la / /
bkrus drags gnyis gsum gyis dag par / /
mas gtong gong mas gtang bar bya / /
de yi gce'u nad pa yi / /
sor tshad bcu gnyis tshad du bya / /
zlum zhing ba lang mjug ma 'dra / /
rtsa ba dbus su gag pa gdags / /
rtse mo yungs kar shong ba tsam / /
'jam pa gser la sogs las byas / /
kun+da sri zhing so man / /
me tog rtse mo ltar zlum phra / /
de yi rkyal bu 'jam zhing yang / /
tshad srang phyed dam gang rigs bya / /
de nas khrus byas zas zos la / /
'jam rtsi gtong ba'i cho ga bya / /
khri stegs bus mnyam 'jam pa la / /
drang zhing bde bar 'dug nas ni / /
pho mtshan bteg cing drang bar bya / /
sbubs sbyang phyir ni thur ma ni / /
'jam pa rim gyis gzhug par bya / /
de dag pho mtshan dang 'tsham pa / /
'bras bu'i mthar thug bar gtang ba / /
mi 'dar 'jam rtsi btang ltar bya / /
btsir te btang la snum rjes bya / /
'jam rtsi'i rim pa bzhin du bya / /
mas gtong cho ga 'di yis ni / /
gsum mam bzhi yi bar du gtang / /
lhag ma 'jam rtsi ji lta bar / /
'di la thams cad sbyar bar bya / /
bud med zla mtshan dus su ni / /
mngal bye ba las chags par 'gyur / /
de phyir de tshe gtang bya la / /
rab na dus min par yang gtang / /
mo mtshan nyams dang gzer ba dang / /
mngal khrag rtag tu 'byung gtong ba / /
gce bu sor bcu rtse mo yi / /
bu ga mung+ga shong sor bzhi / /
mngal gyi gnas su gtang bar bya / /
sor gnyis gcin 'bab lam du btang / /
gcin 'gags pa yi nad rnams la / /
bu mo rnams la sor gcig gtang / /
'bring tshad srang ni gcig pa ste / /
bu mo rnams la srang phyed nyid / /
mal du gan rkyal 'dug nas ni / /
brla ni legs par bskums nas su / /
pus mo bstod de nyin zhag ni / /
gcig la lan gsum lan bzhi gtang / /
de ltar mas gtong zhag gsum la / /
snum gyi tshad ni bskyed par bya / /
de nas zhag gsum ngal bso nas / /
slar yang zhag gsum gtang bar bya / /
skyug sman byas zla phyed bkru sman / /
de nas zla phyed nas bkrus drags / /
bkrus drags 'phral la 'jam rtsi gtang / /
khrus btang zhag bdun nas 'jam rtsi / /
dper na leb rgan sogs btsos pa'i / /
gos ni chu las tshos len ltar / /
de bzhin bangs par byas lus la / /
mas gtong bas ni nang rnams 'byin / /
lus kyi yan lag nang khrol dag tu song nad dang / /
gnad dang lus stod yan lag kun khyab nad / /
gang zhig yod pa de las skye ba'i rgyu / /
rlung ma gtogs pa gzhan dag yod ma yin / /
bshang dang bad kan mkhris sogs nad sogs pa / /
gang phyir 'thor zhing sdud par byed pa yin / /
de ni rab 'phel gyur la zhi ba'i phyir / /
'jam rtsi ma gtogs sman gzhan gang yang med / /
de bas gso ba ma lus las ma btang / /
gso ba'i phyed yin zhes ni la la 'dod / /
de bzhin nad rnying glo bur skyed byed la / /
gtar ga khrag dbyung sman nyid 'gyur ba yin / /
yan lag brgyad pa'i snying po bsdus pa las /
mdo'i gnas kyi le'u bcu dgu pa'o // //
de nas sman sna nas gtong ba'i cho ga'i le'u bshad par bya'o / /
nam tshong yan chad nad rnams la / /
ltag par sna nas btang ba phan / /
sna ni klad pa'i sgo yin te / /
des na de nas nad de 'joms / /
bkru sman klad pa'i nad rnams dang / /
glong bag lkog nad mchi ma 'dzag /
skrang dang thor bu srin rmen bu / /
mdze snyom cham pas btab la gtang / /
brta ba rlung las byung gzer dang / /
glad pa phyed nas skad 'gags dang / /
sna dang kha skom tshig mi thon / /
mig dbye dka' dpung bskyod dka' gtang / /
zhi ba mig sngon gdong pags nad / /
skra yi skyon mig dmar la gtang / /
dang po rang sbyor ji lta'i snum / /
sman gyi lde gu sogs bskol dang / /
shing mngar rgyam tsha chang rnying sogs / /
ci rigs pa ni bskol ba gtang / /
brta ba 'u su'i khu ba dang / /
sha khu khrag dang thang chu'ang sbyar / /
zhi ba snga ma 'o ma dang / /
chu dang bcas par sbyar bar bya / /
tshad chen dang ni tshang phran te / /
'di yi snum tshad rnam pa gnyis / /
lde gu la sogs btsir ba yi / /
rno de spyi bo'i bkru sman yin / /
phye ma bud pa'i bkru sman te / /
sbu gu sor drug kha gnyis pa / /
nang na sman dang bcas pa dag /
kha yi dbugs kyis bus te gtang / /
des ni mgo nad mang po yang /
phye ma yin pas 'byen par byed / /
mdzub mo'i tshigs ni gnyis ba'i bar / /
smyugs pa'i phyir byung gyur pa las / /
thigs pa bcu'am brgyad dam drug /
ji srid 'dzags par gyur pa dag /
sna nas gtong tshad che 'bring chung / /
rim pa de nyid kyis shes bya / /
lde gu la sogs thigs pa ni / /
gnyis kyis phri ste gtang bar bya / /
chu dang chang dang sbyar dug mar / /
'thungs pa'am 'thung bar 'dod pa dag /
kha zas zos dang mgo bkrus dang / /
'khru bar 'dod dang gtar ga byas / /
cham pa shugs 'ongs kyis gzir dang / /
bu btsas lud pa dbugs mi bde / /
sbyang byas mas gtong cho ga byas / /
de bzhin dus min yul rmugs la / /
sna sman gtang bar mi bya ste / /
tshabs chen nad dang sogs ma gtogs so / /
de nas sna nas sman gtang ba / /
bad kan nang par mkhris nyin phyed / /
rlung can phyi 'bred mtshan mo gtang / /
nad med pa la ston ka dang / /
dpyid kyi tshe na snga dro gtang / /
dgun ni phyed dus so ga'i tshe / /
phyi 'bred dbyar ni nyi dron bcas / /
glad pa rlung nad kyis thebs dang / /
skyigs bus btab dang mgo 'dar dang / /
gnye'u rengs skad ni 'gags pa la / /
nyin re nang par dgongs ka gtang / /
gzhan la nyin res bar bcad la / /
nyi ma bdun du de spyad bya / /
rtag tu bya ba'i las byas nas / /
dang por mgo snum bsku dugs byas / /
rlung med mal du gnas nas ni / /
nam tshong yan chad dugs kyang bya / /
de nas gan rkyal lus drang brkyang / /
rkang pa lag pa legs brkyangs la / /
rkang pa cung zad bstod nas su / /
mgo bo yid tsam smad par bya / /
sna khung gcig ni rab bkag la / /
rim gyis yongs su blugs bya ba / /
sman ni chu dron gyis bsros la / /
sbu gu'am ras bal gyis blugs bya / /
blugs nas rkang mthil phrag pa dang / /
lag pa rna ba la sogs mnye / /
rim gyis brngubs la glo gnyis su / /
mchil ma dor ba de nas ni / /
sman ni zad par 'gyur gyi bar / /
lan gnyis lan gsum snar btang spyad / /
gal te brgyal gyur bsil ba'i chus / /
mgo ma gtogs par gtor bar bya / /
bkru sman 'og tu snum dag ni / /
nad sogs tshul las dpags te gtang / /
sna sman btang mthar gan rkyal du / /
grangs brgyar de las bsdad par bya / /
dud pa brdubs la chu dron 'jam / /
gre ba mtshul pa dag phyir bya / /
snum btang legs gyur dbugs bder rgyu / /
gnyid log sad bde dbang po gsal / /
nyes pas mgo rtsub mi 'gyur skam / /
sna dang kha skams klad stong snyam / /
snum drags g.yan dang lci ba nyid / /
mchil mang cham 'debs yi ga 'chus / /
legs bkrus mig gsal yang ba dang / /
kha dang skad ni dag par 'gyur / /
bkrus nyen nad ni 'phel bar 'gyur / /
bkrus drags khong ni rmya bar 'gyur / /
tshad phran glo rdol rid pa dang / /
byis pa rgan po skyid par gnas / /
dus min char 'bab par yang gtang / /
de ni cham pas drag btab dang / /
chang 'thungs rna ba 'on pa dang / /
klad rgyas srin bu zhugs pa dang / /
nad bsdus phyir ni ma phyung la / /
tshad phra ba ni gtang mi bya / /
nyin mtshan zas zos slon gnyid nyal / /
mtha' dang bud med lam ngal dub / /
mgo bskus mkhur bkang dbo ba'i rjes / /
bshang gci mig sman btang rjes dang / /
so shing gi rjes dgod pa yin / /
rjes la thigs pa gnyis pa gtang / /
lnga yis dbang po'i bu ga dag /
gsum gyis rim bzhin ngal ba sel / /
lnga yis mig ni gsal bar byed / /
so brtan rlung nad zhi bar 'gyur / /
sna sman lo bdun ma lon dang / /
brgyad cu 'das la gtang mi bya / /
bcwa brgyad ma lon dud mi bdug /
mkhur bkang lnga ma lon la min / /
lo bcu ma lon sbyang mi gtang / /
bdun cu 'das la'ang mi bya'o / /
skyes nas rgas pa'i bar du ni / /
tshad phran mas gtong lta bur bsngags / /
de ni rtag tu bsten gyur / /
tshad che ba ltar yon tan skyed / /
'di la bdam pa gang yang med / /
gnod las tshad chen ltar 'jigs med / /
sna sman don du til mar nyid / /
rtag tu bsten pa bsngags pa yin / /
mgo ni bad kan gnas yin phyir / /
snum gzhan bde gnas la mi bsngags / /
myur byed ring zhig byed pa dang /
yon tan che dang chung byed pa'i / /
khyad par tshad chen tshad phran la / /
gal te med par gyur na ni / /
gang zhig spang byas gnod byas pa'i / /
tshad chen ngag ni su zhig ston / /
snum dngas btung ba rtag bshad du / /
spyil bu rlung dang tshad par gnas / /
'jam rtsi tshad chen mas gtong tshad / /
de dang 'dra bar rnam par bstan / /
dza la sgron shing dzi ban+ti / /
gla sgang shing tsha pu shel tse / /
go bi tsan+dan skyer pa'i rtsa / /
shing mngar gla ba a ka ru / /
nye'u shing bil ba puN+Da rI / /
ut+pal mur ba par+Ni gnyis / /
bri ha ti gnyis byi dang ga /
gan+d+ha b+ha dra sug smel dang / /
ha re Nu ka pad+ma yi / /
ge sar dang ni ba la ste / /
sman ni 'di rnams cha mnyam la / /
char pa'i chus ni bskol bar bya / /
til mar las ni sman gyi khu / /
bcu 'gyur lhag byas de la ni / /
til mar chu dang bskol ba bya / /
lan bcu nyid ni bskol nas ni / /
tshos pa yi ni bcu cha la / /
de mnyam ra yi 'o ma blugs / /
snar btang til mar yon tan che / /
thigs phran zhes bya 'di bsten bya / /
sna nas btang ba'i sman bsten pas / /
phrag pa mgrin pa dpung mgo ni / /
mkhregs shing mthol pa gas mdog gsal / /
dbang brtan skra dkar med par 'gyur / /
yan lag brgyad pa'i snying po bsdus pa las /
mdo'i gnas kyi le'u nyi shu pa'o // //
de nas sman gyi dud pa gtang ba'i cho ga'i le'u bshad par bya'o / /
nam tshong yan chad bang rlung las / /
byung ba'i nad rnams mi skye dang / /
skyes pa rnams ni bsal ba'i phyir / /
mkhas pas rtag tu dud pa brngub / /
de ni 'jam dang bar ma rno / /
rlung dang bad rlung bad kan la / /
gtang ngo mkhris khrag gis nyen dang / /
bkrus dang dmu rdzing za khu dang / /
rab rib sbos dang stod rlung nad / /
lkog nad mas gtong byas pa dang / /
nya dang chang dang 'o ma zho / /
sbrang rtsi mar dang dug 'thungs sogs / /
mgo nad skya rbab nad can ni / /
mtshan gnyid ma log la mi gtang / /
gal te dud pa cher brngubs na / /
khrag dang mkhris 'phel 'on dang long / /
skom dang brgyal dang rmongs par byed / /
der ni bsil ba'i cho ga phan / /
bkres sbrid glal dang bshang gci bsal / /
bud med bsten dang gtar ga btab / /
dgod dang so shing bcas pa yi / /
mthar ni dud pa 'jam po gtang / /
dus 'di dag nas mtshan zas zos / /
sna sman rjes la bar ma brngub / /
gnyid log sna sman mig sman khrus / /
slon pa'i rjes la rnon pos bkru / /
mas gtong gce'u 'drar byas pa yi / /
dud gce'u sbubs gsum drang por bya / /
rtsa ba mtheb shong rtse mo ni / /
rgya shug shong ba'i tshad du bya / /
de yi tshad ni rngub byed pa'i / /
sor ni nyi shu sum cu gnyis / /
bzhi bcu rno dang bar ma dang / /
'jam po la ni rim bzhin bya / /
drang por 'dug cing de la sems / /
kha gdangs nas ni lan gsum brngub / /
sna khung re re bkag nas ni / /
snar ni dud pa brngub par bya / /
mgo dang snar gtogs nad bskyod pa / /
dang por sna nas brngub par bya / /
bskyod pa'i don du kho nas brngub / /
gre bar gtogs pa de las bzlog / /
du ba kha gnyis nad slon gyi / /
snar slon mig la gnod par byed / /
du ba rngub dang 'byin pa yis / /
lan ni gsum gsum brngub par bya / /
'jam po nyin gcig lan gcig gtang / /
bar ma lan gnyis sbyor ba ni / /
lan gsum lan bzhi gtang bar bya / /
der sman gu gul a ka ru / /
gla sgang rdo dreg s+tho ni ya / /
spang spos ur shi ba la ka /
shing tsha kon ti shing mngar dang / /
bil rkang e la ba lu ka /
pog dkar shri be ta ka dang / /
gla ba sbra tshil bya ma ka /
pog nag gur gum ma sha dang / /
kun tu ru dang nas dang til / /
snum bcas 'bras bu snying po dang / /
tshil dang rkang dang zhag dang mar / /
zhi ba pog nag rgya skyegs dang / /
rgun 'brum pad+ma ut+pal / /
n+ya gro d+ha dang a shwad tha / /
u dum+bA ra blag sha dang / /
seng phrom shun pa kha ra dang / /
shing mngar klu shing shug pa btsod / /
dri las rgya spos ru rta bskol / /
rnon po dzo ti sma ti dang / /
skyer pa dang ni rtsa ba bcu / /
ldong ros ba bla rgya skyegs dang / /
gi ri gar kar 'bras bu gsum / /
dri yi sman la ro rno ba'i / /
mgo bo'i bkru sman sde tshan no / /
de dag zhag gcig nur spangs la / /
dud pa'i sman rnams btags nas ni / /
thur ma sor ni bcu gnyis la / /
lan lnga'i bar du byug par bya / /
gdar bu mthe bong tsam sbom la / /
nas kyi dbyibs dang 'dra bar bya / /
grib mar skam zhing khong stong med / /
snum gyis ji bzhin bskus byas la / /
brngub phyir me yis bsregs nas ni / /
dud pa'i gce'u sbyar bar bya / /
kham phor kha sbyar bu gar ni / /
gce'u sor bcu'am sor brgyad pa / /
bcug pa kha nas dud pa ni / /
lud pa can gyis brngub par bya / /
dud pa brngubs la lud pa dbugs mi bde / /
skad 'gags rnag dang dri mi zhim gdong skya / /
skra skyon rna mig 'dzag g.ya' rmongs bag dang / /
snyom dang skyigs bu cham pa'i nad mi 'byung / /
yan lag brgyad pa'i snying po bsdus pa las /
mdo'i gnas kyi le'u nyi shu rtsa gcig pa'o // //
de nas sman gyi khu bas mkhur ba dgang ba la sogs pa'i cho ga'i le'u bshad par bya'o / /
mkhur bkang rnam pa bzhi yin te / /
snum dang zhi byed sbyong rma 'tshob / /
de las gsum ni rlung la sogs / /
gsum gtang tha ma rma la phan / /
'dir sman mngar skyur lan tshwa dang / /
tsha dang snum ni bskol ba yin / /
zhi byed kha bska mngar sman bskol / /
sbyong ba kha dang tsha dang skyur / /
rma 'tshob byed pa kha ba dang / /
bska ba'i sman ni bskol bar bya / /
de la snum dang 'o ma dang / /
sbrang rtsi chu dang tsha dang chang / /
ba gcin 'bru yi khu ba rnams / /
sman ni ji lta ji lta dang / /
lde gur bcas pa bskol ba ni / /
ji tsam bzod pa rnam par sbyar / /
so brtse so ni 'gul ba dang / /
rlung las gyur pa'i kha nad la / /
dro 'jam tsam mam bsil ba yi / /
til chus mkhur ba bkang ba phan / /
rtag tu mkhur ba bkang ste gzhag /
til mar dag gam sha khu bsngags / /
kha drod che tsha tshos pa dang / /
'phral du rma ni byung ba dang / /
dug dang thal sman mes tshig la / /
zhun mar dag gom 'o mas dgang / /
sbrang rtsi mkhur bkang byas pas ni / /
kha yi dri ma sbyong byed cing / /
kha yi rma ni 'tshob byed yin / /
kha tsha skom dad rab zhi byed / /
ro mi tshor dang dri ma che / /
kha mnam 'bras rtsabs bkang bas sel / /
de nyid cung zad tsha bcas bsil / /
kha skams sel ba'i dam pa yin / /
thal sman rnon khus mkhur bkang bas / /
bad kan sogs pa myur du sel / /
chu tshan dro 'jam mkhur bkang bas / /
kha ni yang zhing bde bar byed / /
rlung med nyi tshan bcas par ni / /
phrag pa mjing bar dugs bya mnye / /
mkhur ba bkang nas gdong pa ni / /
cung zad bteg ste ji srid na / /
bad kan gyis ni kha gang ba'ang / /
sna mig 'dzag pa'i bar du gzhag /
kha bkang mi spo bzhag mkhur bkang / /
gzhan du khar brngub par 'gyur ro / /
khar brngubs pa yis khyad par gso ba ni / /
gnye'u rengs mgo mig rna nad kha nag dang / /
mchil mang gre nad snying ga sra ba dang / /
snying 'phar snyam dang cham pa yi ga 'chus / /
mkhur bkang bshad pa'i sman rnams kyi / /
lde gu sman khu phye ma ste / /
kha mur bya ba rnam gsum yin / /
de ni bad kan nad la gtang / /
gdong bskus gsum ste nad sel dang / /
dug sel kha dog bzang byed pa'o / /
de drod bad kan rlung la bsngags / /
lhag ma la ni rab bsil ba / /
de yi tshad dpangs sor bzhi cha / /
sum cha phyed de rnam pa gsum / /
ma bskams bar du de bzhag gi / /
bskams na pags pa la gnod 'gyur / /
de nas spangs nas bkru bar bya / /
de yi rjes la bsku byug bya / /
nyin par gnyid log mang smra khro / /
me tshan nyi tshan mya ngan spang / /
de ni cham pa sna sman gtang / /
ma zhu 'gram 'thams yi ga 'chus / /
mtshan gnyid ma log la mi gtang / /
de ni legs par spyod pa yis / /
dus min skra dkar ngo khabs dang / /
gnyer ma rab rib mig sngo sel / /
rgya shug snying po ba sha'i rtsa / /
seng phrom yungs kar dkar po rnams / /
sing hi'i rtsa ba til nag dang / /
skyer ba'i shun pa rme'u rnams / /
'jag rtsa tsan+dan ur shir / /
shiR+sha sha ta pus pa 'bras / /
ku mud ut+pal ka la ha / /
dUr ba shing mngar tsan+dan rnams / /
ka li ya ka ur shi ti / /
spang spos rgya spos shug pa rnams / /
da lis kun dra puN+Da rI / /
shing mngar rgya spos a ru ra / /
de ltar tshigs bcad phyed kyis bshad / /
bsku ba dgun stod sogs drug sbyar / /
gdong bsku ba la goms pa rnams / /
mthong ba brtan par 'gyur ba dang / /
gdong ni yongs su mi rnying la / /
'jam zhing pad+ma 'dra bar 'gyur / /
bsku dang blugs dang ras bal can / /
pags pas g.yogs dang rnam pa bzhi / /
de ni spyi bo'i til mar te / /
phyi bzhin du ni yon tan che / /
de la byugs pa rtsub pa dang / /
g.ya' dang dri ma can la sbyar / /
rlugs pa glog pa glad gzer dang / /
cha dang rma smin rnags la gtang / /
ras bal snum can skra 'byi dang / /
gza' zhugs mig ni rengs la gtang / /
bags bcibs mgo bo tshor ba med / /
kha yo gnyid ni yar ba dang / /
kha dang sna skam rab rib dang / /
mi bzad mgo nad dag la sbyar / /
de yi cho ga 'dug pa la / /
khri'u pus mnyam 'jam pa la / /
lus bkrus bsku zhing dugs byas la / /
dgongs ka ba'am ma he yi / /
pags pa mgo bo dang mnyam la / /
rgyar ni sor ni bcu gnyis pa / /
rna ba'i mthar thug bar bcings pa / /
'phral ba gos kyis dkris pa ni / /
gos sam lan bus bcings byas la / /
ma sha'i lde gus bsku bar bya / /
de nas nad dmigs ci 'dra la / /
snum bskol ba ni dro 'jam tsam / /
de ni spyi bo man chad nas / /
skra drung sor gcig nub tsam blugs / /
kha dang snam tshul phyin par gzhag /
de ni rlung sogs nad rnams la / /
stong phrag bcu dang brgyad drug gzhag /
nad mad sa la stong phrag gcig /
mar gsar phrag pa la sogs mnye / /
de ltar zhag bdun blugs par bya / /
rna ba gang bar blugs te gzhag /
rna ba'i rtsa la mnye bar bya / /
nad rtse zhil gyi bar bya zhing / /
rna ba se gol brgya par gzhag /
pus mo g.yas pa'i lha nga ni / /
lag rtses bskor ba'i bar dang ni / /
mig 'byed 'jums dang mnyam pa yi / /
yun ni grangs kyi tshad du bshad / /
spyi bo'i til mar sbyar ba bskus pas ni / /
skra dkar dmar ser skra 'byi gza' zhugs dang / /
mgo bo'i rlung nad sel zhing dpang po gsal / /
skad gdangs 'gram pa mgo yi stobs skyed byed / /
yan lag brgyad pa'i snying po bsdus pa las / /
mdo'i gnas kyi le'u nyi shu rtsa gnyis pa'o // //
de nas sman gyi thigs pa mig tu blugs pa dang sman gyis mig bsku ba'i cho ga'i le'u bshad par bya'o / /
mig nad dag ni thams cad la / /
dang por sman thigs blugs pas ni / /
zug na g.ya' drud mchi ma 'dzag /
mig tsha mig dmar rnams la phan / /
rlung la dron po bad dro 'jam / /
khrag mkhris la ni de bsil bsngags / /
rlung med gnas su 'dug nas ni / /
lag pa g.yon pas mig phye la / /
nya phyis nang sbyar ras bal ni / /
bsnyad pa'i thigs ba blugs bya ba / /
sor gnyis tsam spangs las mig grwa / /
thigs pa bcu'am bcu gnyis blugs / /
de nas gos 'jam dag gis phyi / /
rlung dang bad kan can dag la / /
gos 'jam gzhan ni chu dron la / /
sbangs pas dugs ni 'jam po bya / /
mig sman blugs pa rab tsha rnos / /
na zhing mig dmar rtul bar 'gyur / /
shin tu grang bas zug pa dang / /
'dzums mi shes dang na bar 'gyur / /
drags pas mig mchu dmar dang drud / /
rtsub cing mig ni 'byed dkar 'gyur / /
shin tu chung bas nad dkyel skyed / /
ma pho bas ni thu bar byed / /
bskus legs nad rtsa sna sul dang / /
kha yi sbubs su sman gyis khyab / /
spyi bor gtogs pa'i nad kyi ni / /
dri ma dpyis ni 'byin par byed / /
de nas lus sbyangs mig sman bsku / /
mig tsam la ni gnas gyur pa / /
cung zad skrangs dang shin tu g.ya' / /
rdu ma chags pas smin shes shing / /
cung zad drud dmar mchi ma 'dzag /
mig rdu stug la gtang bar bya / /
bad kan dang ni khrag mkhris dang / /
mchog tu rlung gis gzir la bsku / /
mig sman phyi dang rmag so dang / /
gsal bar mthong ste rnam pa gsum / /
de la phyi ba'i mig sman ni / /
bska dang skyur dang tsha dang kha / /
rma gso sman ni kha ba ste / /
gsal sman mngar dang bsil ba yin / /
thur ma sor bcu dbus phra la / /
rtse mo sri zhing kha 'bus 'dra / /
phyi ba'i thur ma zangs kyi bsngags / /
rma gso lcags nag byas sor tsam / /
bzang po gsal bar byed pa ni / /
gser dang dngul las byas pa bsngags / /
gdar bu khu ba phye mas te / /
mig sman rnam gsum nyid du brtag /
de ni mig nad lci 'bring dang / /
yang ba la ni rim bzhin sbyar / /
mtshan mo nyal dang nyi ma'i gung / /
zos 'thungs nyi ma tsha ba yis / /
mig gi nad ni 'phel ba dang / /
dkyel ni skye dang 'khrugs par 'gyur / /
de bas de zhi phyir na dgongs / /
nyi ma sprin bral dus su bslu / /
gzhan dag smra ba nyin par ni / /
mig sman rnon po gtang mi bya / /
bkrus pas nyam chung gyur pa'i mig /
nyi ma bltas na gnod par 'gyur / /
mtshan mo gnyid ni log pa dang / /
zla dus yin pas rtas 'gyur te / /
mig ni me yi rang bzhin pas / /
bsil bas gnad med bsten par 'gyur / /
mig nad bad kan shas che ba'am / /
phyi zhing gsal bar bya ba las / /
rab cha min pa'i nyin par yang / /
mig sman rnon po blugs par 'dod / /
lcags ni rdo las 'byung ba yin / /
rno ba de nyid las byung yang / /
de nyid kyis ni gnod byed nus / /
mig gi rang bzhin de dang 'dra / /
dgun tshe mtshan mo mig sman ni / /
rnon po phan pa ma yin te / /
'dzag mi 'gyur bas mig rengs dang / /
g.ya' dang mi gsal la sogs skyed / /
mig sman mi gtang 'jigs dang slon / /
khrus btang zan zos shugs kyis nyen / /
khros dang rims btab mig phyir byung / /
blang nad mya ngan gnyid ma log /
nyi ma ma mthong mgo bkrus dang / /
chang 'thungs dud pa brngubs pa dang / /
kha zas ma zhu nyi tshan gdungs / /
nyin nyal skom pa la mi gtang / /
mig sman rab rno 'jam dang nyung / /
mang sla ska dang rtsub pa dang / /
shin tu bsil dang tsha ba yi / /
mig sman bsku bar mi bya'o / /
des na mig ni ma phye bar / /
dal gyis nang du khyab par bya / /
mig sman bskus nas mig mchu ni / /
cung zad bskyod la mig sman ni / /
rnon pos myur du khyab par 'gyur / /
dbye dang 'dzums par mi bya'o / /
mig mchu gnyis ni bsdam pa dang / /
bkru ba dag ni mi bya'o / /
gang tshe mig sman gyis bskus pa'i / /
sman gyi rtsom pa zhi gyur na / /
nad kyi dmigs dang mthun pa yi / /
chu yis de tshe bkru bar bya / /
de nas gos 'jam bcas pa yi / /
mthe bong dang ni mdzub mo gnyis / /
mig ni ci ran phye ste phyi / /
g.yon pas g.yas pa phyi bar bya / /
gzhan du mig sman blugs pa yis / /
mig mchu khyab pas nad skyed 'gyur / /
sman gyis g.ya' ba'am rtul gyur na / /
rnon po'i dud brngub par bya / /
mig sman rnon pos tsha gyur na / /
slar 'chos mig sman bsil byed gzhug /
yan lag brgyad pa'i snying po bsdus pa las /
mdo'i gnas kyi le'u nyi shu rtsa gsum pa'o // //
de nas mig brta ba'i cho ga dang /
mig sman gyi phur ma bsregs shing btsos pa'i khu ba mig tu blugs pa'i cho ga'i le'u bshad par bya'o / /
mig 'dzums mi shes rengs bag dang / /
skam dang rtsub dang snad pa dang / /
rlung mkhris nad gyur zhum bag dang / /
rdzi ma byi zhing g.yogs par mthong / /
dbye dka' rtsa ni brtse ba dang / /
mig ni rtsa 'gyur mi mthong dang / /
dmar zhing mchi 'dzag klad phyed na / /
rlung nad kun 'gro ling tog can / /
mig nad brtse zhing mchi ma 'dzag /
na zhing dmar la mig rdu chags / /
thun mong dus su nang par ram / /
dgongs ka gan rkyal nyal nas ni / /
lus dang mgo sbyang rlung med pa'i / /
gnas su brta ba'i sman gtang ngo / /
nas sam ma sha'i rjen zan gyis / /
mig sbubs mtha' bskor mnyam pa ni / /
dpangs su sor gnyis rten byas la / /
nad dmigs ji bzhin sman bskol la / /
zhun mar chu tshan la bsros te / /
mig ni btsums par blugs par bya / /
mtshan mo mi mthong rlung rab rig /
dbye dka' stsogs la tshil zhun blugs / /
rdzi ma'i rtse nub bar bkang la / /
de nas bskyod cing dbye ba ni / /
de ni dal gyis byed du gzhug /
tshad bgrang bya ba de la ni / /
mig mchu mig 'gram dkar nag nad / /
grangs brgya sum brgya lnga brgya dang / /
brgya phrag bdun dang brgyad rim bzhin / /
dkrugs dang rlung la grangs stong ste / /
mkhris pa nad med la drug brgya / /
bad kan la ni lnga brgya gzhag /
de nas mig 'gram 'dzag sgo bya / /
sman mar snod du gzags byas la / /
dud pa brngubs nas nam mkha' dang / /
gzugs 'tsher ba ni blta mi bya / /
de ltar rlung la nyin re bya / /
mkhris pa nyin re'i bar du gcod / /
bad kan bder gnas gnyis par bcad / /
tshim par 'gyur gyi bar du gtang / /
tshim pas gsal bar mthong nus shing / /
bde zhing mig yang dri ma med / /
ma tshim pa las go bzlog yin / /
tshim drags bad kan nad skyed 'gyur / /
de ni lus kyis snum 'thungs ltar / /
mi gsal mthong ba nyam chung 'gyur / /
de bas lta ba'i rjes la ni / /
mthong ba'i stobs ni skyed byed la / /
sngar bshad pa yi mig nad la / /
phur ma btsos pa sbyar bar bya / /
de ni rlung las snum can te / /
bad kan bcas te phyi ba ban / /
mthong nyams rlung dang mkhris bcas dang / /
khrag mkhris bde gnas la gsal byed /
khung nas mthus tshol rlan can gyi / /
tshil dang rkang dang zhag sha rlon / /
'o ma dag dang btags pa dang / /
'tsho byed dag dang sbyar ba'i snum / /
ri dwags bya yi mcher pa sha //
mu tig lcags zangs rgyam tsha dung / /
rgya mtsho'i lbu ba lig bu mig /
ba bla zhog chur sbyar bya / /
ri dwags bya yi mcher pa rkang / /
lto tshil rgyu ma snying dang sha / /
mngar bag mar bcas nu zhor bcas / /
btags pa gsal bar byed pa yin / /
sha dang sman gyi lde gu ni / /
gong bu srang gcig so sor byas / /
e raN n+ya gro pad+ma yi / /
lo ma snum pos rim bzhin du / /
dkris la 'byin pas byugs nas ni / /
da ba dgon pa'i lci ba'i me / /
'bar bar yongs su bsreg par bya / /
tshos nas de yi khu ba btsir / /
mig tu brta ba'i sman ltar blugs / /
phyi dang snum dang bsal ba la / /
brgya phrag gcig gnyis gsum car bzhag /
dang por dro 'jam phyi bsil blugs / /
de nyid rjes la dud pa brngub / /
des ni sbyor ba brta dang mtshungs / /
brta dang phur btsos thigs pa blugs / /
sna sman mi bya la mi gtang / /
ji srid dus ni sman gtong ba / /
de yi nyis 'gyur 'phrod pa bza' / /
me tog dzA ti ma li kas / /
mig bcings mtshan mo gnas par bya / /
sna sman mig sman brta ba la sogs pas / /
mig mthu bskyed phyir kun tu 'bad par bya / /
mthong ba nyams na 'gro ba sna tshogs pa'ang / /
mun pa'i rang bzhin tshul gcig nyid du 'gyur / /
yan lag brgyad pa'i snying po bsdus pa las /
mdo'i gnas kyi le'u nyi shu rtsa bzhi pa'o // //
de nas cha spyad kyi cho ga'i le'u bshad par bya'o / /
zug rngu rnam pa sna tshogs dang / /
lus ni sna tshogs gnod byed pa / /
'byin ba'i thabs su gang gyur pa / /
spyad yin de bzhin gzhang 'brum dang / /
mtshan par rdo la sogs brta ba dang / /
gtsags bu thal sman me btab pa'i / /
yan lag lhag ma bsrung phyir dang / /
mas gtong la sogs spyad ma gtogs / /
bum pa ku ba rA dang ni / /
'dzam bu'i mchu la sogs spyad yin / /
gang phyir cha spyad cho ga bzhin / /
sna tshogs tshul du brdung bya ba / /
blo yis rnam dpyad bya ba ni / /
rags rim tsam zhig bstan pa yin / /
seng ge kang+ka dom bya rog /
ri dgas bya sogs kha 'dra ba'i / /
mchu can cha spyad byas nas ni / /
de yi ming yang gdags par bya / /
phal cher lcags kyi rgyu las ni / /
srid du sor ni bco brgyad pa / /
skam pa 'brel pa'i mtshams su ni / /
sran chung lta bu'i gzer gdab pa / /
rtsa ba lcags kyu ltar gug pa'i / /
cha spyad bde legs yin zhes bya / /
rtse mo g.yung drung lta bu'o / /
de ni brtan par rus zug pa'i / /
zug rngu 'byin la sbyar bar bya / /
gzer btab rtse mo gyes pa dang / /
skam pa yin te sor bcu drug /
de ni pags pa rtsa rgyus shar / /
zhen pa'i zug rngu 'byin la sbyar / /
skam pa sor drug zug rngu phra / /
rdzi ma ma rungs 'byin la sbyar / /
so phra drang zhing rtsa ba ni / /
gdu bus brgyan pa mu tsa ti / /
des rma gting du zug pa dang / /
mig mdzer gting du lus la sbyar / /
nya mgo 'dra bar sor bcu gnyis / /
cha spyad gnyis pa gcig pa bya / /
nya mgo lta bu zhes bshad de / /
rna khung zug rngu 'byin la sbyar / /
cha spyad sbu gu can khong stong / /
rtse mo gcig gam mang po bya / /
des ni bu ga'i zug rngu dang / /
nad yod blta dang dbyung ba dang / /
bya ba sla bar bya phyir dang / /
dgang bar bya ba'i don du bya / /
de yi zheng dang sbom srid tshad / /
bu ga'i tshad las dpag par bya / /
srid du sor bcu sbom sor lnga / /
gre ba'i zug rngu rtog byed yin / /
rtse mo lnga pa bu ga can / /
rtse mo bzhi la spyi mdud bya / /
cha spyad thur ma gnyis pa ni / /
bu ga gsum pa de'i tshad bya / /
cha spyad bya ba rang gi dbyibs / /
sbom dang chu yi tshad mnyam pa'i / /
sbu gu de 'dra gzhan dag kyang / /
cha spyad shes par byed du gzhug /
rtse mo pad+ma'i snying po 'dra / /
srid du sor ni bcu gnyis pa / /
bzhi cha khong stong byas sbu gu / /
zug rngu 'byin pa yin par bshad / /
gzhang 'brum cha spyad pa yi ni / /
nu sor 'dra ba sor bzhi pa / /
skyes pa'i sor lngas 'khyud pa ste / /
bud med sor drug gis 'khyud bya / /
nad lta ba la bu ga gnyis / /
las la bu ga gcig pa bya / /
dbus kyi bu ga sor gsum pa / /
mthe bong shong ba tsam du bya / /
de steng rtse mo zlum po ni / /
dpangs su sor ni phyed par bya / /
khar dkrol de 'dra bug med / /
cha spyad gzhang 'brum btsir la sbyar / /
mtshan par rdol la rnam kun tu / /
bu ga yan chad bsal bar bya / /
sna yi shu ba'i 'brum pa la / /
bu ga gcig pa sor gnyis bya / /
zheng du mdzub mo'i tshad tsam las / /
mtshan par rdol gyi spyad 'drar bya / /
sor mo bsrung phyir ba so'am / /
shing gis shubs ni sor bzhi bya / /
ba yi nu 'dra bu ga gnyis / /
de yis kha ni dbye bar bya / /
mo mtshan rma brtag dbus su ni / /
khong stong sor ni bcu drug pa / /
phyogs bzhir gdu bus bcing bar bya / /
rtse mo pad+ma kha zlum 'dra / /
thur ma bzhi ni mnan pa yis / /
rtsa ba bsdams na kha dbye bya / /
cha spyad 'jam rtsi'i sbubs 'dra la / /
rtsa ba mtheb shong rtse sran shong / /
rtse mo gag pa med pa la / /
rtsa bar lpags 'jam rkyal bu bcing / /
rma yi phug ni 'chas pa dang / /
rma bkru ba la sbyar bar bya / /
'od ma'i sbu gu'am sgro rtsa ni / /
'dra ba kha gnyis dmu rdzing spyad / /
dud pa mas gtong la sogs spyad / /
rang rang gi ni skabs su smras / /
rdabs rwa kha zheng sor gsum pa / /
dpangs su sor brgyad pa'am bcu / /
rtse mo'i bu ga g.yungs kar shong / /
legs bkag nu sor dbyibs 'dra bya / /
ku ba srid du sor bcu gnyis /
khyud skor sor ni bco brgyad pa / /
kha zlum sor ni gsum mam bzhi / /
nang 'bar bad kan khrag 'dren byed / /
de bzhin bum pa de 'dra ba / /
glan pas skran yang 'ju bar byed / /
thur ma zhes bya'i cha spyad ni / /
las dang dbyibs ni sna tshogs pa / /
ci rigs pa yi tshad ldan bya / /
de la rma tshol las la gnyis / /
srin bu gan du pa ta'i dbyibs / /
bu ga'i nang gi zug rngu 'byin / /
kha ni sran chud phye 'dra gnyis / /
sor brgyad pa dang dgu pa'i tshad / /
thur ma drug ste de las gnyis / /
sor ni bcu drug bcu gnyis pa / /
thal sman btang ba sbrul kha 'dra / /
gnyis po bcu gnyis sor bcu pa / /
bskul spyad kha ni mda' ltong 'dra //
'byin pa'i cha spyad lcags kyu'i dbyibs / /
thur ma rtse mo gug pa ni / /
mngal gyi phur pa zhes bya ste / /
srid du sor brgyad byas pa des / /
bud med mngal du bu shi dbyung / /
rde'u 'byin cha spyad sprul mgo yi / /
gdengs ka 'dra la rtse gug pa'o / /
mda' ltong 'dra bar sor bzhi pa / /
so dbyung ba la sbyar bar bya / /
rtse mo ras bal gyis dkris pa'i / /
phyi bsal thur ma drug bya'o / /
gzhang gi nye ring nang la gnyis / /
sor bcu ba dang bcu gnyis pa / /
sna yi sor drug bdun pa gnyis / /
rna ba'i sor brgyad dgu pa gnyis / /
rna ba bsal la a shwad+tha'i / /
rtse'am blugs gzar kha 'dra bya / /
thur ma 'dzam bu'i thor to 'dra / /
thal sman me btsa' so sor gsum / /
phra sbom rim bzhin sbyar bar bya / /
rgyu ma'i las la thur ma ni / /
khar ba 'dra zhing dbus zlum la / /
rtsa ba zla ba phyed 'dra bya / /
rgya shug tshi gu bkas 'dra ba / /
sna yi thor to 'brum sreg byed / /
sor brgyad pa la rtse mo ljon / /
gsum pa thal sman sman rim la / /
mthe'u chung gung mo srin lag gi /
sen mo lta bu'i so byas pa'o / /
pho mtshan spyad dang mig sman stsogs / /
cha spyad rang rang le'ur bshad / /
nye ba'i cha spyad khab long dang / /
thag pa ras dang tho ba dang / /
'bring bu rgyu ma lce rta rda / /
yal ga sren mo kha so dang / /
dus dang smin dang lag rkang dang / /
'jigs dang dga' ba de'i bya ba'i / /
bye brag thabs ni shes pa'o / /
mkhas pas blo yis dpyad par bya / /
cha spyad gdung srub dgang dang rgyun srang dag bya dang / /
thal sman gdab dang mtshon dbyung bcing dang bcer ba dang / /
gzhib dang smad dang stod dang bskyod dang bcag pa dang / /
bzlog dang drang por bya ba tsha spyad las rnams yin / /
legs par zug cing 'byin par byed pa dang / /
gzung bya blangs nas 'byin par byed phyir dang / /
yan lag kun la gnod pa med pas na / /
cha spyad kun gyi mchog ni kang+ka'i mchu / /
yan lag brgyad pa'i snying po bsdus pa las / /
mdo'i gnas kyi le'u nyi shu rtsa lnga pa'o // //
de nas gtar spyad kyi cho ga'i le'u bshad par bya'o / /
mgar ba mkhas pas cho ga bzhin / /
brdungs pa'i gtar spyad nyi shu drug /
spu ni chod par nus pa dag /
phal cher sor ni drug par bya / /
gzugs legs so ni legs pa dang / /
gzung bar bde ba nyid du bya / /
ya yo med cing 'thar legs pa'i / /
shin tu rno ba'i lcags las bya / /
rtse mo shin tu legs brdungs la / /
ut+pal sngon po'i mdog 'dra ba'i / /
rang ming rjes mthun gzugs can ni / /
rtag tu nye bar gzhag par bya / /
rtse mo re re dag la yang / /
rang tshod sor phyed gnyis dang bzhi / /
phal cher gnyis dang gsum du bya / /
de gnas khyad par dag la sbyar / /
de las dkyil 'khor 'dra ba'i rtse / /
mdzub sen nang gi dbyibs 'drar bya / /
de ni rnyil skyes lkog ma yi / /
sha lhag la sogs gzhar bcad sbyar / /
'phel gtsags spu gri'i dbyibs lta bu / /
gcod dang dral dang 'byin la sbyar / /
rtse drang skrangs nad mtho ba dang / /
zab pa la sbyar de las gzhan / /
ltag pa ring zhing rtse gug pa / /
so thung nad tshul ji bzhin sbyar / /
ut+pa la dang so phyed kyis / /
dral dang de bzhin gcad par bya / /
sbrul kha rtse sor phyed rna ba / /
sna yi thor bu dpyad la sbyar / /
rma tshol 'jam po rta bla ba'i / /
mgo bo 'dra gzhal brtag par bya / /
de las gzhan pa khab rtse 'dra / /
rtse bug can ni dbug la sbyar / /
ljang pa'i lo 'dra 'bigs pa la / /
sha ri'i mchu 'dra mda' bug ni / /
kha 'dra rtse gsum khrag gzags la / /
'jag rtse a ta'i mchu 'dra ba / /
'bras bu sor gnyis khrag 'byin la / /
de 'dra'i so ni nang du lta / /
gtsags 'bras zla ba kham pa 'dra / /
sor ni phyed dang gnyis yod bya / /
rtse mo 'bras dang 'dra pa la / /
sor ni phyed dang gnyis yod dag /
de ni rtsa lto'i nad la sbyar / /
sta re'i spangs 'dra ba lang so / /
'dra ba'i gtsags 'bras sor phyed pa / /
de yi yu ba gyen bstan la / /
rus pa'i steng gnas rtsa la gdab / /
zangs ma'i thur ma rtse gnyis pa / /
rtse mo me tog kha 'bus 'dra / /
de yis mthong nyams mig sbris dbug /
rgya 'dra'i gcags bu bya ba ni / /
sor gdub 'dra las kha 'byung ba / /
gtsags 'bras rgyar ni sor phyed pa / /
rig pas 'phel gtsags lta bu'am / /
dkyil 'khor lta bu'i rtse 'dra bya / /
de ni mdzub mo'i thor tol / /
gdags su rung ba'i rgya 'dra bya / /
srad bus brtod la gre ba'i nang / /
nad rnams gcad dang dral la sbyar / /
gre ba'i sha lhag thor gtsug 'dzin / /
lcags kyu'i rtse mo legs gug bya / /
rus pa gcod pa'i sog le ni / /
srid du sor bcu zhing sor gnyis / /
so rnams phra zhing rab tu rno / /
yu ba chang gzung legs par bya / /
rma yi chu rgyus skra bcad pa'i / /
chan pa chan pa 'dra bar bya / /
so yo so drang kha gnyis pa'i / /
sen mo 'dreg spyad sor dgu pa / /
zug rngu phra 'byung gcad pa dang / /
dral dang dbug dang phyi bar bya / /
zur bzhi pa la sor gcig pa / /
dbyibs ni kun tu gcig 'dra ba / /
so phyi ba yi gcags spyad de / /
so yi dreg pa phyi bar bya / /
khab ni mgo zlum mig zab che / /
mkhrang pa gsum bya de las ni / /
sha che ba yi phyogs su ni / /
zur gsum srid du sor gsum pas / /
sha chung pa dang rus tshigs na / /
rma yod pa la srid sor gnyis / /
zhu dang ma zhu'i gnas nad rma'i / /
khab rtse 'bras dbyibs gzhu ltar sgu / /
srid du sor ni phyed dang gsum / /
khab ni bdun dang brgyad kun yang / /
zlum po sor ni legs sbom pa / /
khri gcig la btsugs pir 'dra ba / /
brtsan sngo gdong nad thig le gnag /
skra 'byi ba la gtsags par bya / /
khab brgyad zlum po sor phyed pa / /
gcig tu sbom la gzar bu 'dra / /
lag pa gnyis kyis btsugs nas ni / /
de yis sna yi khrag dbyung ngo / /
rna shal dbug pa'i snyung bu ni / /
yu ti ka ni kha 'bus 'dra / /
snyung bu sor ni phyed par bya / /
de yi tshad dbug de yan chad / /
zur bzhi par byas de yis ni / /
skrangs smin ma smin dogs la dbug /
rna drung sha ni stug po dbug /
snyung bu kha ni sbom po la / /
sum cha sbu gu yod byas la / /
sor gsum pa yis rna ba dbug /
pad+ma thal sman me btsa' dang / /
mching bu rdo dum sen mo stsogs / /
lcags min gtar spyad phra mo ste / /
de yang de bzhin sbyar bar bya / /
cha spyad 'khrul 'khor stsogs pas kyang / /
mkho ba nad kyi dmigs dang sbyar / /
'dren dang 'byin dang 'dral dang 'drub / /
dmigs tshol phya bsal zhal zhal gdab / /
gtsags bcad gshegs dbug btsugs pa dang / /
gzung sreg de yis bya ba yin / /
gcad dang dral dang phyi ba'i phyir / /
spyad kyi gtsags 'bras rtsa ba'i bar / /
mdzub mo gung mo mtheb mo yis / /
ma yengs pa dang legs par gzung / /
gtar ga gdab phyir rtse mo'i drung / /
mdzub mo dang ni mthe bos gzung /
'bras 'dra ba yi yu ba ni / /
chang par bcug ste rtse mas gdab / /
dbyung don yu ba nas gzung bya / /
gzhan dag bya ba gang bder bya / /
gtar spyad sna tshogs dag gi snod / /
gso ras bal snam men dri'am / /
pags 'jam du gu la las byas / /
rab tu stug pa zheng sor dgu / /
srid du sar ni bcu gnyis pa /
bal gyis bar bcad spyad bcug la / /
legs par gzhag ste drub pa dang / /
thur mas kha ni brgyu bar bya / /
srin bu pad pa bder gnas pa / /
khrag dbyung phyir ni sbyar bar bya / /
chu nang nya dang sbal stsogs dang / /
mi ro'i dri ma mnam las byung / /
dmar dang dkar dang shin tu gnag /
mi srun sbom dang 'byil ba dang / /
'ja' tshon dang 'dra ro stod bkra / /
spu yod de rnams dug can yin / /
spang bya des ni khrag gzhibs na / /
g.ya' rnags 'dzag rims mgo 'khor skyed / /
de la dugs khrag mkhris gso bya / /
chu mdog rnam par gsal ba dang / /
dug med nya lcibs med las byung / /
rtsa snar ro stong sngo khra zlum / /
rgyab ni ngur smrig 'dra lus phra / /
lto ni cung zad ser ba bzang / /
de yang legs par ma skyugs dang / /
rtag tu 'thung du bcug pa dag /
chu nang zhugs te nub pa ni / /
khrag gis myos pa yin pas spangs / /
de nas cig shos skye rab brtags //
chu sbyar ba yi nang du gzhug /
kan dzi'am dar ba'i nang du gzhug /
slar yang chur ni dbugs phyung nas / /
mar ram sa zhag nu zho 'am / /
khrag gi thigs pa bskus 'thung gzhug /
'thungs tshe ro stod mthor gyur na / /
ras ma srab mos g.yogs par bya /
khrag ni bzang ngan 'dres pa las / /
pad pa dang por nad khrag ni / /
'thungs te ngang pas 'o ma dang / /
'dres chu'i 'o ma len dang mtshungs / /
so yis 'debs pa'am g.ya' gyur na / /
de ni slar dbyung skyug tu gzhug / /
rgyam tsha til mar gyis kha bsku / /
phye ma 'jam pos rgyab tu gtor / /
slar yang zhag bdun bar du ni / /
khrag myos bsrungs la 'thung mi gzhug /
srin bu pad pa legs skyugs na / /
sngon bzhin khong grims brtan par 'gyur / /
drags na dal zhing snyom 'chi 'gyur / /
skyugs ma legs na rengs myos 'gyur / /
bum pa chu dang sa blugs pa / /
gzhan dang gzhan du gzhag par bya / /
kha chu rul bag sbyang phyir bya / /
gzhan du dug dang bcas par 'gyur / /
ma dag pa'am khrag mang byung / /
skyer pa bu ram sbrang rtsis bsku / /
lan brgyar dkrugs mar ras bal gyi / /
ye'us byugs la sman bsil bsku / /
nad kyi khrag dang bral gyur na / /
'phral du rtsa dmar nad med 'gyur / /
ma dag gnas nas bskyod gyur pa / /
rma yi gnas su 'dug pa'i khrag /
zhag lon na ni gnag par 'gyur / /
de bas de ni slar dbyung ngo / /
mkhris rgyas khrag gi nad la ni / /
ku ba bum pa sbyar mi bya / /
de gnyis me dang bcas pa yin / /
rlung dang bad kan la sbyar bya / /
bad kan las gyur nad khrag ni / /
ska bas rngabs rus gzhib mi bya / /
rlung dang mkhris pa las gyur khrag /
rngabs rwas gzhibs te dbyung bar bya / /
lus kyi gong du srad bu'am / /
ras kyis dam du bcings nas ni / /
chu ba tshigs rus gnad rnams ni / /
dor te zhal zhal gdab bar bya / /
gyen du dbyung ba'i thabs kyis ni / /
thur du babs pa gdab bar bya / /
zab dang nye dang 'phred mi gdab / /
btab ba'i gnas su'ang gdab mi bya / /
zhal zhal bya ba phyogs gcig 'dus / /
rtsa mdud srin bus khrag 'byung zhing / /
bem bem por gyur rwa stsogs gdab / /
nad khrag lus khyab gtar ga gdab / /
khrag nad 'dus pa zhal zhal bya / /
gting na yod pa pad pas dbyung / /
pags gnas ku bum rngabs ras dbyung / /
lus khyab khrag la gtar gnyid / /
rlung stsogs gnas la rngabs rwa dang / /
pad pa ku bas rim bzhin dbyung / /
khrag phyung bsil bskus la stsogs pas / /
rlung ni rnam par 'khrugs gyur te / /
rma na g.ya' zhing skrangs gyur na'ang / /
de la zhun mar dron pos bsku / /
yan lag brgyad pa'i snying po bsdus pa las /
mdo'i gnas kyi le'u nyi shu rtsa drug pa'o // //
de nas gtar ga gdab pa'i cho ga'i le'u bshad par bya'o / /
cung zad mngar zhing tsha bro la / /
grang dang tsha min ska ba min / /
pad+ma lam bu chu gsher dang / /
btsod dang ri bong khrag ltar dmar / /
dag cing dmar ba 'byung ba ni / /
de nyid kyis ni lus gnas byed / /
de ni phal cher bad mkhris kyi / /
nad kyis 'khrugs pas gnod bskyad pas / /
me dbal 'bras dang mcher nad dang / /
skran dang me drod bri dang rims / /
kha dang mig dang mgo nad dang / /
myos dang skom dang tsha bro dang / /
mdze dang dreg nad mkhris khrag dang / /
sgregs pa skyur zhing mgo 'khor byed / /
bsil dro snum dang rtsub stsogs kyis / /
nad gang gsos par gyur pa dag /
legs par 'chos par ma gyur pa / /
de ni khrag 'khrugs las gyur yin / /
khrag bdo gyur pa de las ni / /
gtar ga gdab pas dbyung bar bya / /
de yang bcu drug ma lon dang / /
bdun cu 'das la khrag mi dbyung / /
nyam chung dugs drags dugs ma byas / /
rlung gi nad kyis nyen pa dang /
sbrum ma bu btsas zas ma zhu / /
khrag mkhris lud pa dbugs mi bde / /
tshad 'khru rims dang skyugs pa dang / /
skya rbab yan lag kun skrangs dang / /
snum 'thungs pa la sbyor ba dang / /
de bzhin las lnga byas la min / /
ma bsdams gtar ga mi gdab cing / /
yon po'am mi snang la mi gdab / /
tshabs chen nad ni ma gtogs pa / /
grang la tsha char rlung dus min / /
mgo dang mig gi nad rnams la / /
'phral ba'i rtsa la gtar ba'am / /
mig 'gram sna drung rtsa la gdab / /
rna ba'i nad la rna ba'i rtsa / /
sna yi nad la sna rtser ro / /
cham pa sna dang dpral rtsar gdab / /
kha nad rnams la lce dang ni / /
mchu dang rkan gyi rtsar gdab bo / /
nam tshong yan chad rtsa mdud mgul / /
rna ba mur 'gram spyir gnas gdab / /
smyo byed mig 'gram brang dpral rtsa / /
brjed byed 'gram pa'i mtshams su gdab / /
yang na kun la smin mtshams gdab / /
'bras dang rtsib logs zug pa la / /
rtsib logs nu ma'i bar rtsa gdab / /
nyin gsum pa la phrag mtshams gdab / /
nyin bzhi pa la ltag pa'i 'og /
'khru ba gzer dang ldan pa la / /
mjug to'i gong ma sor gnyis par / /
khu ba'i mtshan nad pho mtshan rtsa / /
lkog ma'i wa bar brla rtsa gdab / /
gzugs 'khums pus mthil 'og gam ni / /
gong gi sor bzhi pa la gdab / /
'bras kyi phreng bar byin pa'i nywa / /
'og tu sor ba gnyis gdab bo / /
rkub tshos bus mo'i lha nga'i steng / /
nad la long mo'i ltag sor bzhir / /
rkang tsha 'theng dang sbrid pa dang / /
rting rdol rlung nad mdzer pa dang / /
rkang sor snags su chad pa la / /
rgya tshigs las gong sor gnyis gdab / /
'khums la rkang 'khums lta bur gdab / /
ji skad bshad pa ma mngon na / /
gnad ma gtogs pa gar nye ba'i / /
phyogs gzhan dag tu gtar ga gdab / /
de nas lus snum gtar ga yi / /
yo byad kun bsags stobs dang ldan / /
bkra shis byas shing kha zas ni / /
snum zos khu ba 'thungs pa dang / /
me dang nyi tshan gyis dugs byas / /
pus mnyam mtho ba'i stan la 'dug /
skra rtsa ras ni 'jam pos bcings / /
pus mo'i lha ngar gru mo btsugs / /
khu tshur nang du glod bcug pas / /
mgul pa dam du btsir bar bya / /
so bsdam lud pa lu ba dang / /
mkhur ba gnyis ni bud par bya / /
de la rgyab nas btsir ba dang / /
gos kyis dkri zhing mdzub mo ni / /
g.yon pa lkog mar bcug nas su / /
nang du legs par gzhug par bya / /
'di ni nang du kha bltas rtsa / /
ma gtogs bsdam pa'i cho ga yin / /
de 'og sman pa'i mthe bo las / /
gung mo btang bar gyur ba yis / /
rtsa byung mngon la gdab byas nas / /
reg pa'am mthe bos mnan byas la / /
lag pa g.yon pas bzung ba yi / /
gtsags pu sta res dbus su gdab / /
gtsags bu'i kha phyogs mi g.yo gtad / /
de bzhin gdab pa'am btsir ba yis / /
bem rtol gdab las khrag dbyung ngo / /
sna drung gi ni rtsar gdab pa / /
rtse mo mthe bos bteg nas ni / /
gtsags rtse 'bras 'dra gdab par bya / /
lce bteg bzlog ste sos mnan la / /
lce 'og rtsar ni gdab par bya / /
nu ma yan chad bsdams nas ni / /
mgul par gnas pa'i rtsar gdab bo / /
lag pa gnyis su rdo bcangs te / /
lag pa pus mor brten te brkyang / /
mchan khung man chad mnyes nas na / /
gong du bcings la mdo rtsar gdab / /
lag ngar rtsa ni bder 'dug ste / /
gdab pa'i sor bzhi gong gi ni / /
phyogs su ras kyis dam bcings la / /
mthe bo chang par bcug nas ni / /
lag ngar brkyang la gdab par bya / /
rtsib logs rtsa ni dpung pa gnyis / /
thur du dpyangs te gdab bar bya / /
pho mtshan rtsa ni bteg gdab / /
byin rtsa pus mo ma bkug par / /
rkang pa legs gzhag pus mo la / /
'og tu lag pa gnyis kyis ni / /
long mo'i bar du dam btsir la / /
rkang pa de steng gnyis pa ni / /
cung zad bkug ste bzhag pa yis / /
mnan la de nas lag pa ltar / /
rtsar gdab de ltar ma smos pa'i / /
gzhan dag la yang gdab byas la / /
thabs shes gtsags spyad de dang des / /
phyogs ni de dang de ru gdab / /
sha che ba yi phyogs su 'debs /
'bras 'dra 'bras kyi srid tsam gdab / /
rus pa'i steng rtsa sta re 'dras / /
nas kyi phyed tsam gdab par bya / /
legs par btab nas khrag gzags te / /
chings ma bkrol nas gzag mi bya / /
gdab ma legs pa dus cung zad / /
nyung zad 'byung ba til phye gdab / /
gdab drags sgra dang bcas par ni / /
'byung zhing bcad kyang dka' bar 'gyur / /
dbang dang 'bog par 'gyur ba dang / /
chings lhod mtshon rtul 'grangs drags dang / /
nyam chung shugs nyen dugs ma byas / /
khrag mi 'byung ba'i rgyu yin no / /
khrag ni legs par ma byung na / /
byi dang tsha gsum skyer pa dang / /
rgya spos rgyam tsha khyim dud bcas / /
til mar btags la rma la bsku / /
khrag ni legs byung til mar dang / /
rgyam tshar bcas pa dro 'jam bsku / /
le brgan rtsi las tshon ser ltar / /
dang po nad khrag 'byung par 'gyur / /
legs par byung na rang nyid 'chad / /
khrag bzang byung na'ang dbyung mi bya / /
brgyal 'gyur na ni chings ma dgrol / /
rlung g.yab kyis g.yab slar khrag dbyung / /
slar 'bog gyur na nyi ma ni / /
gnyis pa'ang gsum pa dag la gdab / /
rlung khrag gnag cing dmar la rtsub / /
shugs drag gsal zhing lbu ba can / /
mkhris khrag ser la rtsa gnag mnam / /
sbyin bag dro zhing tshon can yin / /
bad kan khrag ni 'jam la skya / /
rgyun can 'byar zhing ska ba yin / /
'dres pa'i mtshan ma 'dres ma yin / /
nyes gsum dri ma rnyog ma can / /
khrag ngan pa ni nyams che la'ang / /
tshad las lhag par dbyung mi bya / /
khrag dbyung drags na'ang 'chi ba'am / /
rlung nad mi bzad 'byung bar 'gyur / /
de la bsku byug 'o ma khu / /
khrag bcud blud pa sman yin no / /
khrag phyung nas ni chings ma dag /
dal gyis bkrol la chu bsil gyis / /
bkrus la til mar gyis byugs pa'i /
gos 'jam gyis ni rma kha dkri / /
khrag nad yod na phyi 'bred dam / /
phyi de nyin par slar yang dbyung / /
shin tu gnod pa'i khrag zla phyed / /
snum gyis brtas pa'i lus las dbyung / /
khrag ngan cung zad lus kyang ni / /
nad ni lhag par mi skyed pas / /
de phyir lhag ma yod gyur yang / /
gzhag gi shas cher mi dbyung ngo / /
lhag ma rngabs rwa stsogs gdab pa'ang / /
yang na spyod bsil khrag mkhris bsal / /
sbyang dang skam pa'i bye brag ni / /
gso bas de ni dang bar bya / /
nad khrag rab rgyas ma gyur ba'am / /
de 'dra'i thabs kyis gso bar bya / /
khrag gi rgyun ni mchod na / /
gcad pa'i sbyor ba myur du bya / /
seng phrom rma shing pri yang ku / /
ma sha shing mngar yug snam btsag /
gyo dum zar ma snag tsha dang / /
'o ma can shing shun lo ma / /
btags pa'i phye ma rma khar gdab / /
shug stsogs chu grang sbyar ba blud / /
yang na rtsa btab de gong gi /
rtsa de nyid la gtar ga gdab / /
yang na thur ma bsregs pa yis / /
rma kha myur du bsreg par bya / /
bcings pa nyes pas lam log la gnas te / /
nad ni rgyas pas khrag ni 'khrugs 'gyur ba / /
rang gi gnas su slar phyin ma gyur pa / /
de srid zas dang spyod lam phan pa bsten / /
shin tu tsha grang ma yin yang drod skyed / /
khrag sel byed pa'i bza' dang btung ba phan / /
de tshe lus dang khrag bder mi gnas pas / /
khyad par du ni me las bsrung bar bya / /
mdog dang dbang po gsal zhing dbang po yul / /
'dod cing zas 'ju shugs kyang bde bar 'ju / /
bde dang ldan zhing stobs rgyas phun sum tshogs / /
mi yi nad khrag dag pa yin par bshad / /
yan lag brgyad pa'i snying po bsdus pa las / /
mdo'i gnas kyi le'u nyi shu rtsa bdun pa'o // //
de nas zug rngu dbyung ba'i cho ga'i le'u bshad par bya'o / /
zug rngu'i bgrod pa rnam lnga ste / /
yo drang thad ka steng dang 'og /
kha gnag skrangs dang nad dang bcas / /
yang dang yang du khrag 'dzag la / /
rma yi nye 'khor mtho zhing glo / /
chu bur lta bu'i thor bu 'byung / /
sha ni 'jam 'gyur lus mdor na / /
khong du zug rngu yod shes bya / /
khyad par du ni pags pa na / /
mtshon lus mdog nyams sra ba dang / /
skrangs par 'gyur ro shar gnas pa / /
nad dang skrang pa lhag par 'phel / /
btsir bar mi bzod smin pa dang / /
rma yi sgo ni 'drub mi shes / /
nya yi nang zug shar zug dang / /
'dra las skrang bag med pa yin / /
chu ba'i dra ba'i nang lus pa'i / /
chu ba las ni 'byung dka' zhing / /
bsgul dka' bskyod tshe rengs shing na / /
rtsa la brten pa rtsa skrang 'gyur / /
bu ga'i sbubs gnas sbubs kyis ni / /
rang gi las dang yon tan nyams / /
rtsa chen gnas pa'ang dbugs dang khrag /
lbu ba can du 'byung 'gyur zhing / /
sgra dang bcas par 'byung ba dang / /
snying dang yan lag na bcas 'gyur / /
rus tshigs bog rer mtshon lus pa / /
rus brtse tshabs cher na bar 'gyur / /
rus gnas nad mang skrang bar byed / /
tshigs la gnas pa de dang 'dra / /
bskyod par dka' ba dag tu'ang 'gyur / /
nang grol nang yod 'khrugs pa dang / /
lbo zhing kha zas ngan skyugs gcin / /
rma yi khar ni 'byung bar 'gyur / /
gnad kyi nang du mtshon lus pa / /
gnad zug mtshan nyid las shes bya / /
pags pa la sogs rang rang gi /
ji ltar 'dzag las shes par bya / /
skyon med lus kyi rma 'tsho ba ste / /
de ni gnod pa med par gnas / /
nad 'khrugs snad pa la sogs kyis / /
bslangs nas slar yang gnod pa skyed / /
gang yang rung bar pags pa nyams / /
bsku dang mnye dang dugs byas nas / /
mdog dmar na zhing tsha la 'khrugs / /
yang na gang du mar gzhag 'ju / /
lde gus byugs pa myur du bskams / /
gnas der zug rngu bcas shes bya / /
shar lus sbyang bar byas pa yis / /
skem byas lhongs 'gyur bskul ba dang / /
btsan dmar sogs kyis shes par bya / /
nya dang rus tshigs nang grol gyi / /
zug rngu'ang de bzhin shes par bya / /
rus pa zug rngus ma rungs 'gyur / /
rus pa bsku dang dugs bya zhing / /
mnye dang btsir las shes par bya / /
rus tshigs gnas pa rus 'dra dang / /
brkyang dang bskum las shes par bya / /
chu ba rtsa dang rtsa chen sbubs / /
zug rngu mi mnyam lam 'gro dang / /
shing rta chag pa'i rta dang ni / /
ldan par nad pa bskyon nas su / /
myur du drangs nas de nas ni / /
bskyod pas zug rngu shes par bya / /
gnad zug logs shig ma bshad de / /
de rnams sha stsogs la gnas yin / /
spyir ni zug rngu bcas bskyod pa'i / /
bya bas nad bcas las shes bya / /
mdor na zlum dang gyes pa dang / /
zur bzhi ba dang zur gsum pa'i / /
rma yi dbyibs las zug rngu ni / /
mi mngon rnam par shes par bya / /
de rnams dbyung ba'i thabs gyur gnyis / /
phyir drang ba dang mdun nas drang / /
rtse nas drang dang rtsa nas drang / /
de las bzlog pas dbyung bar bya / /
dbyung sla gang na yod dral te / /
de nas thad kar drang bar bya / /
mtshon ni brang dang mtshan khung dang / /
brla drung rtsib logs zug pa dang / /
mdun drang rtse mo mngon gcad bya / /
kha zheng che drang mi bya dang / /
zug rngur ma gyur mde'u dang / /
mi mngon gnod med pa mi dbyung / /
de nas lag pas zin gyur na / /
lag pa gnyis kyis drang bar bya / /
snang gzhan seng ge chu srin dang / /
bar gyi karta ti mchus drang / /
mi mngon rma yi dbyibs las ni / /
gal te dbyung bar nus gyur pa / /
kang ka bring ka khrung khrung dang / /
bya rog sha ra bye'i mchus drang / /
pags stsogs la gnas skam pas drang / /
khong stong nang nas nya mgos dbyung / /
sbu gur gnas pa 'dam bu 'dras / /
lhag ma gzhan gyis ci rigs drang / /
yang na dang po mtshon gyis dral / /
de nas rma yi khrag bsal ba / /
byas la mar gyis dugs bya zhing / /
bcings te spyod pa bsten par bya / /
rtsa dang chu bar mtshon lus pa / /
thur mas bskyod de dbyung bar bya / /
snying gar gnas pa'i zug rngu ni / /
chu grang gtor bas sngangs byas la / /
gnas gzhan phyin cing 'phags gyur na / /
ci rigs par ni dbyung bar bya / /
rma yi sgo nas dbyung dka' ba / /
gzhan dag la yang de bzhin sbyar / /
rus par zug pa rkang pa ni / /
gnyis kyis mnan la drang bar bya / /
de ltar ma nus stobs che ba'i / /
g.yog gis dam du bzung ste dbyung / /
'on kyang ma nus mde'u'i rtsa / /
bkug la gzhu rgyud dam btags la / /
rta srab kyi ni kha lcags mthar / /
ma yengs pa yis dam btags te / /
yan lag lnga pa legs bsdams nas / /
rta ni lcag gis gzhus nas su / /
brdeg cing mgo bo bteg nas ni / /
shugs kyis ji bzhin brtod nas ni / /
de ltar zug rngu dbyung ba'am / /
yang na shing gi yal gar gdags / /
mde'u rtsa phra bar srad bu dag /
btags te zug rngu dbyung bar bya / /
rma skrangs mde'u rtsa mi mngon na / /
skrangs pa lags par btsir nas dbyung / /
dong bu tho bas brdungs pa yis / /
mtho zhing snang bar gyur na dbyung / /
lam ma yin par 'byung ba gang / /
de nyid kyis ni rmar dbyung bya / /
mde'u zur bcum ste dbyung ba'am / /
dong bu kha yis dbyung bar bya / /
rna ba med cing rma kha dbye / /
drang 'dug khab long bstan pas dbyung / /
zhu ba'i gnas su zug rngu ni / /
bkru sman nyid kyis dbyung bar bya / /
rlung gnod dugs dang nu zho dang / /
khrag dang chus gnod gzhibs pas bsal / /
gre ba'i nang zhugs zug rngu la / /
skud pa gre bar gzhug bya ste / /
pad+ma'i rtsa bar skud pas gdags / /
pad rtsa zug rngu lhan cig drang / /
lcags sreg mig chur bcug pa yi / /
lcags thur brtan por byas nas ni / /
rgya skyegs can nam rgya skyegs med / /
rgya skyegs kyis bsgos zug rngu dbyung / /
skra shad 'dzings pa 'thungs pa dang / /
gsher bas tsher ma zug pa gdon / /
'phral du srad bu thogs pa yis / /
slon par bya'o des cig shos / /
kha snar drang bar ma nus na / /
gzhan du thur du mid par bya / /
zas kyis brnangs pa'i zug rngu ni /
chu btung phrag par brdegs pas gzhug /
mig gi rma yi zug rngu phra / /
dar ram bal lam chu yis bsal / /
mi ni chus gang kha sbubs te / /
sprugs pa'am brkyang la btsir slon pa'am / /
thal khung brkos te mi yi ni / /
ske yi bar du nub par gzhug / /
rna ba chus gang lag pa yis / /
mnyes la til mar rgyun blugs la / /
rna ba thur du bstan nas ni / /
gdab pa'am yang na brngub bar bya / /
rna ba'i nang du 'bu zhugs na / /
rna ba tsha chus bkang ba'am / /
tsha chu dro 'jam nyid kyis dgang / /
shi nas 'bu ro dbyung thabs bya / /
rgya skyegs can dang gser dngul stsogs / /
'byung khungs las byung yun rings gnas / /
mtshon ni phal cher lus kyi me / /
drod kyis 'ju bar byed pa yin / /
sa dang 'od ma shing rwa rus / /
so dang skra dang rdo ba'ang 'ju / /
rwa dang 'od tshal lcags ta la / /
shing tshal zug rngu ring pos kyang / /
phal cher de dag tshos 'gyur la / /
khrag dang sha yis tshos par byed / /
zug rngu sha yi gting du zug / /
phyogs de tsha ba'am med gyur na / /
de nas de ni snang bya'i phyir / /
mnye dugs sbyangs dang sha dbri blta / /
sman rnon bcings dang zas skom sbyin / /
mtshon gyis btab cing gtsags pa yis / /
smin par byas nas rma dbral dang / /
btsal dang bye bas zug rngu dbyung / /
zug rngu'i gnas dang cha spyad kyi / /
tshul ni mang pos legs brtags te / /
blo ldan thabs ni de dang des / /
shes par byas la zug rngu dbyung / /
yan lag brgyad pa'i snying po bsdus pa las / /
mdo'i gnas kyi le'u nyi shu brgyad pa'o // //
de nas gtar ga gdab pa'i las kyi cho ga'i le'u bshad par bya'o / /
rma ni phal cher dang por ni / /
skrangs dang smin las 'byung bar 'gyur / /
de bas de nyid gso bya ste / /
de bsil byugs blugs khrag dbyung dang / /
legs par sbyangs pa la sogs pas / /
smin par gyur las 'bad de bsrung / /
thor bu ma smin skrangs drod chung / /
mdog 'dra sra zhing brtan par gnas / /
smin tshe mdog ni 'gyur ba dang / /
dmar zhing rkyal bu'i dbyibs ltar 'dug /
gas pa lta bu'i nad bcas dang / /
yan lag snyom zhing glal bcas dang / /
lus grugs 'khrugs tsha yig 'chus / /
rims 'debs skom dad gnyid med dang / /
mar 'khyags bzhag na 'ju ba dang / /
rma gtar reg na mi bzod do / /
smin gyur na ba'i shugs chung zhing / /
rnyid cing skya la gnyer ma 'du / /
mtha' ma 'jum zhing dbus su mtho / /
g.ya' dang skrang ba la sogs chung / /
rkyal pa yi ni chu lta bur / /
reg na rnag ni phan tshun rgyu / /
rlung min min mkhris min tsha / /
med de bad kan med mi skrang / /
khrag med dmar bar mi 'gyur te / /
de bas nad khrag dang bcas smin / /
smin pa thal drags khong stong dang / /
nad kyis zos pas pags pa srab / /
gnyer ma 'jum zhing mdog gnag la / /
ba spu rnams ni 'byi bar 'gyur / /
bad kan shas che'i skrang pa ni / /
smin pa gting ring khrag gis gang / /
de bas smin rtags gsal ma yin / /
skrang pa gang du bsil 'gyur zhing / /
pags mdog mi 'gyur nad tshabs chung / /
rdo ltar reg na sra ba ni / /
mkhas pas the tshom med par de / /
khrag gi smin pa zhes bshad bya / /
snying stobs nyam chung byis pa dang / /
thor bu smin pa'i tshabs che'am / /
gnad dang rus tshigs la sogs par / /
'byung ba ma gtogs gzhan dag 'dral / /
ma smin brtol na rtsa rgyus la / /
gnod cing khrag ni mang du 'byung / /
nad tshabs rab 'phel rma gyes pa'am / /
rma 'byung thor bu 'byung bar 'gyur / /
rnag ni nang du gnas gyur pa / /
'phel bas rtsa rgyus sha dang ni / /
khrag rnams myur du sreg byed de / /
rtswa skam la ni me dang mtshungs / /
gang zhig ma smin brtol ba dang / /
gang zhig smin kyang btang snyoms 'jog /
khyad par mi shes de dag ni / /
sme sha can 'drar shes par bya / /
ma brtol ba yi dang po ni / /
kha zas phan pa sbyin par bya / /
tshor ba mi bzad bzod 'gyur bas / /
chang 'thung ba la chang blud bya / /
zas zos pas ni mi brgyal zhing / /
nang du mtshon btab tshor mi 'gyur / /
rum du bu shi rde'u chags pa dang / /
kha nad dmu rdzing can ma gtogs / /
de nas yo byad kun bsags te / /
nad pa shar du kha bstan la / /
sman pa mngon phyogs bsdams nas ni / /
gnad stsogs ma gtogs gtsags bus gdab / /
sha shugs rjes mthun shin tu rno / /
gtsags bu rnag phyin bar du gdab / /
de ni cig car gdab bar bya / /
smin pa chen po yod kyang ni / /
rma zheng sor gnyis dral bya'am / /
sor gnyis pa yi zab sor gsum / /
mdzub mo chu ba spu dag gis / /
gnas phyogs ji bzhin brtag pa'am / /
rma 'tshol gyis ni legs btsal zhing / /
kun tu legs par brtag par bya / /
gang nas gang du 'gro bar 'gyur / /
gang du mtho ba shes byas la / /
de dang der ni rma btod de / /
legs phye phug ni med par bya / /
chu dang zheng du ci nas kyang / /
nad ni gnas par mi 'gyur bya / /
sman pa dpa' brtan las la myur / /
mtshon rno mi rtul mi 'dar la / /
kun tu rmongs par ma gyur pa / /
gtsags bus 'debs pa'i las la bsngags / /
gyen du bcad rtsa 'phral smin rtsa / /
rnyil dang ske rtsa lto sbos dang / /
mchan khung dang ni mig sbubs mchu / /
mkhur tshos brla drung chu so rtsa'o / /
gzhan dag gyen du bcad na ni / /
rtsa dang chu ba'ang ma rungs 'gyur / /
gtsags bus btab nas nad pa ni / /
tshig snyan chu ni bsil ba yis / /
dbugs phyung nas ni de 'og rma / /
sor mos kun nas btsir ba dang / /
bska ba'i chu yis legs bkrus shing / /
sman chur bcug pa'i gos kyis phyi / /
gu gul yungs kar a ru ra / /
shing kun ka ra rgyam tsha dang / /
shu dag nim pa'i lo ma ni / /
mar dang sbyar bas bdug par bya / /
til gyi lde gu mar sbrang rtsi / /
rang gi sman ni ji lta bas / /
byugs shing de nas rma tshangs gzhug /
de nyid kyis ni de g.yogs la / /
mar dang phye sprus bskus pa dang / /
de'i 'og kog tse stug po ni / /
gzhag ste shin tu ma yengs pas / /
gos kyis legs par bcing byas te / /
glo dang g.yas dang g.yon dag gam / /
steng dang 'og tu ma song bya / /
rma tshangs kog tse dkris mar bcas / /
phra zhing sra la gtsang ba la / /
spos kyis bdugs shing 'jam la mnyen / /
kham khum med cing rma la phan / /
bcings nas de'i 'og tu de / /
gnod pa bzlog phyir bsrung bar bya / /
de rnams la ni gtor ma sbyin / /
lak+Sh+mi gu ha a ti gu ha / /
spang spos pra ma tsa ri ni / /
tsha tra a ti tsha tra dang / /
dur ba shu dag nyungs kar dag /
rtag tu de yi spyi bor btags / /
de nas snum gyi cho gar bshad / /
nyin re'i kun spyod bshad pa bstan / /
nyin par gnyid log rma g.ya' zhing / /
kha dmar na skrangs rnag 'khyims 'gyur / /
bud med dran nam reg pa'am / /
mthong bas khu ba byung 'gyur na / /
ma phrad na'ang 'khrig pa las / /
byung ba'i skyon ni thob par 'gyur / /
kha zas dag ni gang goms las / /
nas dang gro dang drug cu pa / /
sran chung mung+ga du ba ri / /
ni shan nA ga dzi ban+ti / /
la phug gzhon nu brta ka / /
rgya sne'u dan+du li ya ka / /
ka ra be+e la karko ta / /
ka du ga pal pa to la / /
rgyam tsha se 'bru skyu ru ra / /
chu bskol ba ni bsgrangs pa dang / /
'bras rnying chang dang snum nyung zad / /
zos rjes su chu tshan btung ba dang / /
skam sa'i sha ni zos gyur na / /
rma ni myur du 'tsho bar 'gyur / /
dus su ran par bza' ba dang / /
phan pa zos na bde 'ju 'gyur / /
ma zhu ba yi rlung la stsogs / /
ldang zhing nad ni stobs can 'gyur / /
de las skrangs dang rnags pa dang / /
tsha dang sbos par 'gyur ba yin / /
'bru gsar til dang ma sha dang / /
chang dang rlan can las byung sha /
'o ma bu ram shing las gyur / /
skyur dang lan tshwa tsha ba dang / /
gzhan gang 'khru ba gcod byed dang / /
tsha dang bsil dang lci ba yang / /
'bru sa ra la sogs sde tshan 'di / /
rma dang lan pa'i nad kun skyed / /
chang ni rno ba tsha rtsub 'gyur / /
rma la myur du gnod par byed / /
ba la uR+shi ras g.yab cing / /
'di ni bskyod par mi bya la / /
drag shul mi gzug 'phrug mi bya / /
bskyod pa'i tshe na bag bya'o / /
mdza' dang bram ze rgan stsogs kyi / /
gtam ni yid la dga' ba nyan / /
nad las thar ba'i re bcas pas / /
rma ni myur du 'tsho bar 'gyur / /
nyin gsum lon tshe rma yi tshas / /
slar yang bkrus sogs las rnams ni / /
snga ma bzhin bya de bzhin du / /
nyin zhag gnyis par mi bya'o / /
tshabs cher na zhing mi 'byar la / /
rma ni yun ring zhig na 'tsho / /
rma tshangs sam ni lde gus glan / /
snum ches rtsub ches dam pa dang / /
lhod drags gzhag nyes mi bya ste / /
snum ches rma ni rid par 'gyur / /
rtsub ches sha 'chad shin tu na / /
gas shing khrag ni 'byung bar 'gyur / /
dam dang klod drags gzhag nyes pas / /
rma yi kha ni 'drud par 'gyur / /
rma ni rnag bcas skrangs shing mtho / /
rgyu bcas rnag phugs 'chas pa dag /
rma tshangs 'jam po nang gnas pas / /
rma yi skyon ni dag par byed / /
skrangs pa ha cang ma smin brtol / /
smin zhing rnags par 'gyur ba spyad / /
phan pa'i sman dang zas sbyin dkri / /
shin tu rmar mi gnod pas gso / /
snad pa'i rma ni gsar du byung / /
ral zhing kha bye 'phral du btsem / /
rmen bu chen po bkas pa dang / /
rna shal bu ga chad pa'ang btsem / /
mgo dang mig phugs sna dang mchu / /
mkhur tshos rna pa dpung pa brla / /
mgul pa phrag pa rlig pa dpyi / /
pho mtshan gzhang dang lto ba stsogs / /
phugs ring ba yi gnas rnams dang / /
sha che mi 'gul ma yin dang / /
chu so mchan khung la stsogs dang / /
sha chung mgul pa'i rma dag dang / /
dbugs dbyung zug rngu yod pa dang / /
thal sman dug mes tshig mi btsem / /
btsem pa rus dum khrag skam dang / /
rtsa dang spu rnams bsal nas ni / /
sha chad dum bu 'phyang ba dang / /
rang gi gnas su glan pa dang / /
rus tshigs bcug cing khrag gzags la / /
skud pa shing shun rgyus pas btsem / /
srubs ni nye ba'am ring mi bya / /
blang ba che ba'am chung mi bya / /
de nas spro bsring byas nas mthar / /
rma ni sbrang rtsi mar sbyar dang / /
skyer pa zar ma'i dud pa dang / /
'bras bu gsum dang sa la ki / /
seng phrom mngar dang snum bcas pas / /
bskus la bcing stsogs sngon bzhin bya / /
rma kha khrag ni med 'gyur gang / /
de ni cung zad 'brud bya ste / /
rma 'byor byed pa khrag yin pas / /
phyung ste legs par drub par bya / /
de la bcings pa yul la stsogs / /
brtags nas nges par sbyar bar bya / /
bal gos pags pa dar gsum dro / /
zar ma'i ras ni bsil ba yin / /
dro grang ran pa shing bal 'dab / /
ras bal rgyus pa shing shun yin / /
zangs lcags zha nye ro nye yis / /
bad kan tshil ches rma la glan / /
chag thur shing byang pags pa dang / /
shing shun smyig tshal stsogs pas bcings / /
dbyibs ni rang min rjes mthun pa'i / /
bcing ba bco lnga rnam bya ste / /
shubs dang bkra shis lhod par bcing / /
mthar chags bcing dang zlum por bcing / /
mda' lcags khri dang dam bcing dang / /
sgye'u bla re lkog shal dang / /
'ur mthil zung glan zlum pa dang / /
yan lag lnga pa zhes bya sbyar / /
de las gang zhig gang legs sbyor / /
de ni de ru legs par sbyar / /
brla dang mjug tsos mchan khung dang / /
chu so spyi bor dam du bcing / /
lag ngar gdong dang rna ba dang / /
rgyab dang rtsib logs mgul pa lto / /
pho mtshan rlig pa ran par bcing / /
mig dang tshigs su lhod par bcing / /
lhod bcings rma ni bad kan dang / /
rlung shas che la ran par bcing / /
ran zhing gnas su dam du bcing / /
dam zhing shin tu dam du bcing / /
dgun dang de bzhin dpyid kyi tshe / /
zhag ni gsum gsum dag nas dgrol / /
khrag mkhris shas che'i rma dag ni / /
dam bcing gnas su ran par bcing / /
ran bcing gnas su lhod par bcing / /
lhod bcing gnas su bcing mi bya / /
de gnyis so ga ston gyi tshe / /
snga dro phyi dro dgrol bar bya / /
ma bcings sha sbrang sbrang bu dang / /
lhags pa ser bu stsogs pas gnod / /
rma red 'gyur zhing der snum dang / /
sman ni yun ring gnas mi 'gyur / /
sbyang ba'am 'tsho bar dka' ba dang / /
'tshob kyang mdog ni mi sdug 'gyur / /
bcings na chag bcing phyi mar 'gyur / /
'phres sam 'bur gyur dral gyur tam / /
rtsa dang rgyus pa chad gyur kyang / /
rma ni myur du bde bar 'tsho / /
ldang dang nyal ba la sogs pa'i / /
spyod lam kun la gnod pa med / /
rma kha skyes mtho mi mnyam dang / /
sra zhing rab na 'tsho ba dka' / /
'jam zhing mnyam la na ba med / /
rma ni myur du dag cing 'tshob / /
rma ni yun ring sha chung dang / /
rtsub pas 'byor par ma gyur na / /
nad gzhi dus tshigs ji bzhin du / /
sman dang lo mas dgab par bya / /
ma rnying gzhon zhing bu ga med / /
kun nas legs par khebs pa dang / /
phyis shing mi rtsub lo ma ni / /
'o ma can shing stag pa dang / /
ardzu na dang ka dam+ba'i / /
lo ma yis ni g.yogs par bya / /
mdze dang me yis tshig pa dang / /
'bus zos gcin nad sbrang rtsi 'dra / /
byi ba sbrul gyi dug dang ni / /
thal sman rno dang dug gis pho / /
rma ni bcing bar mi bya zhing / /
sha 'drul gzhang khar mi bzad rnags / /
'drul zhing tsha dang na bcas par / /
skrangs skams med bal mi bcing ngo / /
rma gang legs par ma bsrungs par / /
sbrang ma srin bu 'jug byed de / /
de yis zos pas na ba dang / /
skrang dang rnag khrag 'dzag par byed / /
der ni bkru dang dag par ni / /
bye'u rug la sogs sde tshan sbyar / /
sap+ta par+Ni ka rany+dza / /
arka dang ni nim pa dang / /
ra tsha dang ni shing tsha rnams / /
ba gcin dang ni btags pa yi / /
lde gu de la bsku ba dang / /
thal sman chu ni blugs pas phan / /
yang na sha rlon gyis g.yogs la / /
de ni myur du dbyung bar bya / /
'di ni nang na skyon bcas pas / /
myur du 'tshob bar mi bya ste / /
de ni gnod pa'ang chung ngus kyang / /
slar zhing 'grams par 'gyur ba yin / /
'tshob par gyur kyang ma zhu dang / /
drag shul bud med bsten stsogs spang / /
zla ba drug gam bdun gyi bar / /
cho ga 'bad pas bsrung bar bya / /
gnas skabs de dang der ni byung gyur tshe / /
nad gzhi la stsogs stobs kyis rjes 'brangs te / /
phyi ma nas bshad rgya cher legs brtags la / /
thabs ni de dang de yis 'bad de gso / /
yan lag brgyad pa'i snying po bsdus pa las / /
mdo'i gnas kyi le'u nyi shu rtsa dgu pa'o // //
de nas thal sman rnon po dang me btsa' gdab pa'i cho ga'i le'u bshad par bya'o / /
gtsags spyad lcags spyad rjes 'dra ba / /
mang po kun las thal sman mchog /
dka' ba rnams su'ang bcad pa'am / /
dbug pa la stsogs byed par 'gyur / /
gtsags bus gdab par dka' ba la'ang / /
de yis bsgrub par rung ba dang / /
shin tu gso dka'i nad rnams la / /
gang zhig btung du'ang rung ba yin / /
de ni gzhang 'brum me drod nyams / /
rde'u 'gags sbyar dug skran stsogs btung / /
sme ba sha bkra sna 'thor dang / /
phyi rol gzhang 'brum tshor med mdze / /
thor bu 'brum phran mtshan bar rdol / /
rma log stsogs la byug par bya / /
khrag mkhris rlung can nad stobs chung / /
rims dang tshad 'khru snying klad nad / /
skya rbab yi ga 'chus pa dang / /
rab rib can la slon khrus btang / /
lus kun khyab pa'i 'or nad dang / /
'jigs dang sbrum ma zla mtshan 'dzag /
pho mtshan mo mtshan skrangs pa dang / /
byis pa rgan po zas ma zhu / /
rtsa bo che dang rus tshigs gnad / /
rus pa gzhon nu chu ba rtsa / /
lto bsrubs mgul pa lte ba dang / /
sha srab phyogs dang rlig pa dang / /
pho mtshan bu ga sen mo phrag /
mig mchu ma gtogs mig nad rnams / /
tsha grang char dang yul rmus tshe / /
gnyi ga'ang gtang bar mi bya'o / /
mu ka ka nag sha mya ka /
chu shing pa ri ba tra ka /
a shwa ka r+Na 'dzam bu'i shing / /
pa la sha dang a po ta / /
en+d+ra br-ik+Sha arga dang / /
nag+ha ma la muk+ti ka /
sring shing a pa marga dang / /
ka ka dza ka tsi tra ka / /
ag+ni man+ta til bca' sga / /
rlon shing rtsa ba la stsogs bcas / /
dum bur yongs su gtubs pa dang / /
ko sha ta ka rnam bzhi dang / /
nas kyi sog ma gram rnams / /
rlung med gnas su bsags nas de / /
rdo leb steng du so sor gzhag /
mu ka ka yi phung po dang /
rdo thal rdo ni bcug par bya / /
de nas til gyi sdong bus bsreg /
tshig nas me ni shi ba dang / /
rdo thal thal ba logs shig dbye / /
thal ba gzhan dag bre gang ste / /
mu ka'i thal lhag blangs nas ni / /
so sor phye ste chu dang gcin / /
srang stong dag dang bsres nas bzhu / /
tshags ni bzang pos de btsags la / /
ji srid 'byar bag dmar zhing dngas / /
rno bar gyur pa'i bar du ni / /
thal ba'i dngas ma de blangs la / /
lcags snod bzang por bskol zhing dkrugs / /
de nas 'tshod par byed pa der / /
rdo thal bsregs rdo'i dum bu dang / /
nya phyis k+Shi ra pa ka dang / /
dung gi lte ba lcags snod gzhug /
me mdog can du lan mang bya / /
thal sman cha ni phul gang dang / /
me bsad de nyid dang btags la / /
lde gu der ni gzhug par bya / /
khyim bya rma bya bya rgod dang / /
kang+ka phug ron rtug pa dang / /
bya dang rkang bzhi'i mkhris pa dang / /
ba bla ldong ros lan tshwa rnams / /
zhib btags bcug bya de nas ni / /
gzar bus de yang kun tu dkrugs / /
gang tshe lbu bar bcas par khol / /
chu bur sbom ska lde gu 'dra / /
de tshe phab la grangs pa dang / /
lcags snod bcug ste nas nang gzhug /
'di ni thal sman 'bring po yin / /
'jam po ma btags phar bcug la / /
gsur la slar ni gdon par bya / /
rnon por snga ma bzhin bcug la / /
lang+ka ling+ka dan+ti dang / /
shu dag pong nga tsi tra ka /
swa rtsi ka dang khron bu dang / /
shing kun ka rany+dza'i lo ma / /
ta la'i lo ma kha ru tsha'i / /
phye bcug zhag bdun de gzhag bya / /
rnon po de ni rlung bad kan / /
tshil skyes thor bu tshogs la btang / /
'di nyid nad tshabs 'bring la 'bring / /
'jam po khrag mkhris gzhang 'brum la'o / /
mthu bskyed phyir ni 'o ma chu / /
thal sman chu ni slar yang gzhug /
shin tu rno min 'jam dang mnyen / /
'byar bag sna rno dkar ba dang / /
rtse can bde bar 'jil ba dang / /
mi 'dzag byugs na nad mi che / /
thal sman yon tan bcu dang ldan / /
gtsags bu me btsa'i las kyang byed / /
dkrugs pas gzhibs pa lta bu dang / /
lus ni btsir ba lta bu dang / /
nad kyi rjes 'gro snyegs pas na / /
rtsa ba nas ni 'byin par byed / /
las byas nad dang bral nas kyang / /
rang nyid bar zhi bar 'gyur / /
thal sman gyis ni gso ba'i nad / /
mtshon bcad brud pa'am gtar ga bya / /
thal sman thur ma gos kyis ni / /
dkris pa bsgos te glan nas su / /
grangs brgya'i bar du bsdad nas phyi / /
de la gzhang 'brum bskus gos kyis / /
g.yogs te lag pas dgab par bya / /
mig mchu'i nad la mig mchu bzlog /
mig 'bras nag po ras bal gyis / /
bkab ste legs par byug par bya / /
thal sman pad lo tsam srab bsku / /
sna yi bu ga'i thor bu ni / /
nyi ma la bltas 'dug pa la / /
sna rtse legs par btag nas ni / /
grangs ni lnga bcu'i bar du gzhag /
rna ba'i thor bu la de bzhin / /
thal sman bskus pa'i 'og tu ni / /
phyis la legs nyes rtogs bya ste / /
legs tshig mar dang sbrang rtsi bsku / /
'o ma rang skyur zho ga chus / /
dbal bsad de nas mar bcas pa'i / /
mngar dang bsil bas byug par bya / /
bza' btung bad kan bskyed pa dang / /
bsrul pa'i phyir ni sbyin par bya / /
gal te rtsa ba brtan gyur pas / /
thal sman gyis bsregs mi 'drul na / /
'u su skyur snyigs shing mngar dang / /
til gyi lde gus de tshe bsku / /
til gyi lde gu shing mngar bcas / /
mar gyis bskus na rma 'tshob byed / /
smin pa 'dzam bu ltar kun gnag /
legs tshos de las go bzlog pa / /
dmar zhing na la g.ya' stsogs byed / /
bsregs nyes yin te de slar bsreg /
bsregs drags khrag ni 'dzag pa dang / /
brgyal zhing tsha dang rims stsogs 'gyur / /
gzhang khar bsregs drags khyad par du / /
'gags pa'am shas cher 'byung bar 'gyur / /
khu ba zad par 'gyur ba'am / /
gzhang kha 'byung bas 'chi bar 'gyur / /
snar drags sna yi mtshul bar ni / /
nyams pa'am yang na yo ba'am / /
yul ni 'dzin mi nus par 'gyur / /
rna ba stsogs pa'ang de dang 'dra / /
'dir ni mchog tu skyur ba blugs / /
shing mngar mar dang til btags byug /
rlung dang mkhris pa sel ba dang / /
bsil pa'i spyod pa thams cad phan / /
skyur ba'i reg pa bsil bas na / /
thal sman de dang 'dres gyur na / /
de yis myur du mngar 'gyur bas / /
skyur bas tsha ba shin tu 'jil / /
me btsa' thal sman las mchog ste / /
des bsregs pas ni slar mi 'byung / /
sman dang thal sman mtshon spyad kyis / /
ma grub par yang grub byed yin / /
pags pa sha dang rtsa rgyus dang / /
tshigs dang rus stsogs de la gdab / /
sme ba mdze nad glad nad dang / /
mgo bo'i gzhogs phyed na stsogs la / /
pags bsregs ras bal ba lang so / /
me shel mda' smyug stsogs me gdab / /
gzhang 'brum rmen bu mtshan bar rdol / /
bu ga rma longs la stsogs la / /
sha bsreg spra tshil mar bsregs dang / /
bu ram 'dzam bu'i chu yis bsreg /
pags pa 'jar dang khrag ma chod / /
thig le gnag stsogs pags nad na / /
de dag nyid kyi rtsa bsreg go / /
bsreg min thal sman bkag pa dang / /
nang na mtshon lus rma chen 'byung / /
khrag zags pa dang lto dral ba'o / /
legs bsreg mar dang sbrang rtsis bsku / /
snum dang bsil bas byug par bya / /
legs pa'i mtshan ma khrag mi dbyung / /
sgra can chu bur phre'u 'byung / /
ta la'i 'bras smin thi ba 'dra / /
na ba chung zhing 'tshob pa sla / /
bag med pas bsregs thams cad dang / /
bsregs nyes bsregs ni drags pa dang / /
ma tshos mtshan nyid dang bcas bzhi / /
ma tshos pags mdog mi sdug tsha / /
chu bur 'byung bar mi 'gyur ro / /
bsregs nyes chu bur che rab tsha / /
bsregs drags pas ni sha 'phyang dang / /
pags pa 'khums shing rab tu tsha / /
dud pa 'khyims pa lta bu dang / /
rtsa stsogs 'khums shing skom dang brgyal / /
rma yi gting zab 'chi bar 'gyur / /
mtshos pa ni me phrad cing / /
tsha ba'i sman ni gtang bar bya / /
khrag ska shin tu na bar 'gyur /
zags par gyur na nad tshabs chung / /
bsregs nyes bsil dang dro ba'i sman / /
dang por btang na de 'og bsil / /
bsregs legs na ni cu gang dang / /
p+lag sha tsan+dan btsag yug snam / /
sle tres bcas pa mngar bcas bsku / /
de 'og mkhris me dbal ltar spyad / /
bsregs drags mkhris pa me dbal gyi / /
cho ga thams cad myur du spyad / /
snum gyis shin tu bsregs drags pa / /
der ni rtsub pa'i cho ga'ang bya / /
snying po gsang ba lta bu ni / /
gnas 'dir rdzogs par byas pa yin / /
'dir don phra ba mdor bshad kyi / /
rgya cher kun tu bstan pa yin / /
yan lag brgyad pa'i snying po bsdus pa las / /
mdo'i gnas kyi le'u sum cu tham pa'o // //
yan lag brgyad pa'i snying po bsdus pa las / /
mdo'i gnas te gnas dang po rdzogs so // //
de nas lus kyi rum du zhugs pa'i gnas dang po bshad par bya'o / /
de yang sngon gyi drang srong chen po rgyun shes kyi bu la stsogs pas 'di skad bshad do / /
khu khrag skyon med par sems can / /
rang las nyon mongs kyis bskul nas / /
tshogs pas mngal chags 'gyur te / /
gtsub shing las ni me 'byung mtshungs / /
sa bon bdag nyid 'byung ba che / /
phra mo sems kyi rjes 'gro dang / /
ma yi kha zas dngas ma las / /
rim gyis mngal du rnam par 'phel / /
ji ltar nyi ma'i zer gyi me / /
me shel dang ni phrad gyur pa'i / /
shing la 'gro bar mi snang ste / /
sems can mngal gnas de dang 'dra / /
rgyu yi rjes su 'gro bas na / /
'bras bu de dang skal mnyam nyid / /
sems can skye gnas sna tshogs 'dzin / /
zangs ma la stsogs bzhu dang mtshungs / /
de bas khu ba mang ba las / /
phal cher skyes par skye 'gyur la / /
zla mtshan mang bas bud med de / /
de gnyis mnyam las ma ning 'gyur / /
khu khrag rlung gis mang du phye / /
ji lta ba las mtshe mar 'gyur / /
skye gnas mi mthun gzugs mi sdug /
gnod pa'i dri mas skye bar 'gyur / /
bud med zla ba re re'i khrag /
dngas ma las byung zhag gsum 'dzag /
lo ni bcu gnyis yan chad nas / /
lnga bcu'i bar 'dzag de nas zad / /
bud med lo ni bcu drug lon / /
skyes pa nyi shu lon dang 'dus / /
mngal gnas lam dang khu ba khrag /
rlung dang sems ni dag gyur pa'i / /
pu ni stobs dang ldan pa skye / /
de las lo ni ma tshang ba'i / /
nad can tshe thung skal ngan pa'i / /
bu chags pa'am chags mi 'gyur / /
rlung stsogs rul dang mdud pa can / /
dri ma skyon dang ldan bshad pa'i / /
khu khrag sa bon byed mi nus / /
rang gi mtshan mas skyon byung bshad / /
khrag gis rul zhing bad kan dang / /
rlung gis mdud pa can 'drar 'gyur / /
khrag dang mkhris pas rnag 'dra la / /
rlung dang mkhris pas zad par 'gyur / /
'di dag gso dka' nyes gsum ldan / /
bshang gci 'dra ba gsor mi rung / /
rlung la sogs pas gnod gyur pa / /
rang gi sman gyis gso bar bya / /
rul la da ta ka'i me tog /
seng ldeng se 'bru ardzu na / /
mar dang bskol ba blud pa'am / /
a sa na stsogs bskol ba blud / /
khu khrag mdud 'dra pa la sha'i / /
thal ba sru sru'i rtsa bas phan / /
rnag 'dra pa ru sha ka dang / /
n+ya gro d+ha stsogs bskol ba blud / /
khu ba zad la ro tsa'i dpyad / /
bshang 'dra slon khrus shing kun dang / /
pu shel tsi tra ka bskol blud / /
zla mtshan mdud 'dra pa tha dang / /
tsha gsum dug mo nyung bskol blud / /
zla mtshan rul dang rnag 'dra la / /
tsan+dan blud bya phyis bshad pa'i / /
gsang ba'i nad gsor bshad kun dang / /
'jam rtsir bcas pa gang yin bya / /
khu ba dkar zhing lci ba dang / /
dmar dang bska dang mang ba dang / /
mar dang sbrang rtsi til mar 'dra / /
mngal du legs chags zla mtshan yang / /
rgya skyegs khu ba ri bong khrag /
'dra zhing bkrus na dag 'gyur bzang / /
khu khrag skyon med nad med cing / /
phan tshun du ni chags pa dang / /
ro tsa'i snum gyis brtas pa dang / /
sbyang ba byas shing 'jam rtsi btang / /
mchog tu skyes pa 'o ma mar / /
mngar ba'i sman gyis brta bar bya / /
bud med til mar sha dag ni / /
mkhris pa skyed pa nye bar spyad / /
bud med nyam chung bzhin ras dang / /
nu ma rked pa 'gul ba dang / /
mig dang dku g.yo skyes pa 'dod / /
zla mtshan ldan par shes par bya / /
dper na nyi ma nub pa na / /
pad+ma'i kha ni zum par 'gyur / /
de bzhin zla mtshan dus 'das pa'i / /
mngal ni khu ba len mi 'gyur / /
zla ba gcig tu bsags pa'i khrag /
rtsa chen gnyis las dus su ni / /
cung zad gnag cing dri bral ba / /
rlung gis mngal gyi sgo ru 'byin / /
de nas zla mtshan mthong nyid nas / /
zhag gsum bar du sems dge bsam / /
rgyan dang khrus ni spang ba dang / /
ku sha'i stan la nyal bar bya / /
nas thug 'o mar btsos nyung zad / /
blud cing lto sbyang nyams smad bya / /
lo ma'am rdza skyogs legs par ni / /
bza' zhing 'khrig pa spang bar bya / /
de nas zhag ni bzhi pa la / /
khrus byas gos phreng dkar zhing gtsang / /
pha dang 'dra ba'i bu 'dod cing / /
mdun du khyo ni blta bar bya / /
zla mtshan zhag ni bcu gnyis dus / /
de las dang po'i zhag gsum dang / /
bcu gcig pa smad tshes zung la / /
bur 'gyur gzhan du bu mor 'gyur / /
de nas bu phyir slob dpon gyis / /
cho ga cho ga bzhin byas la / /
dmangs rigs phyag 'tshal la brtson pas / /
sngags kyis bya ba med par bya / /
de ltar 'dod spyod don ldan zhing / /
yid la 'dod pa'i bu skyed 'gyur / /
bu 'dod bza' bran dben par ni / /
'dod spyad bya zhes dam pa smra / /
gzhan du rigs bzang las kyang ni / /
bu ngan rigs sreg me 'drar 'gyur / /
ji lta ba yi bu 'dod pa / /
de yi tshal du de yis spyad / /
yul de'i skye bo'i spyod pa dang / /
de yi yo byad la bsam bya / /
las mthar skyes pas zhun mar dang / /
'o ma 'bras chan bcas pa bza' / /
skar mkhan lung gis mal khrir ni / /
skyes pa dang po rkang g.yas kyis / /
'dzeg bya bud med g.yon gyis 'dzeg /
de yi g.yas logs ngag tu nyal / /
til mar mon sran gre'u sbyar bza' / /
der ni sngags kyi tshig brjod bya / /
a hi ra si / /
a yu ra si /
sarba taHpra tiSh+Tha si d+ha twa d+ha tu / /
bi d+ha ba twa /
ba d+ha du /
brah+ma brtsa sa b+ha ba zhes bya'o / /
tshangs pa phur bu khyab 'jug dang / /
nyi zla tha skar bu gnyis dang / /
legs ldan mdza' bo chu lha rnams / /
bdag la dpa' ba'i bu stsol cig /
de nas phan tshun spro bskyed de / /
dga' dang bcas pas gnas par bya / /
bud med der sems gan rkyal gnas / /
yan lag legs par gnas 'dug bya / /
de ltar nyes pa rang gnas 'dug /
sa bon legs par 'dzin par 'gyur / /
'phral du mngal chags mtshan ma ni / /
mngal du sa bon 'dzin pa dang / /
'dod ngoms lci dang g.yo ba dang /
khrag dang khu ba rjes 'dres dang / /
snying 'phar ba dang snyom pa dang / /
skom dang rmya dang ba spu ldang / /
zla ba dang po mig gsal zhag /
bdun nas nur nur po ru 'gyur / /
'dir ni mngal gyi bu skyes pa / /
gsal bar ma gyur gong du bya / /
skyes bu byed pa 'di stobs ldan / /
las kyang zil gyis gnon par nus / /
skar ma rgyal skyes bu yi gzugs / /
gser ram dngul lam lcags las byas / /
me mdog 'gyur bsregs 'o mar bcug /
de ni snyim gang blud par bya / /
yang na go ra dan+da dang / /
a pa marga dzi ba ka /
zangs rtsi ba dang sher+ya ka /
gcig gam gnyis sam gsum zhig gam / /
thams cad chu la btab pa ni / /
skar ma rgyal la bab tshe blud / /
bri ha ti ni dkar po'i rtsa / /
'o mar btab pa rang nyid kyis / /
bu 'dod sna khung g.yas par blugs / /
bu mo 'dod na g.yon par blugs / /
lag sma na'i rtsa 'o mar sbyar / /
bu skyed gnas pa rab ster byed / /
de bzhin n+ya gro'i myu gu brgyad / /
sbyar ba sna 'am kha nas btung / /
'tsho byed kyi ni sman sde rnams / /
phyi dang nang nas nye bar sbyar / /
mngal 'dzin yid 'ong phan pa yi / /
khyo dang 'khor gyis bsnyen bkur bya / /
mar gsar zhun mar 'o ma rnams / /
rtag tu de la blud par bya / /
nyal po drags dang rtsol drags dang / /
khur dang gos ni lci ba dang / /
nyin nyal nub mo gnyid mi log /
stan srab tsog pur 'dug pa dang / /
mya ngan khro dang 'jigs dang skyo / /
shugs dang sred pa dgag pa dang /
smyung ba lam 'gro rno dang tsha / /
lci dang bshang 'gags zan za dang / /
gos dmar gyon dang g.yang sa dang / /
khron lta sha za chang 'thungs dang / /
gan rkyal nyal dang bud med dang / /
mi 'dod gang yin de kun spang / /
de bzhin gtar ga gdab slon khrus / /
mas gtong zla brgyad bar mi bya / /
'di dag gis ni mngal 'jig pa'am / /
dku skams pa'am 'chi bar 'gyur / /
rlung ni skyed par byed pas mngal / /
sgur po 'on long mi thung 'gyur / /
mkhris pa can gyis spyi ther ser / /
bad kan sha bkra skya rbab 'gyur / /
nad gzhan 'jam zhing bde ba dang / /
rnon po ma yin sman gyis gso / /
nur nur po las zla gnyis bar / /
gor gor mer mer nar nar po / /
de las pho mo ma ning rim / /
de nas gsal 'gyur mtshan ma ni / /
rid cing dku ni lci ba dang / /
brgyal skyugs yi ga 'chus pa dang / /
glal dang mchil mang snyom bag dang / /
spu yi phreng ba gsal ba dang / /
skyur la dga' zhing nu ma rgyas / /
nu zhor bcas shing rtse mo gnag /
rkang pa skrangs shing kha zas tsha / /
sred pa sna tshogs nyid du 'gyur / /
'di yi snying ni ma las skyes / /
ma yi snying yang de dang ni / /
'brel pas de phyir sbrum ma ni / /
sred pa dgag par mi bya'o / /
de la gnod par 'gyur ba'ang / /
phan dang bsres te cung zad sbyin / /
sred pa bkag na mngal gyi bu / /
mi sdug pa'am 'jig par 'gyur / /
zla ba gsum par de yi lus / /
mgo bo dpyi gnyis dpung pa gnyis / /
yan lag lnga ni gsal dod 'gyur / /
yan lag phra mo rnams kyang 'byung / /
mgo bo sogs dang cha mnyam du / /
bde dang sdug bsngal shes pa 'byung / /
mngal gnas lte ba ma yi ni / /
snying gi rtsa dang 'brel pa'i phyir / /
de yis de ni 'phel 'gyur te / /
zhing gi yur ba dag dang mtshungs / /
bzhi par yan lag gsal dod 'gyur / /
lnga par sems ni gsal bar 'gyur / /
drug par chu ba rtsa dang spu / /
sen mo pags pa mdog stobs 'gyur / /
bdun par dngos po thams cad kyis / /
yan lag kun ni rdzogs par 'gyur / /
mngal gnas nad kyis nyer gzir na / /
de tshe snying dang 'brel pa'i phyir / /
g.ya' dang tsha bar byed pa dang / /
pags gas rma phran 'byung bar 'gyur / /
der ni mar sar rgya shug chu / /
mngar ba'i sman sde bskol ba phan / /
lan tshwa nyung zhing snum bag can / /
yang zhing mngar ba'i kha zas bza' / /
tsan+dan pu shel rtsi'i lde gus / /
brang dang nu ma lto la bsku / /
'bras bu gsum pa'am e ne ya / /
sha bkra ri bong khrag sbyar bsku / /
ka ra bI ra'i lo ma dang / /
til mar bskol bas bskus te mnye / /
pa to la dang nim pa btsod / /
bye'u rug gis kyang bsku bar bya / /
skyer pa shing mngar chu yis ni / /
bkru dang bsku ba bsten par bya / /
zla ba brgyad par ma dang bu / /
thang re rim gyis gzi mdangs 'pho / /
de yis de gnyis zhum dgar 'gyur / /
byis mdangs ma la mi gnas pas / /
de tshe btsas na mi 'tsho la / /
bud med the tshom bcas skabs 'gyur / /
'dir ni'o ma can blud cing / /
mngar ba'i sman dang bskol ba yi / /
mar gyi 'jam rtsi gtang bya zhing / /
phyis rnying pa dag bya ba'i phyir / /
la phug skam dang rgya shug skyur / /
bska ba dang ni bskol ba bsngags / /
sha ta put+pa'i lde gu ni / /
rgyam tsha til mar 'jam rtsi gtang / /
de tshe zhag gcig 'das pa na'ang / /
dus su btsas yin de phan chad / /
rlung gis dkur ni bkag gyur na / /
lo yi bar du gnod pa skyed / /
zla dgu lon na snum bcas pa'i / /
'bras chan sha khu blud pa bsngags / /
snum mang nas thug sbyin pa'am / /
sngar bshad pa yi 'jam rtsi gtang / /
de nyid la bcug ras bal ni / /
mtshan mar rtag tu gzhug par bya / /
rlung 'joms lo ma bskol ba'i chu / /
bsgrangs pas nyin re bkrus pa phan / /
zla dgu phan chad lus la ni / /
snum med par ni mi gzhag go / /
nu zho g.yas pa sngar byung zhing / /
g.yas logs la ni brten pa dang / /
'dri tshig skyes pa'i ming can smra / /
dga' zhing rmi lam skyes pa mthong / /
dku ni g.yas pa mtho ba dang / /
mngal yang kun nas zlum pa dag / /
bu skye gzhan du bu mor 'gyur / /
gang yang skyes pa phrad 'dod dang / /
glu gar rol mo la dga' dang / /
dri dang phreng chags bu mor skye / /
de 'dres pas ni ma ning 'gyur / /
dku yi dbus ni mtho ba yin / /
mtshe ma logs gnyis mtho bas na / /
lte ba dma' bar 'dug pa yin / /
dgu pa'i dang po nas brtsams te / /
sa phyogs shis shing yo byad ni / /
phun tshogs ldan par dge ba'i zhag /
de ni btsas khyim zhugs par bya'o / /
der ni bud med btsa' myong bas / /
bskor te btsa' ba'i dus bar bsdad / /
deng ngam sang ni bu btsas rtags / /
snyom zhing dku dang mig lhod dub / /
smad du lci zhing yi ga 'chus / /
mchil ma mang zhing gcin mang 'byung / /
brla dang rked pa lto dang rgyab / /
snying dang chu so brla rtsa na / /
mtshan bye na zhing zug pa dang / /
'gul zhing 'dzag par 'gyur ba yin / /
rang dbang med gyur rjes su ni / /
de 'og mngal gyi chu 'dzag 'gyur / /
de nas mngal nas las byung rtsom / /
bkra shis bsrung ba'i cho ga byas / /
lag par 'bras bu skyes ming gzhag /
legs bskus chu ni dron mo blugs / /
mar dang bcas pa'i thug pa blud / /
de 'og sa la mal bcas 'dug / /
brla gnyis bkug ste gan rkyal gnas / /
yan lag yang nas yang du bsku / /
lte ba man chad mnye bya zhing / /
glal dang 'chag pa byed du gzhug /
de ltas mngal gnas thur du 'byung / /
de rtags snying ga las 'phos nas / /
mngal gnas lto bar zhugs nas ni / /
chu so'i steng na gnas par 'gyur / /
de nas dbang med nad ldang ste / /
myur du khri la gzhag par bya / /
de 'og mngal gnas legs btsir nas / /
de yi mtshan ni dbye bar bya / /
dang por dal gyis btsir bya zhing / /
btsa' khar drag tu btsir bar bya / /
de nas bu skye'i sgra dang ni / /
chu dang rlung gis dga' ba skyed / /
btsa' ba'i nad kyis gzir ba yi / /
sreg bral 'dra ba slar gso bya / /
mngal du thogs na sbrul nag po'i / /
pags pas mo mtshan bdug par bya / /
bya r+Nu'i me tog rtsa ba'am / /
lcam pa'am yang na byi sha l+ya / /
rkang pa'am lag par gdags par bya / /
sha ma dbyung ba'i phyir yang ni / /
de dag nyid bya de nas bteg /
dpung pa gnyis nas bzung ste sbrug /
rting pas mjug to rdeg pa dang / /
rkub tshos dam du btsir par bya / /
skra yis lkog ma rkan reg bya / /
snu ha'i 'o ma spyi por blugs / /
stag pa ku ba lang+ka li / /
sbrul lpags ru rta yungs kar rnams / /
re re 'am gnyis sam ma lus pas / /
mo mtshan byug pa'am bdag par bya / /
ru rta'am bal bu'i lde gu ni / /
chang dngas dang ni blug par bya / /
ku lang+tha 'am bal ba dza / /
chang rnyings dag la btab ste blud / /
shu ti nyungs kar zi ra dang / /
shi kru tig sna kru drug tres / /
shing kun ru rta po son cha / /
'o ma ba gcin yungs mar dang / /
bskol ba bshang ba'i sgo'am ni / /
mo mtshan nas ni 'jam rtsi btang / /
shu ti shu dag ru rta dang / /
yungs kar pi pi ling lde gu / /
snum dang lan tshwar bcas pa yi / /
mas gtong sha ma myur du 'byin / /
der thogs rgyu ni rlung yin te / /
de bcom sha ma myur du 'byung / /
yang na lag bkrus sor mo bregs / /
mkhas pa yis ni drangs te dbyung / /
sha ma byung na mo mtshan dang / /
yan lag til mar gyis byugs mnye / /
mngal nad gzer ni chu so mgo /
lto ba gzer la thal sman ni / /
rnon po zhib tu btags pa dag /
mar ram chu tshan sbyar ba blud / /
'u su bskol chu bu ram dang / /
tsha gsum dri bzangs gsum btab blud / /
de nas byes pa'i nyer spyod kyis / /
byis pa ma mas skyong du gzhug /
bu btsas bkres yod til mar dang / /
mar las tshad chen blud bya ba / /
tsha ba lnga phye ran btab sbyin / /
de 'og bu ram chu dron nam / /
rlung 'joms sman bskol chu blud de / /
des ni rlung nad ldang mi 'gyur / /
khrag ngan dag kyang dag par byed / /
rim 'di zhag ni gnyis gsum bya / /
snum mi 'phrod la cho ga 'di / /
snum med par ni bsten par bya / /
'thungs nas lto ba til mar dang / /
mar bskus nas ni gos kyis dkri / /
zhu nas khrus byas thug pa ni / /
sngar bshad sman dang bskol ba blud / /
zhag gsum phan chad bi da ri / /
la stsogs sman sde'i khu bar bskol / /
nas thug phan zhing snum mang ba'am / /
goms pa'i dbang las 'o thug blud / /
zhag bdun phan chad de la ni / /
rim gyis brta ba'i cho ga phan / /
zhag ni bcu gnyis ma lon par / /
sha ni sbyin par mi bya'o / /
mngal du 'phel dang btsas pa'i nad / /
gsher dang khrag 'dzag btsir ba yis / /
nad de gso dka' yin pa'i phyir / /
btsas tshe 'bad de rim gro bya / /
de ltar zla ba phyed dang gnyis / /
kha zas bsdams stsogs dang bral nas / /
btsas pa'i ming dang bral ba'am / /
zla mtshan byung bar gyur bar du'o / /
yan lag brgyad pa'i snying po bsdus pa las / /
lus kyi gnas kyi le'u dang po'o // //
de nas lus kyi rum du zhugs pa'i nad kyi bye brag bshad par bya'o / /
sbrum mas spang bar bya ba dag /
bsten pa'am nad kyi dbang las ni / /
zla mtshan byung ba'am gzer zhing na / /
phyi nang snum dang bsil thabs bya /
uR+shi pad+ma tsan+dan dang / /
'o ma can shing shun pa yi / /
lde gur mar ni bsku ba dang / /
ras bal sbangs pa bshang sgo dang / /
mo mtshan gnyis su them bur gzhug / /
lan brgyar bkrus pa'i mar gyis ni / /
bsku ba'am bud med de yi lus / /
uR+shi ra stsogs chu nang gzhug /
kha ra sbrang rtsi ku mu ta / /
pad+ma ut+pal ge sar ni / /
'o ma'i mar sbyar ka she ru / /
sh-ing+ga ta ka sbyin bar bya / /
gan+d+ha pri yang ku dang ni / /
chu skyes rnams kyi rtsa ba dang / /
u du m+ba' ra gzhon nu dang / /
ldan pa'i 'o ma skom du blud / /
sA lu'i rtsa ba ka ko la / /
ba la gnyis dang shing mngar dang / /
bu ram shing dang bskol ba yi / /
'o ma sA lu rtsa snar chan / /
sbrang rtsi kha rar bcas pa ni / /
skam sa'i sha khu ldan par bza' / /
bkru sman ma gtogs khrag mkhris kyi / /
gso dpyad bshad pa thams cad bya / /
zla gsum ma tshang bar du ni / /
khrag dgag phyir ni 'bad par bya / /
be'u snabs ldan pa'ang dgag par bya / /
der ni bsil pan rtsub pa dang / /
smyung dang gla sgang uR+shir / /
sle tres 'u su a ral / /
byi tsher dang ni parba ta / /
tsan+dan ba la bong nga dkar / /
bskol ba'i chu ni blud par bya / /
rtsa 'bru las g.yos zas sbyin dang / /
mung+ga sogs khus be+e'u snabs ni / /
bsal la snum stsogs sngon bzhin gtang / /
mngal ni rnam par 'jig gyur na / /
mngal nang dag par bya phyir dang / /
nad kyis gzir ba mi dran phyir / /
chang rno ci nus btung bar bya / /
de nas rtsa ba lnga po ni / /
chung ngu'i thug pa rtsub de blud / /
chang mi 'thungs la thug pa ni / /
tsha ba lnga dang bskol ba dang / /
bil ba la sogs lnga dang bskol / /
til dang rtsa 'bru chan sbyin bya / /
zla ba dang mnyam nyin zhag rim / /
mngal 'jig pa la thug stsogs sbyin / /
yang zhing snum dang lan tshwa med / /
drod bskyed ldan la phan pa yin / /
nad dang lus zungs ljan ljin ni / /
skam phyir cho ga 'di bya'o / /
de phan chad zas snum 'jam rtsi / /
stobs skyed drod skyed 'tsho byed sbyin / /
snying por ldan pas cher skyes la / /
mo mtshan nas ni khrag 'dzag pas / /
mngal du skye bar mi nus la / /
lto na 'gul dang bcas par gnas / /
de ni so na gnas shes bya / /
des ni lto ba rgyas mi 'gyur / /
mya ngan smyung dang rtsub sogs sam / /
yang na mngal nas khrag 'dzag pas / /
mngal du skye bar mi nus la / /
rlung 'khrug skam zhing bskams gyur pa'i / /
mngal de klu yi lto zhes bya / /
'dir ni lto ba rgyas gyur yang / /
'grib cing yun rings lon na 'phar / /
de gnyis brta dang rlung 'joms sman / /
mngar ba dag dang bskol ba yi / /
mar dang 'o ma tshim sbyin zhing / /
skyes ma thag pa'i sha sbyin bya / /
de gnyis kyis ni tshim bya'i phyir / /
khyogs dang bzhon par bskyon te bskul / /
sngon po zhes bya mi 'gul la / /
khra dang ba lang nya sha dang / /
sgra sgrogs bya dang rma bya yi / /
sha khu mar ni mang po dang / /
mon sran gre'u dag dang ni / /
la phug dag gi khu ba blud / /
bil ba gzhon nu ma sha til / /
phye dang 'o ma sbyar ba blud / /
tshil bcas sha dang sbrang chang sbyin / /
rked pa bsku ba bsten par bya / /
de ni rtag tu dga' ba skyed / /
de 'dras mngal ni 'phel bar 'gyur / /
rgyas pa gzhan du lo tshang nas / /
dka' bas btsas pa'am skye mi 'gyur / /
sbrum ma rtug pa 'gags gyur na / /
snum mam mthun pa'i 'jam rtsi yis / /
myur ba kho nar gso bar bya / /
gzhan du sbrum ma bu btsas 'chi / /
mngal du nang rab bsags pas sam / /
mi mthun pa'am gnod gzhan gyis / /
nang du shi na lto grang zhing / /
rengs dang sbo dang nad tshabs che / /
mngal mi 'gul dang mgo 'khor skom / /
dbugs 'byin dka' zhing dub pa dang / /
dga' ba med cing mi 'gyur dang / /
dbang med nad ni mang po 'byung / /
de la chu dron blugs pa dang / /
bu ram spang ma lan tshwar bcas / /
btags pas mo mtshan bsku ba dang / /
shal ma li dang zar ma ya / /
khu ba mar dang lde gur byas / /
nang du yang dang yang du gzhug / /
sngags dang sha ma 'byin sbyor bya / /
gal te bu shi ma byung na / /
de nas sman pas rgyal po la / /
zhu la de 'bad myur du dbyung / /
shal ma li yi thang chu mar / /
bcas pas lag pa mo mtshan bsku / /
lag pas dbyung nus de nyid kyi / /
lus ni legs par mi gnas na / /
gcus shing bsgyur dang bzlog pa dang / /
btsir dang 'degs gzhag la stsogs kyis / /
lugs dang mthun par drangs nas ni / /
mngal gyi sgor ni drang por drang / /
gang zhig rkang lag mgo bo ni / /
yon por mngal du gnas gyur dang / /
rkang pa gcig ni mtshan du 'byung / /
gnyis pa bshang sgor chud yon po / /
de ni 'gags pa zhes bya ste / /
mtshon gyis bcad par 'os pa yin / /
las der dkyil 'khor sor gdub can / /
gtsags bu gnyis ni bsngags pa yin / /
'phel gtsags rtse mo rno bas ni / /
mngal du gtang bar mi bya'o / /
dang por mgo bo'i thod pa ni / /
phye la rnam par dbyung bar bya / /
de nas mchan khung brang kos ko / /
rkan gyi phyogs ni gang rung bar / /
gtang de mngal gyi lcags kyu ni / /
brtan po dag gis mkhas pas drang / /
mgo bo ma phye mig sbubs dang / /
mkhur tshos nas kyang drang bya zhing / /
phrag pa thogs na dpung par bcad / /
lto ba rlung gis sbos gyur pa / /
nang grol dbral tam rgyu ma ni / /
phyi rol du ni bton te dbyung / /
rked par thogs na de bzhin du / /
de yi rus tshigs dbye bar bya / /
rlung gi dbang gis yan lag gang / /
mngal du thogs pa de dang de / /
dum bur gtubs la legs phyung ste / /
'bad de bud med bsrung bar bya / /
rlung ni rnam par 'khrugs gyur pas / /
mngal gyi gnas skabs sna tshogs byed / /
de phyir de ni mkhas pa yis / /
gnas skabs dag ni bltas te spyad / /
ma dang lhan cig 'chi 'gyur bas / /
gson po mngal du gcad mi bya / /
'chi bar 'gyur ba dag la ni / /
yud tsam btang snyoms gzhag mi bya / /
mo mtshan 'gags dang nyams pa dang / /
gzer nad dbugs kyis nyam thag dang / /
sgregs pa mnam dang lus grang ba'i / /
mngal du bu shi bud med spang / /
de nas sha ma thon na / /
sman pas sngon bzhin dbyung bar bya / /
de ltar zug rngu phyung nas ni / /
chu dron gyis ni bkru bar bya / /
lus la snum gyis byugs pa dang / /
mtshan du ras bal snum can gzhug /
des ni mo mtshan 'jam 'gyur zhing / /
de yis gzer ba zhi bar 'gyur / /
la la phud dang bong ba dkar / /
ra sna shing kun sug smel dang / /
tsha ba lnga yi phye ma snum / /
sbyar ba'am lde gu chu bskol blud / /
de bzhin nad rnams 'dzag pa dang / /
tshor ba zhi phyir zhag gsum ni / /
pu tse shel dang bong nga dkar / /
ba sha ka yi shun pa dang / /
shing kun te dzo ba ti rnams / /
btags pa'i phye ma'am bskol ba blud / /
de nas zhag bdun bar du ni / /
snum nyid nye bar btung bar bya / /
dgongs ka chang ni rnying pa dang / /
de bzhin legs sbyar chang btung bya / /
shiR+sha ka ku bar bskol sbangs / /
ras bal mo mtshan nang du gzhug /
bla brnan gzhan dag gang byung ba / /
de la rang gis gso bas gso / /
rlung 'joms sman ni 'o mar bskol / /
zhag bcu'i bar du bza' ba phan / /
zhag bcu'i bar du sha khu btung / /
de phan chad ni yang zhing phan // /
nyung ngu bza' zhing snum bsku dugs / /
ba la'i til mar la sogs bsten / /
zla ba bzhi lon phan chad de / /
de ni rim gyis ci bder spyad / /
ba le'i rtsa ba'i khu ba ni / /
cha drug 'o ma de mnyam dang / /
nas dang rgya shug ku lang+tha / /
rtsa ba bcu pa'i cha gcig dang / /
bskol ba'i cha ni char byas pa'i / /
til mar cha ni bcu bzhi dang / /
med gnyis dang thang shing bcod / /
ra mnye ba gnyis tsan+dan dang / /
thal tres ru rta dzi ba ka /
rgya spos rgyam tsha zangs rtsi ba / /
gla sgang rdo dreg shu dag dang / /
pur+Na rna ba a ka ru / /
a shwa gan+d+ha nye shing dang / /
k+Shi ra ku shu shing mngar dang / /
ba la ras shu ti dang / /
pa r+Ni gnyis dang sug smel dang / /
shing tsha gan+d+ha b+har dra rnams / /
zhib tu btags pa'i lde gu dang / /
til mar me chung la bskol ba / /
rlung nad thams cad sel ba'i mchog /
bu btsas byis pa rus pa gnad / /
snad dang skem la bsngags pa yin / /
rims skran gdon dang smyo byed dang / /
gcin nad rgyu ma skyes pa sel / /
thang la 'bar gyis mngal gyi ni / /
nad rnams sel ba'i mchog tu bshad / /
ma ni shi tshe chu sor ni / /
mngal gnas gal te dkur 'phar na / /
de ni skye ba'i dus yin pas / /
dbral te byis pa myur du dbyung / /
shi ri ka yi sa bon dang / /
pa ya s+ya dang thang shing bzhi / /
til nag sru sru'i rtsa ba dang / /
btsod dang nye'u shing zhes bya bzhi / /
bri sha dang ni pa ya s+ya /
ut+pal thal tres pri yang ku / /
byi tsher thal tres ra sna dang / /
pad+ma tsa ri shing mngar dang / /
bri ha te gnyis tang pal dang / /
'o shing myu gu shun pa dmar /
kr-iSh+Na pa r+Ni ba la dang / /
shi kru gze ma sle tres dang / /
shring ga sta rga rgun pad rtsa / /
shing mngar kha ra ka she ru / /
tshigs bcad phyed kyis rdzogs bshad pa'i / /
bdun pa 'di dag 'o mar sbyar / /
zla ba bdun la rim bzhin du / /
mngal 'dzag pa la gtang bar bya / /
ka bid ta dang bil ba dang / /
bri ha ti dang bu ram dang / /
kaN+Da ka ri pa to la'i / /
rtsa ba bskol bar byas pa dang / /
de bzhin 'o ma sha rnams ni / /
zla ba brgyad pa'i tshe na'ang btang / /
dgu par thal tres er Na dang / /
pa ya s+ya mngar gtang / /
zla ba bcu par pa ya s+ya / /
'o ma dang ni bskol ba blud / /
yang na shing mngar dong gra dang / /
thang shing 'o mar sbyar ba sbyin / /
bud med mngal du rlung gis khrag bsgongs te / /
gnas pa de ni mngal chags cha 'dra bas / /
bu chags yin zhes mi mkhas pa dag smra / /
sman kha rno dros khrag ni 'ba' zhig zags / /
blun pos mngal gnas 'byung pos zos zhes zer / /
mdangs 'phrog yin phyir de lus mngon sum du / /
'phrog par mi snang ba 'am 'byung po ni / /
gzhung 'dor ma ni btang snyoms 'jog mi byed / /
yan lag brgyad pa'i snying po bsdus pa las /
lus kyi gnas kyi le'u gnyis pa'o // //
de nas lus kyi yan lag gi bye brag bstan pa bshad par bya'o / /
mdor na yan lag rnam drug ste / /
mgo dang khog pa dpung pa gnyis / /
brla gnyis yin te de'i nying lag / /
mig snying lag pa rkang pa stsogs / /
sgra dang reg bya gzugs ro dri / /
go rims bzhin du nam mkha' rlung / /
me chu sa yi yon tan yin / /
yon tan re res phyi ma skyed / /
de la mkha' las lus bu ga / /
rna ba sgra dang khong stong nyid / /
rlung las reg pa lpags dbugs 'byin / /
me las mig dang gzugs 'ju nyid / /
chu las lce dang ro dang gsher / /
sa las sna dri rus pa yin / /
'dir ni ma las skyes 'jam khrag / /
sha dang rkang dang gzhang kha stsogs / /
pha skyes brtan dang khu chu dang / /
rtsa bo che rus skra stsogs yin / /
sems las sems byung dbang po rnams / /
skye gnas sna tshogs rnams kyang 'byung / /
goms pa las byung nad med tshe / /
le lo med stobs gzi mdangs yin / /
dngas ma las byung lus skyed dang / /
gnas dang 'phel dang mi brkam nyid / /
snying stobs can gtsang yod par lta / /
chos dkar la dga' blo gros ldan / /
rdul can mang du smra ba dang / /
nga rgyal tshul 'chos khro phrag dog /
mun pa 'jigs dang mi shes dang / /
gnyid dang le lo skyo ba'o / /
de ltar 'byung ba'i rang bzhin lus / /
de la khrag skyes lpags rim bdun / /
'o ma las ni spris ma bzhin / /
smin pa'i tshe na 'byung bar 'gyur / /
lus zungs gnas ni nang gsher gyi / /
rang gi drod kyis smin pas na / /
bad kan rgyus pa shams g.yogs / /
char bshad shing gi snying po 'dra / /
bdun po de dag gnas bdun te / /
dang por khrag yin gzhan rim bzhin / /
bad kan ma zhu mkhris zhu ba / /
rlung dang gcin gyi gnas su bshad / /
bud med mngal gnas brgyad pa ste / /
mkhris pa zhu ba'i gnas par gnas / /
'di la nang grol yan lag gnas / /
snying glo mchin mkhris mcher mkhal ma / /
pho ba grod pa rgyu ma dang / /
gnye ma long ka lgang pa'o / /
srog gi gnas ni rnam bcu ste / /
mgo dang lce yi rtsa ba dang / /
lkog ma khrag dang snying lte ba / /
chu so khu chu dngas dang gzhang / /
lus la rtsa dra chu ba che / /
re re bcu drug yod par bshad / /
pir 'dra drug dang srubs 'dra bdun / /
pho mtshan lce dang mgo la brten / /
de dag gtsags bus gdab mi rung / /
sha yi thag pa rnam pa bzhi / /
rus pa'i tshogs 'dus bcu bzhi yod / /
mtshams ni dgu phrag gnyis yod la / /
so dang sen mor bcas pa yi / /
rus pa sum brgya drug cu yin / /
thang la 'bar ni sum brgyar 'dod / /
tshigs ni nyis brgya rtsa bcur 'dod / /
rgyun shes bus ni tshigs kyi grangs / /
nyis stong dag ni yod par 'dod / /
rgyus pa dgu brgya skyes pa la / /
sha ni spar tshad lnga brgya yod / /
bud med kyi ni nu ma dang / /
mo mtshan la gnas nyi shu lhag /
rtsa chen rtsa ba snying la gnas / /
de dag kun gyis lus kun khyab / /
dngas ma'i bdag nyid mdangs su 'gyur / /
de ni phra ba kun dang 'brel / /
rtsa ba sbom zhing rtse rab phra / /
lo ma'i rtsa ltar gyes pa yin / /
gyes pa de las rtsa phran ni / /
bdun brgya dag tu gyur pa yin / /
de la yan lag re re zhing / /
brgyad brgyad der ni gnas pa yin / /
de la dbug par mi bya ba / /
rtsa yi dra ba 'dzin zhes bya / /
nang na gnas pa gsum po yin / /
rked par bcu drug phrag gnyis te / /
de las brla rtsar gnyis gnyis dang / /
rked pa'i gnad rnams gnyis gnyis te / /
de brgyad gtsags bus gdab mi bya / /
rtsib logs gnyis la rtsa bcu drug /
de las gyen 'gro zhes bya spang / /
rgyab tu rtsa ni nyi shu bzhi / /
sgal tshigs kyi ni ngos gnyis na / /
de las gnyis gnyis gyen 'gro ba / /
mtshon gyis gdab par mi bya'o / /
rgyab bzhin lto na gnas rtsa de / /
pho mtshan steng na gnas pa dang / /
sbu yi phreng ba'i ngos gnyis rtsa / /
gnyis gnyis mtshon gyis mi gdab bo / /
brang la gnas pa bzhi bcu las / /
bcu bzhi dbug par mi bya ste / /
nu ma jing de yi rtsa ba dang / /
snying ga dag ni so sor gnyis / /
gnod bral gnad ni gnyis po dang / /
mi gsal zhes bya gnyis kyi gnyis / /
mgrin pa ltag pa 'dra ba las / /
sngon po mjing pa ltag pa dang / /
'gal pa dang ni ma mo brgyad / /
bcu drug yongs su spang bar bya / /
'gram pa bcu drug de las gnyis / /
mtshams ni 'brel par byed pa spang / /
lce yang 'gram pa dang 'dra ste / /
'og gi ro tshor byed gnyis dang / /
tshig 'byin byed pa gnyis po spang / /
sna yi rtsa ni nyi shu bzhi / /
de las dri tshor byed gnyis dang / /
rkan du 'gro ba'i rtsa gnyis spang / /
mig gnyis kyi ni lnga bcu drug / /
'byed dang 'dzums pa'i las byed pa / /
gnyis gnyis dang ni mig 'gram gnyis / /
drug po de dag spang bar bya / /
mig dang snar gnas 'phral ba la / /
brten pa'i rtsa ni drug cu las / /
bzhag pa gcig dang gtsug gi gnyis / /
skra mtshams gnas pa'i rtsa bzhi ste / /
bdun po de dag mtshon gdab spang / /
rna bar bcu drug de las 'dir / /
sgra thos byed pa'i rtsa gnyis spang / /
de nyid las ni mur 'gram gyi / /
mtshams su 'gro ba gnyis po spang / /
spyi bor bcu gnyis de las ni / /
gyen 'gro skra mtshams bdag po las / /
so so'i re re spang bar bya / /
de ltar yan lag re re'i rtsa'i / /
dbye ba dbug min shes phyir bshad / /
de las lus la dbug mi rung / /
ma lus dgu bcu rtsa brgyad yod / /
dog dang rtsa mdud shin tu phra / /
yo dang tshigs la gnas mi dbug /
rtsa ni bdun brgya de rnams las / /
bzhi char khrag ni so sor rgyu / /
rlung dang mkhris pa bad kan khrag /
nad med khrag ni de ltar gnas / /
de ni lus la phan 'dogs te / /
gzhan du gnod pa skyed par 'gyur / /
de la gnag dang dmar dang phra / /
skad cig re re gang zhing stongs / /
mgul pa rlung gi khrag rtsa yin / /
reg na tsha zhing myur du rgyu / /
mdog sngo ser por 'dug pa ni / /
mkhris pa'i khrag rtsa'i mtshan nyid yin / /
dkar snum brtan grang bad kan rtsa / /
'dres pa'i mtshan nyid 'dren ma yin / /
mi mngon mnyam gnas snum pa dang / /
mdog dmar khrag rtsa nad med yin / /
rtsa bo che ni nyi shu bzhi / /
lte ba la ni brten pa yin / /
de rnams kyis bskor lte ba ni / /
'khor lo'i lte ba rtsibs bskor mtshungs / /
des ni steng 'og thad ka ru / /
lus 'di rjes su 'dzin pa yin / /
bu ga sna dang rna ba gnyis / /
mig gnyis kha rkub pho mtshan gyi'o / /
bud med nu ma gnyis khrag sgo / /
gsum gyis lhag par gyur pa yin / /
nang gi srog gi gnas gyur pa'i / /
bu ga bcu gsum yod par bshad / /
srog dang lus zungs dri ma chu / /
zas rgyu mi mthun bsten pa yin / /
de la gnod pas nad skyed la / /
skyon med dag pas bde bar byed / /
rang gi lus zungs mdog mnyam zhing / /
zlum dang sbom dang phra ba yin / /
bu ga'i dbyibs ni ring po ste / /
lo ma'i rtsa 'phros lta bu yin / /
zas dang spyod lam dag gis gang / /
nad kyi mthu dang mnyam gyur dang / /
gang yang lus zungs mi mnyam ste / /
bu ga'i rgyun la gnod byed yin / /
mang du 'byung ngam 'gags pa'am / /
rtsa ni mdud pa chags pa'am / /
lam gzhan dag tu 'gro ba ni / /
bu ga'i rgyu 'khrugs mtshan nyid yin / /
pad+ma'i rtsa ba phra mo las / /
ring du rgyu bar byed pa ltar / /
gang gis dngas ma nyer 'phel ba'i / /
lus kyi sgo ni bu ga yin / /
bu ga rnams ni brtol 'gyur na / /
'dar myos lto sbos lkugs dang rims / /
sla dang gzer dang bshang gci 'gags / /
yang na 'chi ba nyid du 'gyur / /
de bas sman pas bu ga brtol / /
re thag bcad de gso bar bya / /
'phral du rma byung cho ga yis / /
'bad de zug rngu dbyung bar bya / /
zas 'ju byed pa mkhris pa ni / /
'ju byed yin zhes sngar bshad do / /
nad dang lus zungs dri ma yi / /
drod yin zhes ni rgyun shes zer / /
de ni zas kyi gnas yin zhing / /
'dzin cing 'dzin byed ces bshad do / /
de nyid thang la 'bar gzhung gis / /
mkhris pa 'dzin pa'i cha ru bshad / /
tshe dang nad med brtson gzi mdangs / /
lus zungs me drod stobs 'phel byed / /
zhu ba'i gnas kyi sgor 'jug gang / /
zas kyi lam gyi sgo gtan yin / /
de ni stobs ldan zos pa rnams / /
zhu nas zur du 'dren par byed / /
stobs zhan gyur na kha zas ni / /
ma smin nyid du 'byung bar byed / /
'dzin byed stobs ni me drod de / /
de yang 'dzin byed stobs can yin / /
de bas me drod nyams gyur na / /
'dzin byed nad ni skyed par byed / /
zas gang lus kyi lus zungs mdangs / /
stobs dang kha dog stsogs rgyas byed / /
de rgyu kha zas me drod ni / /
mi 'ju dngas ma stsogs mi 'gyur / /
zas ni dus su zos gyur pa / /
lto bar srog gi rlung gis drangs / /
skom gyis gong por rnam par phye / /
snum gyis mnyen par byas pa yin / /
me mnyam gnas kyis bus nas ni / /
ma zhu'i gnas na gnas smin byed / /
phyi yi snod gnas 'bras chu ltar / /
lto ba'i me yis 'ju bar byed / /
dang por ro drug zas kyang ni / /
mngar ba nyid du gyur nas ni / /
sbu ba can gyur bad kan 'gyur / /
zhu ba'i gnas nas 'pho ba na / /
rnam par tsha bas skyur nyid 'gyur / /
mkhris gyur 'phos pa'i rjes la ni / /
me drod kyis skams zhu ba dang / /
kha zhing gong bur gyur rlung skyed / /
sa dang chu dang me dang rlung / /
nam mkha' bcas pa'i drod lnga pos / /
rang rang yon tan zas lnga po / /
sa stsogs kyis smin de 'og tu / /
de dag rang rang ji bzhin rgyas / /
smin 'byung yon tan tha dad yin / /
sa ru gtogs pas sa nyid dang / /
lhag mas lus gtogs lhag ma rgyas / /
zas de zhu ba'i tshigs ma dang / /
dngas ma zhes bya gnyis su 'gyur / /
de las zas kyi tshigs ma sla / /
gcin 'gyur ska ba bshad bar 'gyur / /
dngas mas lus zungs rang rang gi / /
me drod kyis smin rnam bdun 'gyur / /
dngas ma las khrag de las sha / /
sha las tshil te de las rus / /
rus rkang de las khu ba yin / /
khu ba las na ming la gnas 'gyur / /
lus zungs tshigs ma rim bzhin du / /
bad mkhris bu ga'i dri ma dang / /
rdul dang sen mo ba spu dang / /
mi lpags bshang snum dngas ma yin / /
de ltar lus zungs smin pa las / /
dngas ma tshigs ma gnyis su 'gyur / /
lus zungs snum ni gcig la gcig / /
phan tshun nye bar bsten pa yin / /
zas 'ju dngas ma stsogs rim gyis / /
khu chur gyur pa la la ni / /
nyin zhag gcig 'dod gzhan dag ni / /
zhag drug kha cig zla gcig 'dod / /
lus kyi zungs ni zas kyi rgyun / /
'khor lo lta bur yongs su 'khor / /
ro tsa stsogs pa'i mthu yis ni / /
'phral du khu ba la stsogs skyed / /
phal cher sman gzhan nyin zhag ni / /
gcig gis las rnams byed pa yin / /
khyab byed kyis dngas lus zungs rnams / /
'thor bar byed pa'i las kyis ni / /
cig car rgyun mi 'chad kun tu / /
lus la rtag tu rnam par 'thor / /
gtor tshe bu ga'i skyon gyis ni / /
dngas ma gang du chags 'gyur te / /
der ni gnod pa skyed byed de / /
mkha' la sprin chags char 'bab mtshungs / /
nad kyang ma snyoms gyur pa las / /
phyogs gcig 'dus na ldang bar 'gyur / /
de ltar 'byung ba lus zungs me'i / /
las ni yongs su bshad pa yin / /
zas ni dus su zos gyur pa / /
sa dang chu dang me dang rlung / /
dngas ma lus zungs rang rang gis / /
smin byed kun la zas 'ju ba'i / /
me ni lhag pa yin par 'dod / /
de ni rtsa ba de 'phel 'phel / /
zad gyur zad pa'i bdag nyid 'gyur / /
de bas rigs pas cho ga bzhin / /
zas skom rigs shing phan pa yin / /
de 'bad pas bsrungs gnas gyur na / /
tshe dang stobs ni gnas par 'gyur / /
mnyam gnas rang gnas 'dug na mnyam / /
mnyam lam gzhan 'gro drod mi snyoms / /
mkhris pa shas che rno bar 'gyur / /
bad kan gyis gnod me drod chung / /
me drod mnyam dang mi mnyam rno / /
chung dang de ltar rnam bzhi yin / /
gang zhig zas ni legs zos pa / /
legs par 'ju 'di mnyam pa yin / /
legs par ma zos myur 'ju ba'am / /
legs zos ring zhing 'ju mi mnyam / /
zas ni legs par ma zos kyang / /
myur 'ju me drod rnon po yin / /
zas ni legs par zos gyur kyang / /
ring nas 'ju zhing kha skam dang / /
sbo dang rgyu ma 'khrugs pa dang / /
lci ba me drod chung ba yin / /
me drod nyams na 'chi 'gyur zhing / /
skyon med na ni yun ring 'tsho / /
ma snyoms nad ni skye 'gyur bas / /
de phyir me drod gtso bo yin / /
lus stobs lhan cig skyes pa dang / /
dus skyes rigs pa las byung gsum / /
de la lus sems las byung ba / /
rang bzhin lhan cig skyes pa'i stobs / /
na tshong dus tshigs las byung ba / /
dus skyes yin te rigs pa las / /
byung ba spyod lam zas kyis bskyed / /
de bzhin gzi bskyed sbyor las 'byung / /
yul phyogs shing ring chu nyung la / /
skams nad nyung skyed byed yin / /
rlan can de las bzlog pa yin / /
cha snyoms thun mong yin par bshad / /
rkang dang tshil dang zhag dang gcin / /
mkhris pa bad kan phyis khrag /
dngas ma chu rnams lus gnas pa'i / /
snyim pa re res skyed par byed / /
mdangs dang klad rgyas khu chu ni / /
re re'ang rang gi khyor gang yin / /
bud med nu zho snyim do dang / /
zla mtshan snyim pa bzhi yod do / /
lus zungs mnyam gnas tshad 'di yin / /
de las 'phel dang zad shes bya / /
khu chu khrag dang sbrum ma'i zas / /
spyod lam mngal gnas dus tshigs las / /
gang zhig nyes pa lhag gyur des / /
rang bzhin rnam pa bdun du bshad / /
khyab dang myur bar byed phyir dang / /
stobs ldan ba dang gzhan ldang byad / /
rang dbang can dang nad mang phyir / /
nad las phal cher rlung stobs can / /
de nyid kyis na rlung gis bskyod pa'i mi rnams ni / /
nad kyi bdag nyid rdul can skra bshor pags pags / /
grang lhags mi bzod brtan dran blo gros spyod mdza' sred / /
blta dang 'gro ba g.yo zhing smra ba shin tu mang / /
bad kan nor nyung tshe thung gnyid srab dang / /
gcom chung tshig thogs g.yo zhing skad 'dzer dang / /
chad lta mang du za zhing sgeg dang bcas / /
glu dang dgod dang rngon las 'thab la dga' / /
mngar skyur kha dang tsha ba'i ro goms sred / /
lus skem dbyibs ring 'gro tshe sbra dang bcas / /
mi brtan dbang po mi thul dam pa min / /
bud med mi chags bu mang skye mi 'gyur / /
de yi mig ni rtsub cing rdul gyis gang / /
zlum zhing mi mdzes 'chi ba lta bu dang / /
phye gdangs gnyid log lta bur snang ba yin / /
de ni shing dang ri 'dzeg mkha' 'phur rmi / /
skal ngan ser sna che zhing khengs pa dang / /
rku zhing byin snying rtsa rings bcas pa dang / /
khyi dang wa dang rnga mo bya rgod khra / /
byi ba'i mtshan nyid ldan mi rlung can yin / /
mkhris pa me 'dra me las byung yin phyir / /
mkhris pa rgyas pa skom dang bkres shas che / /
mdog ser lus tsha rkang lag gdong yang dmar / /
skra ser spu nyung dpa' zhing nga rgyal che / /
phreng ba byug pa rgyan la lhag par dga' / /
spyod bzang gtsang sbra che zhing mnyes gshin la / /
'byor dang rtul phod blo gros stobs dang ldan / /
'jig rten dgra bo'ang skyabs 'ongs skyob par byed / /
yid gzhungs tshigs kyi mtshams dang sha ni rab tu lhod / /
bud med mi dga' khu ba dang ni 'dod pa chung / /
gnyer ma'i tshogs dang skra dkar mig sngo'i gnas gyur la / /
zas ni mngar dang bska dang kha bsil za bar dga' / /
than pa mi bzod rngul zhing dring la / /
bshang gci bza' btung khro dang phrag dog mang / /
rmi lam dong ka pa la sha'i me tog /
glog 'gyu phyogs tshig skar mda' nyi me mthong / /
'di yi lus phra mig ser g.yo ba dang / /
rdzi ma srab cing nyung zhing grang la dga' / /
khro dang chang dang nyi ma'i 'od zer gyis / /
mig ni myur bar dmar por 'gyur ba yin / /
tshe ni ran cing stobs ni 'bring ba dang / /
mkhas shing sdug bsngal dag la sran chung 'gyur / /
stag dang dred dang spre'u byi la dang / /
gnod sbyin rang bzhin ldan pa mkhris can yin / /
bad kan bsil bas bad kan can bsil zhing / /
rus tshigs mi mngon snum zhing sha rus 'brel / /
bkres skom nyon mongs sdug bsngal than pa bzod / /
blo ldan snying stobs che zhing dam bca' brtan / /
pri yang ku dang dUr ba 'dam bu'i mdog / /
tshon dang gi'u wang pad+ma gser mdog can / /
lag ngar ring zhing drang ni yangs la rgyas / /
'phral ba'i dbyes che skra ni mthug cing gnag / /
lus 'jam snyoms shing yan lag mdzes pa dang / /
mdangs che khu bcud bu tsha g.yog 'khor mang / /
chos ldan tshig rtsub nam yang smra mi byed / /
dgra la zhe sdang 'dam rings khon 'dzin byed / /
glang po'i mchog dregs bcas pa lta bur 'gro / /
rgya mtsho 'brug dang rdza rnga seng ge yi / /
sgra ldan dran dang brtson 'grus dul bar ldan / /
byis pa'i tshe na'ang ngu dang skom shas chung / /
zas ni kha bska cha dang dro zhing rtsub / /
nyung ngu zos kyang de ni stobs dang ldan / /
mig gi mtha' dmar snum zhing dkyus ring yangs / /
dkar nag rab gsal rdzi ma snyoms dang ldan / /
smra dang khro dang bza' btung spyod pa nyung / /
tshe ring nor mang ring lta tshig 'jam smra / /
dad cing blo zab lta che bzod dang ldan / /
rang bzhin bzang zhing gnyid che las mtha' ring / /
byas gzo drang mkhas skal bzang ngo tshar ldan / /
bla ma la gus mdza' bshes dag la brten / /
rmi lam pad+ma bya yi phreng bar bcas / /
chu yi gnas dang sprin yang mthong ba yin / /
tshangs pa drag po dbang po chu lha dang / /
nam mkha' lding dang ngang pa glang po mchog / /
de bzhin seng ge dang ni khyu mchog dang / /
bad kan can ni rang bzhin 'drar shes bya / /
rang bzhin gnyis dang kun las byung / /
gnyis gnyis kun gyi yon tan bskyed / /
gtsang sbra yod par smra stsogs kyi / /
yon tan gyis ni de ldan bshad / /
na tshod bcu drug par byis pa / /
de las lus zungs dbang po gzi / /
'phel 'gyur bdun cu'i bar bar ma / /
zad pa phan chad rgan po yin / /
rang rang khru ni phyed dang bzhi / /
lus ni tshe ring bde ba'i snod / /
spu med gnag dang shin tu sbom / /
ring po nyid ni mi mthun bcas / /
smad pa brgyad dang rang nyid ldan / /
gang yin de ni de snod min / /
skra ni rab tu 'jam pa dang / /
phra zhing rtsa ba ma 'dres brtan / /
dpral ba mtho zhing mur 'gram 'phyar / /
zla ba kham pa 'ang ba bzang / /
rna brgyab phyogs rgya che mdzes / /
rna shal che zhing sha yis rgyas / /
mig ni dkar nag 'byes pa dang / /
rdzi ma stug cing snyoms pa bzang / /
sna yi rtse mo dbugs cher 'byung / /
sha rgyas drang zhing snyoms pa bzang / /
mchu ni dmar zhing ma 'phyangs ba / /
'gram pa yangs shing mi 'bur bzang / /
kha che so yi tshigs dam la / /
snum zhing dkar la 'jam zhing snyoms / /
lce ni dmar zhing yangs la srab / /
ko sko che zhing sha yis rgyas / /
mgrin pa thung zhing sha rgyas zlum / /
phrag pa mthong zhing sha yis rgyas / /
lto ba zlum zhing lte ba ni / /
zab cing mtho la g.yas su 'khyil / /
rkang pa lag pa legs gnas shing / /
sen mo 'jam zhing mtho la dmar / /
snum zhing kun dmar sha rgyas pa / /
sor mo ring zlum bu ga med / /
rgyab zhing che zhing sgal tshigs nub / /
tshigs mtshams mi mngon dam pa dang / /
tshigs gsang mtho zhing brtan pa dang / /
mdog snum kha dog brtan par gnas / /
rang bzhin gyis 'byung snying stobs brtan / /
phongs pa'i tshe na'ang zhum pa med / /
mngal nas brtsams te nad med pa / /
gong nas gong du zhing bzang la / /
shes dang ye shes rgya cher ni / /
'phel zhing rim gyis dge bar 'gyur / /
de ltar yon tan kun ldan pa'i / /
lus ni ston brgya'i bar dag tu / /
tshe dang dbang phyug 'dod pa yi / /
dngos po thams cad rab tu gnas / /
bags pa khrag stsogs snying stobs par / /
brgyad po phyi ma bzhin du mchog / /
stobs dang tshad dang shes pa'i phyir / /
lus can rnams kyi snying por bshad / /
snying po kun dang ldan pa yi / /
mchog tu bkur bar bya bar 'gyur / /
rtsom pa kun la'ang re bcas dang / /
bzod ldan blo bzang brtan par 'gyur / /
dregs dang zhum pa med par ni / /
bde dang sdug bsngal bsten gyur ba / /
snying stobs can yin rdul can khengs / /
mun pa can ni de ltar min / /
sbyin dang tshul khrims snying brtse bden / /
tshangs par spyod dang byas pa gzo / /
byams ldan bcud kyis len bsten pa / /
tshe dang bsod nams 'phel ba'i sde'o / /
yan lag brgyad pa'i snying po bsdus pa las / /
lus kyi gnas kyi le'u gsum pa'o // //
de nas lus kyi gnad kyi bye brag bshad par bya'o / /
gnad ni brgya las bdun lhag pa / /
de las bcu gcig brla dang ni / /
de bzhin lag ngar gnyis so sor / /
lto ba la gsum brang la dgu / /
rgyab la bcu bzhi nam tshong ni / /
yan chad sum cu rtsa bdun yod / /
rkang pa'i mthil nas gung mo yi / /
thad ka na ni mthil 'phrog pa'i / /
gnad yod ces ni rnam bshad de / /
de phug gnad kyis 'chi bar 'gyur / /
mtheb sor dbus na rgya tshigs te / /
de phug bskyod pa'i gnad kyis 'chi / /
de gong sor gnyis shes par bya / /
rkang pa 'khar zhing 'dar bar byed / /
long mo'i tshigs 'og pir mgo ste / /
de bcad skrang dang nad skyed byed / /
byin pa rkang pa gnyis kyi bar / /
long mo gnad rengs bem por byed / /
byin pa'i nang na nya zhes pa / /
khrag zad pa yis 'chi bar byed / /
byin pa brla mtshams pus mo ste / /
de phug gson yang 'theng por 'gyur / /
pus gong sor gsum par gnyan gong / /
de phug brla rengs skrang bar byed / /
brla nang brla dbang zhes bya ba / /
de phug khrag zags brla bskam 'gyur / /
brla rtsa mig dmar zhes bya ba / /
khrag zad pas ni gzhogs phyed 'joms / /
brla rtsa rlig pa'i bar gyi gnad / /
ljon shing zhes bya ma ning byed / /
de dag brla'i'o dpung de bzhin / /
mkhrig ma 'di ni long mor mtshungs / /
gru mo byin 'dra de gnyis phug / /
zha bo ljon shing 'dra ba ni / /
mchan khung nang na mchan khung 'dzin / /
de phug zha bo nyid du 'gyur / /
long ka'i gnad ni gzhang zhes bya / /
de phug gzhang rlung gis 'phral gsod / /
lgang ba gzhu ltar yo ba yi / /
chu so'i gnad ni sha khrag nyung / /
dbus na kha cig thur du lta / /
rked pa'i dbus gnas srog 'phral 'joms / /
rde'u 'byin rma bug gnas ma gtogs / /
de yang ngos gnyis phug ste 'dra / /
gcin 'dzag gnas dang gcig tu phug / /
rma ni 'tsho bar shin tu dka' / /
lus kyi zhu dang ma zhu'i gnas / /
dbus na lte ba rtsa kun gyi / /
rten yin de yang 'phral gsod byed / /
ma zhu ba yi gnas sgor gyur / /
'dod chags stsogs gnas snying zhes bya / /
brang dang nu ma lto dbus gnas / /
nu mjing nu ma'i rtsa zhes bya / /
steng 'og sor gnyis nu ma'i gnad / /
de phug bad kan khrag gis ni / /
rim bzhin lto 'gengs 'jig par byed / /
rengs bral brang gi ngos gnyis na / /
rtsa sbubs gnyis po rlung rgyu ba / /
de phug khong pa khrag gis gang / /
lud pa dbugs mi bde bas 'chi / /
rgyab kyi sgal tshigs brang gi bar / /
de gnyis kyi ni ngos gnyis na / /
phrag pa gnyis kyi 'og na ni / /
mi gsal zhes bya'i gnad gnyis yod / /
de gnyis phug pas khong pa ni / /
khrag khengs rnag ste 'chi bar 'gyur / /
sgal tshigs kyi ni ngos gnyis na / /
rked pa'i cha gnyis gnas pa dang / /
rkub tshos ltag gnas sgal tshigs brten / /
rked pa can dang gzhon nur bshad / /
de snad khrag zad skya rbab dang / /
gzugs nyams pas ni 'chi bar 'gyur / /
rgyab kyi sgal tshigs ngos gnyis kyi / /
rked pa'i mtshams ni gang yin pa / /
ro smad kyi ni rgyab phyogs na / /
khung bu zhes bya'i gnad gnyis yod / /
de snad bskyod pa nyams pa dang / /
ro smad tshor ba med par 'gyur / /
gang zhig rtsib logs gnyis dang 'brel / /
sta zur rtse mo gnyis steng gi / /
gnas ni g.yogs par gyur pa dang / /
ro smad gzhon nu'i rus par gnas / /
de snad ro smad skrangs pa dang / /
nyam chung 'chi ba nyid du 'gyur / /
rtsib logs gnyis kyi nang dang 'brel / /
rked pa'i ngos gnyis dbus na gnas /
thad ka dang ni gyen gnas pa / /
rtsib logs mtshams te de phug na / /
khong pa khrag gis gang ba dang / /
lus dang bral ba nyid du 'gyur / /
nu ma gnyis kyi thad ka'i cha / /
rgyab kyi sgal tshigs la brten pa / /
rtsa chen zhes bya de phug na / /
khrag zad nas ni 'chi bar 'gyur / /
dpung mgo gnyis dang 'brel pa yi / /
sgal tshigs kyi ni ngos gnyis / /
phrag pa gnyis kyi sog pa ste / /
de snad bskams shing tshor bral 'gyur / /
mgrin pa gnyis kyi ngos gnyis rtsa / /
dpung mgo dang ni mgrin pa'i bar / /
brag pa brag pa la brten gnad / /
de phug lag ngar bya ba nyams / /
srol gong gi ni ngos gnyis na / /
'gram pa la ni brten pa'i rtsa / /
bzhi ste de la sngon po gnyis / /
gnyis pa'ang mjing pa'i gnad du bshad / /
de phug skad 'gags mi sdug dang / /
lce yis ro ni mi tshor 'gyur / /
lkog ma'i sbubs kyi ngos gnyis nas / /
lce dang snar ni 'gro ba'i rtsa / /
so sor bzhi bzhi yod ma mo / /
de bcad 'phral du srog 'joms so / /
mgo bo ske mtshams ltag pa ste / /
de phug mgo bo ldem por 'gyur / /
rna ba gnyis 'og lcong ba na / /
rna rtsa zhes bya'o na bar 'gyur / /
sna yi bu ga gnyis dang ni / /
sna yi lam 'gro mgrin nang gnas / /
sbrul mgo zhes bya de bcad na / /
dri mi tshor bar byed par 'gyur / /
mig gnyis kyi ni phyi rol mtshams / /
smin ma skyes pa'i mtha' yi 'og / /
mig zur smin steng dma' bar gnas / /
'khyil pa phug pas long bar 'gyur / /
rna mchan 'phral ba'i mtha' na ni / /
mur 'gram zhes bya dbral 'chi byed / /
mur 'gram gnyis steng skra mtshams na / /
gdeg pa zhes bya bzhag bya yang / /
smin mtshams bar gnas gsum char la'ang / /
zug rngu dag ni ma phyung zhing / /
smin nas rang nyid byung na 'tsho / /
phyung na 'phral du 'chi bar 'gyur / /
lce mig sna dang rna ba yi / /
bu ga bzhi ni 'dus pa dag / /
rkan dang sgo ru kha bzhi ste / /
bu ga'i gnad ni de rnams kyi / /
gnad ni sum mdo ris zhes bya / /
de bcad srog ni 'phral du 'dor / /
thod pa yi ni mtshams lnga po / /
thad ka gyen 'gro mtshams kyi mtha' / /
de snad pas ni mgo 'khor dang / /
smyo zhing dran pa nyams te 'chi / /
spyi bo'i steng na gtsug 'khyil pa'i / /
rtsa dang ldan sbubs 'dus pa na / /
spu 'khyil bdag po zhes bya ba'i / /
gnad kyis srog ni 'jig par byed / /
gang du mnan na shin tu 'gul / /
rab na de gnad yin zhes bya / /
sha rgyus rus pa rtsa chen dang / /
rtsa dang tshigs ni 'dus pa ru / /
gnad ces bya ste des na der / /
srog ni lhag par gnas pa yin /
mang du rnam par bstan mod kyi / /
gnad ni rnam pa drug tu bstan / /
srog gi gnas su thun mong bas / /
gnad ni gcig tu'ang gnas pa yin / /
shar gtogs bcu ste byin lag nywa / /
mthil 'phrog nu mjing nu rtsa'o / /
rus pa'i gnad brgyad mur 'gram dang / /
rked pa can dang gzhon nu dang / /
ro smad dang ni sog pa'o / /
rgyus pa'i gnad ni nyi shu gsum / /
gnyan gong zhes bya pir dang ni / /
pir mgo mig zur rgya tshigs dang / /
phrag pa gzhag dang chu so yi / /
rtsa chen gnad ni rnam dgu ste / /
gzhang dang rengs bral rna rtsa dang / /
sum mdo ris zhes bshad pa'o / /
rtsa la gnas gnad sum cu bdun / /
rtsa chen gnyis dang ma mo sngo / /
'gram pa mchan khung 'dzin sprul mgo / /
ljon shing snying dang lte ba dang / /
rtsib logs mtshams dang nu ma'i 'og / /
mi gsal gzhag dang brla dbang dang / /
dmar po zhes bya bzhi po'o / /
tshigs la nyi shu 'khyil pa dang / /
mkhrig ma gnyis dang khung bu dang / /
mtshams mtha' gru mo long mo dang / /
ltag pa pus mo bdag po'o / /
gzhan dag gzhang sha'i gnad ces zer / /
mchan khung 'dzin dang ljon shing ni / /
rgyus pa la brten rna rtsa dang / /
sum mdor si dang rengs bral dang / /
mig 'gram rtsa yi gnad yin gyi / /
rtsa chen gnas par de ma bshad / /
sha yi gnad bcad khrag rgyun 'dzag / /
sha bkrus 'drar 'gyur sla ba dang / /
skya zhing dbang po nyams pa dang / /
myur du 'chi ba nyid du 'gyur / /
rus gnas gnad bcad rkang bcas na / /
sla dang bar bar chad cing 'dzag / /
rgyus pa'i gnad bcad na zhing 'khrug / /
brkyang bskum mi shes gnod par 'gyur / /
'gro dang stan gnas nus pa chung / /
dbang po nyams pa'am 'chi bar 'gyur / /
rtsa chen gnad bcad lbu ba dang / /
sgra bcas 'byung zhing dran nyams 'gyur / /
rtsa yi gnad bcad khrag ska zhing / /
rgyun mi 'chad par mang du 'byung / /
de zad mgo 'khor dbugs mi bde / /
skom rmongs skyigs bus 'debs bas 'chi / /
lus ni gra ma lta bus khyab / /
'tshob kyang sgur po'am 'theng por 'gyur / /
tshigs gnad stobs dang spyod pa nyams / /
lus skem tshigs ni skrang bar 'gyur / /
lte ba mur 'gram bdag po gzhang / /
snying dang chu so sum mdo ris / /
ma mo brgyad dang bcu dgu po / /
'phral du srog ni gcod par byed / /
de rnams 'phral du mi 'chi yang / /
zhag bdun gyis ni nges par 'chi / /
rengs bral mthil 'phrog rtsib logs mtshams / /
rked pa can gzhon mtshams kyi mtha' / /
nu rtsa dbang po chu so'i gnad / /
rgyab tshigs mi gsal rtsa chen dang / /
ro smad nu mjing sum cu gsum / /
zla ba'am zla phyed son nas ni / /
dus gzhan du ni 'chi bar byed / /
brdeg dang gzhag pa zhes bya gsum / /
der ni zug rngu byung gyur na / /
rlung gis sha dang tshil dang rkang / /
glad rgyas rnams ni skems par byed / /
mtshon phyung lud pa dbugs mi bde / /
'byung zhing srog ni 'joms par 'gyur / /
sbrul mgo mig zur rna rtsa dang / /
sngon po 'gram gnas ltag pa'i gnad / /
phrag pa'am phrag stsogs 'khyil pa dang / /
ljon shing brla dbang khung bu dang / /
mig dmar pus mo'i gnad dang bcas / /
mtshan 'dzin pir 'dra gru mo'i gnad / /
de ltar gnad ni bzhi bcu bzhis / /
rkang lag 'jas par byed 'gyur ba'am / /
gal te tshabs cher snad gyur na / /
des ni srog kyang 'joms par byed / /
pir mgo 'dra dang long mo dang / /
mkhrig ma'i gnad brgyad nad tshabs skyed / /
de las ljon shing mchan khung 'dzin / /
brla dang pir mgo lta bu ste / /
bcu gnyis sor gcig tshad yin no / /
mkhrig ma dang ni long mo dang / /
nu ma'i rtsa ba sor gnyis tshad / /
pus mo gru mo sor gsum tshad / /
gzhang dang chu so lte ba snying / /
sngon po mtshams mtha' ma mo dang / /
pir 'dra sum mdo ris 'gram pa / /
gnad ni nyi shu dgu yi tshad / /
rang gi lag mthil tshad yin no / /
lhag ma gnad ni lnga bcu drug /
sor phyed kyi ni tshad du 'dod / /
gzhan dag gnad de til 'bru ste / /
'bras tsam gyi ni tshad du 'dod / /
rtsa bzhir bshad pa gang yin pa / /
lus kun brtas par byed pa rnams / /
de ni gnad la gnas pa yin / /
des na de phug khrag drag 'byung / /
lus zungs rnams ni zad pa'i phyir / /
rlung 'phel nad ni mi bzang 'debs / /
rlung gis mkhris pa rgyas par byed / /
mkhris pa rgyas par gyur pas na / /
skom dang mgo 'khor skam dang myos / /
lus rngul tshigs dbye lus lhod dang / /
de ni gshin rje'i dbang du 'gro / /
gnad gcod na ni myur ba ru / /
lus kyi tshigs ni chod 'gyur te / /
tshigs kyi phyogs su bcad pas na / /
rtsa ni 'khums par byed pa yin / /
de la srog chags rnams kyi srog / /
khrag gnas na ni gnas pa yin / /
de bas gnad min legs phog na / /
nges par 'chi bar mi 'gyur ro / /
'ga' zhig sman pa'i yon tan dang / /
phyogs gcig tu ni phog pa yis / /
'tsho bar gyur kyang de yi ni / /
dbang po mtshang nyid du 'gyur / /
de bas 'bad de gnad du ni / /
thal sman me btsa' la sogs spang / /
gnad du phog na chung dus kyang / /
phal cher shin tu gnod pa yin / /
de bzhin gnad la brten pa'i nad / /
rab tu 'bad pas gso bar bya / /
yan lag brgyad pa'i snying po bsdus pa las / /
lus kyi gnas kyi le'u bzhi pa'o // //
de nas lus kyi 'gyur ba'i bye brag shes par bya ba'i le'u bshad par bya'o / /
ji ltar 'bras bu me tog dang / /
me yi du ba char gyi sprin / /
phyis 'byung mtshan ma yin pa ltar / /
de bzhin 'chi ltas las nges 'chi / /
'chi ltas med na mi 'chil / /
'chi ltas snang na 'tsho mi 'gyur / /
'chi ltas 'chi ltas mi shes pa / /
mi mkhas 'chi ltas med min shes / /
la la rten dang brten pa po'i / /
khyad par gyis de gnyis su 'dod / /
nad kyi tshul ni mang po las / /
'chi ltas tshul du 'byung bar 'gyur / /
nad zhin ni zhi 'gyur la / /
brtan par gnas na 'chi bar 'gyur / /
gzugs dang dbang po skad dang mdog /
gzugs brnyan bya ba sogs pa dang / /
dngos po dag ni gzhan la yang / /
tha mal pa las rgyu med par / /
gzhan du gyur gang mdor gang ni / /
'chi ltas yin par de shes bya / /
skra dang ba spu ma bskus par / /
snum gyis bskus ltar gang snang dang / /
gang zhig mig ni rab g.yo dang / /
mi 'gyur phyir 'byung khung bur zhugs / /
yo dang bgrad dang 'jums pa dang / /
bcum zhing smin ma smad pa dang / /
'khrul dang mthong ba nyams pa dang / /
sre mo'i mig ltar lta ba dang / /
thi ba 'dra dang mgal me 'dra / /
mchi ma 'dzag cing rdzi ma 'khrugs / /
sna ni shin tu gdangs pa dang / /
zhom dang 'brum phran gyis khyab dang / /
skrang dang gos dang rnyid pa dang / /
gang gi ma mchu 'phyangs pa dang / /
yam chu gyen la brdzes pa dang / /
gnyi ga 'dzam bu smin 'drar snang / /
so gnag gseg mar bcas pa dang / /
dmar zhing so zho nag nog can / /
glo bur du ni 'byung ba dang / /
lce ni yo dang rtag tu 'byin / /
skrang dang skam dang lci dang gnag /
gos dang rtsub dang tshor ba med / /
mjing pas mgo ni mi thig dang / /
rang gi ltag rgyab khur ltar lci / /
'gram pas khan gnas pa yi / /
kha zas bldad par mi nus pa / /
gang zhig rgyu med par yan lag /
shin tu lci ba'am shin tu yang / /
dug dang snad pa med par ni / /
bu ga rnams las khrag 'byung dang / /
gang zhig pho mtshan nub pa dang / /
rlig pa rab tu 'phyangs pa'am / /
de las go log gyur ba rnams / /
thams cad 'chi bdag dbang gyur yin / /
gang gi rtsa ris sngon med par / /
zla ba tshes pa lta bu ni / /
'phral ba'am chu so'i steng na gnas / /
de ni zla drug las mi 'tsho / /
lus can gang gi lus la chu / /
pad+ma'i 'dab ma lta bur ni / /
rgyal tshe chu ni mi chags pa / /
de ni zla ba drug na 'chi / /
spyi bo du ba'am snum bcas snang / /
de ni zla ba gcig na 'chi / /
spyi bo'am smin mtshams gsar du ni / /
mtshams bye ba'am gtsug 'khyil snang / /
nad med zhag ni drug gis 'chi / /
nad pa zhag gsum na 'chi 'gyur / /
lce gnag kha ni mnam pa dang / /
mig g.yas phugs su bros ba'am / /
bya ni mgo la babs pa dag /
gang yin de ni yongs su spang / /
gang zhig khrus byas byugs pa dang / /
lus kun gsher bar gnas bzhin du / /
snying ga shin tu myur bar bskams / /
de ni zla phyed las mi 'tsho / /
glo bur du ni lus kun mdog /
cig car tha mal pa las nyams / /
de bzhin nad ni sogs pa dang / /
rtsub dang snum 'gyur 'chi ba yin / /
gong gi sor mo drangs pa dang / /
sgra mi 'byung ba de mi 'tsho / /
de bzhin lud pa sbrid stsogs la / /
gang zhig sngon med sgra byung ba'am / /
dbugs 'byin thung ba'am ring ba'am / /
dri mnam pa'am dri zhim 'gyur / /
lus ni khrus byas ma byas rung / /
mi ma yin pa'i dri 'byung ba'am / /
gos rma dri ma byung na yang / /
de ni lo gcig nas 'chi 'gyur / /
gang zhig shig dang sbrang ma stsogs / /
dri zhim pas ni 'du ba'am / /
dri nga bas ni spong 'gyur na / /
de ni lo gcig las mi 'tsho / /
gang zhig rtag tu lus tshal / /
grang ba nyid du snang ba dang / /
bsil ba shin tu tsha bar snang / /
rgyu med par ni rngul dang rengs / /
gang zhig grang ba'i chu bur 'byung / /
lus grang ba las tsha ba skyes / /
grang gdungs than pa la mi dga' / /
de ni gshin rjes dbang 'gyur yin / /
gang gi snying ga dro gyur la / /
lto ba shin tu grang gyur cing / /
bshang ba 'khru zhing skom dad che / /
de ni ro dang 'dra ba yin / /
bshang dang gci ba mchil snabs sam / /
kha chu chu nang nub gyur pa'am / /
mchil ma kha dog sna tshogs pa / /
gang yin pa de zla gcig 'chi //
sa ni nam mkhar mthong ba dang / /
nam mkha' sar ni mthong gyur dang / /
gzugs med gzugs can lta bu dang / /
gzugs can gzugs med ltar gnas mthong / /
de bzhin 'od can 'od med mthong / /
dkar po gnag dang pa med / /
mig nad med par zla ba ni / /
gzugs mngar ri med mthong dang / /
gnyid ma log par dri za srin / /
yi dwags gzhan yang de 'dra ba'i / /
gzugs mi sdug pa mthong 'gyur ba / /
gang yin de ni 'chi bar 'gyur / /
sme bdun dang ni nyer gnas pa'i / /
skar ma sgrib med ma mthong dang / /
dgu tshigs gung tshugs ma mthong ba / /
de ni lo gcig mi 'tsho'o / /
'brug sgra chu bo'i sgra dang ni / /
gling bu pi wang rnga yi sgra / /
sgra gzhan med kyang thos pa'am / /
yod pa thos par ma gyur dang / /
rna ba'i bu ga bkab pa yis / /
'ur 'ur po yi sgra mi thos / /
de bzhin dri dang ro dang reg /
gang zhig log par shes pa dang / /
yang na yong ye mi tshor dang / /
me mar shi ba'i dri mi tshor / /
cho ga bzhin byas nad skyed la / /
cho ga log pas bde gnas dang / /
gang gi lus ni rdul g.yogs 'dra / /
lus la snad ba mi chor dang / /
dka' thub drag dang cho ga ni / /
sngon 'gro'i rnal 'byor med pa ru / /
dbang po las 'das shes pa skyed / /
de rnams 'chi bar shes par bya /
skad 'gags dman zhing mi gsal dang / /
gang zhig skad ni 'dzer gyur dang / /
smra 'dod pa ni 'phral du ni / /
brjed 'gyur de ni mi 'tsho'o / /
skad gsang shin tu nyam chung 'gyur / /
mdog dang stobs ni nyams pa dang / /
rgyu med par ni nad 'phel bar / /
snang ba dag kyang 'chi bar bshad / /
skad gdangs nyams par gyur pa dang / /
bdag nyid 'chi bar smra ba dang / /
de 'dra'i sgra ni thos pa dag /
ring du yongs su spang bar bya / /
lus dbyibs dang ni tshad dang ni / /
mdog gam gzi mdangs gang dag gis / /
gzugs brnyan 'gyur ba rmi lam du / /
mthong na'ang de ni 'chi bar 'gyur / /
nyi ma me long chu stsogs la / /
gang zhig dbyibs dang tshad dang ni / /
lus kyi rnam pa snang gyur pa / /
gzugs brnyan zhes ni de la bshad / /
mdog dang gzi mdangs la brten gang / /
lus gtogs gzugs brnyan lta bu yin / /
gang gi gzugs brnyan bcad pa dang / /
gyes dang lhag dang 'khrugs pa dang / /
mgo med mgo gnyis yon po dang / /
mi sdug gzhan du gyur par snang / /
mtshan nyid las byung ma yin na / /
de ni tshe zad yin zhes bya / /
gang gi mig gi rgyal mor ni / /
gzugs brnyan snang bar ma gyur dang / /
nam mkha' la stsogs lnga po yi / /
gzugs brnyan rnam pa sna tshogs lnga / /
nam mkha' dngas shing sngo ba dang / /
snum bcas mdog dang bcas pa yin / /
rlung las rdul can dmar dang gnag /
thal mdog rtsub cing mdog nyams yin / /
me yi dmar zhing dang bar snang / /
mdangs ldan / /
blta na sdug pa yin / /
chu skyes baiDUr+ya 'drar snang / /
dag cing rab snum bde ba yin / /
sa yi brtan snum dag pa dang / /
mthug cing dkar dang sngo bsangs yin / /
rlung ni 'chi sdug bsngal skyed / /
gzhan dag bde ba skyed pa yin / /
me yis thams cad mdog can te / /
de ni rnam pa bdun du bshad /
dmar dang ser dang dkar nag po / /
ljang dang skya dang nag po'o / /
de rnams la ni gang gsal 'gyur //
snum dang dri ma med de dag /
dri ma can dang rtsub pa dang / /
zhum pa sdug bsngal skyed pa yin / /
mdangs kyis mdog ni zil gyis gnon / /
'od ni kha dog gsal byed yin / /
mdangs kyis nye bar snang ba yin / /
'di ni ring nas snang ba yin / /
'ga' zhig mdangs dang kha dog gi /
mtshan ma'i khyad par med min te / /
mi rnams mtshan ma bzang ngan 'byung / /
dus su mdangs la brtan pa yin / /
gang zhig rkang pa 'drud pa dang / /
phrag pa yo bas 'gro ba dang / /
gang zhig phan zas mang zos kyang / /
rtag tu stobs ni nyams 'gyur na / /
gang zhig nyung zos bshang gci mang / /
mang zos bshang gci nyung ba dang / /
nyung zos bad kan gyis nyen zhing / /
dbugs rings 'byin zhing sa la 'gre / /
gang zhig dbugs rings phyung nas ni / /
thung du rngubs te shugs 'byin dang / /
thung du dbugs 'byin bsnun pa ltar /
shin tu 'dar bar byed pa yang / /
gang zhig lag ngar bskums nas ni /
mgo bo dka' bas 'debs pa dang / /
gang zhig 'phral ba las rdul 'dzag /
tshigs mtshams lhod par gyur pa dang / /
nyams che ba 'am nyam chung gyur pa gang / /
ldang ba'i tshe na mi dran 'gyur / /
gang zhig gan rkyal nyal nas ni / /
rkang pa rnam par bskyod pa dang / /
rtsig pa mal stan la sogs pa / /
gang zhig rtag tu snyes pa dang / /
rgyu med par dgod myongs tshul gyis / /
mchu la ldags par byed pa dang / /
ya mchu ldags par byed pa dang / /
sgra bcas par yang gang byed dang / /
lus mdog nag po ser po dang / /
dmar po'i gzugs brnyan snang ba dang / /
sman pa sman dang kha zas dang / /
bla ma mdza' bshes la sdang gang / /
'di dag thams cad gshin rje yi / /
dbang gyur yin par shes par bya / /
gang zhig drod chung sems g.yengs dang / /
rtag tu mdangs ngan yid mi bde / /
gang zhig gtor ma bya rog la / /
byin yang za bar mi byed dang / /
gang zhig rgyu med yid gzhungs dang / /
mdzes shing lus rgyas dpal thob pa'am / /
de las nyams par gyur pa dag /
de ni gshin rje'i khyim du 'jug /
tha mal par ram nad pa yis / /
gang zhig yon tan skyon rang bzhin / /
snga las gzhan du 'gyur par snang / /
de ni zla drug las mi 'tsho / /
dad dang tshul khrims dran dang sbyin / /
blo gros stobs ni rgyu med par / /
'di drug las ni ldog gyur pa / /
zla ba drug nas 'chi bar 'gyur / /
'gro dang tshig ni smyo ba 'dra / /
'dar rmongs zla ba gcig nas 'chi / /
skra phyi ba na tshor ba med / /
zhag drug nas ni 'chi bar 'gyur / /
gang zhig lkog nad med pa ru / /
mid par kha zas mi chud dang / /
bran g.yog log par byed gyur pa / /
de ni 'chi ba dang 'drar bshad / /
gang zhig rtag tu gnyid log pa'am / /
gnyid med de yang mi 'tsho'o / /
mchi mas gdong ni khebs pa dang / /
rkang pa shin tu rngul ba dang / /
mig ni mi sdug par snang ba / /
gshin rje'i gnas su 'gro bar 'gyur / /
sngon chad dga' ba'i dngos la gang / /
dga' mi 'gyur ba de mi 'tsho / /
gang zhig 'phral du 'gyur ba yin / /
mtshan nyid thams cad snang ba dang / /
'phral du ldog par 'gyur ba dag /
de ni mod la 'chi bar 'gyur / /
rims ni stobs dang ldan pa dang / /
gting du zhen zhing yun ring dang /
bla bcas mgo 'khor dbugs mi bde / /
rid cing skrangs dang me drod nyams / /
tshig mi gsal zhing thogs pa dang / /
mig dmar snying ni gzer ba dang / /
snga dro lud pa skam po 'byung / /
phyi dro de las gzhan du 'gyur / /
bad kan lud par bcas pa dang / /
stobs dang sha ni zad na 'chi / /
khrag dang mkhris pa shin tu dmar / /
yang na gnag pa'am tshon can nam / /
dmar dang ser dang ljang mdog tu / /
khrag gi gzugs ni rab tu snang / /
ba spu'i bu ga nas 'dzag dang / /
lkog ma snying gar gos pa dang / /
gos la ma chags dri ngal / /
shugs byung shin tu mang du 'byung / /
rgad po skya rbab rims thabs skyugs / /
lud pa skrang dang tshad 'khru gsod / /
lud pa dbugs mi bde rims skyugs // /
skom dang tshad 'khru 'or nad dang / /
gcong can sbos dang rtsib logs gzer / /
khrag skyug phrag pa tshan 'chi / /
skyug pa shugs dang ldan pa dang / /
bshang gci dri yod tshon can dang / /
lud pa bshang nag khrag dang bcas / /
dbugs mi bde yun ring na 'chi / /
skom dad nad gzhan gyis nyam smad / /
lce 'byung dran pa stor na 'chi / /
chang nad shin tu grang bas nyen / /
sha zad til mar gdong bskus 'dra / /
gzhang 'brum rkang lag lte ba dang / /
bshang sgo rlig pa'i kha skrangs dang / /
snying ga rtsib logs yan lag na / /
slon bro gzhang rnams rims kyis nyen / /
chad 'khru mcher ba'i dum bu dang / /
sha bkrus pa'am snum nag dang / /
til mar 'o ma mar 'dra yang / /
zho dang rkang zhag chang snying dang / /
glad pa gnag tsha 'dra ba dang / /
sha brdungs chu dang sbrang rtsi dang / /
rab dmar gnag dang snum pa dang / /
rnag 'dra sla ska rnag dang bcas / /
lus zungs sna tshogs 'byung ba dang / /
bshang ba med pa'am che ba 'am / /
'byar bag sbrang ma lta bu'am / /
ri mo can dang tshon can dang / /
gzhang gi gnyer ma phyir 'byung dang / /
sgra can rus tshigs gzer ba dang / /
bshang sgo bye zhing stobs zad dang / /
zas ni nyams 'byung ba dang / /
skom bcas rims dang skyug pa dang / /
lus tsha lto sbos rgyun 'khrus 'chi / /
rde'u 'gags rlig pa skrangs pa dang / /
gcin 'gags nad kyis nyam thag gsod / /
gcin snyi skom dang tsha 'brum bcas / /
sha rul tshad pas 'khru ba 'chi / /
thor nad dang ni snying ga rgyab / /
nu ma phrag pa spyi bor byung / /
tshigs dang rkang pa lag par gnas / /
gcin sri nad can stobs chung dang / /
sha rnams thams cad 'drul ba dang / /
skom dang tsha myos rims btab 'chi / /
me dbal gnad ni 'gags pa dang / /
skyigs bu mgo 'khor dbugs mi bde / /
skran ni rgya cher kun nas zlum / /
sra zhing rus sbal ltar mtho dang / /
rtsa mngon rims btab skyugs pa dang / /
skyigs bu sbos shing zug gzer bcas /
lud pa che ma pa snying 'phar dang / /
tshang 'khru skrang dang dbugs mi bde / /
dmu rdzing bshang gci 'gags pa dang / /
dbugs mi bde skrang skyigs bu dang / /
rims dang mgo 'khor brgyal slon 'khru / /
nyam chung mi ni gsod 'gyur zhing / /
mig skrang ba dang mchan khung dang / /
pags pa rul zhing srab pa dang / /
bkru sman gyis bkrus lto sbos zhing / /
yang dang yang du 'phel ba 'chi / /
skya rbab skrang dang bcas pa dang / /
mig dang sen mo ser por snang / /
snyoms tsha yi ga 'chus dang slon / /
brgyal dang lto sbos tshad 'khru 'chi / /
skrangs nad bla brnan sna tshogs ldan / /
skyes pa rkang gnyis dang por skrangs / /
bud med mgo nas skrangs na 'chi / /
gnyi ga'ang mtshan dang mchan khung skrangs / /
ri mor bcas 'dzag skyugs pa dang / /
rims dang tshad 'khru dbugs mi bde / /
skrangs pa'i tha mar rims tshad 'khru / /
de gnyis gnyis zad mthar skrangs dang / /
lus can nyam chung gyur pa dag / /
skrangs par gyur na 'chi bar 'gyur / /
gang zhig skrangs pa rkang par gnas / /
byin pa'i nywar ni phyin pa dang / /
dpyi yi bar du gnod gyur pa / /
de ni sman pas spang bar bya / /
gang gi gdong lag rkang pa ni / /
lhag par skams par gyur pa'am / /
lus ma gtogs 'di shas cher skrangs / /
de ni zla ba gcig na 'chi / /
me dbal lud pa kha dog nyams / /
rims brgyal yan lag bcag snyam sems / /
mgo 'khor kha skams snying ga na / /
lus snyom tshad pas 'khru ldan spang / /
mdze ni yan lag 'drul ba dang / /
mig dmar skad ni 'gags pa dang / /
drod nyams srin bu rnams kyis gtses / /
skom dang tshad pas 'khru ldan 'chi / /
rlung nad pags pas tshor med byed / /
lus 'dar skrang dang nad kyis gzir / /
dreg nad rmongs shing brgyal ba dang / /
myos dang gnyid che rims mgo rengs / /
yi ga 'chus dang dbugs mi bde / /
'khums shing chu bur rul pa 'dra / /
mgo nad yid 'chus dbugs mi bde / /
rmongs bag la 'khru zhing skom mgo 'khor / /
skad 'gags lus zungs me drod zad / /
lus nyam chung nad kun gsod byed / /
rlung gi nad dang brjed byed dang / /
mdze nad khrag dang dmu rdzing gcong / /
skran can gcin nad ldan pa yis / /
sha zad nad tshabs chung yang sdang / /
sha dang stobs ni shin tu zad / /
nad 'phel yi ga 'chus pa dag /
nad pa gang la snang 'gyur te / /
zla ba phyed dang gnyis na 'chi / /
rlung nad gtun 'dra la 'phel 'gyur zhing / /
mi zad snying ga gnas pa dag /
skom dad kyis ni yongs gdungs pa / /
'phral du srog ni 'phrog par byed / /
rlung nad nywa ni lhod byed cing / /
sna ni yon por 'chus byed pa / /
gang gi 'gram pa zad par snang / /
'phral du srog ni 'phrog pa yin / /
rlung nad lte ba gzhang bar song / /
yang na brla dbrag gnyis na gnas / /
stobs ldan rlung ni nyam chung ba'i / /
gzhang dang snying gar gnas byed pa'am / /
dri ma chu so'i ltag lte ba / /
bkag te nad ni skyed pa dang / /
chu sor gzer bar byed 'gyur la / /
skom dad 'khru bar byed pa dang / /
chu so bshang sgor gnas nas ni / /
rlung ni dbugs mi bde skyed dang / /
rtsib ma'i rtse mo 'degs byed cing / /
snying gar rlung ni brten pa dang / /
mig bgrad 'gyur ba med byed pa / /
'phral du srog ni 'phrog par byed / /
'phral du rims dang tsha bas btab / /
skom dad brgyal dang stobs zad dang / /
tshigs mtshams bral bar gyur pa rnams / /
nye bar 'chi bar 'gyur ba yin / /
nang par gang gi gdong las ni / /
rngul nas shas cher 'dzag 'gyur zhing / /
khar chags rims kyis gdungs pa rnams / /
de yang 'tsho bar dka' ba yin / /
gang gi lus la 'brum phran ni / /
byi ru'i mdog 'dra snang gyur pa / /
byung nas myur du mi snang gyur / /
de ni ring por mi thogs 'chi / /
'brum pa sran chung bshus 'dra zhing / /
de bzhin byi ru'i mdog 'dra ba / /
nang du kha blta tshad 'brum 'dra / /
'brum bus lus ni 'jig byed yin / /
mig ser gdong ser rgyas pa dang / /
mur 'gram gnyis kyi sha zad pa / /
skrag cing lus ni tsha bdag /
gang yin de ni spang bar bya / /
rgyu med phrugs pa dag las rma / /
'phel zhing mched par byed pa dang / /
rlung skyed gang yin na ba med / /
mkhris pa las gyur tsha ba med / /
bad kan las gyur rnag med dang / /
gang zhig nad skyed zug gzer med / /
phye mas khyab dang rnying par snang / /
gang du glo bur dag tu ni / /
rgyal mtshan mdung la sogs gzugs snang / /
rma de thams cad spangs bar bya / /
mtshan par rdol na bshang gcig rlung / /
'byung zhing srin bus gtses pa dang / /
pus mo phan tshun 'byer ba dang / /
rkang pa bteg nas ltung gyur dang / /
yang dang yang du kha bsgyur ba'i / /
nad pa de ni 'tsho mi 'gyur / /
so yis sen mo'i rtse gcod cing / /
sen mos skra'am rtsa gcod dang / /
sa la shing bus 'dri ba dang / /
bong pas bong ba rdeg pa dang / /
spu ldang gcin ni bska ba dang / /
lud pa bskams shing rims kyis 'debs / /
skad cig dgod cing spyugs glu len / /
ma la la rkang bas rdeg pa dang / /
skad cig re res bu gsol / /
nad pa gang yin de mi 'tsho / /
gdong la sme ba ngo khabs dang / /
mdzer skyes so sen thig le chags / /
lto la sna tshogs rtsa snang ba / /
glo bur byung ba de mi 'tsho / /
gyen du dbugs rtseg drod yal zhing / /
brla dbrag gnyis su gzer gyis nyen / /
dpal dang rnam par bral gyur pa / /
blo dang ldan pas yongs su spang / /
gang gi nad ni 'phel 'gyur dang / /
rang bzhin yongs su nyams pa ni / /
gang la 'phral du 'byung gyur pa / /
de ni mod la 'chi bar 'gyur / /
sman pas nad pa gang zhig la / /
sman gyi bya ba byas gyur pa / /
'bad kyang sos par ma gyur na / /
de yi srog ni rnyed par dka' / /
mkhas shing mang du grub pa dang / /
cho ga bzhin du byin gyur yang / /
sman gyi bya ba ma grub gang / /
de la gso ba'i thabs med do / /
gang gis sman ni sbyor ba'i tshe / /
rgyu med par ni phyin ci log / /
mdog dang ro stsogs logs gyur na / /
nad med yin yang de mi 'tsho / /
gang gi gnas su shing bcas med / /
rlung med kyang ni shi 'gyur dang /
nad pa gang gi khyim du ni / /
snod ni shin tu mang po dag /
chag gam lhung bar gyur pa na / /
de yi srog ni rnyed par dga' / /
mi gang nyam chung gyur ba yang / /
glo bur sos par snang 'gyur ba / /
de yi srog kyang ma nges pa / /
yin par rgyun shes bus bshad do / /
nye du mdza' bo rnams kyis ni / /
dris kyang mnyan par mi bya la / /
sman pas smra bar mi bya zhing / /
de yi gso ba'ang khas mi blang / /
gshin rje'i pho nya sha za stsogs / /
gzhan gyis nye bar bsten pa gang / /
sman gyis stobs ni 'joms pas na / /
de phyir de ni yongs su spangs / /
tshe yi rig byed 'bras bu kun / /
tshe shes pa la gnas pa yin / /
de bas 'chi ltas gnas pa kun / /
sman pas 'bad de shes par bya / /
tshe dang bsod nams gnyi ga zad / /
de gnyis zad par ma gyur yang / /
yang ba ni ma spangs pas / /
srog chags rnams ni 'chi bar bshad / /
yan lag brgyad pa'i snying po bsdus pa las /
lus kyi gnas kyi le'u lnga pa'o // //
de nas lus kyi gnas kyi pho nya la stsogs pa bshad par bya'o / /
ya mtshan can dang dge sbyong dang / /
rigs mthun las ni 'grub par bshad / /
de las go bzlog pho nya ni / /
las ni 'grub min rtags su bshad / /
dman dang 'jigs rengs sngangs pa dang / /
rtsub dang bkra mi shis smra dang / /
mtshon cha dbyug thogs mgo reg dang / /
ma ning smar ral pa can / /
bkra mi shis pa'i ming dang ldan / /
sdig las bud med dri ma can / /
mang po nad pa mi sdug dang / /
phreng ba byug pa dmar pos brgyan / /
til mar 'dam bskus gos rnying dang / /
mdog ngan rlan can gos gcig gon / /
bong bu rnga mo ma he zhon / /
shing dang bong ba nyed pa dang / /
ring nas 'bod pa'i pho nya 'ongs / /
sman pas yongs su spangs bar bya / /
bkra mi shis pa sems dang smra / /
gcer bu gcod dang 'jig pa dang / /
mtshun gtor me la bsreg pa dang / /
'chi ba rnams la ster ba dang / /
sar nyal skra bshig skud pa dang / /
ngu dang ma bsdams gnas skabs su / /
sman pa gnas tshe pho nya 'ongs / /
mi ni 'chi bar ston pa yin / /
nad dang mtshan nyid mtshungs ba yi / /
yul lam dus su sman pa gnas / /
bang chen 'bod du 'ongs mthong na / /
nad pa de ni gso mi bya / /
lte ba kha dang sna reg dang / /
skra dang spu dang sen mo so / /
mtshan rgyab nu ma mgrin pa dang / /
lto dang srin lag dag dang ni / /
ras bal phub ma zha nye rtsa / /
rus pa gtun brdung phyags ma rdo / /
zhabs ma gos kyis mtha' ma dang / /
thal ba sol ba kha tshar sogs / /
gzhan yang thog gi zhags pa thogs / /
pho nya de 'dra sngon du mthong / /
'chi ba dag tu ston pa yin / /
de bzhin mtshan phyed nyi ma'i gung / /
thun mtshams dang ni dus tshigs dang / /
tshes drug tshes bzhi tshes dgu dang / /
sgra gcan mjug rings 'char dus stsogs / /
bra nye smin drug skag chu stod / /
gre dang khrums stod snrubs dang ni / /
gong du pho nya nad pa yi / /
mtshan nyid la ni brten pa'i tshig /
mi dge smra dang mi shis mthong / /
der ni sman pa 'gro mi bya / /
dbang bo ma tshang mi ro'am / /
mi rus kyis ni brgyan pa'am / /
chad dang tshig dang nyams chag dang / /
de yi tshig tu smra ba'am / /
ro ni tsha dang drag pa'am / /
dri ni shas cher rul pa'am / /
reg bya rgya cher mi bzad dang / /
gang yang de 'dra gzhan dag ni / /
de kun mdun du smra ba'am / /
yang na de skad smra ba'i tshe / /
pho nya 'ongs par mthong na ni / /
nad pa de ni gso mi bya / /
kyi hud kyi hud cho nges 'debs / /
'od dod mod mo 'gyel sbrid sgra / /
gos dang gdugs dang lham 'jig dang / /
sdug bsngal ba dag mthong ba dang / /
shing chen rgyal mtshan gang ba'i snod / /
chu nang nub par mthong ba dag /
gsod stsogs yid du mi 'ong smra / /
thal ba phyag dar gyis gtor dang /
phyi la sram dang sbrul dang ni / /
spre'us lam ni bcad pa dang / /
'bar ba'i phyogs su ri dgas bya / /
gdug pa sgra ni sgrogs pa dang / /
'bru gnag bu ram dar ba dang / /
lan tshwa chang rnying pags pa dang / /
yungs kar zhag dang 'bru mar dang / /
rtswa dang 'dam bu bud shing dang / /
ma ning mi srun sme sha can / /
rgya dag dang ni rnyi rnams dang / /
slon dang bshang ba gtong ba dang / /
rnag dang mtshan ma ngan pa mthong / /
snying po med dang 'khrig pa spyod / /
ras bal stsogs dang dgra bo mthong / /
mal stan dang ni khyogs la stsogs / /
kha sbub tu ni gnas par mthong / /
nad pa dag dang gzhan dag dang / /
snod stsogs ngan mthong mi shes so / /
skyes pa'i ming can bya g.yon na / /
bud med ming can g.yas 'dug bzang / /
bya dang ri dwags g.yas skor bzang / /
khyi dang wa ni de lta min / /
ri dwags rnams ni zung min shis / /
tsa sha bya rgod khany+dza ri / /
ne+e'u le dang rma bya rnams / /
mthong ba rtag tu shis pa yin / /
'ug pa byi la sbrul mthong ba / /
rnam pa kun tu shis ma yin / /
go da dang ni ri bong sbrul / /
dza ba ka ni ming thos dge / /
mthong dang sgra sgrogs de lta min / /
dred dang spre'u de las bzlog /
'phral ba'i phyogs su 'ja' tshon mthong / /
mi shis rgyab tu mthong na shis / /
me yis gang ba'i snod dag ni / /
chag dang khong stong gnas pa dang / /
nad pa 'chi 'gyur khyim du ni / /
sman pa 'jug par byed pa'i tshe / /
zho stsogs bkra shis 'og nas bshad / /
gang ba'i snod phyir byung mthong dang / /
pho nya la stsogs mi shis mthong / /
de lta'i nad pa spang bar bya / /
de las gzhan par snying rje'i rgyud / /
dag pas 'bad de gso bar bya / /
zho 'bru bu ram shing dang khre / /
sbrang rtsi zhun mar pri yang ku / /
nas thug dngul rdo bum pa dang / /
dril bu mar me chu skyes dang / /
dUr pa nya dang sha rlon dang / /
'bras yos 'bras bu kha zas dang / /
bum pa rin po che yis gang / /
bu mo gzhon dang shing rta dang / /
mi ni mgo 'phang mtho ba dang / /
lha rnams dang ni rgyal po dang / /
gos dkar gon dang me tog dkar / /
khyim dang rnga yab rta dkar mthong / /
dam pa bram ze gtsug tor dung / /
rta babs dang ni g.yung drung dang / /
sa ni brkos par gyur pa dang / /
me ni rab tu 'bar ba dang / /
bza' btung yid du 'ong ba dang / /
mi yis shing rta legs gang dang / /
ba ni be'u dang bcas pa dang / /
rgod ma bud med btsas dang / /
shang shang te'u sha bkra dang / /
ngang pa khu byug rma bya dang / /
sar sa ni sgra snyan sgrogs / /
de bzhin phyugs gcig btags pa dang / /
gdu bu me long yungs kar dang / /
gi wang rnams ni mthong ba dang / /
byug pa dri zhim gyis byugs dang / /
khu ba dkar zhing mngar ba dang / /
khyu mchog de bzhin ba lang rnams / /
rjes su mthun pa'i sgra sgrogs dang / /
ri dwags bya dang mi rnams ni / /
yid 'ong sgra snyan smra ba yi / /
gdugs dang rgyal mtshan pa dan bsgreng / /
mngon par stod par byed pa dang / /
rdza rnga dung dang rnga bo che / /
sgra dang bkra shis sgra sgrogs pa / /
bram ze rig byed 'don pa dang / /
bde ba'i rlung ni rjes mthun rgyu / /
lam dang khyim du 'jug tshe yod / /
nad sos mtshan nyid yin shes bya / /
de ltar pho nya dge bshad nas / /
de 'og rmi lam bshad bya ste / /
rmi lam shi ba'i mi rnams dang / /
lhan cig chang 'thungs khyis drangs gang / /
mi de rim gyis gzugs can gyi / /
'chi bdag gis ni myur khyer 'gyur / /
lus dang gos dang phreng ba dmar / /
bud med rgod pas drangs rmis gang / /
de ni khrag mkhris dag gis 'chi / /
ma he rta phag bong bu dang / /
rnga mo zhon te lho phyogs 'gro / /
de ni gcong chen nad kyis 'chi / /
lcug ma tsher can 'od ma'am / /
ta la snying gar skyes pa rmi / /
gang yin de ni skran gyis 'chi / /
gang zhig me ni mi 'bar la / /
sbyin sreg byed cing mar gyis bskus / /
gcer bur 'dug dang pad+ma ni / /
snying gar byung rmis mdze yis 'chi / /
gang zhig sme sha can lhan cig / /
snum mang 'thungs par rmi bde / /
gcin nad kyis ni 'chi bar 'gyur / /
srin po lhan cig gar byed cing / /
chu la bying rmi smyo byed 'dzin / /
ra ro gar byed shi ba yi / /
mis khyer rmi ba brjed byed 'dzin / /
bong bu rnga mo byi la spre'u / /
seng+ge stag dang khwa dag dang / /
wa 'am mi ro la zhon rmis / /
de ni 'chi bdag khar song yin / /
snum khur sha khu li zos rmis / /
sad nas de 'dra slon 'gyur ba / /
gang yin de ni 'tsho mi 'gyur / /
nyi zla gzas zin rmis mig na / /
nyi ma zla ba lhung ba yi / /
rmi lam mthong na long bar 'gyur / /
spyi bor 'od ma'i lcug stsogs skyes / /
de bzhin bya rog tshang 'cha' dang / /
mgo bo chad par rmis pa dang / /
khwa dang bya rog sogs kyis bskor / /
de bzhin yi dwags sha za mo / /
byad ma sme sha can gyis bskor / /
'od ma'i tshal dang tsher ma dang / /
rtswa yi tshang tshing nang du tshud / /
g.yang sar lhung dang dur khrod nyal / /
phyag dar thal ba'i nang du lhung / /
chu dang 'dam la stsogs par nub / /
chu rgyun gyis ni myur du khyer / /
glu gar dang ni rol mo dang / /
gos dang phreng ba dmar po 'chang / /
lus 'phel na tshod rgas pa dang / /
bag ma len zhing kha spu 'dreg /
zas btsos snum za chang 'thung dang / /
skyugs dang 'khru ba rmi ba dang / /
lcags dang gser dag rnyed pa dang / /
btsong dang rtsod las pham pa dang / /
mchil lham gnyis ni stor ba dang / /
rkang pags lhung ba rmi ba dang / /
shin tu dga' dang rab khros ba'i / /
shi ba'i gnyen gyis spyos pa dang / /
mar me gza' dang skar ma dang / /
so mig lha'i gzugs rnams ni / /
lhung ba'am 'jig pa rmis pa'am / /
ri bo ral par 'gyur pa dang / /
nags tshal 'bar ba'i nang dang ni / /
sdig can khyim du 'jug pa dang / /
ro bsregs pa dang mun par zhugs / /
ma yi mngal du zhugs pa dang / /
brag dang khang pa sar lhung dang / /
de bzhin nya yis mid pa dang / /
chos gos gon pa'i mi srun dang / /
gcer bu dbyug pa thogs pa dang / /
mig dmar kha dog gnag pa ni / /
mthong na nam yang shis yin / /
bud med sdig can gdong gnag dang / /
skra dang sen mo nu ma ring / /
gos dang phreng ba dmar po thogs / /
rmis pa dus mtshan yin par 'dod / /
nad ni stobs dang ldan pa yis / /
yid 'jug bu ga bkag pa'i phyir / /
mi bzad rmi lam mthong 'gyur te / /
nad pa 'chi bar 'gyur pa yin / /
nad med the tshom bcas gyur zhing / /
'ga' zhig thar bar 'gyur pa yin / /
mthong dang thos dang nyams myong dang / /
gsol ba btab dang brtags pa dang / /
'byung bar 'gyur dang nad las byung / /
rmi lam rnam pa bdun du bshad / /
de las dang po'i lnga po dang / /
rang gi rang bzhin nyin mo brjed / /
shin tu ring thung 'bras bu med / /
cha 'dres pa yi rang bzhin can / /
mtshan stong rmi lam 'bras bu ring / /
mthong ba chung ngu byed pa yin / /
nang par mthong dang gnyid ma log / /
mi mthun gtam gyis bar mchod / /
de yi nyin par 'bras chen 'gyur / /
sbyin dang sbyin sreg la stsogs kyis / /
rmi lam 'bras bu chung bar 'gyur / /
gang zhig rmi lam ngan mthong nas / /
slar yang gnas skabs de nyid du / /
rmi lam bzang po mthong gyur na / /
'bras bu bzang po nyid thob 'gyur / /
lha dang bram ze khyu mchog dang / /
ba lang rgyal po mdza' bshes gson / /
skyes bu dam pa grags ldan dang / /
me 'bar ba dang dngas pa'i mtsho / /
bu mo khye'u ser ba dang / /
gos dkar gon zhing mdangs dang ldan / /
skyes bu za dang lus 'bar dang / /
khrag gis lus kun byugs pa dag / /
gang gis mthong bar gyur ba dang / /
gdugs dang sha rlon me long dug / /
sna ma dkar pos gos pa dang / /
mi gtsang gis byugs 'bras bu rnyed / /
ri bo khang bzangs 'bras bcas shing / /
'dzeg dang seng ge glang chen mi / /
rta dang ba lang dag la zhon / /
chu bo mtsho bran rgya mtsho rgal / /
shar dang byang du 'gro ba dang / /
bgrod min 'gro dang shi ba dang / /
nyam nga las thar lha rnams dang / /
pha mas mngon par bstod pa dang / /
ngu dang ltung las ldang ba dang / /
dgra bo pham par byas pa dag /
gang rmis tshe ring nad med dang / /
nor mang po ni rnyed par 'gyur / /
de bzhin nad pa'i g.yog 'khor ni / /
bkra shis cho ga phun sum tshogs / /
dad ldan rjes su mthun pa dang / /
nor mang bsdus par gyur pa dang / /
snying stobs mtshan nyid dang ldan zhing / /
sman pa bram ze stsogs la gus / /
gso dpyad rnams la skyo ba med / /
de ni nad med 'gyur mtshan nyid / /
rtag tu shis pa sdud pa dang / /
bkra mi shis pa rnam par spang / /
'di dag de nyid mthong ba yi / /
drang srong rnams kyis shis par bshad / /
de ltar 'di ni skye dang 'chi / /
mtshan nyid gang phyir bshad pas na / /
de phyir lus kyi gnas yin pas / /
'di ni lus kyi gnas su bshad / /
yan lag brgyad pa'i snying po bsdus pa las /
lus kyi gnas kyi le'u drug pa'o // //
yan lag brgyad pa'i snying po bsdus pa las /
lus kyi gnas te gnas gnyis pa rdzogs so // //
de nas nad thams cad kyi nad gzhi bshad par bya'o / /
de yang rgyun shes kyi bu la stsogs pa drang srong chen po rnams kyis 'di skad ces bshad do / /
nad dang sdig pa rims gnod byed / /
'gyur byed sdug bsngal ma zhu'i skyon / /
zad byed 'tsho dka' mkhun gnod skyed / /
ming gi rnam grangs sgras bshad do / /
nad gzhi sngar byung tshul dang ni / /
de bzhin tshul phyed goms byed dang / /
dkyel gyur shes par byed pa ste / /
nad ni rnam pa lngar shes bya / /
gzhi dang rgyu dang skye mched dang / /
rkyen dang slong bar byed pa'i rgyu / /
rnam grangs kyis ni nad gzhi bshad / /
gang gis sngar byung tshul shes pas / /
nad ni 'byung bar 'dod gyur la / /
bye brag phyed par ma gyur ba / /
nad kyi tshul ni ji bzhin par / /
chung phyir mtshan nyid mi gsal ba'o / /
de nyid gsal ba nyid gyur pa / /
tshul phyed pa zhes bya bar bshad / /
dbyibs dang gsal mngon rtags dang ni / /
mtshan nyid mtshan ma rnams yin no / /
rgyu dang nad dang mi mthun zhing / /
mi mthun pa yi don byed pa'i / /
sman dang zas dang spyod lam rnams / /
nyer bar bsgyur pas bde 'gyur ba / /
nyams brtas byed par shes bya ste / /
de ni goms pa zhes byar bshad / /
de las bzlog pa'i ma goms nad / /
mi 'phrod nad ces bya ba'o / /
gang gis nad ni dkyil gyur pas / /
ji bzhin rjes su 'phel 'gyur zhing / /
nad rnams rdzogs shing mngon gyur pa / /
skyes shing 'ongs pa dkyel gyur yin / /
de ni grangs brtag gtso bo dang / /
stobs dang dus kyis phye ba yin / /
grangs ni ji ltar 'di nyid las / /
rim ni brgyad du bshad pa yin / /
nad rnams spyir ni bsdus pa las / /
cha shas dbye ba brtag pa yin / /
rang dbang gzhan dbang gnyis las ni / /
nad rnams gtso bor bshad pa yin / /
rgyu stsogs ma lus phyogs gcig las / /
stobs ni che chung shes par bya / /
nyin mtshan dus dang zas zos chas / /
nyes pa ji bzhin nad kyi dus / /
de ltar nad gzhi'i don bshad nas / /
de ni rgyas par bshad par bya / /
nad rnams kun gyi nad gzhi ni / /
nad ni 'khrugs par gyur pa yin / /
de ni gnod 'gyur sna tshogs pa / /
bsten pas ldang bar 'gyur bar bshad / /
gsum po'i sbyor ba rnam pa gsum / /
gnod 'gyur sngar ni bshad pa yin / /
kha dang tsha dang bska chung zad / /
rtsub dang bcud med sra ba dang / /
bkag dang nan gyis btsir ba dang / /
mtshan mo mi nyal skad cher smra / /
sbyangs pa'i sbyor drags mya ngan 'jigs / /
sems las drag shul bud med drags / /
so ga nyin mtshan zas zhu'i rjes / /
rlung gi nad ni ldang bar 'gyur / /
mkhris pa tsha dang skyur dang rna / /
lan tshwa bro dang lus tsha dang / /
ston ka nyin phyed mtshan phyed dang / /
tsha ba'i dus su ldang bar 'gyur / /
mngar skyur lan tshwa snum pa dang / /
lci dang bad kan skyed bsil dang / /
'dug dang bde dang gnyid ma zhu / /
nyin par gnyid log brtas drags dang / /
slon stsogs sbyor ba nyes pa dang / /
zos ma thag dang dpyid kyi dus / /
snga dro mtshan stod bad kan ldang / /
'dres pa las ni ldan pa yin / /
thams cad bsten pas 'dus par 'gyur / /
de bzhin gzhan yang 'dren mar zos / /
ma zhu ma snyoms mi 'phrod dang / /
lhag par zos pa la stsogs dang / /
chang dang btung ba nyes pa dang / /
tshod ma skam dang la phug rjen / /
til tshigs sa zhag so ba'i chang / /
sha rul sha skam sha rid rnams / /
de dang de yis nyes gsum skyed / /
de bzhin kha zas sbos pa dang / /
dus tshigs log pa bdun gyi rlung / /
gdon zhugs dug dang dbyig dug zos / /
be'u snabs nad 'khrugs ri rtsar gnas / /
btsas skar la ni gza' zhugs dang / /
log par sbyor ba sna tshogs dang / /
sdig pa'i las la brten pa dang / /
bud med bu btsas log par byung / /
gso ba log par byas las ldang / /
de ltar so so'i nad ldang bas / /
nad kyi gnas su 'gro byed pa / /
rtsa sbubs rnams su phyin pa dang / /
nad rnams lus la myur du skyed / /
yan lag brgyad pa'i snying po bsdus pa las /
nad gzhi'i gnas kyi le'u dang po'o // //
de nas rims nad kyi nad gzhi bshad par bya'o / /
rims ni nad bdag sdig can dang / /
'chi bdag mdangs za 'chi byed yi / /
khros pas myur ba'i mchod sbyin brlag / /
drag po dpral ba'i mig las byung / /
skye dang 'chi tshe rmongs byed pa / /
mi 'phrod sna tshogs bsten las byung / /
mi bzad ming ni sna tshogs pas / /
skye gnas du ma rnams la gnas / /
de ni nad rnams so sor 'dres / /
'dus dang glo bur las brgyad 'gyur / /
de la nad rnams rang rang ni / /
rgyu las 'khrugs te ldang ba yis / /
ma zhu'i gnas su zhugs gyur pa / /
lhan cig gnas nas rtsa sgo bkag / /
zhu ba'i gnas nas me drod ni / /
phyi rol du ni 'byin par byed / /
de dang lhan cig mngon khyab nas / /
lus kun tsha bar byed pa yin / /
yan lag shin tu tsha byed pas / /
rims ni de yis skyed par byed / /
rtsa sgo bkag pas de 'og tu / /
rdul ni mang du mi 'byung ngo / /
de yi sngon tshul sgyid zhan dang / /
nyams mi dga' zhing lus lci la / /
ro mi tshor zhing yi ga 'chus / /
glal 'byung mig 'khrugs mchi mar bcas / /
yan lag na zhing 'ju stobs chung / /
nyam chung gnyid ni che ba dang / /
sbu ldang bya rmyang byed 'dod dang / /
byin pa'i nywa na lus snyom dang / /
phan par bstan pa mi bzod khro / /
skyur dang tsha dang drod la sred / /
kha zas mngar ba la mi dga' / /
byis pa la sdang skom dad che / /
sgra me grang lhags rlung dang chu / /
grib ma nyin mtshan rgyu med par / /
dga' dang mi dga' dag tu byed / /
de rjes rims ni gsal bar 'gyur / /
rims thebs 'byang nye'i tshe nad tshabs / /
chung zhing tshab mi snyoms la / /
yan lag de dang der 'pho zhing / /
na bde dang der g.yo 'gyur / /
rkang pa be+ems po rengs pa dang / /
byin snying na zhing ngal ba dang / /
tshigs rnams bye ba lta bur sems / /
brla dang rked pa na ba dang / /
rgyab ni brdungs pa ltar sems dang / /
lto ba btsir ba snyam sems dang / /
rus pa bcad pa snyam pa dang / /
rtsib ma lhag par na ba dang / /
snying ni btsir snyam sems shing zug / /
brang du btsugs pa lta bur gzer / /
phrag pa brdungs snyam dpung pa ni / /
bcom snyam sems shing sgrog dus na / /
'gram pas kha zas bldad mi nus / /
glal 'byung rna ba sgra dang bcas / /
mur 'gram zug cing mgo bo na / /
lce yis ro ni mi tshor ram / /
yang na kha bska bro bar 'gyur / /
dri ma rnams ni sri ba dang / /
lpags mig kha dang sen mo dang / /
bshang sogs rtsub cing dmar ba dang / /
mchil mang yi ga 'chus sred chung / /
zas mi 'ju zhing rdul mi 'byung / /
gnyid yar mchu dang gre bskam / /
skom dad che zhing lud pa skam / /
lud pa lu zhing skyugs pa skam / /
sems zhum lus kyi ba spu ldang / /
pags pa so dag brtse ba dang / /
rkang lag 'dar zhing sbrid pa thogs / /
mgo 'khor tshig ni bla ba dang / /
drod bag la dga' bya rmyang byed /
rlung gi rims su shes par bya / /
lus kun cig car khyab pa dang / /
bla zhing kha'i ro kha ba dang / /
bsil 'dod kha snar thor bu 'byung / /
mgo 'khor brgyal myos snying mi dga' / /
bshang sla mkhris pa slon pa dang / /
mchil ma khrag bcas sgregs pa skyur / /
thor bu dmar po 'byung ba dang / /
pags pa la stsogs ser rtsa sngo / /
rdul 'byung dbugs ni mnam pa dang / /
skom dad rab che mkhris pa'i rims / /
lhag par yi ga 'chus shing rmongs / /
bu ga 'gags shing rims shugs dal / /
mchil mang kha nang mngar ba bro / /
dang ga lci zhing dbugs mi bde / /
cham btab snying na skyug pa 'byung / /
lud pa lus rengs lpags stsogs skya / /
yan lag thor bu grang mo 'byung / /
snyom zhing lus 'dar bad kan rims / /
rang gi dus su thams cad ni / /
'byung zhing 'phel ba nyid 'gyur ba / /
nad gzhir bshad pa'i mi mthun bsten / /
bsgyur bas bde bar byed pa yin / /
rang rang mtshan ma 'dres pa ni / /
ldan pa'i rims yin gzhan yang ni / /
mgon brgyal slon lus tsha rmongs bag 'gyur / /
gre ba kha skam mi dga' rus tshigs na / /
gnyid mid mgo 'khor spu ldang skom dad che / /
kha glal tshig mang rlung mkhris 'dres pa'i rims / /
tsha med yi ga 'chus shing klad tshigs na / /
cham pa lud pa dbugs mi bde bshang sri / /
khong bsil rmongs bag rab rib mgo 'khor rmya / /
bad kan rlung 'dres rims kyi mtshan ma yin / /
lus rdul rengs dang tsha bsil sor mi gnas / /
skom dad lud pa bad kan mkhris bag 'byung / /
rmongs bag rmya dang kha bro khar dri chags / /
bad kan mkhris pa 'dres pa'i rims kyi rtags / /
kun nas 'byung ba rtags kun ldan / /
'dir yang thang ri tsha ba ldang / /
de bzhin grang dang nyin mo ni / /
gnyid che mtshan mo gnyid med byung ba'am / /
rtag par gnyid 'ong pa'am yang na yar / /
rdul cher 'byung ba'am rdul mi 'byung / /
glu dang gar dang dgod stsogs pa / /
spyod pa ngan pa la 'jug cing / /
mig dmar mchi ma 'dzag dang bcas / /
zhum zhing rdzi ma 'khrugs par snang / /
byin snying rtsib logs na ba dang / /
mgo bo rus tshigs na mgo 'khor / /
rna ba sgra dang nad dang bcas / /
mgul pa gra mas gang snyam sems / /
lce rtsub kun nas bsregs ltar snang / /
lus lci tshigs ni 'bye snyam sems / /
mchil mar khrag mkhris bad kan 'byung / /
mgo bo g.yo zhing skom dad che / /
thor bu 'brum phran mtha' 'khor la / /
dmar zhing gnag pa 'byung bar 'gyur / /
snying na bshang gci sri ba'am / /
yang na nyung ba'am rab mang 'byung / /
kha nang snum zhing nyams stobs chung / /
gcom chung 'gyur zhing bla ba dang / /
nad smin dka' zhing rmugs pa dang / /
rgyun tu gre ba 'dzer ba ni / /
'dus pa'i rims te mngon rmugs byed / /
de ni mdangs 'phrog ces kyang bshad / /
nad kyis bkag cing me drod nyams / /
mtshan ma thams cad rdzogs gyur pa / /
gsor mi rung te de las gzhan / /
gso dka' 'am dbang po ma tshang 'gyur / /
gzhan yang 'dus pa las byung ba / /
gang du mkhris pa logs shig gnas / /
pags pa'am nang grol tsha ba dag /
'debs pa'am tsha ba snga phyis 'byung / /
de bzhin bad kan rlung grang ba / /
de gnyid tsha snga gso dka' yin / /
grang snga der ni mkhris pa yis / /
bad kan gsher ba skam pa dang / /
grang bzhi byes kha sgyur brgyal / /
myos dang skom dad skye bar 'gyur / /
tsha ba snga ma de rjes la / /
rmugs slon mchil mang khod snyom 'gyur / /
glo bur drag shul las byung dang / /
mngon zin byad byas dmod byung bzhi / /
de la smas bcad mes tshig stsogs / /
ngal ba drag shul las byung yin / /
de ni phal cher rlung nad kyis / /
khrag ni gnod cing 'khrugs byas pas / /
na bcas mdog nyams skrang dang bcas / /
zug gzer bcas pa'i rims skyed 'gyur / /
gdon zhugs sman gyi dri dang dug /
khros 'jigs mya ngan gdon las 'byung / /
mngon par zin las byung rims yin / /
'dir gdon rgyu med dgod cing ngu / /
sman gyi dri bskyed brgyal ba dang / /
sbid pa glad nad skrangs par 'gyur / /
dug las brgyal dang tshad par 'khru / /
mdog nag lus tsha snying nad 'byung / /
khros pas lus 'dar glad nad 'gyur / /
mya ngan 'jigs las bla bar 'gyur / /
'dod las mgo 'khor yid 'chus tsha / /
ngo tsha gnyid blo brtan nyams 'gyur / /
gdon la sogs pa 'dus pa'i rims / /
'jig tshogs gsum ni rlung gi rims / /
khro las mkhris pa ldang bar 'gyur / /
dmod pa byad byas las byung gang / /
'dus pa'i rims ni mi bzad pa / /
de ni shin tu bzod dkar bshad / /
de la byad byas sngags kyis ni / /
sbyin sreg byas pa bzhin du byas / /
thog mar sems 'bab de 'og lus / /
de nas thor bu mgo 'khor skom / /
tsha bcas brgyal bas zin gyur ba'i / /
rims ni nyin re bzhin du 'phel / /
de ltar rims ni brgyad du bcas / /
de dag mdor na rnam gnyis te / /
lus dang sems kyi rims dang ni / /
grang dang tsha dang phyi nang gnas / /
rang bzhin dang ni gyur ba dang / /
gsor rung gsor mi rung ba dang / /
smin dang ma smin zhes bya'o / /
lus rims thog mar lus tsha byed / /
sems kyi dang por snying tsha 'gyur / /
rlung dang bad kan cig car ni / /
'byung tshe grang ba'i rims su 'gyur / /
mkhris pa dang ldan tsha ba ste / /
'dres pas 'dres pa'o nang gnas pa / /
rims nad dkyel ni bskyed 'gyur nas / /
nang na na zhing bshang gci sri / /
phyi rol rims ni tsha ba dang / /
phyi rol gnas pa gso bar sla / /
dbyar dang ston dang dpyid dus su / /
rlung stsogs rim 'byung rang bzhin rims / /
gzhan du gyur pa de gso dka' / /
phal cher rlung ni rang bzhin rims / /
yin yang gso bar dka' ba yin / /
dbyar dus rlung nad ldang 'gyur na / /
mkhris pa bad kan ldan rims 'gyur / /
ston ka mkhris bas nad slong ste / /
bad kan de yi grogs byed 'gyur / /
der ni smyung ba byas gyur kyang / /
gnod par 'gyur ba ma yin no / /
bad kan dpyid ldang de yang ni / /
de rjes rlung dang mkhris pa 'byung / /
nyams stobs che zhing nad tshabs chung / /
bla brnan med rims gso bar sla / /
rnam kun 'gyur bzhes bya bar / /
gsor mi rung ba sngar bshad do / /
rims kyi nad tshabs che zhing tsha / /
khong rmya nyam chung gcin mang dang / /
bshang sri kha zas mi 'ju la / /
bkres chung ma smin rims mtshan nyid / /
rims shugs stobs che skom dad che / /
bla zhing mgo 'khor dbugs mi bde / /
bshang gci bder 'byung nad bskyod pa / /
smin par 'gyur pa'i mtshan ma yin / /
ma smin go bzlog mtshan nyid dang / /
zhag bdun smyung byas las smin bshad / /
rims ni nad kyi dus dang ni / /
stobs chung che las rnam lngar bshad / /
phal cher 'dus par gyur ba yi / /
rims su mang du 'gyur bar bshad / /
rgyun dang rtag pa nyin gcig pa / /
nyin gsum pa dang nyin bzhi ba'o / /
lus zungs bshang gci rgyu ba yi / /
bu gnad kyis khyab byas pas / /
lus kun tsha bar gyur nas ni / /
gnod bya stsogs dang mnyam par 'phel / /
stobs che lus lci rkang lag rengs / /
khyad par du ni dngas mar gnas / /
gnyen pos bcos dka' bzod par dka' / /
rgyun gyi rims su 'gyur ba yin / /
de yi drod kyis dri ma dang / /
lus zungs myur du zad par byed / /
de 'og rnam kun lus zungs stsogs / /
dag pa'am ma dag rims kyis ni / /
rlung dang mkhris pa bad kan zhag /
bdun nam bcu'am bcu gnyis gnas / /
phal cher mtshams las mi 'da' bar / /
'tsho ba'am 'chi ba dag tu byed / /
de skad me bzhin 'jug gis bshad / /
ljang sngon gyis ni bshad pa'i gzhung / /
bdun pa nyis bldab gyur ba yin / /
de bzhin dgu dang bcu gcig bldab / /
'di ni nad gzhi gsum gyis tshigs / /
'tsho dang 'chi bar byed pa yin / /
rims dus dag dang ma dag las / /
yun rings dus su gnas pa yin / /
nad rtse zhil ba nyam chung dang / /
kha zas mi 'phrod stsogs bsten pas / /
nad dkyel chung yang gnod bya stsogs / /
brten te stobs che nyid gyur las / /
gnyen por bcas shing 'phel 'bri gnas / /
mi bzad pa ni nyid du 'gyur / /
de rnams kyis ni nad kyi stobs / /
rang gi dus su rims stobs skyed / /
slar yang de dag bcos thabs kyis / /
stobs che chung las ldog par byed / /
nad zad rims ni phrar gyur pa / /
bcud la sogs pa nyid la thim / /
thim pas lus rid sha mdog nyams / /
rmongs bag la sogs de yis skyed / /
nye zhing kha ni bye ba'i phyir / /
dngas ma rgyu ba'i rtsa sgo las / /
lus kun myur du khyab pa ni / /
nad kyis skye bar byed pa yin / /
des na rgyun tu rtag rims 'gyur / /
de las bzlog pa tshul mi 'dra / /
mi snyoms rtsol ba mi mnyam pa / /
bya ba'i dus min mnyam yun ring / /
de ni nyin mtshan lan gnyis ldang / /
gzhan dag nyin re lan re yin / /
phal cher nad ni khrag la brten / /
rtag pa'i rims ni byed par 'gyur / /
de yang nyin mtshan lan gnyis ldang / /
nyin gcig nyin re lan re ldang / /
de ni sha yi rtsa la brten / /
gsum pa tshil gyi rtsa la gnas / /
mkhris pa rlung gnyis spyi nas 'dzin / /
bad kan mkhris gyur sum mdo na / /
rlung dang bad kan rgyab nas 'dzin / /
de ni zhag gcig gis chod yin / /
nyin bzhi pa'i rims nad tshil dang / /
rkang dang rus pa'i nang na gnas / /
gzhan dag tshil nyid la gnas zer / /
de yi nus pa bstan pa ni / /
bad kan gyis ni byin gnyis na / /
rlung gis glad pa na bar byed / /
rus rkang gnyis kar zhugs pa yin / /
nyin bzhi pa ni go bzlog pa'o / /
nyin gsum pas ni nyin gnyis na / /
nyin cig na bar mi byed do / /
nad rnams kyi ni stobs che chung / /
zas dang spyod pa las 'byung zhing / /
de bzhin rims rnams 'byung ba ni / /
yid dang las las skye bar 'gyur / /
nad kyis lus zungs dkrugs gyur pa / /
nad sos nyi tshe zhu bar 'gyur / /
de tshe nad ba dbugs drag rdul / /
mkhun zhing slon byed 'gre ba dang / /
lus 'dar tshig mang tshab dang / /
lus grang bzhin mdog nyams pa dang / /
dran stor rims kyi shugs kyis gzir / /
khros pa'i tshul gyis lta ba dang / /
bshang ba nad dang sgrar bcas pa / /
sla ba shugs drag 'byung ba yin / /
lus ni yang zhing rmya dang rmongs bag tsha ba med / /
kha na thor bu 'byung dang dbang po brtas shing bde / /
yid ni sor gnas rdul sbrid bder 'byung yi ga 'byed / /
mgo bo g.ya' ba rims nad 'byang ba'i mtshan ma yin / /
yan lag brgyad pa'i snying po bsdus pa las / /
nad gzhi'i gnas kyi le'u gnyis pa'o // //
de nas khrag dang mkhris pa dang lud pa'i nad gzhi bshad par bya'o / /
rab dro rab rno tsha dang skyur / /
lan tshwa la sogs tsha ba dang / /
khre rgod ut+pa la yi zas / /
de bcas shin tu bsten drags dang / /
mkhris pa can gyi mkhris nad ni / /
gsher dang khrag rgyas nad du 'gyur / /
de ni phan tshun 'dres gyur bas / /
lus kun khyab par byed par 'gyur / /
mkhris pa khrag las gyur pa dang / /
'dres dang gnod bya las dang gcig / /
mdog dang dri ni rjes mthun pas / /
khrag gi ming du bstan pa yin / /
de ni khrag gnas mchin pa dang / /
mcher pa las ni 'byung bar 'gyur / /
mgo bo lci zhing yi ga 'chus / /
bsil 'dod sgregs pa dud can skyur / /
skyug cing skyugs mdog btsog par snang / /
lud pa dbugs mi bde mgo 'khor / /
khong snyom khrag dmar nya dri bro / /
kha dri mi zhim skad 'gags la / /
mig la stsogs pa'i kha dog ni / /
dmar dang ljang dang ser por snang / /
rmi lam du yang kha dog de / /
'dir ni mthong bar 'gyur ba yin / /
stod du sna mig rna ba kha / /
smad du bshang sgo pho mo'i mtshan / /
ba spu'i bu ga kun las kyang / /
khrag rab rgyas pa 'byung bar 'gyur / /
stod kyi bad kan yin gso sla / /
de ni bkru sman btang bas gso / /
sman mang yod cing mkhris pa yi / /
sman gyi mchog ni bkru sman yin / /
zla la yod pa'i bad kan yang / /
der ni de yis sbyangs byas 'gyur / /
de la sman ni mngar dang bska / /
bad kan dag la phan pa la / /
gang gtogs ngang gis bad kan sel / /
kha dang bska ba smos ci dgos / /
thur du 'byung ba'i rlung yin phyir / /
de ni skyug sman btang bas gso / /
mkhris pa'i sman ni nyung ba yin / /
skyug sman mkhris pa'i sman mchog yin / /
zla la yod pa'i rlung nad kyang / /
de ni de yis zhi mi 'gyur / /
de la ro ni mngar bskol ba / /
'ba' zhig phan par 'gyur ba yin / /
bad kan rlung ni 'dres pa'i nad / /
gnyi gar 'byung ba gso dka' ste / /
bzlog pa'i thabs ni med phyir dang /
sman yang yod pa ma yin no / /
'di las bzlog par bya ba'i thabs / /
sbyang ba'ang yod pa ma yin te / /
sbyangs pas bzlog par bya ba dang / /
sman pas khrag mkhris gso ba yin / /
mkhris pa nye bar zhi ba yang / /
'di las yong ye yod ma yin / /
'dres par gyur ba'i nad la ni / /
thams cad sel ba'i zhi bya phan / /
de la nad dang rjes mthun pa'i / /
gtar ga btab ste brtag par bya / /
bla brnan byung bar gyur pa dag /
'gyur bar shes las rtogs par bya / /
de la lud pa myur gnod byed / /
de phyir de nyid bshad par bya / /
lud pa rlung mkhris bad kan dang / /
glo rdol glo gcong la lngar bshad / /
thams cad ma gsos zad byed 'gyur / /
phyi ma bzhin du stobs chen yin / /
de rnams 'byung bar 'gyur ba'i rtags / /
gre ba g.ya' zhing yi ga 'chus / /
gre nang gra mas gang snyam sems / /
de la thur rgyu'i rlung gnod 'gyur / /
stod du song ste brang du phyin / /
de tshe mgul ba'i nad du zhen / /
mgo ba'i rtsa rnams bkang nas ni / /
de nas yan lag 'degs pa ltar / /
g.yengs byed mig rdol tsam du na / /
rgyab brang rtsib logs na zhing zug /
kha ru 'byung zhing rgyu ba ni / /
lud pa snod chag 'dra'i sgra 'byung / /
nad gzhi'i dbye bas nad kyang ni / /
tha dang shugs dang bcas pa yin / /
nad gang sgra ni mi snyoms pa'i / /
de las lud pa 'byung ba yin / /
rlung nad skyes pa rlung 'khrugs pa / /
brang dang gre ba skam zhing / /
snying brang rtsib logs klad pa gzer / /
rmongs bag khong 'khrugs skad 'gags shing / /
lud pa skam po 'byung byed cing / /
na ba'i shugs drag sgra cher 'byung / /
lus kun brtse bcas bad kan skam / /
'thon par dka' zhing nyung ngu 'byung / /
mkhris pas mig dang bad kan ser / /
kha nang kha zhing rims mgo 'khor / /
khrag mkhris slon zhing skom dad che / /
skad 'gags dud 'dra skyur ba dang / /
lud pa'i shugs kyi rgyun 'byung ba / /
skar mda' 'phro ba lta bur snang / /
bad kan las brang nad tshabs chung / /
mgo lci snying ga gang snyam sems / /
gre bar bskus 'dra snyom par byed / /
cham 'debs zas skyug yi ga 'chus / /
spu rtse lud pa skam pa dang / /
snum zhing dkar ba 'byung bar 'gyur / /
stobs 'gyed la sogs drag shul rnams / /
mi nus bzhin byas de dang des / /
rlung gis brang nang glo dral la / /
mkhris pa rjes 'brangs dkyel gyur pa / /
'khrugs te lud pa lu bar byed / /
de ni bad kan khrag bcas dang / /
ser zhing gnag la skam pa dang / /
ril ril por mnam mang du 'byung / /
'byung tshe gre ba na ba dang / /
brang ni dral ba snyam du sems / /
khab ni rnon pos phug snyam sems / /
gzer gyis 'debs par byed pa dang / /
tshigs 'bye rims dang dbugs mi bde / /
skad 'gags lus 'dar skom dad che / /
phug ron lta bur mkhun 'byin to / /
rtsib logs gzer 'gyur de nas ni / /
rim gyis stobs dang me drod dang / /
nus pa nyams ni 'bri bar 'gyur / /
zad byed kyis gcin khrag dang bcas / /
rgyab dang rkang pa na bar 'gyur / /
gtso bo rlung ni 'khrugs pa yis / /
lus zungs zad byed nad rgyal bo / /
glo gcong gi ni gnas byed cing / /
lud pa lu zhing bad kan 'byung / /
rnag 'dra mnam zhing ser ba dang / /
rul zhing rtsa sngo dmar ba dang / /
rtsib logs bton pa ltar sems shing / /
snying ni ltung bsnyam du byed / /
rgyu med dro dang grang ba 'dod / /
zas mang za zhing nyams stobs zad / /
bzhin ni snum zhing dang bar snang / /
mig ni mdang ldan pa lta sdug 'gyur / /
de nas de las zad byed 'gyur / /
thams cad 'byung bar 'gyur ba yin / /
de ltar glo rdol las byung lud / /
nyam chung lus ni 'jig byed de / /
stobs ldan gso ba brtsam du rung / /
glo gcong las byung de dang 'dra / /
de gnyis gsar byung mgon ldan 'grub / /
nad gzhi tha dad gsum gsor rung / /
gnyis 'dres kun kyang rgan po ni / /
na tshod zad btab 'tsho btsam / /
lud pa yal bar bor ba las / /
dbugs mi bde dang zad byed slon / /
skad 'gags la sogs nad 'byung 'gyur / /
de phyir de ni myur du gso / /
yan lag brgyad pa'i snying po bsdus pa las / /
nad gzhi'i gnas kyi le'u gsum pa'o // //
de nas dbugs mi bde ba dang skyigs bus btab pa'i nad gzhi bshad par bya'o / /
lud pa 'phel ba'am sngar nad gzhi / /
'khrugs las dbugs mi bde 'byung 'gyur / /
ma zhu tshad 'khru slon dug 'thungs / /
skya rbab rims btab las kyang 'byung / /
phran tshegs mun can chad pa dang / /
chen po gyen 'byung rnam pa lnga / /
bad kan gyis ni rgyu lam bkag /
rlung ni sna tshogs khyab par gnas / /
srog dang zas skom rgyu ba'i lam / /
sbu gu nad kyis bkag pas na / /
ma zhu'i gnas nas 'byung ba'i dbugs / /
brang gnas dbugs mi bde bar byed / /
de yi sngon tshul snying rtsib logs / /
gzer zhing srog rlung mi mthun rgyu / /
spos dang mur 'gram na ba yin / /
des ni drag shul 'grangs drags pas / /
bskyod pa'i rngam pa phran tshegs 'gyur / /
de ni rang nyid zhi bar 'gyur / /
rlung gis rtsa sbubs logs rgyu byed / /
bad kan slongs par gyur nas ni / /
klad pa mgul ba'i nang song ste / /
brang dang rtsib logs na bar byed / /
lud pa ngar sgra 'dzer mi dran / /
cham pa mi bzad yi ga 'chus / /
mi bzad shugs ni skyed byed cing / /
dbugs mi bde bde'i shugs kyis / /
srog la gnod 'gyur lud pa'i mthar / /
skad cig bde bar byed pa yin / /
nyal tshe shin tu mi bde la / /
'dug na cung zad bde bar 'gyur / /
mig gdangs 'phral ba'i phyogs nas ni / /
rngul 'dzag shin tu na bas nyen / /
kha skam dbugs ni bstud mar 'byung / /
dro ba 'dod cing 'dar dang bcas / /
char 'bab grang dang ser bus phog /
bad kan bskyed pas rnam par 'phel / /
mun can de ni 'tsho bya tsam / /
nyams ldan gsar du btab gso sla / /
rims dang brgyal las byung gang ba'i / /
sman gyis zhi ste rab mun can / /
dbugs 'chad dbugs 'byin rgyun chad pa'i / /
gnad gcod nad kyis gzir bar byed / /
rngul bcas brgyal dang spos dang bcas / /
lgang pa tsha zhing gcin 'gags byed / /
mig mi sdug cing thur du lta / /
mig gcig dmar zhing dran pa stor / /
kha skam smre zhing skad gdangs dma' / /
gzim dngas nyams shing sems bral ba'o / /
chen por ro cher 'byung zhing / /
sgra che sdur pa drag pa dang / /
bskyod pa bzhin du 'byung 'gyur zhing / /
khyu mchog rgyags pa'i nga ro 'dra / /
shes dang rnam shes rab nyams shing / /
mig 'khrul bzhin ni 'gyur ba dang / /
ro stod zhum par 'gyur ba dang / /
bshang gci 'gags shing skad gsang nyams / /
mgul skam yang dang yang mi dran / /
rna ba mur 'gram klad pa na / /
gyen 'byung dbugs ni ring du 'byin / /
slar ni thur du rngub mi nus / /
bad kan gyis kha rtsa sgo 'gags / /
rlung ni 'khrugs pas gzir 'gyur ba / /
gyen du blta zhing 'khrul byed pas / /
mig ni kun tu lta byed pa / /
gnad rnams 'chad par byed bzhin du / /
skad 'gags smre sngags 'don par byed / /
'di dag ma tshang gsor rung la / /
tshang na nges par srog 'phrog byed / /
dbugs mi bde rgyu sngon tshul dang / /
grangs dang rang bzhin rten gcig yin / /
skyigs bu thas byung phran tshegs dang / /
zung dang chen por 'byung ba dang / /
za bdag dang rnam pa lnga / /
de la rlung gis ring zos dang / /
rtsub tsha sra dang ma goms pa'i / /
zas dang skom gyis btsir gyur pa'i / /
rlung gis skyigs bu nad med dang / /
sgra mi grag cing sbrid 'byung ste / /
gang zhig goms pa'i zas skom gyis / /
zhi 'gyur skyigs bu zas byung yin / /
drag shul gyis rlung cung zad be skyod / /
skyigs bu phra mo 'byung bar 'gyur / /
nam tshong rtsa ba nas 'byung byed / /
de ni shul ngal 'jam pa yin / /
rtsol ba drag po 'phel 'gyur la / /
zas zos tsam gyis dal bar 'gyur / /
zung 'byung tshigs ni ring bal / /
gang zhig zas las 'byung 'gyur ba / /
'ju bar nye ba'i tshe na 'dabs / /
zas zhu zin nas 'phel 'gyur ba'o / /
mgo dang mgul pa 'dar byed cing / /
sbo dang shin tu skom dad skyed / /
bla dang slon dang tshad par 'khru / /
mig gdangs glal ni 'byung bar 'gyur / /
skyigs bu zung 'byung shugs drag la / /
zhu dang bcas par de shes bya / /
skyigs bu chen po 'byung ba'i tshul / /
smin ma mur 'gram gnyis rengs shing / /
mi gnas ma chi 'dzag har bar lta / /
lus rengs tshig ni thogs byed cing / /
dran dang 'du shes 'khrul par byed / /
mid pa'am sbubs ni 'gags byed cing / /
gnad kyi tshogs ni skyod par byed / /
rgyab sgu lus ni khong skem byed / /
rtsa ba che zhing sgra che la / /
nad tshabs che zhing stobs cher 'byung / /
zhu ba'i gnas sam lte 'og nas / /
snga ma 'dra bar gang zhig 'byung / /
de 'dra'i tshul ni bstud mar 'byung / /
glal dang rkang lag bya rmyang byed / /
brag ca zab 'byung zab mo'o / /
de rnams las ni dang po yi / /
gnyis po gso bar bya ba yin / /
tha ma gnyis dang zung 'byung ba / /
mtshan nyid kun rdzogs shugs drag spang / /
'di dag thams cad yun rings bsags / /
rgad po bud med kyis dub dang / /
nad kyis nyam chung zas bcad pa / /
glo rdol nad can spang bar bya / /
nad kun gyis 'chi byed mod kyi / /
skyigs bu dbugs mi bde [(]bltar[,]ltar[)] / /
nad gzhan myur du gsod mi byed / /
'di dag 'chi tshe nges 'byung 'gyur / /
yan lag brgyad pa'i snying po bsdus pa las nad gzhi'i gnas kyi le'u bzhi pa'o // //
de nas glo gcong chen po zad byed kyi le'u bshad par bya'o / /
nad ni du ma rjes 'brang zhing / /
nad mang sngon du 'gro 'gyur la / /
rgyal po zad byed skem byed dang / /
nad kyi rgyal po zhes kyang bshad / /
rgyu skar rnams dang bram ze yi / /
rgyal po'i gcong du sngon gyur cing / /
gang yang nad kyi rgyal por 'gyur / /
de phyir gnod pa'i rgyal por bshad / /
lus dang sman ni zad byed cing / /
zad las 'byung bas zad byed yin / /
drangs stsogs skems pas skem byed yin / /
de rnams de las gsal pas rgyal / /
drag shul bsten dang shugs bkag dang / /
khu chu drangs ma snum zad dang / /
zas skom cho ga dang bral bsten / /
bzhi po 'di dag de yi rgyu / /
de yis rlung dang mkhris pa dang / /
bad kan bslangs nas thams cad du / /
lus kyi tshigs kun la zhugs te / /
de yis rtsa sgo la gnod cing / /
bu ga'i sgo ni bkag pa'am / /
yang na shin tu kha bye 'gyur / /
stod smad thad kar gnas nas ni / /
rang gi nad ni ji bzhin skyed / /
de 'byung 'gyur ba'i sngon tshul ni / /
cham 'debs sbrid pa shin tu mang / /
mchil ma kha nas ro mngar bro / /
lus dang me drod nyam chung byed / /
gzhong snod zas skom la sogs ni / /
gtsang yang mi gtsang nyid du mthong / /
phal cher zas dang skom stsogs la /
sbrang ma sku dang rtsa stsogs 'bab / /
snying 'phar slon bro yi ga 'chus / /
kha zas zos kyang nyams stobs zad / /
lag par lta zhing rkang gdong skrang / /
mig ni shin tu dkar por snang / /
lag ngar dag ni 'jal bar 'dod / /
lus la 'jigs su rung bar mthong / /
bud med chang dang sha la dga' / /
smod dang klad pa 'gebs par byed / /
skra dang sen mo shin tu 'phel / /
rmi lam du ni phye ma leb / /
rtsangs pa sdig sbrul gcan gzan spre'u / /
bya rnams kyis ni gtses par mthong / /
skra rus phub ma thal stsogs kyi / /
phung po la ni 'dzegs pa dang / /
yul dang grong ni stong pa dang / /
chu klung skams par rmi lam mthong / /
skar mda' ri bo ltung ba dang / /
ljon shing rnams ni 'bar ba rmi / /
stod du gnas na cham pas 'debs / /
lud pa lu zhing dbugs mi bde / /
phrag pa spyi bo na ba dang / /
skad 'gags yi ga 'chus par 'gyur / /
smad gnas bshang sla rtug skem byed / /
nang grol nang gnas slon par byed / /
thad kar gnas pas rtsib logs zug /
tshigs la gnas na rims su 'gyur / /
de ltar nad tshul bcu gcig ni / /
gcong chen ldan las 'byung bar 'gyur / /
de rnams kyi ni bla brnan dag /
skad 'gags brang du na ba dang / /
kha glal lus grugs mchil snabs mang / /
drod nyams kha mnam yin shes bya / /
de la rlung gyur klad pa dang / /
rtsib logs zug sha yan lag na / /
skad 'gags mgul pa subs par 'gyur / /
mkhris rgyas rkang lag phrag pa tsha / /
tshad 'khru khrag tu slon pa dang / /
kha mnam rims 'debs myos par 'gyur / /
bad kan las gyur yi ga 'chus / /
slon lud lus dang yan lag lci / /
mchil snabs mang zhing cham pas 'debs / /
dbugs mi bde skad 'gags drod nyams / /
nad kyi me drod nyam chung bas / /
'byar bcas bad kan rgyas gyur nas / /
rtsa sbubs sgo ni 'gags pa dang / /
lus zungs drod ni chung 'gyur bas / /
dngas ma rang gi gnas su ni / /
ma zhu bla brnan de dang de / /
skyed cing sha stsogs mi 'gyur la / /
khrag ni gyen du 'byung bar byed / /
khong pa nyid du zas 'du bas / /
dngas mar 'gyur bar mi byed cing / /
phal cher dri ma nyid 'gyur gyi / /
lus zungs 'phel bar mi byed do / /
dngas ma khrag tu mi 'gyur na / /
shar 'gyur ba lta smos ci dgos / /
zad byed can ni bshang 'phel ba / /
'ba' zhig gis ni gnas par byed / /
mtshan ma chung yang nyam chung zhing / /
nad kyis sman gyi stobs mi bzod / /
spang bya de las gzhan pa ni / /
thams cad ldan yang gso bar bya / /
nad ni sna re 'dus pa dang / /
zad byed tshil las gyur pa drug / /
skad 'gags kyi ni dbye ba yin / /
de las rlung g.yo nyam chung rtsub / /
gre ba gra mas gang snyam byed / /
de la snum dro 'o ma phan / /
mkhris pa las gyur rkan lkog tsha / /
skam zhing smra bar mi nus 'gyur / /
bad kan mgul ba byugs snyam byed / /
skad kyi gsang dma' ngar ngar 'dzer / /
thogs bcas 'gyur ro thams cad kyi / /
mtshan ma thams cad ldan pa yin / /
zad byed las ni drud snyam byed / /
du bas bdugs ltar shin tu na / /
tshil gyur bad kan bdag gnyid can / /
tshig gi brda sprod mi nus 'gyur / /
'dir ni 'dus dang tha mar spang / /
yi ga 'chus pa'i nad rnams ni / /
lce snying gnas pa so so dang / /
'dus pa dang ni yid kyi ni / /
gdung ba las gyur lnga pa yin / /
kha ni bska dang kha mngar bro / /
rlung stsogs gsum dang rim bzhin sbyar / /
kun las gyur pa ro bro med / /
mya ngan khro stsogs nad ji bzhin / /
slon bro nad gzhi sna re kun / /
mi sdug yul las byung lnga pa / /
'di dag stod du rgyu ba'i rlung / /
'khrugs pas nad ni thams cad phul / /
de rnams bslangs na kha tsha bro / /
mchil mang yi ga 'chus sngon byung / /
rlung gyur lte ba rgyab tu zug /
rtsib logs na zhing zas slon nas / /
cung zad 'byung zhing chad pa dang / /
ro bska lbu ba can du skyugs / /
sgregs pa'i sgra bcas mdog gnag la / /
sla zhing 'byung dka' sgra dang bcas / /
lud pa kha skam glad snying na / /
skad 'gags pa dang khong snyom bcas / /
mkhris gyur thal chu 'dra ba la / /
dung kha ljang sngon mdog ser skyug /
khrag bcas ro skyur tsha zhing bro / /
skom dad brgyal tsha brdungs bcas yin / /
bad kan las byung snum bska bsil / /
nal nal bor 'dug dra ba ris / /
ro mngar lan tshwa bro tshabs che / /
chags shing ba spu brtse bar byed / /
gdong skrang kha nang mngar ba bro / /
snyom zhing snying na lud pa can / /
gsum char las byung rtags kun ldan / /
'chi ltas las bshad gang de spang / /
rul dang mi gtsang btsog pa dang / /
skyugs bro mthong dang thos stsogs kyis / /
yid gdung snying la phog gyur slon / /
mi sdug yul las byung ba yin / /
yid mi bde skom srin be'u snabs / /
rlung stsogs nyid la gnas par brtag /
gzer dang 'phar dang snying na ba / /
bye brag tu ni srin bu'i nad / /
srin bu'i snying nad mtshan ma las / /
de ni shes par bya ba yin / /
snying nad nad ni re re 'dus / /
srin bu las gyur rnam lngar bshad / /
rlung gis shin tu zug cing na / /
gas dang bshags pa snyam du sems / /
bcom snyam sems shing skam la rengs / /
snying ga stong snyam zag par byed / /
rgyu med zhum zhing mi dga' la / /
'jigs shing dgra ni mi bzod cing / /
'phar zhing 'gre la gcus snyam byed / /
rmongs bag dbugs thung gnyid chung 'gyur / /
mkhris gyur snyom dang mgo 'khor brgyal / /
tsha rngul snying ga skyur lus snyom / /
mkhris pa skyur ba slon par byed / /
dud pa khar song ser rims 'debs / /
bad kan las byung snying ga rengs / /
khong na rdo bcug lta bur lci / /
drod nyams mchil mang lud pa lu / /
gnyid che snyom rims yi ga 'chus / /
nyes gsum mtshan nyid thams cad ldan / /
srin bus mig ni gnag pa dang / /
mun par zhugs snyom byed snying 'phar / /
lus skam g.ya' zhing bad kan 'dzag /
'di ni rtag tu sog le yis / /
snying la 'drud pa lta bur sems / /
mi bzad nad des myur gsod pas / /
de ni rings par gso bar bya / /
skom dang rlung mkhris bad kan dang / /
'dus pa dngas ma zad pa dang / /
nad 'dres pa las drug tu 'gyur / /
de ltar gyur pa thams cad la / /
rlung mkhris gnyis ni rgyu yin te / /
de 'khrugs lus zungs bsil ba ni / /
skams nas ldang bar 'gyur ba yin / /
lus kun 'dar zhing mgo 'khor tsha / /
skom dang khong tsha rmongs par byed / /
lce drung mgul pa glo ba dang / /
skom dad skom 'thungs rgyu ba'i rtsa / /
skom pas skom dad skye bar 'gyur / /
de rnams kyi ni spyi'i mtshan nyid / /
kha skam skom gyis mi ngoms dang / /
zas la mi dga' skad 'gags dang / /
gre ba lce mchu rtsub mor 'gyur / /
lce 'byin byed cing khong snyom la / /
bla zhing sems ni myos pa dang / /
de bzhin skom gdung nad du 'gyur / /
lus skams rmya zhing 'on pa dang / /
rmongs bag mgo 'khor snying nad de / /
'di lta bu yi nad rnams ni / /
skom pas gdungs las skye bar 'gyur / /
rlung 'gyur khong rmya nyam chung la / /
mur 'gram zug cing klad pa 'khor / /
sna lces dri dang ro mi tshor / /
'on zhing gnyid med nyams stobs zad / /
chu grang 'thungs na skom 'phel 'gyur / /
mkhris pa kha nang ro khyab rgyal / /
mngar por mthong zhing rtag par ni / /
kha skam khong tsha dbugs mnam pa'o / /
bad kan ldang bas skom rgyu'i rtsa / /
bkag pas rlung ni 'khrugs gyur nas / /
de tshe de yis bad kan ni / /
'dam bzhin de yis skem par byed / /
mgul pa gra mas gang snyam sems / /
gnyid che kha nang mngar bar bro / /
lto ba mgo bo tshor ba chung / /
rmongs bag slon gyur yig 'chus / /
lus skam kha zas mi 'ju'o / /
kun las gyur pa rtags kun ldan / /
be'u snabs las gyur kha zas ni / /
mid dka' rlung mkhris las gyur yin / /
tsha bas ngal bas 'phral du na / /
chu grang bsten gyur skom dad che / /
khong par tsha ba bsdus pa yis / /
skom dad de ni mkhris skyes yin / /
gang yang chang drags me drod rno / /
snum zos skyes pa'ang mkhris 'byung yin / /
snum zhing skyur dang lan tshwa'i bag /
zos pas bad kan las skyes 'gyur / /
zad byed las ni skom dad 'gyur / /
dngas ma zad dang mtshan nyid 'dra / /
khong skam gcin nad rims nad stsogs / /
yun rings nad ni rims skom nad / /
gang zhig skom dang mi bzang skyes / /
de ni 'dres las 'byung bar bshad / /
yan lag brgyad pa'i snying po bsdus pa las / /
nad gzhi'i gnas kyi le'u lnga pa'o / /
de nas chang nad kyi nad gzhi bshad par bya'o / /
rno dang drod che rtsub phra skyur / /
nyal po 'dod myur byed dang yang / /
gsal dang dang bar byed par bshad / /
mdangs ni 'di las go bzlog yin / /
dug kyang rno stsogs yin mod kyis / /
sems la gnod par byed pa yin / /
nus pas 'chi bar byed pas na / /
dug ni lhag par mthu che'o / /
chang ni rno stsogs yon tan gyi / /
mdangs kyi yon tan rtul la stsogs / /
bcu po bcu yis 'khrugs byas nas / /
sems ni sgyur bar byed pa yin / /
ra ro dang po gnyis pa yis / /
bag med pa yi gnas la gnas / /
rnam rtog ngan bcom rmongs pa rnams / /
bde ba yin snyam sems par 'gyur / /
'bring dang chen po bar gyi tshe / /
rngul dang mun pa'i rang bzhin can / /
glang chen lcags kyu med pa ltar / /
rmongs pas mi bya ci yang med / /
'di ni kha nam tho'i gnas / /
'di ni tshul khrims 'chal pa'i gzhi / /
'di gcig ngan 'gror 'gro ba'i lam / /
mang po ston par byed pa yin / /
ra ro gsum pa'i tshe na ni / /
sems med par ni ro ltar nyal / /
nyes pa'i bdag nyid shi ba las / /
shin tu ma rungs gnas skabs 'thob / /
chos dang chos min bde dang sdug /
don dang don min phan dang gnod / /
gang la chags pa mi shes pa / /
de la mkhas pas ji ltar bsten / /
chang las myos 'jigs mya ngan dang / /
khro dang srog dang bral ba nas / /
smyo byed myos dang brgyal bar bcas / /
brjed byed bcas pa kun song nad / /
gang du dran pa nyams gcig yod / /
der ni mi dge thams cad 'byung / /
mi 'phrod zas ni zos pas kyang / /
nad dam yang na 'chi bar 'gyur / /
chang ni sde tshan gsum blo ldan / /
ngo tsha stsogs kyang 'jig par byed / /
nyams stobs ldan dang zas zos dang / /
zas cher za dang snum bag za / /
snying stobs lang tshor ldan pa dang / /
rtag tu chang 'thungs de'i rigs skyes / /
tshil dang bad kan shas che la / /
rlung dang mkhris pa shas chung dang / /
me drod che zhing brtan pa rnams / /
shas cher ra ror mi 'gyur ro / /
de las bzlog pa chang dad can / /
khros dang chang rtsub skyur shas che / /
ma zhur bcas dang mnga' 'thung pa / /
gang yin shas cher ra ror 'gyur / /
rlung mkhris bad kan kun las byung / /
chang nad rnam pa bzhir 'gyur ro / /
kun kyang kun las skyes mod kyi / /
shas che ba las ming du btags / /
de rnams kyi ni spyi mtshan nyid / /
rmongs dang snying ni na ba dang / /
'khru zhing rtag tu skom dad che / /
tsha grang rims 'debs yi ga 'chus / /
mgo bo rtsib rus na dang 'dar / /
gnad 'jig ltag pa na ba dang / /
brla rengs rab rib khyer ba dang / /
lud pa dbugs mi bde gnyid med / /
rngul cher 'byung zhing bshang ba 'gags / /
skang zhing sems ni 'khrul pa dang / /
bla zhing slon par byed pa dang / /
mgo 'khor rmi lam ngan mthong ba'o / /
rlung gyur khyad par gnyid mi 'ong / /
dbugs mi bde zhing klad na 'dar / /
rmi lam du ni 'phyan zhing 'phur / /
gshin po rnams dang gtam smra rmi / /
mkhris pas lus tsha skad 'gags dang / /
rmongs bag tshad 'khru skom mgo 'khor / /
lus mdog ljang dang ser ba dang / /
mig dang mkhur tshos dmar bar 'gyur / /
bad kan gyis slon snying na dang / /
gnyid che grang 'dar yan lag lci / /
kun skyes mtshan nyid kun dang ldan / /
chang spangs pa las 'phral du ni / /
mang du 'thungs sam ma goms 'thungs / /
de las 'joms dang lus skam nad / /
rlung las sdug bsngal ldan pa 'byung / /
nyam chung ba la mchog tu 'byung / /
'joms pas bad kan mchil ma mang / /
lkog ma skams shing gnyid rab che / /
sgra drag mi bzod glong bag 'gyur / /
lud skam yan lag mgo rab na / /
snying nad mgul nad rmongs bag dang / /
lud pa skom dad slon rims 'debs / /
gang zhig chang rnams spangs pas ni / /
dbang po thul zhing brtags te byed / /
nam yang de la lus sems kyi / /
skyon rnams 'byung bar mi 'gyur ro / /
rdul dang mun pa mi 'phrod zas / /
mchog tu bsten las nad gsum 'byung / /
dngas ma khrag dang sems rgyu ba'i / /
rtsa sbubs bkag pa las byung ba / /
myos dang brgyal dang kun song nad / /
phyi ma bzhin du stobs rab che / /
'dir myos nad sna re re kun / /
khrag chang dug rnams las kyang 'byung / /
rlung las gtam la chags pa dang / /
mang smra nyung smra spyod pa 'khrul / /
lus ni rtsub gnag dmar ba yi / /
myos pa rlung las skyes pa yin / /
mkhris pa las khro dmar ba dang / /
ser por snang zhing rtsod la dga' / /
bad kan tshig nyung 'brel smra skya / /
sems las che zhing le lo che / /
'dus pa mtshan nyid kun dang ldan / /
khrag las mig dang yan lag rengs / /
mkhris pa'i mtshan nyid ldan pa yin / /
chang gis yan lag skad bskyod 'gyur / /
dug gis 'dar zhing gnyid rab che / /
de ni kun las myos tshabs che / /
khrag stsogs pa yis rlung stsogs pa'i / /
mtshan nyid lhag par shes par bya / /
brgyal ba rlung gi bdag nyid can / /
nam mkha' dmar sngo gnag par ni / /
mthong zhing mun par zhugs snyam sems / /
myur du sangs par byed pa dang / /
snying na 'dar zhing mgo 'khor la / /
skem zhing bzhin mdog dmar nag 'gyur / /
mkhris pas dmar ba'am ser por ni / /
nam mkha' mthong zhing mun 'thibs byed / /
sangs nas rdul dang bcas pa dang / /
tsha skom gdungs pas nyen pa dang / /
'khru zhing kha dog ser dang dmar / /
mig dmar ser bar snang bar 'gyur / /
bad kan gyis ni sprin lta bur / /
nam mkha' mthong zhing mun 'thibs byed / /
rings nas sangs par 'gyur ba dang / /
snying na bcas pas mchil ma mang / /
pags pa rlon pas g.yogs pa bzhin / /
yan lag lci zhing tshor ba chung / /
nyes pa gsum gyi mtshan kun ldan / /
brjed byed gnyis pa lta bu ste / /
myur du 'gyel zhing brgyal 'gyur la / /
'jigs rung spyod pa med pa yin / /
lus can myos dang brgyal ba yis / /
nad la shugs yod gyur kyang ni / /
rang nyid zhi bar 'gyur ba yin / /
kun zhugs sman med par mi zhi / /
nad ni shin tu stobs che la / /
'dus pa las gyur kun zhugs pa / /
srog gi gnas la brten pa yis / /
lus dang ngag yid spyod pa 'phrog /
de yis skyes bu ro dang ni / /
shing dang rtsig pa 'dra bar byed / /
rings par gso bar ma byas na / /
myur du 'chi bar byed pa yin / /
mtsho zab chu srin mang po can / /
chu 'jing 'jug ngogs med par ni / /
kun zhugs pa ni nub byed la / /
mi ni myur du gdon par bya / /
rigs pas brten dang bral ba'i chang 'thungs pas / /
myos dregs khro dang bral ba'i rang bzhin can / /
rang gi dgra bos yongs su 'khyud 'gyur zhing / /
rigs dang mi rigs mnyam par byed par 'gyur / /
stobs dang dus dang yul dang goms pa dang / /
rang bzhin grogs dang na tshod nad rnams ni / /
legs brtags de dang rjes mthun gang zhig 'thung / /
de ni bdud rtsi 'thungs dang mtshungs pa yin / /
yan lag brgyad pa'i snying po bsdus pa las / /
nad gzhi'i gnas kyi le'u drug pa'o // //
de nas gzhang 'brum gyi nad gzhi bshad par bya'o / /
dgra ltar srog chags rnams kyi tshe / /
gzhang 'brum 'byung bas gsod byed pas / /
de phyir bshang ba'i lam 'gegs pas / /
gzhang 'brum zhes ni bshad pa yin / /
nad kyis lpags tshil sha rnams ni / /
gnod byas dbyibs ni sna tshogs pa'i / /
sha yi myu gu gzhang stsogs su / /
skyes de gzhang 'brum yin par bshad / /
lhan cig skyes dang phyis 'byung dang / /
skam dang khrag tu 'dzag pa yi / /
dbye bas mdor na rnam gnyis yin / /
gzhang ni rgyu ma sbom por brten / /
sor ni phyed dang lnga yod do / /
gnyer gsum sor ni phyed dang gnyis / /
rim pa de yi nang ma ni / /
phyir 'phul bar ma sel ba yin / /
de yi phyi rol 'dzum pa yin / /
de yi phyi rol sor gcig kha / /
nas ni phyed dang gnyis kyi tshad / /
de phan chad ni spu skye 'gyur / /
de la lhan cig skyes pa'i rgyu / /
gnyer ma'i sa bon gnod 'gyur nyid / /
gzhang 'brum sa bon gnod pa yang / /
pha mas mi 'phrod zos pa dang / /
sngon las de gnyis dang 'dus pa / /
'khrugs pa las gyur de dag ni / /
gsor mi rung ba nyid du bshad / /
rigs 'byung nad kun de dang 'dra / /
lhan cig skyes pa khyad par du / /
rtsub cing brta bar dka' ba dang / /
nang du kha bltas dkar ba dang / /
bla brnan mi bzod can gso dka' / /
cig shos drug ste nad tha dad / /
'dres dang 'dus pa khrag las 'byung / /
rlung dang bad kan gnyis las skam / /
khrag dang mkhris pa las rlan can / /
nad rnams ldang rgyu sngar bshad pa / /
'khrugs pa de yis khong pa yi / /
me drod nyams shing bshang ba 'phel / /
gzhan yang nyal bo rab drags dang / /
gzhon pas khong dkrugs stan dag ni / /
ma snyoms sra dang tsog pur 'dug /
'jam rtsi'i gce'u sa dang ni / /
rdo dang gos kyis drud pa dang / /
shin tu grang ba'i chus bkrus dang / /
rtag tu 'khru bar byed pa dang / /
bshang dang gci dang 'phyen gyi shugs / /
bkag dang nan gyis btsir ba dang / /
rims dang skran dang tshad par 'khru / /
'or nad skya rbab be snabs kyis / /
skems byas gnod par 'gyur ba yi / /
spyod pa bsten las 'byung bar 'gyur / /
bud med zla grangs ma tshang 'phyil / /
zla ba rdzogs pas gzir las 'byung / /
de 'dra dag dang gzhan yang rlung / /
thur sel 'khrugs pas dri ma ni / /
gzhang gi gnyer mar de gzhag pas / /
de ni mi mngon gyur pas gnas / /
gzhang 'brum 'byung bar 'gyur ba yin / /
de yi sngon tshul me drod nyams / /
brla ni rengs shing na ba dang / /
byin pa'i nywa na mgo 'khor zhing / /
yan lag na zhing mig gnyis skrang / /
bshang ba 'khru ba'am yang ni sri / /
rlung chen nang nas 'khyil ba dang / /
phal cher lte ba'i 'og nas rgyu / /
nad bcas bcad pa lta bur sems / /
dka' bar 'byung zhing sgra can 'byung / /
rgyu ma krul krul zer zhing spos / /
skem zhing sgregs pa mang du 'byung / /
gcin mang bshang nyung yi ga 'chus / /
sgregs pa dud 'drar skyur ba 'byung / /
mgo dang brang dang rgyab tu gzer / /
snyom zhing kha dog nyams pa dang / /
glong bag dbang po nyam chung la / /
khro zhing bsnyen bkur dka' ba dang / /
ma zhu skem nad skya rbab dang / /
dmu rdzing rnams la som nyi skyes / /
gzhang 'brum skye bar gyur ba la / /
'di dag nyid ni 'phel bar 'gyur / /
de yis 'og gi lam bkag pas / /
thur du sel ba'i rlang log ste / /
lus dang dbang po kun gnas pa'i / /
rlung gzhan thams cad 'khrug par byed / /
de bzhin bshang gci mkhris pa dang / /
bad kan lus zungs rten bcas pa / /
'khrugs shing me drod nyams par byed / /
de nas gzhang 'brum nad can la / /
phal cher thams cad nyer 'byung ba / /
skem zhing mchog tu bskyod mi nus / /
stobs zad khong rmya bzhin mdangs nyams / /
lus lhod snying po med 'gyur zhing / /
'bus zos pa yi shing 'dra la / /
bla brnan ma lus dag gis 'debs / /
ji skad bshad pa'i gnad gzir zhing / /
lud pa skam dang skad 'gags dang / /
kha ro mi tshor cham 'debs sbo / /
sgyid sgyur rka lag na zhing slon / /
sbrid pa skrang dang rims nad dang / /
khu ba zad cing rab rib slon / /
rde'u chags nad kyis gzir ba dang / /
skad 'gags zhum la sems khong chud / /
mchil ma mang 'dor yi ga 'chus / /
rus tshigs kun dang snying lte ba / /
gzhang dang sna rtsa gzir dang bcas / /
gzhang nang 'bru ni ma smin btsos / /
khu ba lta bu'i sbyin bag 'dzag /
rtug skam sbyin pa'am sla bar 'gyur / /
smin dang ma smin bar bar 'khru / /
skya zhing ser dang sngon po yi / /
khrag ni sbyin bag 'khru bar 'gyur / /
gzhang 'brum rlung shas che las gyur / /
skam zhing tseg tseg tsha ba dang / /
rnyid cing dmar nag rengs pa dang / /
mi snyoms rtsub cing sra ba dang / /
phan tshun mi 'dra yo ba dang / /
rtse mo rno zhing gas pa dang / /
bim pa rgya shug kha rdzu ra / /
ras bal sa bon dang 'dra zhing / /
la la ka tam me tog 'dra / /
la la yungs kar lta bur skyes / /
mgo dang phrag pa rtsib logs brla / /
chu so dag tu lhag par na / /
sbrid pa sgregs pa bshang ba sri / /
snying 'phar yi ga 'chus pa skyed / /
lud dbugs mi bde me drod nyams / /
rna ba sgra bcas mgo 'khor byed / /
des nyes rtug skam nyung ngu ni / /
sgra bcas ska sla 'dren ma dang / /
na zhing lbu ba 'byar bag can / /
rtug skam tshul gyis 'byung bar 'gyur / /
pags pa sen mo bshang gci dang / /
mig dang gdong ni gnag par 'gyur / /
skran dang mcher pa dmu rdzing dang / /
gtun 'dra de nyid las 'byung 'gyur / /
mkhris shas che las rtse mo ni / /
sngo zhing dmar ser dkar bar snang / /
phra zhing dri mnam khrag sla 'dzag /
srab cing 'jam la lhod pa yin / /
mcher pa'i dum bu ne tso'i lce / /
srin bu pad pa'i mchu 'drar snang / /
tsha zhing gnag la rims dang rngul / /
skom dad yi ga 'chus rmongs skyed / /
bshang dro sla zhing sngo la tsha / /
ser zhing dmar bar 'khru bar 'gyur / /
nas rul nang 'dra pags pa dang / /
sen stsogs sngo ser ljang bar 'gyur / /
bad kan shas che rtsa ba sbom / /
mthug cing nad kyi shugs dal dkar / /
skrang zhing rgyas la snum pa dang / /
'greng zhing snum la lci zhing brtan / /
'byar bag tshor ba chung zhing 'jam / /
g.ya' zhing reg na dga' bar byed / /
ka ri ra ba na sa yi / /
rus pa ba yi nu sor 'dra / /
chu sor zug cing sbo gzhang na / /
lte ba lgang pa bcad snyam sems / /
lud pa dbugs mi bde snying na / /
mchil mang cham 'debs yi ga 'chus / /
gcin sri mgo bo tshor ba med / /
grang ba'i rims ni skyed par byed / /
kha chu 'dzag cing me drod nyams / /
slon zhing ma zhu'i nad kun skyed / /
bshang ba tshil 'dra bad kan mang / /
'khru dang bcas par 'byung bar 'gyur / /
'dzag par mi byed rdol mi byed / /
pags pa la sogs snum zhing dkar / /
'dres las mtshan nyid 'dres pa yin / /
'dus pa mtshan nyid kun dang ldan / /
khrag shas che las gzhang 'brum ni / /
mkhris pa'i mtshan nyid 'dra ba la / /
n+ya gro d+ha yi myu gu 'dra / /
byi ru 'ol ma se mdog 'dra / /
shin tu tsha bro na ba dang / /
bshang ba shugs kyis rab btsir las / /
'phral du khrag ni 'byung ba dang / /
de nyid shin tu 'dzag par 'gyur / /
sbal pa 'dra zhing khrag zad las / /
byung ba'i sdug bsngal gyis nyen 'gyur / /
mdog stobs spro ba nyams pa dang / /
mdangs 'phrog dbang po zhan par 'gyur / /
mung+ga ko dra ba'i phye ma / /
tsa na ka ri ra stsogs pa / /
rtsub dang bshang ba sri bas rlung / /
rang gnas 'khrugs pa stobs ldan pas / /
thur du rgyu ba'i bu ga ni / /
bkag ste smad du rab skams nas / /
bshang ba gci ba 'phyen rnams ni / /
'gags pas nad ni mi bzad skyed / /
de yis khong pa rgyab rtsib logs / /
snying gar nad ni shin tu skyed / /
lto spos gsus pa na ba dang / /
snying gcus rgyu ma bcad snyam sems / /
chu sor shin tu zug pa dang / /
mkhur bar skrang pa 'byung bar 'gyur / /
rlung ni gyen du song gyur na / /
de las slon rims yi ga 'chus / /
snying nad be'u snabs ma zhu dang / /
gcin sri bshang ba 'khru ba dang / /
'on dang rab rib dbugs mi bde / /
mgo na lud pa cham pas 'debs / /
yid kyis 'gyur ba skom dang khrag /
mkhris pa skran dang dmu rdzing stsogs / /
rlung gi nad gtogs de dang de / /
shin tu mi bzad 'byung bar 'gyur / /
gzhang 'brum gyen du 'khyil 'gyur ba / /
'di ni mchog tu gnod byed yin / /
rlung shas che ba'i khong par ni / /
de med par yang 'byung bar 'gyur / /
lhan cig skyes dang nad gsum ldan / /
phugs ma'i gnyer mar gang gnas pa / /
de dag gsor mi rung ba yin / /
me drod stobs che stsogs kyis 'tsho / /
'dres las gyur dang gnyer ma ni / /
bar mar gnas pa gang yin pa / /
lo gcig yan chad lon gyur pa / /
de dag gso dka' yin par bshad / /
phyi rol gnyer mar byung ba dang / /
nad gcig shas che las byung dang / /
skyes nas ring po ma lon gang / /
gzhang 'brum de ni gso ba sla / /
pho mtshan stsogs kyi 'og nas ni / /
rang rang skabs bshad lte bar skyes / /
rta bla ba yi kha 'dra zhing / /
'byung bag can la 'jam pa yin / /
khyab byed kyis ni bad kan bsdus / /
pags pa'i phyi rol thor bur byed / /
mdzer pa 'dra zhing rtsub par gnas / /
pags pa'i mdzer pa yin par shes / /
rlung gis zug cing rtsub par 'gyur / /
mkhris pas gnag la dmar rtsar 'gyur / /
bad kan gyis de snum nyid dang / /
rmen bu'i mdog dang 'dra bar 'gyur / /
blo dang ldan pas myur bar ni / /
'bad de gzhang 'brum gso bar byed / /
de yis gzhang ni myur 'gags nas / /
dmu rdzing nad ni skye bar 'gyur / /
yan lag brgyad pa'i snying po bsdus pa las /
nad gzhi'i gnas kyi le'u bdun pa'o // //
de nas tshad pas 'khru ba dang pho ba'i nad gzhi bshad par bya'o / /
nad gzhi sna re kun dang ni / /
'jigs dang mya ngan las gyur pa'i / /
tshad pas 'khru ba rnam drug yin / /
de ni chu 'thungs drags pa dang / /
sha rid sha skam ma goms pa'i / /
til gyi khu ba ma smin 'bru / /
chang rtsub kha zas tshod ma zin / /
gzhang 'brum snum bag drags pa dang / /
'bu dang shugs ni bkag las 'byung / /
de 'dras rlung ni 'khrugs pa yis / /
chu khams thur du bskyod gyur la / /
de nyid kyis ni me drod nyams / /
de 'og khong pa khyab nas ni / /
bshang ba sla ba nyid du byed / /
de ltar tshad 'khru 'byung bar bshad / /
de yi 'byung 'gyur mtshan ma ni / /
bshang lam snying ga lto bar zug /
lus snyom bshang ba sri ba dang / /
sbo zhing kha zas mi 'ju ba'o / /
de las rlung gyur bshang chur bcas / /
nyung zhig 'byung zhing gzer sgra bcas / /
'gag cing 'byung bar 'gyur ba dang / /
rtsub sla dbu bar bcas pa 'am / /
gong bu yang dang yang du 'byung / /
de bzhin bu ram tshig pa 'dra / /
sbyin bag bcas shing bcad snyam sems / /
kha skam gzhang ni snad pa dang / /
spu langs pa dang 'khru ba yin / /
mkhris pas ser zhing gnag pa dang / /
sngo zhing du ba'i mdog 'dra la / /
khrag bcas shin tu dri mnam pa / /
skom dad brgyal tsha rdul dang bcas / /
gzer bcas gzhang kha tsha dang bcas / /
gzhang khar thor bu 'byung ba yin / /
bad kan las gyur ska ba dang / /
'byar bag dkar zhing nal nal po / /
snum zhing be'u snabs bad kan bcas / /
rgyun du 'khru zhing lci la mnam / /
ska zhing nad rjes 'brang ba dang / /
gnyid che khong snyom yi ga 'chus / /
nyung zad nyung zad 'khru dang bcas / /
ba spu brtse zhing glong bcas dang / /
chu so lto ba gzhang kha lci / /
bshang yang bshang ba ma btang snyam / /
kun skyes mtshan nyid kun dang ldan / /
'jigs pas sems ni 'khrugs gyur pa / /
rlung gis mkhris bcas bshang ba ni / /
sla byed de nas 'khru ba ni / /
tsha zhing sla la 'phyo ba dang / /
mtshan ma rlung mkhris las byung 'dra / /
mya ngan las byung de dang 'dra / /
mdor na tshad 'khru rnam gnyis te / /
ma zhur bcas dang ma zhu med / /
khrag bcas khrag med de las ni / /
dang po bshang gci chur 'bying 'gyur / /
dri mnam lto ni sbo ba dang / /
mkhregs shing mchil snabs shin tu mang / /
smin pa de las bzlog pa yin / /
bad kan smin pa'ang chu nang 'bying / /
gang zhig tshad 'khru 'bad pa ni / /
med des pho ba'i nad du 'gyur / /
me drod nyams par byed pa yi / /
zas bsten pa yis me drod nyams / /
gang zhig zhu nas bshang ba ni / /
be+e'u snabs bcas dang be'u snabs med / /
'khru ba de ni tshad 'khru ste / /
rang bzhin gyis ni myur gsod byed / /
ma zhu kha zas ma zhu dang / /
zhu ba smin pa'ang mi 'khru 'gyur / /
rgyu med yang dang yang sri ba'am / /
rgyu med yang yang sla bar 'byung / /
pho bar ma zhu stsogs shing 'khru / /
yun ring na bar byed pa yin / /
de ni nad sna re re 'dus / /
las byung rnam pa bzhi yin no / /
de yi sngon tshul snyom pa dang / /
ring nas 'ju zhing skyur bag 'byung / /
mchil mang kha yis ro mi tshor / /
rmya snyom skom zhing yi ga 'chus / /
lto sbo slon ni bro ba dang / /
rna ba rgyu ma sgra dang bcas / /
spyi yi mtshan nyid skem pa dang / /
du ba mun dang rims kyis 'debs / /
brgyal zhing mgo na bshang ba 'gags / /
rkang pa lag pa skrangs par 'gyur / /
de la rlung la rkan bskams zhing / /
rab rib rna bar sgra 'byung dang / /
rtsib logs brla dang chu sor na / /
bshang ba yang dang yang du 'byung / /
yang yang sbo zhing gsud pa dang / /
ro rnams kun la brkam pa dang / /
bkres skom rgyu ma bcad snyam sems / /
zas zhu nas ni sbo ba dang / /
zas zos nas ni bde bar 'gyur / /
rlung gi snying nad skran gzhang 'brum / /
mcher pa skya rbab 'byung bar dogs / /
bshang ba 'byung dka' ska slar 'byung / /
de yang be+e snabs sgra can 'byung / /
gzhang na lud pa dbugs mi bde / /
mkhris pa sngo zhing ser ba dang / /
ser po sla bag 'khru bar 'gyur / /
mnam zhing sgregs sgyur snying lkog tsha / /
yi ga 'chus shing skom dad che / /
bad kan las gyur 'ju dka' zhing / /
zas slon yi ga 'chus pa dang / /
khar chags mchil ma mang ba dang / /
lud pa snying nad cham pas 'debs / /
snying ga mer mer por sems shing / /
lto ba tshor ba chung zhing lci / /
sgregs pa dri mnam mngar 'byung snyom / /
bud med mi dga' me drod chung / /
be+e'u snabs bad kan 'dres par 'khru / /
bshang ba lci bar 'byung bar 'gyur / /
rid pa min yang nyams stobs chung / /
kun skyes mtshan nyid 'dren mar ldan / /
ma snyoms la sogs me drod gsum / /
yan lag char phye gang bshad pa / /
de yang pho ba'i nad du 'gyur / /
snyoms pa bde gnas rgyu yin no / /
rlung nad rde'u nad mdze nad dang / /
gcin snyi dmu rdzing mtshan bar rdol / /
gzhang 'brum pho nad ces bya brgyad / /
nad chen gso bar dka' ba yin / /
yan lag brgyad pa'i snying po bsdus pa las / /
nad gzhi'i gnas kyi le'u brgyad pa'o // //
de nas gcin 'gags pa'i nad gzhi bshad par bya'o / /
lgang pa lgang pa'i mgo pho mtshan / /
rked pa rlig pa gzhang kha ni / /
gzhang kha'i rus par brten gyur zhing / /
gcig tu 'brel ba yin par bshad / /
lgang pa kha ni thur bltas kyang / /
gcin 'dzag pa yi rtsa sgo nas / /
rgyun mi 'chad par 'dzag pa yis / /
ngos gnyis nas ni phre'us 'gengs / /
zhugs pa gang yin de yis ni / /
gcin 'gags pa dang gcin snyi ba'i / /
gso dka' gnad la brten pa'i nad / /
nyi shu skyed par byed pa yin / /
lgang pa chu so pho mtshan na / /
cung zad yang dang yang du 'byung / /
sri ba rlung las gyur ba yin / /
mkhris pa las gyur ser tsha na / /
mdog dmar bad kan las gyur pa / /
lgang pa pho mtshan lci zhing skrangs / /
'byar bag ngal gyis 'byung zhing thogs / /
nad kun las byung mtshan kun ldan / /
gang tshe rlung gis lgang pa'i kha / /
bkag pa de tshe gcin mkhris pa / /
bad kan khu chur bcas pa ni / /
rim gyis bskams par byas pa las / /
mi bzad rde'u chags 'gyur te / /
ba lang mkhris par gi wang ltar / /
thams cad bad kan la brten 'gyur / /
'di yi sngon tshul mtshan nyid ni / /
lgang pa sbo zhing de yi ni / /
nye 'khor kun du rab tu na / /
gcin yang lhag par dbre bro zhing / /
gcin 'gags rims 'debs yi ga 'chus / /
spyi yi mtshan nyid lte ba dang / /
lgang mgo lgang pa'i srubs na zhing / /
de yis gcin 'byung sgo bkag pas / /
gcin gyi rgyun ni 'chad cing 'byung / /
de byung zin nas bde bar byed / /
sla zhing ba lang tshil 'dra la / /
de bskyod pa yis khrag tu 'gyur / /
drag shul spyod pas rab tu na / /
de la rlung gyur shin tu na / /
so 'thams sdom zhing lus 'dar la / /
pho mtshan nyed cing lte ba 'tshir / /
rgyun du na zhing 'khun par byed / /
bshang ba 'phyen dang bcas par 'byung / /
gcin gyi thigs pa yang yang 'ong / /
rde'u gnag cing rtsub pa dang / /
chu sor tsher mas gang snyam byed / /
mkhris pas lgang pa tsha ba dang / /
btsos pa snyam byed rab tu dro / /
go bye'i 'bras bu'i dbyibs 'dra la / /
rde'u mdog dmar zhing ser la gnag /
bad kan gyis bsil lci ba dang / /
lgang pa'i nang du zug cing na / /
rde'u che zhing 'jam pa la / /
sbrang rtsi'i mdog gam yang na dkar / /
'di dag byis pa rnams la ni / /
phal cher 'byung bar 'gyur ba yin / /
gnas dang sha ni chung ba'i phyir / /
bzung dang dbyung ba bde ba yin / /
mi chen khu ba las byung rde'u / /
khu ba bkag las 'byung bar 'gyur / /
gnas las 'phos pa phyir ma byung / /
rlig bar gnas pa rlung gis ni / /
bskams nas nye bar bsdus gyur pa / /
de ni khu ba rde'u chags yin / /
lgang par gcin ni sri byed cing / /
tsha zhing skrang bar byed pa yin / /
de ni skyes ma thag tu ni / /
khu ba zhu ste sla bar 'gyur / /
phyogs der mnan na zhu bar byed / /
rde'u gseg ma lta bur gnas / /
rlung gis phye mar bshig gyur pa / /
de 'dir tshul bzhin 'byung zhes bya / /
gcin dang lhan cig phyir 'byung 'gyur / /
lugs bzhin mi 'byung rde'ur chags / /
gcin ni bkag par byas gyur pas / /
rlung gis lgang ba'i kha bkag nas / /
gcin 'gags na zhing g.ya' bar 'gyur / /
lan 'ga' rang gnas las spangs nas / /
lgang pa rgyas te kha che zhing / /
mngal 'dra sbom zhing log par 'dug /
der ni na zhing tsha bar byed / /
'phar zhing gcus pa snyam du sems / /
thigs pa tsam du 'dzag pa dang / /
lgang btsir rgyun ni 'byung bar 'gyur / /
rnam pa gnyis po 'di dag ni / /
rlung gi lgang pa'i nad ces bya / /
gso dka' gnyis pa rlung gi yin / /
mthu chen shin tu gso dka' yin / /
bshang lam de ni ldang pa yi / /
bar na rlung ni brten gyur pa / /
gtun 'dra sra zhing mtho ba dang / /
mi 'gyur gnas byed mdud pa can / /
rlung nad gtun 'dra de sbos bcas / /
bshang gci 'phyen ni 'gags byed yin / /
log rgyu 'khyil bar byed pa yi / /
rlung gis chu sor mi bzad gzer / /
gcin las zhugs te 'khyil byed cing / /
rengs byed lci zhing gcus snyam byed / /
gcin ni nyung shas nyung shas 'byung / /
yang na bshang gci gtong tshe 'byung / /
'di ni rlung nad 'khyil ba yin / /
gcin ni yun rings bkag gyur pa / /
sri zhing 'byung bar mi 'gyur la / /
gcin thon nas ni nad tshabs 'bri / /
gcin bkag pa yis gnod gyur pa / /
gang tshe rlung gis bzlog gyur pa / /
lte ba'i 'og nas lte ba'i bar / /
gcin gyis gang 'gyur de yi tshe / /
rab tu na zhing sbos pa dang / /
zas mi 'ju zhing dri ma 'gags / /
de ni ltor gcin 'gags zhes bya / /
gcin 'byung bu ga 'chus pa'am / /
rlung gis bkag nas gcin nyung 'byung / /
lgang pa mtshan sbubs nor bu ni / /
gnas nas de 'og rim gyis 'dzag / /
nad bcas pa'am nad med pa / /
gcin ni chad dang bcas par 'byung / /
lhag ma lus te mtshan lci yin / /
lgang pa'i kha nang zlum zhing sra / /
cung zhig 'phral du 'byung 'gyur na / /
gcin stsogs rde'u lta bu ni / /
gcin gyi mdud par de bshad do / /
gcin snyoms pa las nyal po byas / /
rlung gis khu ba bskyod gyur pa / /
gnas las bskyod cing gcin btang tshe / /
sngon nam phyi nas thal chu dang / /
mdog 'dra byung bar 'gyur ba yin / /
khu ba 'dres par de bshad do / /
rtsub cing skem la rlung gis ni / /
gang tshe rtug skam nad gyur pa / /
gcin 'byung bu gar song nas ni / /
bshang ba dang 'dres de yi tshe / /
gcin ni bshang ba'i dri can 'byung / /
bshang ba 'gags par de bshad do / /
mkhris pa drag shul kha zas ni / /
rno tsha nyi tshan la sogs kyis / /
'phel zhing rlung ni zhugs gyur pa / /
lgang pa'i nye 'khor tsha zhing na / /
gcin ni ser por 'gyur ba 'am / /
yang na khrag bcas khrag nyid 'byung / /
tsha zhing sril yang yang 'byung / /
de ni tsha rlung zhes byar bshad / /
rtsub cing lus ni rmya ba yi / /
lgang par gnas pa'i mkhris pa rlung / /
gcin zad tsha dang na bar bcas / /
bskyed pa de yang de skad bshad / /
bad kan mkhris pa gnyi ga la / /
rlung gis bskyod par gyur na ni / /
de tshe gcin sri ser ba dang / /
dmar zhing dkar la ska ba 'byung / /
de ni tsha bcas gi wang ngam / /
dung gi phye ma'i mdog 'dra 'am / /
yang na skam zhing mdog kun ldan / /
de ni gcin nyams nad du bshad / /
de ltar gcin 'gags las byung ba'i / /
mtshan nyid rgya cher bshad nas ni / /
de 'og gcin snyi las byung ba'i / /
nad gzhi'i mtshan nyid bshad pa yin / /
yan lag brgyad pa'i snying po bsdus pa las / /
nad gzhi'i gnas kyi le'u dgu pa'o // //
de nas gcin snyi ba za khu'i nad dmigs bshad par bya'o / /
gcin snyi'i nad ni nyi shu ste / /
de las bad kan las gyur bcu / /
mkhris pa las drug rlung gyur bzhi / /
de rnams tshil gcin bad kan skyed / /
zas dang skom gyi tshul las ni / /
phal cher de dag 'byung bar byed / /
mngar dang skyur dang lan tshwa dang / /
lci zhing 'byil la bsil ba dang / /
'bru mar chang dang gsher ba'i sha //
dar ba bu ram bu ram shing / /
gnas gcig stan gcig la rtag gnas / /
mal stan cho gar mi ldan la / /
brten nas gcin snyi'i nad skyed byed / /
bad kan 'khrugs las lgang pa'i gcin / /
snyi 'gyur lus gsher rdul tshil dang / /
sha glongs lgang par brten cing snyi / /
mkhris pas khrag kyang zad byas nas / /
bad kan stsogs zad gcin gnas bskyed / /
rlung 'khrugs pa dang de zad las / /
lus zungs lgang par 'khus te bskyed / /
de byung gso bya 'tsho tsam dang / /
spang bya gcin nad rnam gsum 'gyur / /
mdor na mi mthun bya ba dang / /
nad dmigs chen po nyid kyis 'byung / /
de rnams kyi ni spyi'i mtshan nyid / /
gcin ni rnyog ma can du 'byung / /
gnod dang gnod bya khyad med kyang / /
de dus khyad par nyid dang ni / /
gcin gyi mdog stsogs dbye ba yis / /
gcin snyi'i dbye ba brtag par bya / /
dang zhing mang la dkar zhing bsil / /
dri nga med cing chu 'dra ba / /
gcin snyi chu yi za khu yin / /
cung zad rnyog can sbyin bag can / /
bu ram shing khu lta bur mngar / /
za khu bu ram shing khu yin / /
zhag lon na ni ska bar 'gyur / /
za khu gar po zhes bya'o / /
steng na dngas ma 'og na ska / /
chang 'dra chang gi za khu yin / /
ba sbu ldang zhing 'bras btags 'dra / /
dkar zhing mang 'byung 'bras phye 'dra / /
khu chu 'dra ba'am khu ba 'dres / /
khu ba 'dra ba'i za khu yin / /
gcin ni bye tshigs dri ma can / /
bye ma'i za khu zhes bya'o / /
gcin snyi mang du 'byung zhing bsil / /
mngar ba de bsil za khu yin / /
dal gyis nyung zad nyung zad 'byung / /
bags kyis 'byung ba'i za khu yin / /
kha chu 'dra ba'i nal nal po / /
'byil bag kha chu'i za khu yin / /
dri ro kha dog reg bya ni / /
nas tshig 'khus 'dra nas tshig can / /
za khu sngon po kha dog sngo / /
za khu nag po snag tsha 'dra / /
gcin snyi tsha zhing mdog ser ba / /
de ni skyer pa 'dra ba yin / /
mnam zhing btsod kyi khu ba 'dra / /
btsod kyi za khu zhes bya'o / /
dri nga tsha zhing lan tshwar bcas / /
khrag 'dra khrag gi za khu yin / /
zhag gi za khu zhag dang 'dres / /
zhag nyid gcin du 'byung ba yin / /
rkang 'dres pa'am rkang nyid ni / /
yang dang yang 'byung rkang za khu / /
glang chen myos ltar rgyun du ni / /
gcin shugs dal bar 'byung 'gyur la / /
chu ser bcas shing rnyog bcas 'byung / /
glang chen za khu zhes bya'o / /
sbrang rtsi'i za khu sbrang rtsi 'dra / /
de ni rnam pa gnyis su 'gyur / /
lus zungs zad pas rlung 'khrugs pa'am / /
nad kyis rtsa sbubs bkag ste 'byung / /
nad kyis bkag pa'i mtshan ma dag /
de ni rgyu med par 'byung zhing / /
skad cig zad stong gang 'gyur ba / /
gso bar dka' ba nyid du 'gyur / /
thams cad dus su ma bcos na / /
sbrang rtsi 'dra ba'i za khur 'gyur / /
gang zhig thams cad mngar 'gyur bas / /
phal cher sbrang rtsi'i za khu yin / /
sbrang rtsi'i za khu zhes bya kun / /
mngar ba las ni bshad pa yin / /
zas mi 'ju zhing yi ga 'chus / /
slon lud gnyid che cham pas 'debs / /
bad kan las byung za khu la / /
bla brnan de dag 'byung bar 'gyur / /
pho mtshan lgang par zug pa dang / /
rlig 'bras bye zhing rims kyis 'debs / /
tsha skyur skom dad brgyal dang 'khru / /
mkhris pa las gyur bla brnan yin / /
rlung las skyes pa'i snying 'phar zhing / /
lus 'dar snying na zas la brkam / /
gzer zhing gnyid med skem pa dang / /
lud pa dbugs mi bde ba 'byung / /
kham phor rus sbal 'dra ba can / /
sgu bo me dbal phra mo dang / /
sran chung 'dra dang nyungs kar 'dra / /
bu bcas 'byung dang pi da ri / /
khong 'bras zhes bya'i 'bras 'brum bcu / /
gcin nad ma bcos pa las 'byung / /
tshigs dang gnad dang sha che ba'i / /
srog gi gnas su 'byung bar 'gyur /
mtha' ma mtho zhing dbus ma dma' / /
gnag cing rnag dang nad btsas la / /
dbyibs dang tshad ni kham phor 'dra / /
thor bu kham phor zhes bya'o / /
nang du zug cing na byed la / /
nye 'khor dag tu cher mched cing / /
'jam zhing rus sbal rgyab 'dra ba'i / /
'bras nad rus sbal can zhes bya / /
sra zhing rtsa yi dra ba can / /
snum zhing 'dzag la khyon che ba / /
na zhing nang zug bu ga ni / /
phra mor ldan pa dra ba can / /
nang du zug cing na la rnags / /
rgyab bam lto ba dag tu ni /
thor bu chen po kha dog gnag / /
sku bor 'dug pas sgu bor bshad / /
skyes ma thag tu pags pa tsha / /
shin tu na byed me dbal te / /
dmar zhing gnag la gas pa dang / /
tsha zhing rmugs byed me dbal phra / /
sran chung 'dra ba'i tshad dang dbyibs / /
mnyam pas sran chung can yin no / /
tshad dang dbyibs ni nyungs kar 'dra / /
myur du smin zhing nad tshabs che / /
yungs kar 'dra ba'i 'brum phran gyis / /
yongs su bskor bas chu bur can / /
bu bcas che zhing mang ba la / /
rab phra'i 'brum bus khyab gyur pa'o / /
ldum bu bi da ri ltar ldum / /
sra ba bi da ri zhes bya / /
khong 'bras gzhan du bshad pa yin / /
de la dang po'i 'bras nad gsum / /
bu bcas dang ni bi da ri / /
tshil chen las byung brnag dka' yin / /
gzhan dag mkhris pa shas che zhing / /
tshil chung las byung brnag nus 'gyur / /
de rnams nad shas ji ltar che'i / /
gcin snyi ba yi dbang las 'byung / /
'di dag za khu med par ni / /
gnod gyur tshil las 'byung 'gyur te / /
ji srid dngos po mi snang ba / /
de srid shes par mi 'gyur ro / /
kha dog ljang ba'am dmar ba'i gcin / /
za khu'i sngon tshul med pa yis / /
gcin 'byung gang de za khu min / /
de ni khrag mkhris yin zhes bya / /
lus rdul yan lag mnan zhing lhod pa dang / /
stan dang mal dang gnyid kyi bde la chags / /
snying mig rna ba kha lce byugs snyam byed / /
lus sbom skra dang sen mo ring ba dang / /
bsil bag la dga' gre ba rkan bskams shing / /
kha nang ro mngar rkang mthil lag mthil tsha / /
gang du gcis par grog ma 'du 'gyur ba / /
gcin nad za khu'i tshogs ni phyis 'byung tshul / /
za khu sbrang rtsi'i mdog 'dra 'byil ba dang / /
sbrang rtsi'i ro 'dra ba la gnyis su rtog /
lus brtas bad kan can gyi za khu'am / /
nyes pa zad pas rlung gi bdag can yin / /
sngon tshul bcas pa'i bad mkhris za khu dang / /
gang yang rim gyis rlung nad za khur 'gyur / /
mkhris pa las gyur gang yin gso bar dka' / /
gal te tshil nad chung gyur gso sla / /
yan lag brgyad pa'i snying po bsdus pa las /
nad gzhi'i gnas kyi le'u bcu pa'o // //
de nas khong 'bras dang rgyu rlugs dang skran gyi nad gzhi bshad par bya'o / /
kha zas khengs bu rab tsha dang / /
rtsub dang skam dang tsha 'gyur zos / /
nyal ba'i spyod pa mi bde bas / /
khrag nad skyed 'gyur de dang des / /
pags pa sha tshil rus pa dang / /
khrag dang chu ba chu ba che / /
phyi dang nang du skrangs gyur pa / /
rtsa ba che zhing nad tshabs che / /
zlum po'am 'jong bar gnas pa gang / /
khong 'bras de ni rnam pa drug /
nad dmigs sna re 'dus pa dang / /
khrag dang smas pa las byung ba'o / /
'dir phyi'i yan lag de dang der / /
rab na mdud pa 'dra la mtho / /
nang gi shin tu mi bzad cing / /
gting ring skran ltar sra ba yin / /
grog mkhar lta bur mtho ba dang / /
me dang mtshon ltar myur gsod byed / /
lte ba chu so mchin mcher pa / /
glo dang snying lto brla rtsa dang / /
mkhal ma gnyis sam gzhang du'ang 'byung / /
de la rlung gyur nad tshabs drag /
dmar nag ring zhig lon nas ni / /
'byung zhing smin pa dbyibs mi snyoms / /
ran zhing mgo 'khor spos ba dang / /
g.yo zhing 'pho la sgra dang bcas / /
mkhris gyur zangs ltar dmar rtsa gnag /
skom dad tsha rims rmongs bag skyed / /
ldang zhing smin pa myur ba yin / /
bad kan las skya g.ya' dang bcas / /
slon zhing bsil la sla ba dang / /
glal zhing lci la yi ga 'chus / /
'byung zhing smin pa yun ring thogs / /
'dus pa las gyur 'dren ma yin / /
'dir ni phyi nang gnyis mtshan nyid / /
don gyi dbang las shes par bya / /
'brum bu nag pos khebs shing gnag /
rab tsha na zhing rims kyis 'debs / /
mkhris pa'i rtags ldan phyi 'am nang / /
khrag gyur bud med nyid la 'byung / /
mtshon la stsogs pas smas pa yis / /
rma byung mi 'phrod bsten pa las / /
rma kha'i tsha ba rlung gis phul / /
khrag bcas mkhris pa 'byung bar byed / /
khong 'bras bla brnan nad mang zhing / /
khrag mkhris mtshan nyid can dag byed / /
bla brnan de yi dbye ba yang / /
gnas kyi dbye ba las bshad do / /
lte bar byung na skyigs bu ste / /
chu sor gcin 'gags rnag tu 'gyur / /
mcher pa dbugs mi bde mchin par / /
dbugs 'byung 'gag skom mgo 'khor 'gyur / /
glo bar byung na lkog nad 'gyur / /
snying byung yan lag kun gzir snyam / /
rab rmongs mun sros snyam du byed / /
snying 'phar na bar 'gyur ba yin / /
lto ba rtsib logs phrag pa'i bar / /
na zhing lto sbos 'byung bar 'gyur / /
chu so mdoms bar byung brla na / /
mkhal mar byung na rked pa rgyab / /
rtsib logs su ni na bar 'gyur / /
gzhang du rlung ni thur 'byung 'gags / /
zhu dang ma zhu phyed nyid zhu / /
de dag 'or nad lta bur bshad / /
lte ba yan chad smin khar 'dzag / /
lte ba man chad gzhang du 'dzag //
lte bar gnas pa gnyi gar 'dzag /
khong 'bras kyi ni nad dmigs rnams / /
'dzag las rma ltar shes par bya / /
de las 'dus pa las gyur dang / /
snying dang lte ba chu sor gnas / /
phyi 'am nang du bye ba 'am / /
smin te kha nas 'dzag pa ni / /
nyam chung bla brnan ldan pa spang / /
de bzhin bud med bu btsas pa'am / /
sbrum ma'am nu zho yod pa dang / /
nu zho med pa'i nu ma yi / /
rtsa sgo kha byer phyin gyur nas / /
phyi yi khong 'bras mtshan nyid can / /
skrang zhing srab 'byung bar 'gyur / /
bu mo rnams kyi nu rtsa'i sgo / /
phra bas 'byung bar mi 'gyur ro / /
rlung ni rgyu lam 'gags pas 'khrugs / /
skrang dang gzer ni skyed cing rgyu / /
chu so rlig par phyin pa dang / /
rlig par rgyu ba'i rtsa dag ni / /
btsir nas rlig pa pags pa dag / /
'phel zhing rlig rlugs nyid du phyed / /
rang khrag gcin tshil rgyu ma las / /
rlig rlugs de ni rnam bdun 'gyur / /
rgyu ma gcin skyes pa'am rlung / /
rgyu ma'i dbye ba 'ba' zhig gzhan / /
rlung gyur rkyal pa gang 'dra zhing / /
reg na rtsub cing rgyu med na / /
mkhris gyur u dum+bA ra yi / /
'bras bu smin 'dra tsha dro 'drul / /
bad kan las bsil lci zhing snum / /
g.ya' zhing sra la nad tshabs chung / /
khrag gyur gnag cing 'brum bus khyab / /
mkhris pa'i rlig rlugs mtshan nyid ldan / /
tshil gyur rlig rlugs bad kan 'dra / /
'jam zhing ta la'i 'bras bur mtshungs / /
gcin gnag pa la brten pa rnams / /
gcin las 'bang bar de 'gyur te / /
rkyal pa chu yis gang bltar / /
g.yo 'gyur nad dang bcas shing 'jam / /
gcin 'gags pa dang rlig pa yi / /
'og tu skrang par byed par 'gyur / /
rlung 'khrugs pa yi zas dang ni / /
chu grang la ni rkyal ba dang / /
shugs bkag bcir dang khur dang lam / /
yan lag log par 'chus pa dang / /
rlung 'khrugs pa ni gzhan gyis kyang / /
gang tsho rgyu ma phra mo'i cha / /
rlung gis log par phul 'gyur te / /
rang gi gnas nas thur du bskyod / /
chu so'i tshigs su phyin pa dang / /
de cha mdud pa ltar glo 'gyur / /
yal bar bor na rlig pa cher skye zhing / /
spo shing na la rengs par rlung gis byed / /
rab tu gzir zhing nang na sgra dang bcas / /
gang bar byed cing bcug kyang slar 'byung byed / /
rgyu rlugs 'di ni gso dka' ste / /
rlung gi rlig rlugs 'dra ba yin / /
rtsub cing gnag la dmar pa'i rtsa / /
phra mo'i dra bas khebs pa yin / /
skran brgyad nad ni so so dang / /
'dres dang 'dus pa las gyur dang / /
zla mtshan gyi ni nyes pa yis / /
brgyad pa bud med rnams la 'byung / /
rims dang slon dang tshad 'khru stsogs / /
skyug sman stsogs dang las rnams kyis / /
skem gyur rlung skyes zas za dang / /
bkres te tu grang 'thungs gyur pa'am / /
skem 'thungs rjes la gang zhig ni / /
rkyal dang mchong ba la sogs pa / /
bsten pas lus ni dkrugs byas dang / /
slon mi bro yang skyugs pa dang / /
rlung la sogs pa 'byung ba yi / /
shugs bkag pa 'am btsir pa'am / /
snum ma dang dugs ni ma bsten par / /
sbyang ba'i las ni byas pa dang / /
sbyangs zin myur du tsha ba dang / /
bad kan skyed pa'i zas skom spyad / /
rlung rgyas pa yi nad rnams ni / /
so so'am 'dres pa'am 'khrugs gyur pa'am / /
kun nas khrag dang bcas 'khrugs pas / /
sbubs can la ni brten gyur nas / /
steng 'og lam ni bkag nas su / /
gzer sngon 'gro zhing reg tu rung / /
shin tu mtho zhing mdud pa'i gzugs / /
skran ni skyed par 'gyur ba yin / /
skem pas bad kan mkhris bshang ba'i / /
rgyun srang 'gags par gyur pa yis / /
rlung ni khong par gnas bcas pa / /
rtsub pas sra bar gyur pa yin / /
rang gnas ldang 'gyur rang dbang can / /
gzhan gnas la brten gzhan dbang can / /
gong por gyur pas gzugs med kyang / /
gzugs can ltar gnas skran zhes bya / /
chu so lte ba snying ga dang / /
rtsib logs la ni gnas pa yin / /
rlung las mjing pa klad pa gzer / /
rims 'debs mcher na rgyu ma khrug /
bshang sri khab kyis gtsags snyam na / /
dbugs 'byin yang dang yang mi phyin / /
lus rengs kha ni skam pa dang / /
skem zhing me drod mi snyoms la / /
pags stsogs gnag cing rtsub pa dang / /
rlung skran g.yo ba yin pa'i phyir / /
dbyibs ni brtag par mi mngon zhing / /
gnas 'phel 'bri dang na ba dang / /
grog mas khyab pa lta bur ni / /
skran ni 'gul zhing zug pa yin / /
mkhris las tsha zhing sgregs skyur brgyal / /
'khru zhing lus rngul skom rims 'debs / /
pags pa la sogs ser por snang / /
skran ni reg par mi bzod dang / /
tsha zhing 'bar la dro ba dang / /
rang gi gnas ni sreg snyam byed / /
bad kan slon bag yi ga 'chus / /
me drod nyams shing grang rims 'debs / /
chom pa khong snyom dang ga lci / /
lud pa lu zhing pags stsogs dkar / /
skran phugs ring zhing sra ba dang / /
lci zhing rang gnas brten nad chung / /
phal cher rang gnas 'dug pa dang / /
rang gi dus su nad skyed byed / /
gnyis las byung ba'i skran gsum po / /
mtshan nyid 'dren mar ldan pa yin / /
kun skyes mi bzad na zhing tsha / /
myur smin sra mtho de gso dka' / /
khrag gi skran ni gang yin pa / /
de ni bud med nyid la 'byung / /
zla mtshan dus sam bu gsar btsas / /
yang na mngal gyi nad can gyis / /
bud med rlung skyed bsten gyur pas / /
rlung ni 'khrugs par gyur pa las / /
zla re 'byung bar byed pa yis / /
zla mtshan mngal du bkag pas ni / /
de ni mngal chags 'drar snang zhing / /
mtshan ma gsal bar ston byed de / /
snying 'phar nu 'dzag yid mi bde / /
skem pa la stsogs tshul du snang / /
de nas rim gyis rlung 'dres dang / /
mkhris pa yi ni rgyu yis na / /
rlung dang mkhris pa las byung ba'i / /
skran ni khrag de skyed byed yin / /
na zhing sra la tsha zhing 'khru / /
skom dad rims stsogs bla brnan 'byung / /
nad kyi khrag la brten pas na / /
mngal gnas dag tu lhag par gzer / /
mngal nas dri nga 'dzag pa dang / /
na zhing 'phar la zug par byed / /
mngal chags 'dra yang yan lag med / /
'on kyang skran ni 'gul gzer ldan / /
de nyid der ni gong por gnas / /
lan 'ga' 'gul bar byed pa yin / /
'di ni ltor 'phel mi byed kyi / /
skran nyid 'phel bar byed pa yin / /
rang gi nad gzhi la brten pas / /
des der skran nad thams cad skyed / /
yun rings nas ni smin 'gyur ba'am / /
yang na ma smin khong 'bras kyang / /
nad khrag la ni brten pa'i phyir / /
shin tu myur bar smin par 'gyur / /
de phyir myur du tsha 'gyur bas / /
khong 'bras zhes ni de la bshad / /
nang gnas skran ni chu so dang / /
lto ba mchin pa snying na zhing / /
me drod mdog nyams nyams stobs 'bri / /
shugs ni 'gag par 'gyur ba yin / /
phyi rol de las bzlog pa ste / /
khong pa'i yan lag nad tshabs chung / /
phyogs de'i mdog ni nyams pa dang / /
phyi rol du ni mthong zhing 'phags / /
lto sbo lhag par mi bzad na / /
rgyu ma'i sgra bcas mi bzad na / /
sbo bcas lto ba na ba dang / /
rlung gi nad kyis steng 'og bkag /
de ni hen gyi zhes byar bshad / /
sra zhing gtun 'dra mdud pa can / /
gtun 'dra gyen du mtho bar gnas / /
hen gyi mtshan ldan gtun bu ni / /
'phred gnas de dang tshul 'dra yin / /
zhu ba'i gnas nas gzhang pho mtshan / /
rlung ni mi bzad na zhing rgyu / /
thur du zug pa yin par bshad / /
de las bzlog pa gyen du zug pa'o / /
sgregs pa mang zhing bshang ba 'gags pa dang / /
'grangs za mi nus rgyu ma sgra dang bcas / /
sbo zhing hen langs kha zas 'ju mi nus / /
skran ni nyer 'byung mtshan ma yin par bshad / /
yan lag brgyad pa'i snying po bsdus pa las / /
nad gzhi'i gnas kyi le'u bcu gcig pa'o // //
de nas dmu rdzing gi nad gzhi bshad par bya'o / /
nad kun me drod nyams las skye / /
lhag par dmu rdzing nad skye zhing / /
ma zhu dri ma can gyi zas / /
dri ma stsogs las skye bar 'gyur / /
nad kyis chu ni rgyu ba'i rtsa / /
steng dang 'og tu bkag nas ni / /
srog dang thur sel la gnod de / /
pags pa sha yi bar gnas nad / /
lto ba bkang ste dmu rdzing skyed / /
de yang rnam pa brgyad 'gyur te / /
nad gzhi tha dad 'dus mcher pa / /
dri ma 'gags dang rgyu rdol dang / /
des gzir rkan dang mchu bskams shing / /
rkang pa lag pa gsus pa skrang / /
spyod pa kha zas nyams stobs 'bri / /
skem zhing gsus pa cher skyes la / /
mi ni yi dags gzugs can 'gyur / /
de ni 'byung 'gyur mtshan ma dag /
bkres pa med cing zas kun ni / /
ring nas tsha zhing skyur bcas 'ju / /
'ju dang mi 'ju mi shes la / /
'grangs par za yang mi nus shing / /
stobs ni rtag tu zad par 'gyur / /
cung zad bskyod kyang dbugs mi bde / /
bshang ba 'phel zhing 'gags par byed / /
rkang pa gnyis su cung zad skrang / /
chu sor na zhing zas yang ba / /
cung zad zos kyang gsus pa rgyas / /
rtsa rgyas lto ba'i gnyer ma 'jig /
dmu rdzing nad ni thams cad la / /
snyom zhing nyam chung 'gyur ba dang / /
dri ma sri zhing me drod chung / /
tsha zhing skrang la gsus pa sbo / /
mjug tu chu ni 'byung bar 'gyur / /
thams cad chu med par du smug /
skrang med khur ltar lci ma yin / /
rtsa dra'i skar khung ris kyis khebs / /
rtag tu sgra ni 'ur 'ur zer / /
rlung gis lte ba rgyu mar zhugs / /
shugs skyed na ni 'jig par 'gyur / /
snying ga lte ba rked pa dang / /
gzhang dang chu son bar byed / /
rlung ni sgra dang bcas par rgyu / /
bshang ba 'gag cing gci ba nyung / /
me drod chung min skam pa min / /
khar ni ro bro med pa yin / /
de la rlung gi dmu rdzing ni / /
rkang lag rlig pa lto ba skrang / /
lto ba rtsib logs [(]rkad [,]rked [)]rgyab na / /
tshigs rnams bye ba snyam du sems / /
lud pa skams shing yan lag snyom / /
ro smad lci zhing bshang gci 'gag /
pags pa la stsogs gnag la smug /
glo bur du ni 'phel zhing 'bri / /
gsus par zug cing na ba dang / /
rtsa bran nag pos khyab cing rgyas / /
brdabs na rkyal pa dbugs kyis ni / /
gang ba lta bu'i sgra dang ldan / /
'dir rlung nad dang sgrar bcas pas / /
thams cad du ni rgyu bar byed / /
mkhris pa'i dmu rdzing rims 'debs rgyas / /
lus tsha skom dang kha ro kha / /
mgo 'khor tshad 'khru pags pa stsogs / /
ser zhing gsus pa'i mdog rtsa sngo / /
rtsa ni dmar ser dag gis khyab / /
rdul dang tsha bar bcas pas sreg /
dad 'byung reg na 'jam pa dang / /
myur du smin zhing nyer gdung 'gyur / /
bad kan dmu rdzing lhu tshigs na / /
tshor ba med cing skrangs la lci / /
gnyid che slon zhing yi ga 'chus / /
lud pa dbugs mi bde pags stsogs / /
sra zhing lto ba mkhrang la snum / /
rtsa yi ri mos khyab cing che / /
ring nas 'phel zhing sra ba dang / /
reg na grang zhing gsus pa lci / /
nad gsum 'khrugs pa de dang de / /
bud med kyis byin dri ma rdul / /
dbyig dug dug stsogs kyis gnod 'gyur / /
khrag bcas dri ma bsags pa ni / /
ltor song gnod pa skyed byed de / /
kha skom mgo 'khor brgyal bcas pa'i / /
rtags gsum ldan pa'i dmu rdzing skyed / /
myur du smin zhing mi bzad na / /
de ni grang dang rlung dang char / /
phrad pas shin tu gnod par 'gyur / /
mang du zos pas bskyod pa dang / /
bzhon pa drag tu 'gro ba dang / /
las lam nyal po drags pas dub / /
skyug sman drags dang nad kyis skem / /
g.yon logs gnas pa'i mcher pa ni / /
gnas las 'phos te 'phel ba dang / /
yang na dngas ma stsogs pas khrag /
rgyas byas de ni 'phel gyur dang / /
de nas gtun bu bzhin rab sra / /
de nas rus sbal rgyab 'dra bar / /
rim gyis 'phel bar 'gyur nas ni / /
lto bar dmu rdzing chags par byed / /
lud pa dbugs mi bde skom dad / /
kha yis ro ni mi tshor zhing / /
lci zhing na la rims kyis 'debs / /
sha mdog skya zhing mi sdug la / /
brgyal zhing slon par byed pa dang / /
tsha zhing myos dang ldan par 'gyur / /
rtsa mdog dmar ba'am mi sdug pa'am / /
sngo zhing ser la ri mor bcas / /
de la rim gyis nad rnams ni / /
bshang 'gags nad dang lto sbos dang / /
rmongs bag skom tsha rims kyis 'debs / /
lus lci lto sra yi ga 'chus / /
mcher pa lta bur mchin g.yas logs / /
gnas 'phos dmu rdzing skyed ces bya / /
bya sgro spu dang bcas pa'i zas / /
zos pas bshang lam gnas 'gags te / /
gzhang 'brum dang ni rtug skam dang / /
rgyu mar chags pa'i zas kyis kyang / /
thur du sel ba'i rlung 'khrugs te / /
bshang bas bad mkhris bkag nas ni / /
lto bar dmu rdzing chags par byed / /
des ni tsha skom rims sbrid 'byung / /
lud pa dbugs mi bde brla na / /
klad snying lte ba gzhang kha na / /
dri ma 'gags slon yi ga 'chus / /
lto bar rlung ni 'khyims par byed / /
brtan zhing rtsa ni sngo la smug /
rtsa ris snang ba'am mi snang 'gyur / /
phal cher lte ba'i 'og tu ni / /
ba lang mjug 'dra 'byung bar 'gyur / /
rus stsogs zug rngur bcas pa'i zas / /
zos sam shin tu drag zos pa / /
rgyu ma rdol lam gas gyur nas / /
bu ga de nas ma zhu bar / /
phyir 'dzag bshang lam las 'byung zhing / /
bshang bcas nyung shas nyung shas ni / /
sha rul lta bur mnam pa ni / /
sbyin bag dmar ser 'byung bar 'gyur / /
lhag ma yis ni lto ba 'gengs / /
dmu rdzing mi bzad skye bar 'gyur / /
de ni lte ba man chad rgyas / /
chus gang lta bur myur du 'gyur / /
nad kyi tshul ni shas cher ldan / /
dbugs mi bde skom mgo 'khor khyab / /
rgyu rdol dmu rdzing zhes bshad de / /
gzhan dag rgyu ma 'dzag ces zer / /
snum 'thungs la sogs byas nas ni / /
'phral du chu grang 'thungs pa'am / /
me drod bri ba'am ha cang ni / /
skom pas chu 'thung drags pa'am / /
rlung dang bad kan 'khrugs chur 'dres / /
chu yi lam ni bkag gyur pas / /
de nyid gnas der 'phel bar 'gyur / /
de 'og dmu rdzing gyur pa yin / /
de nas dmu rdzing de las ni / /
skom dad rkub tu chu 'dzag bcas / /
dbugs mi bde lud yi ga 'chus / /
sna tshogs mdog ldan rtsa yis khyab / /
rkyal pa chus gang reg pa 'dra / /
bskyod na sgra grag lus 'dar la / /
dmu rdzing chen pos cha zhing snum / /
brtan zhing de ni lte ba zlum / /
thams cad yal bar bor na ni / /
nad ni rang gnas las 'phos te / /
smin pas sla zhing zag 'gyur ba / /
tshigs dang rtsa sgo las kyang 'dzag /
phyi yi rtsa sgo nas rngul 'byung / /
'gags nas thad kar 'khyil zhing gnas / /
chu de nyid ni 'phel 'gyur zhing / /
sbyin bag gyur na de tshe ni / /
lto ba lci zhing sra la zlum / /
brdabs na sgra ni mi 'byung zhing / /
mdog 'jam rtsa ris mi snang la / /
lto ba dang ni rgyab tu 'gro / /
de rjes chu yi dmu rdzing skye / /
lto ba 'phel zhing de las lhag /
rtsa nub gyur pa'i dmu chu ni / /
dmu rdzing bshad pa'i mtshan nyid ldan / /
rlung dang mkhris pa bad kan mcher / /
'dus pa'i chu yi dmu rdzing rnams / /
phyi ma bzhin du gso ba dka' / /
gzhan dag phal cher zla phyed gsod / /
thams cad chur gyur 'chi ltas le'u / /
las bshad bla brnan ldan pa'ang gsod / /
skyes nas dmu rdzing gyur pa dag /
phal cher gso bar dka' bar bshad / /
stobs ldan chur ni ma gyur zhing / /
gsar du byung ba 'bad pas gso / /
yan lag brgyad pa'i snying po bsdus pa las /
nad gzhi'i gnas kyi le'u bcu gnyis pa'o // //
de nas skya rbab dang 'or nad dang me dbal gyi nad gzhi bshad par bya'o / /
ji skad bshad pa'i nad 'khrugs pas / /
mkhris pa lhag par ldang 'gyur la / /
de la rlung ni stobs che bas / /
snying la gnas pa'i mkhris pa ni / /
gtor te rtsa chen bcu'i nang bkram / /
lus kun la ni khyab gyur pas / /
bad kan pags pa sha khrag la / /
gnod byas bar du gnas nas ni / /
sha dang pags pa de dag las / /
pags mdog tha dad dkar ba dang / /
ser zhing ljang sngon byed par 'gyur / /
de las skya ba'i shas che bas / /
de phyir skya rbab nad ces bshad / /
nad des lus ni lci ba dang / /
lus zungs rnams ni lhod pa dang / /
mdangs kyi yon tan zad gyur zhing / /
de las khrag dang tshil chung ste / /
snying po med cing dbang po lhong / /
yan lag brdungs pa snyam byed cing / /
snying ni zag pa snyam du sems / /
mig phugs skrang zhing nyams la na / /
mchil mang skad gsang dma' ba dang / /
zas mi 'dod cing grang mi bzod / /
spu 'byi me drod nyams pa dang / /
ro smad 'bying zhing rims kyis 'debs / /
dbugs mi bde zhing rna sgra 'bod / /
mgo 'khor ngal bar byed pa yin / /
de ni nad gzhi tha dad 'dus / /
sa zhag zos las rnam lnga 'gyur / /
'di yi sngon tshul snying 'phar zhing / /
pags pa rtsub par gyur pa dang / /
yi ga 'chus shing gcin mdog ser / /
rngul med khong pa'i me drod chung / /
lus rmya ngal bar byed pa yin / /
de la rlung gyur lus na zug /
rtsa sen mig dang bshang gci rnams / /
mdog nag rtsub la 'dar ba dang / /
skrang sbo kha yis ro mi tshor / /
rtug skam rtsib logs klad pa na / /
mkhris las rtsa dang sen mo stsogs / /
ljang sngon rims 'debs mun 'thibs byed / /
skom dang rngul brgyal bsil ba 'dod / /
lus mnam kha nang kha ba dang / /
'khru zhing sgregs pa skyur la tsha / /
bad kan rtsa stsogs dkar ba dang / /
glongs shing kha nang lan tshwa bro / /
ba spu ldang zhing skad 'gags la / /
lud pa lu zhing slon par byed / /
'dus gyur mtshan ma 'dres brnag dka' / /
sa zhag bska bas rlung skyed la / /
tsha bro mkhris pa mngar bad kan / /
dngas ma la sogs gnod 'gyur zhing / /
rtsub pas zas zos rtsub gyur nas / /
zhu bas rtsa sbubs 'gags byas te / /
snga ma bzhin du skya rbab skyed / /
de nas lte ba rkang pa dang / /
kha dang pho mtshan skrang par byed / /
bshang ba srin bu dang bcas 'khru / /
bad kan khrag dang bcas pa 'byung / /
gang zhig skya rbab nad kyis btab / /
de yis mkhris skyed zas zos pas / /
khong pa yan lag gnas mkhris gnas / /
bshang khrag bsregs te mig ser skyed / /
des ni mig dang pags pa gdong / /
bshang gci sen mo kha dog ser / /
lus tsha skom dang zas mi 'ju / /
sbal 'dra dbang po nyam chung 'gyur / /
de ni mkhris pa'i shas chen / /
skya rbab nad med par de 'byung / /
yal bar bor na cher skrangs te / /
gso dka' mig ser 'or thabs yin / /
ha li sa ni ljang nag ser / /
rlung mkhris mgo 'khor skom dad che / /
bud med la dga' rims chung 'debs / /
khong rmya me drod nyams stobs 'bri / /
ha li sa ka khrag ngan 'gyur / /
chu ser can zhes bya ba yin / /
de rnams kyi ni bla brnan sngar / /
'or nad gtso bo yin par bshad / /
de phyir de nyid bshad par bya'o / /
rlung 'khrugs gyur pas bad kan dang / /
khrag dang mkhris pa phyi rol rtsar / /
'phros byas de yang rgyun srang 'gags / /
pags pa sha la gnas gyur te / /
'or nad mthong zhing skrang par byed / /
de bas thams cad 'dus gyur bshad / /
rgyu rnams kyi ni bye brag las / /
gzugs dbye dgu yi bdag nyid can / /
nad gzhi tha dad gnyis dang kun / /
snad dang dug gis phog las 'byung / /
yang na rang dang glo bur gnyis / /
yan lag kun skrang phyogs gcig gnyis / /
khyab dang mtho dang mdud pa yi / /
dbyibs kyi dbye bas gsum du 'dod / /
'or nad kyi ni spyi yi rgyu / /
nad las skyes pa khyad par nyid / /
nad las smyung stsogs kyis nyam chung / /
myur du lhag par zos las 'byung / /
de nas gzhan yang lci ba dang / /
skyur dang snum bsil lan tshwa dang / /
thal sman rnon po tsha ba dang / /
mya ngan chu gnyid drags dang yar / /
sa zos sha lci sha skam dang / /
ma zhu ngal dang bud med drags / /
rkang gis lam du 'gro ba 'am / /
bzhon pas drag tu bskyod 'gyur yin / /
lud pa dbugs mi bde tshad 'khru / /
gzhang 'brum lto ba'i nad dang ni / /
mngal nas khrag zag rims kyis btab / /
gsud dang chu ser slon nyes dang / /
sbrum ma dang ni me dbal gyi / /
nad dang skya rbab dag gis btab / /
gzhan yang log par gsos gyur pa'i / /
nad de brang du gnas na ni / /
stod skrang chu sor gnas smad skrang / /
dbus na gnas pa rab tu skrang / /
yan lag kun khyab thams cad skrang / /
nying lag la brten de skrang byed / /
de yi sngon tshul rtsa rnams tsha / /
yan lag snyom par byed pa yin / /
rlung las skrang pa 'pho zhang rtsub / /
spu rtsub smug cing gnag pa dang / /
pags 'khums 'dar brtse reg nan / /
na zhing zug pa be+em bem po / /
myur bar ldang zhing myur du zhi / /
skrangs pa mnan na dma' bar 'gyur / /
snum dang dro pas mnyes na zhi / /
mtshan mo chung zhing nyin mo che / /
pags pa yungs kar lde gu yis / /
bskus ltar tsha ba tsag tsag byed / /
mkhris pa rtsa ser dmar la gnag /
spu ni dmar ser gyur pa dang / /
myur du ldang dang zhi mi 'gyur / /
dang por dbus su byung dang srab / /
skom bcas tsha zhing rims 'debs rngul / /
mnam zhing 'drul la snum mgo 'khor / /
bsil bar 'dod cing thur du 'khru / /
dri mnam reg na mi bzod 'jam / /
bad kan g.ya' spu pags pa dkar / /
mkhrang zhing bsil la lci ba dang / /
snum zhing 'jam la brten zhing 'thas / /
gnyid che slon zhing me drod nyams / /
mnan na mi 'bying ldang dka' zhing / /
zhi dka' mtshan mo skrangs tshabs che / /
'od ma gtsags bu stsogs dral yang / /
khrag mi 'byung bar spyin bag 'dzag /
dro dang reg pa la mngon dga' / /
gnyis 'byung gsum po rang ji bzhin / /
rgyu dang mtshan ma 'dren ma yin / /
'dus pa kun gyi bdag nyid can / /
mtshon las stsogs pas nad gyur zhing / /
bcad dam dbral lam smas la stsogs / /
kha ba me dang rgya mtsho'i rlung / /
bse rtsi ka pi ka chu yi / /
khu ba gra ma stsogs reg pas / /
skrang pa mched par 'gyur ba yin / /
shin tu tsha zhing dmar bar snang / /
phal cher mkhris pa'i mtshan nyid can / /
dug skyes srog chags dug can ni / /
lus la sod dang gcin gyis phog /
srog chags dug med pa yi yang / /
so dang mche ba sen mos zug /
gcin rtug khu bas smos pa dang / /
dri ma can gyi gos kyis reg /
dug shing rlung la rag pa dang /
dbyig dug phye mas reg las byung / /
mnyen zhing g.yo la 'phyang ba dang / /
myur gsod tsha zhing na bar byed / /
'or nad gsar byung bla brnan med / /
gso sla gso dka' sngar bshad zin / /
me dpal nad dang snad pa'i bar / /
gnod pa 'or nad mtshungs pa yin / /
de ni phyi nang gnyi ga ste / /
gsum na gnas pa yin par bshad / /
phyi ma bzhin du gso bar dka' / /
de la nad ni ji bzhin du / /
'khrugs pa'i rgyu yis ldang gyur la / /
khyad par du ni tsha ba yis / /
lus la myur du mched par byed / /
de yang nang gnas nang du mched / /
phyir gnas phyir mched gnyi gar gnas / /
gnyi gar mched par byed pa yin / /
de la nang na gnas pa ni / /
gnad rnams tsha gdung myos par byed / /
bu ga rnams la gnod pa dang / /
skom dad rab che gcin nad stsogs / /
mi snyoms par ni 'byung ba dang / /
me drod myur nyams las shes bya / /
phyi rol de las bzlog pa yin / /
de la rlung gyur me dbal ni / /
rlung gi rims dang nad thabs 'dra / /
skrang zhing 'gul la zug pa dang / /
yan lag snyom zhing ba spu brtse / /
mkhris gyur myur du mched cing 'gro / /
mkhris rims rtags ldan shin tu dmar / /
bad kan las g.ya' reg na 'jam / /
bad kan las byung rims 'dar na / /
me dbal stsogs kun yal bar bor / /
rang gi nad tshul bsags gyur na / /
de ni smin rdol rang rang gi / /
me dbal rma yi mtshan nyid 'dzin / /
rlung mkhris la ni rims 'debs slon / /
brgyal zhing tshad 'khru skom mgo 'khor / /
rus tshigs chag snyam me drod nyams / /
mun zhugs snyam sems yi ga 'chus / /
yan lag thams cad me mdag ni / /
'bar pas khyab pa lta bur tsha / /
phyogs ni gang dang gang du mched / /
khyab pas yan lag de dang de / /
me mdag zhi ba ltar gnag pa'am / /
sngo ba'am dmar bas khyab byed la / /
mes bsregs lta bur chu bur 'byung / /
myur du mched cing khyab par byed / /
gnad kyi rjes 'jug me dbal ni / /
de nas stobs rab skyes pa'i rlung / /
yan lag na zhing dran pa stor / /
gnyid yar dbugs kyi rngam pa drag /
skyigs bus 'debs shing 'di lta bu'i / /
gnas skabs des ni thob par 'gyur / /
sa dang mal khri stan stsogs la / /
gang du 'ang bde ba mi 'thob cing / /
'gre zhing sdug bsngal myong ba dang / /
lus sems ngal las byung ba yis / /
gnyid kyi rmongs bag sad dga' ba / /
de ni me 'dra'i me dpal yin / /
bad kan gyis ni bkag pa'i rlung / /
bad kan de rdol mang du phye / /
khrag 'phel ba yis khrag brtol te / /
pags pa chu bshal gnas / /
gnod byas thor bu phra zhing rim / /
zlum zhing sbom la sra ba yi / /
mdzer pa'i phreng ba chags byed cing / /
mdog dmar rab na rims kyis 'debs / /
lud pa dbugs mi bde tshad 'khru / /
kha skam skyigs bu slon mgo 'khor / /
rmongs bag mdog nyams brgyal dang lus / /
yan lag na zhing me drod nyams / /
de ltar mdzer pa'i me dbal ni / /
bad kan rlung 'khrugs las gyur yin / /
bad kan mkhris las rims 'debs rengs / /
gnyid che slon bag klad pa na / /
yan lag na zhing bya rmyang 'dod / /
bla zhing mgo 'khor yi ga 'chus / /
rtsub cing drod nyams rus chag snyam / /
skom zhing dbang po mi gsal lci / /
be snabs 'khru zhing dang ga 'khyil / /
de ni rtsa sbubs rnams su 'gro / /
phal cher ma zhu gnas na zhugs / /
phyogs gcig tu ni rab min / /
thor bu ser po dmar po dang / /
dkar pos phyogs kun gang bar byed / /
nor bu ltar snang gnag cing snum / /
dri ma can la skrang zhing lci / /
rnag pa'i zabs che rab tu tsha / /
reg na 'jig cing rnag pa dang / /
'dam ltar sha ni zhig gyur cing / /
rtsa rgyus gsal bar snang ba yin / /
mi yi ro ltar mnam me dpal / /
de ni 'dam 'dra zhes byar bshad / /
kun skyes mtshan nyid kun dang ldan / /
lus zungs kun la rab khyab byed / /
phyi yi rgyu yi smas las 'khrugs / /
khrag bcas mkhris pa skyed byed de / /
me dpal du ni rlung gis byed / /
rgya sran ku lang+tha 'dra ba'i / /
'brum bus khyab skrang rims 'debs na / /
shin tu tsha la dmar zhing sngo / /
nad dmigs tha dad las gyur gsum / /
gnyis gyur bla brnan med gso sla / /
rma dang 'dus pa las 'byung dang / /
thams cad gnad ni khyab pa dang / /
rtsa dang chu ba sha 'drul dang / /
mi ro'i dri 'dra rul gso dka' / /
yan lag brgyad pa'i snying po bsdus pa las /
nad gzhi'i gnas kyi le'u bcu gsum pa'o // //
de nas mdze nad dang sha bkra dang gzi gu dang srin bu'i nad gzhi bshad par bya'o / /
kha zas spyod lam log pa dang / /
khyad par du ni mi 'phrod bsten / /
dam pa smod dang srog gcod dang / /
gzhan gyi nor 'phrog stsogs bsten dang / /
sdig pa'i las ni 'phral byas dang / /
sngon chad byas pas nad bslangs nas / /
rtsa la thad kar gram nas ni / /
sha dang pags pa chu ser khrag / /
gnod byas sla bar gyur nas ni / /
de nas phyir ni 'byung 'gyur te / /
pags pa'i mdog ni mi sdug byed / /
mi bzad de ni mdze ru bshad / /
gang phyir dus las yal bar bor / /
de ni lus kun ma rungs 'gyur / /
lus zungs la zhugs nang du khyab / /
thams cad 'drul bar byed par 'gyur / /
rngul bcas rul zhing mnam pa dang / /
srin bu phra mo mi bzad skyed / /
spu lpags chu ba rtsa chen dang / /
rus pa snyi ba rim bzhin za / /
de bas sha bkra phyi rol te / /
mdze las gzhan ni yin par bshad / /
nad gzhi tha dad 'dres pa dang / /
'dus gyur mdze nad rnam pa bdun / /
kun kyang nyes gsum las byung yang / /
de las lhag pa las ming 'dogs / /
rlung gi mdze ni thod pa 'dra / /
mkhris gyur u dum+bA ra ste / /
bad kan las gyur zlum glang shu / /
rlung mkhris las skyes ri sh+ya'i lce / /
bad rlung las byung pags pa gcig / /
'brum phran dang ni sha bkra dang / /
'bras byer chu ser zhig po'o / /
bad kan mkhris pa las byung ba / /
shu ba rma kha brgya pa dang / /
pad+ma dkar po 'brum bur bcas / /
g.yan pa pags pa myags pa'o / /
'dus pa las gyur 'ol ma se / /
dang po'i gsum dang shu ba dang / /
'ol ma se dang pad+ma dkar / /
ri sh+ya'i lce zhes bya ba ste / /
'di bdun mdze nad chen po yin / /
mdze nad sngar byung mtshan ma ni / /
shin tu 'jam pa'am reg na rtsub / /
rngul 'byung mi 'byung mdog mi sdug /
lus tsha g.ya' zhing pags tshor med / /
thor bu phra'u mtho ba dang / /
rma ni lhag par gzer ba dang / /
myur du 'byung zhing ring du gnas / /
'tshobs pa dag kyang rtsub par 'gyur / /
rgyu chung gis kyang nad cher ldang / /
ba sbu brtse zhing khrag mdog gnag /
thod pa lta bu gnag cing smug /
rtsub sra tshor ba chung la srab / /
khyab cing mtha' ma mi mnyam la / /
ba spu langs pas khyab par byed / /
shin tu zug cing g.ya' ba chung / /
myur du khyab byed thod pa 'dra / /
u dum+bA ra smin pa ltar / /
pags spu smug rtsa dkar bas khyab / /
shas cher mthug dang shas cher 'drul / /
tsha ba'i nad dang khrag shas cher / /
myur du smin cing 'drul bar byed / /
'bu can u dum+bA ra yin / /
brtan zhing 'thas la lci zhing 'jam / /
dkar dmar myur du mi mched la / /
phan tshun 'dab 'brel shu ba slon / /
g.ya' zhing rnag che 'bus gang la / /
mtha' ma 'jam zhing ser por snang / /
gor gor por gnas zlum po yin / /
g.ya' zhing phra tsag gnag pa dang / /
chu ser mang ba glang shu yin / /
rtsub cing srab la mtha' ma dmar / /
nang na gnag cing mtho ba dang / /
zug cing tsha la na zhing rnags / /
'brum bu rtsub pos khyab pa dang / /
ri sh+ya'i lce ni dbyibs 'dra pa / /
'bu mang ri sh+ya'i lce 'drar bshad / /
glang po'i lpags 'dra reg rtsub lpags / /
gcig pur bshad la gzhi che ba / /
rngul mi 'byung zhing nya lpags 'dra / /
'brum bu phra mo thug thug po / /
reg na rtsub dang ldan pa dang / /
g.ya' zhing sra la gnag pa yin / /
sha bkra nang rtsub phyi rol 'jam / /
phrugs na glog pa 'byung ba dang / /
reg na 'jam zhing srab pa la / /
ku ba'i me tog ltar dmar dkar / /
phal cher ro stod dag tu 'byung / /
rmen bu dmar po g.ya' dang ldan / /
khyab par byed pa'i 'bras zhes bya / /
rkang pa lag pa gas pa dang / /
mi bzad na zhing g.ya' tshabs chung / /
rkang lag zhig pa zhes bya'o / /
thor bu dmar pos khyab pa dang / /
ring du mched cing dUr ba 'dra / /
pags pa zar ma'i me tog 'dra / /
g.ya' zhing brtan par gnas pa dang / /
zlum por byung ba shu ba yin / /
rtsa ba sbom zhing tsha bcas na / /
dmar zhing smug la rma kha mang / /
rnag cing 'bu mang kha brgya pa / /
phal cher kun tu skye ba yin / /
mtha' ma dmar zhing dbus na dkar / /
g.ya' tsha na dang bcas pa dang / /
mtho zhing ri mo brtan pas khyab / /
pad+ma'i 'dab ma ltar rgyas shing / /
stug cing chu ser khrag mang la / /
phal cher myur rdol pad dkar yin / /
pags pa srab pa'i 'brum bu dkar / /
dmar bas gang ba 'brum bu yin / /
g.ya' ba'i nad ni g.ya' ba dang / /
'drul zhing lhag par na ba dang / /
'brum pa phra nag mang po ni / /
phal cher rkub lag gru mor 'byung / /
thor bu bcas shing reg mi bzod / /
g.ya' zhing dro tsha na dang bcas / /
dmar la pags pa myags pa yin / /
'ol ma se ni rab tsha na / /
stod ni dmar zhing gnag pa ste / /
'ol ma se yi 'bras bu 'dra / /
mdze yi mtshan ma kun dang ldan / /
de bas kha dog du mar 'gyur / /
mdze nad nad gzhi shas che ba / /
nad dbye shes las bshad pa yi / /
mtshan ma las kyis bstan pa yi / /
nad kun rgyas pa las byung dang / /
gang yang 'chi ltas las bshad dang / /
rus rkang khu chu la gnas spang / /
tshil la gnas pa 'tsho ba tsam / /
mkhris 'dres sha khrag gnas gso dka' / /
rlung dang bad kan las gyur dang / /
pags gnas nad gcig gyur gso sla / /
de la pags par gnas pa'i mdze / /
zug cing rtsub la mdog mi sdug /
khrag gnas rngul 'byung gnyid che skrang / /
sha la gnas pa rkang pa dang / /
lag par 'brum bu 'byung ba dang / /
tshigs gnas lhag par tshigs 'drul skem / /
rkang pa 'jas 'gyur tshil gnas pa / /
yan lag zhig par byed par 'gyur / /
rus pa rkang gnas sna zhom zhing / /
mig dmar skad ni 'gags pa dang / /
rma la 'bu zhugs khu bar gnas / /
bu dang chung mar bcas la 'byung / /
khrag stsogs la ni rim bzhin du / /
mtshan ma thams cad 'byung bar 'gyur / /
gzi gu mdze dang gcig las 'byung / /
de ni sha bkra chu dang ni / /
yongs su 'dzag pa zhes byar bshad / /
nad gzhi gsum la brten zhing 'byung / /
rlung las rtsub cing smug pa yin / /
mkhris gyur pad+ma'i 'dab ltar dmar / /
tsha zhing ba spu 'byi bar byed / /
bad kan las skya stug cing lci / /
g.ya' bcas rim bzhin khrag dang ni / /
sha dang tshil la brten par bshad / /
'di dag mdog ni gnyi ga yin / /
de ni phyi ma bzhin gso dka' / /
spu dkar ma yin srab pa dang / /
phan tshun ma 'dres gsar du byung / /
mes ma bsregs pa gso bar sla / /
de las gzhan pa gso dka' yin / /
mdoms dang lag mthil mchur byung ba / /
gsar du byung yang gso bar dka' / /
nad rnams phal cher zas dang ni / /
mal gcig reg stsogs la brten las / /
thams cad 'go ste mig nad dang / /
mdze nad lhag par 'gos pa yin / /
sha bkra gzi gu'i nad bshad nas / /
da ni srin bu'i nad bshad bya / /
phyi dang nang gi dbye ba yis / /
srin bu rnam pa gnyis su bshad / /
phyi yi dri mas bad kan khrag /
bshang skyes dbye bas rnam bzhi yin / /
ming las rnam pa nyi shur 'gyur / /
de la phyi yi khrag las byung / /
tshad dbyibs mdog ni til 'bru 'dra / /
skra dang gos la brten pa yin / /
phra zhing rkang pa mang la ming / /
shig dang sro ma zhes bya'o / /
gnyi gas thor bu 'brum bu dang / /
g.yan pa dag ni skyed par 'gyur / /
nang gi mdze dang rgyu gcig ste / /
de las bad kan las mang skye / /
zas mngar bu ram 'o ma dang / /
tsha dang 'bras sar chan la dga' / /
mi gtsang byung bcas bshang lam nas / /
lo ma 'dab ma la stsogs dga' / /
bad kan ma zhu'i gnas su 'byung / /
skyes nas kun du 'gro ba yin / /
la la 'breng ba 'dra ba yin / /
la la srin bu khol ma 'dra / /
kha cig myu gu 'bus pa 'dra / /
phra zhing ring la chung ba dang / /
dkar zhing dmar bar snang ba yin / /
de yi ming ni rnam bdun te / /
rgyu ma zad dang lto nang 'khyil / /
snying za ya mtshan chen po dang / /
mi mngon rgyu dang 'jag ma 'dra / /
dri zhim zhes bya de rnams ni / /
snying 'phar kha chu 'dzag pa dang / /
zas mi 'ju zhing yi ga 'chas / /
brgyal zhing mi dran rims 'debs slon / /
skom zhing sbrid pa cham pas 'debs / /
khrag rgyu ba yi rtsa nang nas / /
khrag las byung ba'i srin bu phra / /
zlum zhing rkang med zangs ltar dmar / /
phra zhing la lar bltar mi snang / /
skra rtsa za zhing sbu 'byi byed / /
sbu gling u dum+bA ra 'dra / /
zhags pa bcas dang thong ka ste / /
drug po de dag mdze las gcig /
zhu ba'i gnas su mi gtsang skyes / /
'phel nas thur du rgyu bar byed / /
de ni cher 'phel gyur pa na / /
gang tshe ma zhu'i gnas su zhugs / /
de tshe sgregs pa dbugs 'byung ba / /
phyi sa lta bur mnam par 'gyur / /
zlum zhing lus phra sbom po dang / /
smug dang ser dang dkar dang gnag /
srin bu de ming rnam lnga ste / /
kham gyi zas dang dal gyis 'gro / /
myong bar byed dang brkam pa dang / /
lus la gnod byed ces bya'o / /
des 'khru gzer dang rtug skam byed / /
skem zhing mdog ni skya ba dang / /
ba spu ldang zhing me drod nyams / /
lci g.ya' gzhang ni phyir 'byung byed / /
yan lag brgyad pa'i snying po bsdus pa las / /
nad gzhi'i gnas kyi le'u bcu bzhi pa'o // //
de nas rlung nad kyi nad gzhi bshad par bya'o / /
rlung ni phan dang gnod byed la / /
'di ni sna tshogs rgyu gcig pu / /
khyad par du ni lus kyi ni / /
nad dang nad med rgyu gcig pu / /
de ni kun byed kun bdag nyid / /
sna tshogs gzugs can skye dgu'i bdag / /
'byin byed 'dzin byed khyab 'jug gtso / /
sdud byed 'chi bdag gshin rjer 'gyur / /
de bas de ldang mi 'gyur bar / /
rtag tu 'bad pa nyid du gyis / /
de yis tha mal gzhan gyur las / /
nad kyi bye brag shes par bshad / /
bsdus dang rgyas pa de'i ming gnas / /
rgyu ba'i lam ni re re lnga / /
nad tshul shes par bshad pa yin / /
'dir ni nad kyi rnam gyur ba / /
de yi dbye ba nad gzhi dang / /
mtshan nyid bcas pa nyid du bshad / /
grangs med kyang ni brgyad cu yi / /
grangs su sngar ni bshad pa yin / /
lus zungs zad byed bsten drags pas / /
rlung ni 'khrugs par byed 'gyur te / /
sbu gu stong par rgyu gyur pa / /
de nyid shin tu 'gengs bar byed / /
nad gzhan gyis ni gang ba der / /
khebs pas mthu can nyid du 'gyur / /
de la zhu ba'i gnas su zhugs / /
gzer dang rgyu ma sgra bcas sbo / /
bshang 'gags rde'u nad gzhang 'brum skye / /
rgyab dang rked pa mjug mdor na / /
ro smad kyi ni phyogs de ru / /
mi bzad gnod pa de de skyed / /
ma zhu'i gnas zhugs skom dad slon / /
lud pa dbugs mi bde gsud nad / /
lkog ma 'gags shing sgregs mang na / /
lte ba yan chad skyed par byed / /
rna ba stsogs zhugs dbang por gnod / /
pags zhugs gas shing rtsub par byed / /
khrag zhugs gnyid stug mi bzad na / /
tsha zhing dmar la mdog mi sdug /
thor 'byung kha zas sra bar gnas / /
yi ga 'chus skom mgo 'khor na / /
sha tshil la gnas rmen bu dang / /
rab tu zug cing lus rtsub la / /
lus lci rab na rengs pa dang / /
khu tshur dbyig pas phog snyam byed / /
rus gnas brla dang rus tshigs na / /
mi bzad gzer zhing nyams stobs zad / /
rkang gnas rus pa khong stong zhing / /
gnyid med rtag tu na ba yin / /
khu bar gnas pa myur 'byung la / /
'gags pa'am mdog 'gyur nyid du 'gyur / /
mngal gyi khu bar gnas de bzhin / /
rtsa rnams stong zhing sbo bar 'gyur / /
chu bar gnas pa gzugs 'jas dang / /
sgur dang da rgan nad du 'gyur / /
tshigs la gnas pa'i rlung skrang pa / /
rkyal ba rlung gis gang reg 'dra / /
brkyang dang bskum par byed pa yis / /
bskyod pa na dang bcas par 'gyur / /
yan lag kun la brten pa ni / /
zug chag snyam sems 'gul ba dang / /
rengs dang tshor ba med pa dang / /
tshigs 'khums 'dar bar byed par 'gyur / /
gang tshe rtsa chen kun la gnas / /
yang dang yang du 'khrugs gyur pa / /
de tshe yan lag la 'jug pas / /
nad ni lus la 'jug ces bya / /
ro smad du ni 'gag pa'i rlung / /
gyen du song ste snying gar gnas / /
snying ga'i sbu gur zhugs nas ni / /
mgo bo yan lag bcas par zug /
lus ni kun du zhugs gyur na / /
de ni gzhu ltar sgu bor byed / /
dbugs 'byin dka' zhing mig rengs har / /
lhod cing 'dzums par byed 'gyur la / /
de nas phug ron lta bur 'khun / /
dran pa med de gzhan dbang can / /
de nyid a ba ta nar bshad / /
rlung gis snying ni btang gyur na / /
skad cig tsam du bde la reg /
slar zhugs na ni na bar byed / /
de ni mngal 'jig las byung dang / /
khrag ni lhag par 'dzag gyur dang / /
snad pa dag las byung gyur pa / /
shin tu gso bar dka' bar 'gyur / /
mjing pa rengs pa'i rlung zhugs shing / /
gang tshe rtsa chen la gnas pa / /
lus kun khyab par gyur pa na / /
de tshe nam tshong 'gugs par byed / /
lus ni gzhu ltar nang du gug /
mig rengs shugs ni 'byin par byed / /
glal 'byung so ni 'cha' ba dang / /
bad kan skyugs par byed par 'gyur / /
rtsib logs zug cing tshig mi 'thon / /
'gram pa rgyab dang mgo bo na / /
'di ni nang du gug ces bya / /
phyi yi de dang 'dra ba la / /
lus ni phyir dgyed byed pa dang / /
mgo bo rgyab tu 'dren byed cing / /
de la brang ni shin tu 'bur / /
gnya' ba bcom pa ltar na zhing / /
so dang kha ni mdog mi sdug /
rngul zhing lus ni lhod par byed / /
phyir dgyed gzhu rengs zhes bya zhing / /
de la shugs drag ces kyang bshad / /
gnad la gnas pa'i rmar zhugs te / /
rlung gis bskyod par gyur pa dang / /
rkang pa nas ni mgo bo'i bar / /
lus la nad kyis khyab byed pa / /
skam zhing lus ni skya gyur pa / /
rma yi da rgan de spang bya / /
lus la 'jug pa'i rlung kun ni / /
shugs dang bral nas bde bar 'gyur / /
lce ni brud drags skam zos gnod / /
'gram pa'i rtsa bar gnas rlung 'khrugs / /
'gram pa gnyis ni bskyod byas nas / /
kha ni gdangs par byed pa'am / /
yang na 'dzums par byed par 'gyur / /
'gram pa nyams par byed pa des / /
za dang smra ba dka' bar 'gyur / /
smra bar byed pa'i rtsa gnas rlung / /
lce ni ldibs par byed 'gyur zhing / /
lce ldibs des ni bza' btung dang / /
smra ba la sogs mi nus 'gyur / /
mgo bos khur ni khyer pa dang / /
dgod drags mang du smra ba dang / /
sngangs dang gcus te sbrid pa gtong / /
gzhu sra 'dren par byed pa dang / /
sngas ni mi mnyam la nyal dang / /
sra ba 'cha' bar byed pa dang / /
rlung skyed pa ni de dang des / /
rlung 'phel ro stod la zhugs nas / /
gdong gi gzhogs phyed yon por byed / /
smra ba dgod dang lta ba'ang yo / /
de nas de yi mgo 'gul zhing / /
tshig mi phyin la mig rengs shing / /
so 'gul skad ni 'gags pa dang / /
sgra mi thos shing sbrid pa thogs / /
dri mi tshor zhing dran nyams rmongs / /
gnyid log pa na dngang bar 'gyur / /
mchil ma g.yon du 'dor ba dang / /
mig gcig 'dzums par 'gyur pa dang / /
nam tshong yan chad mi bzad na / /
gzhogs phyed dag gam ro smad na / /
la las de gzhogs phyed nad bshad / /
gzhan dag phyogs gcig gug ces zer / /
rlung ni khrag la brten gyur te / /
spyi bo 'dzin pa'i rtsar zhugs pa / /
rtsub cing nad bcas mdog gnag byed / /
rtsa 'dzin de ni gsor mi rung / /
rlung gis de la gzhogs phyed bzung / /
rtsa dang rgyus pa bskams byas nas / /
gzhogs phyed gang yang rung la gnod / /
tshigs kyi sbrel mtshams lhod par byed / /
de yis lus phyed thams cad ni / /
las sbyor mi nus tshor ba med / /
de ni phyogs gcig nad ces zer / /
gzhan dag phyogs gcig bskams par 'chad / /
lus kun rlung nad de dang 'dra / /
yan lag kun la brten pa yin / /
rlung nad nyi tshes gzhogs byed bskams / /
shin tu gse dka' yin par bshad / /
gzhan dang 'dres pa'ang gso dka' yin / /
zad byed rgyu can spang bar bya / /
ma zhu bad kan ldan pa yis / /
rgyun srang bkag ste lus rengs pas / /
brkyang bskum kun las nyams 'gyur ba / /
shing 'dra shing ltar rengs pa yin / /
phrag pa'i rtsa bar zhugs pa'i rlung / /
der gnas rtsa ni 'khums byas te / /
dpung pa bskyod par mi nus byed / /
dpung pa 'jas pa'i rlung nad yin / /
gang zhig lag mthil sor mor 'brel / /
chu ba rgyab tu 'khums byed cing / /
lag ngar bya ba nyams byed pa / /
rlung de bi sha tse ru bshad / /
gang tshe rlung ni rked par gnas / /
brla yi chu ba'i nang du zhugs / /
de tshe mi de 'theng por 'gyur / /
brla gnyis la zhugs 'phye bor 'gyur / /
gang zhig 'gro bar rtsom pa na / /
lus 'dar 'theng po ltar 'gro ba / /
tshigs kyi sbrel mtshams lhod gyur pa / /
de ni sran ma'i 'theng por bshad / /
kha zas dro grang skam rlon 'dres / /
lci dang snum ches bsten pa dang / /
zhu dang ma zhu mi bdes bskyod / /
nyin nyal mtshan gnyid ma log pas / /
ma zhu shin tu stsogs 'gyur te / /
gal te brla nang zhugs 'gyur na / /
bad kan tshil dang rlung bcas pa / /
nad gzhan zil gyis mnan nas ni / /
brla rus nang du gang byas te / /
bad kan gyis te rengs gyur la / /
de tshe de yis brla rengs byed / /
'degs mi nus grang tshor ba med / /
gzhan gyi yin snyam sems shing lci / /
mi bzad par ni 'gro ba nyams / /
sems khong chud cing yan lag na / /
snyom slon rims 'debs yi ga 'chus / /
rkang pa sgyid zhan 'degs pa dka' / /
bem be+em por 'dug ldan pa yin / /
de ni bla rengs nad ces bshad / /
gzhan dag phyug po'i rlung zhes zer / /
rlung dang khrag las skyes pa'i skrang / /
pus mo'i steng byung nad tshabs che / /
ce spyang mgo ltar sbom gyur pa / /
ce spyang mgo 'dra yin zhes bya / /
rkang pa na zhing mi mnyam 'dor / /
ngal ba las ni gang che rlung / /
long mor gnas te nad skyed pa / /
de ni rlung nad tsher mar bshad / /
rting ba sor mor 'brel pa yi / /
chu bar rlung gis gnod gyur gang / /
brla nas 'jug par byed pa de / /
gzugs 'khums zhes ni bya bar bshad / /
bi sha tsi dang gzugs 'khums bshad / /
mi bzad na ba kha lir bshad / /
gang gi rkang pa brtsi 'gyur zhing / /
bem bem por ni gyur pa dag /
bad kan rlung 'khrugs las gyur pa / /
rkang pa brtse bar de bshad do / /
mkhris pa khrag dang bcas pa'i rlung / /
rkang pa gnyis su tsha byed cing / /
khyad par du ni 'gro tshe tsha / /
de ni rkang tsha zhes byar bshad / /
yan lag brgyad pa'i snying po bsdus pa las /
nad gzhi'i gnas kyi le'u bcwa lnga pa'o // //
de nas dreg nad kyi nad gzhi bshad par bya'o / /
khrag ni 'khrugs par byed pa'i zas / /
tsha ba dang ni mi 'phrod pa / /
bsten dang sbyor ba log pa dang / /
nyin nyal mtshan gnyid ma log dang / /
nyal po drags dang skyid par gnas / /
'chags pa'i spyod pa ma bsten dang / /
snad dang sbyang ba ma byas bas / /
mi yi khrag ni 'khrugs 'gyur zhing / /
rlung skyed zos pas rlung nad ni / /
'phel bas 'khrugs te lam gzhan zhugs / /
de bzhin khrag kyang lam 'gags la / /
dang por gnod par 'gyur ba yin / /
de ni phyug po'i rlung nad dang / /
'theng nad stobs 'jig rlung khrag 'dres / /
ming du de ni rnam par bshad / /
de yang dang por rkang par rgyu / /
mchog tu bzhon sogs mchongs las byung / /
de yi 'byung 'gyur mtshan nyid ni / /
mdze ni 'byung 'gyur mtshan mar mtshungs / /
de bzhin lus nyams yan lag lhod / /
pus mo byin pa brla rked pa / /
lag pa rkang pa'i tshigs rnams su / /
g.ya' zhing 'gul dang na ba dang / /
chag snyam sems shing tshor med lci / /
yang dang yang du ldang ba dang / /
slar yang zhi bar 'gyur ba yin / /
rkang pa gnyis kyi rtsa bar gnas / /
lan 'ga' lag pa dag tu gnas / /
byi ba'i dug ni ldang ba ltar / /
lus kun la ni khyab par 'gyur / /
thog mar pags pa khrag la gnas / /
byung ba rtogs par bla zhes bya / /
de nas rim gyis lus zungs kun / /
khyab ste rtogs par dka' zhes bya / /
rtogs sla pags g.ya' la sogs ldan / /
zangs ltar dmar dang sngo ba dang / /
bya rmyang bcas shing rab dro tsha / /
rtogs dka' sngar bas lhag par na / /
skrang zhing mkhrang la tshos par byed / /
gzhang dang tshigs dang rus pa rkang / /
bcad snyam sems shing nang du rgyu / /
shugs dang ldan tshe sgur po dang / /
zha bo 'theng por byed 'gyur la / /
lus ni kun du rgyu ba yin / /
de la rlung shas che gyur na / /
gzer 'gul zug pa'i shas che zhing / /
skrang ba rtsub cing gnag pa dang / /
sngo zhing 'phel zhing 'bri bar 'gyur / /
rtsa chen sor mo'i tshigs rnams ni / /
'khums shing lus bcum bzhin du na / /
grang la mi dga' reg na bde / /
rengs shing 'dar la tshor ba med / /
khrag shas che skrang rab tu zug /
dmar zhing tsha ba tseg tseg byed / /
snum dang rtsub bas zhi mi 'gyur / /
g.ya' dang 'drul bar ldan pa yin / /
mkhris gyur tsha zhing rmongs bag dang / /
rngul zhing brgyal myos skom dad che / /
reg mi bzod cing na la dmar / /
skrang zhing smin la shin tu bro / /
bad kan gyis 'gul mi shes lci / /
tshor med snum zhing grang ba dang / /
g.ya' zhing cung zad na ba yin / /
'dres pa'i mtshan nyid 'dren ma yin / /
nad gcig las byung gsar gso sla / /
nad gnyis las byung 'tsho ba tsam / /
'dus pa las byung chu ser 'dzag /
rengs dang thor bu 'byang ba spang / /
rlung ni yan lag tshigs gnas pa / /
khrag gi lam la myur gnod byed / /
de gnyis phan tshun 'dres gyur pa'i / /
nad kyis srog ni 'phrog par byed / /
lnga yi bdag nyid can rlung las / /
srog rtsub drag shul smyung ba dang / /
'grangs drags snad dang lam gyis dub / /
shugs bkag nan gyis brtsir ba yis / /
'khrugs nas mig la sogs pa la / /
nye bar gnod pa skyed byed cing / /
cham pa nyam thag skom lud pa / /
dbugs mi bde sogs nad ma bskyed / /
stod rgyu sbrid pa sgregs pa dang / /
skyugs pa gnyid ni bkag pa dang / /
khur lci 'degs dang drag tu ngu / /
dgod drags sogs kyis nad 'khrugs te / /
mgul pa 'gags shing sems nyams la / /
cham 'debs slon zhing yi ga 'chus / /
mgul par lba ba sogs skyed cing / /
nam 'tshong yan chad brten nad skyed / /
khyab byed 'gro dang 'dug drags dang / /
rtsed mo drags dang mi bzod spyod / /
kha zas mi mthun rtsub 'jigs dga' / /
yi mug sogs kyis 'khrugs par 'gyur / /
khu ba stobs dang spro ba nyams / /
skrang dang sems g.yengs rims kyis 'debs / /
yan lag kun la zug pa dang / /
spu brtse yan lag tshor ba med / /
mdze dang med dbal gzhan yang ni / /
lus kun khyab pa'i nad skyed 'gyur / /
mnyam gnas 'du ba ma snyoms dang / /
grang dang 'dren ma'i zas zos dang / /
dus min gnyid log mtshan mo ni / /
gnyid ma log la sogs kyis 'khrugs / /
gzer dang skran dang pho nad sogs / /
zhu dang ma zhur gnas nad skyed / /
thur sel zas ni rtsub dang lci / /
shugs bkag pa dang mi srun bzhon / /
khyogs dang bzhon dang stan gnas dang / /
'gro ba bsten ni drags pa yis / /
'khrugs nas gso bar dka' ba'i nad / /
zhu ba'i gnas la brten pa skyed / /
gcin dang khu chu'i nad gzhang 'brum / /
gzhang 'byung la sogs mang po skyed / /
rlung kun ma zhur ldan pa ni / /
snyom dang 'gul mi shes khong lci / /
snum dang sgyid zhan yi ga 'chus / /
grang skran me drod nyams byed cing / /
tsha dang rtsub pa mngon 'dod cing / /
de zos bde 'gyur las shes bya / /
ma zhu ba dang mi ldan pa / /
snyom sogs go ni bzlog pa yin / /
de nas rlung gis 'dres pa yi / /
dbye ba mang por shes par bya / /
mkhris pas 'dres rtags tsha ba dang / /
skom gzer mgo 'khor mun 'thibs byed / /
tsha dro skyur dang lan tshwa bro / /
tsha zhing grang ba 'dod pa yin / /
bsil zhing khong lci gzer ba dang / /
tsha ba sogs zos smyung ba dang / /
rtsol dang rtsub pas lhag par bde / /
drod 'dod bad kan ldan pa yin / /
khrag bcas tsha zhing na dang bcas / /
pags pa'i sha nad shin tu zug /
skrang pa mdog dmar 'gyur ba dang / /
thig le dmar po 'byung ba yin / /
sha dang 'dres pa mkhrang ba dang / /
mdog 'gyur 'brum bu phra mo 'byung / /
spu brtse lus la grog ma ni / /
rgyu ba snyam du sems par 'gyur / /
tshil dang 'dres pa gso dka' dang / /
g.yo zhing snum la 'jam grang bar / /
lus la skrang zhing yi ga 'chus / /
de ni phyug po'i rlung nad yin / /
rus pa dang ldan reg na tsha / /
btsir na mngon par dga' ba dang / /
khab kyis rab tu gtsags snyam byed / /
yan lag na zhing zug pa yin / /
rkang dang ldan la lus sgu zhing / /
glal mang dkris pa snyam du sems / /
rab tu na la lag gnyis kyis / /
btsir na bde bar 'gyur ba yin / /
khu ba dang 'dris drag tu 'byung / /
yang na mi 'byung 'bras bu med / /
zas 'dres khong par ma zhu na / /
zhu nas nad de bde bar 'gyur / /
gcin dang rlung 'dres lgang pa sbo / /
gcin ni 'gags par byed par 'gyur / /
bshang 'dres thur du 'byung ba 'gag /
rang gi gnas su yongs su gcod / /
snum zos myur du 'ju bar 'gyur / /
zas zos lto ni sbos pa dang / /
zas kyis bshang ba phul nas ni / /
na zhing skom po rnyog can 'byung / /
rlung ni lus zungs kun dang 'dres / /
brla dang chu so rgyab tu na / /
rlung ni log song mi bde zhing / /
snying ni rab tu na bar byed / /
srog dang mkhris pa 'dres gyur 'khrugs / /
mgo 'khor brgyal dang lus tsha 'gyur / /
legs par ma zhu slon par byed / /
stod rgyu mgo 'khor sogs pa dang / /
nang du tsha zhing stobs zad 'gyur / /
khyab byed rmongs bag lus kun ni / /
tsha zhing ngal la lus spyod 'gags / /
lus tsha nad dang bcas pa yin / /
mnyam gnas drod kyis gnod rdul che / /
mi dga' skom dang tsha bcas 'gyur / /
thur du sel bas dri ma ni / /
kha dog ser por 'byung ba dang / /
zla mtshan cher 'phel mo mtshan dang / /
pho mtshan rkub tu tsha bar 'gyur / /
srog ni bad kan 'dres gyur pa / /
lus lhod skom dang yi ga 'chus / /
mchil mang sgregs pa sbrid mang slon / /
dbugs 'byung dbugs rngub thogs pa yin / /
stod rgyu lus ni lci ba dang / /
tshig thogs skad 'gags yi ga 'chus / /
stobs dang kha dog nyams par byed / /
khyab byed rus tshigs rengs pa dang / /
yan lag thams cad lci ba dang / /
'gros ni shin tu 'khyor ba yin / /
mnyam gnas yan lag grang byed cing / /
rngul mi 'byung zhing drod chung 'gyur / /
thur sel bshang dang gci ba ni / /
bad kan bcas par 'byung bar 'gyur / /
de ltar rlung ni gzhan 'brel ba / /
nyi shu rtsa gnyis yin zhes bya / /
de bzhin srog la sogs pa'i rlung / /
phan tshun rim bzhin 'dres gyur pa / /
kun kyang 'khrugs par gyur pa de / /
nyi shur 'gyur ba yin zhes bya / /
srog dang stod rgyu lhan cig 'khrugs / /
dbugs 'byung dbugs rngub dka' ba dang / /
cham 'debs mgo bo na bar byed / /
snying na kha ni skam par 'gyur / /
stod rgyu'i rlung ni srog dang 'dres / /
mdog dang gzi mdangs stobs zad byed / /
phyogs 'dis 'gres pa lhag ma rnams / /
sman pas nye bar sbyar par bya / /
rlung ni gnas dang 'phel dang 'bri / /
las rnams legs par brtag par bya'o / /
srog la sogs pa lnga po ni / /
'khrugs pas phan tshun 'dres pa yin / /
mkhris pa la sogs bcu gnyis dang / /
'dres par 'gyur te 'dren ma yin / /
mkhris pa sogs las 'dres de bzhin / /
'dren ma rnam pa du ma yin / /
rab dang rab mchog brtags pa yis / /
'dres pa grangs med 'gyur ba yin / /
de ni rang gi mtshan nyid dang / /
rim gyis bde bar 'gyur ba las / /
rtogs dka' yin te yang yang brtag /
ma yengs pas ni shes par bya / /
khyad par srog ni 'tsho ba yin / /
stod du rgyu ba stobs zhes brjod / /
de gnyis gnod par gyur pa las / /
tshe dang stobs ni zad par 'gyur / /
rlung ni 'dres pa ma shes pa'am / /
shes kyang lo gcig lon pa ni / /
'bad kyang gso dka' yin pa'am / /
gso ba'i thabs ni med pa yin / /
'dres nad yal bar bor na ni / /
khong 'bras mcher pa snying nad dang / /
skran dang me drod nyams la sogs / /
bla brnan de las 'byung bar 'gyur / /
yan lag brgyad pa'i snying po bsdus pa las / /
nad gzhi'i gnas kyi le'u bcu drug pa'o // //
yan lag brgyad pa'i snying po bsdus pa las /
nad gzhi'i gnas te gnas gsum pa rdzogs so // //
de nas rims nad gso ba bshad par bya'o / /
rgyun shes kyi bu la sogs pa drang srong chen po rnams kyis 'di skad ces bshad do / /
gang phyir ma zhu gnas ma zhu / /
rgyun srang bkag ste me drod nyams / /
rim gyis nyes pa skyed byed pas / /
sngon tshul byung dang rims sogs la'ang / /
de phyir smyung ba bya dgos la / /
stobs ni 'bad pas bsrung bar bya / /
stobs ni nad med pa yi gnas / /
bya ba'i rims ni nad med don / /
smyung byas nad ni nyam smad cing / /
me drod skyed dang khong yang 'gyur / /
bde zhing bkres skom yi ga 'bye / /
zas 'ju stobs dang mdangs skyed 'gyur / /
de la phal cher bad kan nad / /
bslangs dang g.yos par gyur pa dang / /
dang gar 'khyil bcas mchil ma mang / /
zas la mi dga' lud pa gsung / /
zos ma thag tu rims 'debs pa / /
khyad par du ni ma zhur 'gyur / /
skyug sman btang 'os skyug sman bsngags / /
de las gzhan du byas na ni / /
dbugs mi bde dang tshad 'khru rmongs / /
snying nad mi bzad rims kyis 'debs / /
po son pi pi ling bcas pa / /
dug mo nyung ngam shing mngar ni / /
chu dron sbrang rtsir bcas pa'am / /
yang na rgyam tshar ldan pa blud / /
kar ka ta 'am pa to la / /
nim pa sba'i lo ma'i chu'am / /
'bras yos kyi ni skyo ma'am / /
bu ram shing khu'am chang sbyar btung / /
nyams stobs dus kyi dbye shes pas / /
cho ga'i gnas las bshad pa yi / /
skyug sman dag ni rab tu btang / /
skyug sman gyi ni sbyor ba dag /
byas par gyur tam ma byas kyang / /
rims nad can la rnam sbyang bya / /
nad ni bskyod par gyur pa dang / /
smin dang zhi bar bya phyir bya / /
thal bas g.yogs pa'i me bzhin du / /
ma zhus khebs zas 'ju mi 'gyur / /
de bas nyes pa smin bya'i phyir / /
rims dang ldan la smyung ba bya / /
rlung dang bad kan rims skom dang / /
chu tshan nyung shas nyung shas btung / /
des ni bad kan zhu gyur nas / /
skom dad myur du sel bar byed / /
me drod skyed cing bu ga'i rgyun / /
'jam par byas nas sbyong bar byed / /
zhen pa'i rlung mkhris rngul dang ni / /
bshang gci bde bar 'byin par byed / /
gnyid rmongs yi ga 'chus pa sel / /
srog ni 'dzin par byed pa yin / /
chu grang de las bzlog pa ste / /
nad kyi tshogs ni [(]'phal [,]'phel[)]byed yin / /
chu tshan yon tan de 'dra yang / /
gcig tu mkhris pas ldan rims dang / /
mkhris shas che dang phyogs gcig tsha / /
kun tsha rmongs bag tshad par 'khru / /
chang dub las byung so ga dang / /
gcong skems khrag mkhris can mi blud / /
de la gla sgang tsan+dan dang / /
bca' sga par pa ta dang ni / /
pu shel tsi dang ba le ka /
bskol chu bsgrangs blud rims skom sel / /
mkhris pa med par tsha mi 'byung / /
tsha ba med par rims yod min / /
de bas mkhris pa la gnod spang / /
mkhris shas che bas lhag par spang / /
khrus dang bsku dang byug pa dang /
smyung ba lhag ma'ang spang bar bya / /
ma zhu gzer 'joms sman lta bur / /
ma zhu rims ni mi bzad la / /
sman btung mi bya de yis ni / /
lhag par ma zhu 'phel bar 'gyur / /
lto ba ma zhus khyab pa la / /
'o ma sbrul la blud dang mtshungs / /
rlung dang bad kan bdag nyid der / /
lkog nad cham pa dbugs mi bde / /
byin pa tshigs rus gzer gyur la / /
rngul 'byung ba ni rab bsngags te / /
rngul dang bshang gci 'phyen bder 'byung / /
me drod skyed cing zas 'ju byed / /
snum 'thung cho gar bshad pa ni / /
rnam pa kun du spyad par bya / /
smyang dang dugs bya dus dang ni / /
nas thug tig ta'i khu ba rnams / /
dri ma rnams ni smin byed pa / /
rim mam gnas skabs ji bzhin sbyin / /
rlung nad nyi tshe zad byed dang / /
glo bur ba dang rims rnying la / /
smyung ba mi bya de la ni / /
nyams mi smad pa'i zhi bya phan / /
de la ma zhu'i rims ldan tshul / /
nyams smad mi byar shes par bya / /
gso ba'i thabs ni gnyis shes las / /
brtags te smyung ba bya ba yin / /
smyung byas mtshan mar ldan pa ni / /
de la thug sla la sogs blud / /
rang gis sman dang ji bzhin bskol / /
dang por thug sla la sogs sbyin / /
zhag drug bar du'am gang tshe rims / /
rtse zhil gyur pa'i bar du sbyin / /
de yis shing gis me bzhin du / /
de yi me drod 'phel bar byed / /
dang po 'bras yos thug 'ju sla / /
bca' sga pi pi ling dang bcas / /
'u su rgya mtshar bcas pa sbyin / /
skyur 'dod se'u 'bru bcas ba btung / /
'khru ba'am mkhris pa mang ba la / /
sbrang rtsi bca' sga btab bsgrangs blud / /
chu so rtsib logs glad pa gzer / /
gze ma bya kri bskol ba blud / /
rims 'khrur kr-iSh+Na par+Ni dang / /
bal bil ba bca' sga dang / /
ut+pal 'u su bskol rims 'khrur / /
thug skyur smin dang drod bskyed yin / /
skyigs bu lud pa dbugs mi bde / /
gzer can rtsa ba chung ngu lnga / /
bad kan gyis nyen nas thug ni / /
rtsa ba chen po lnga pa sbyin / /
rtug pa 'gags la nad bcas pa / /
pi pi ling dang skyu ru ra / /
btab pa'i nas thug mar dang brngos / /
dri ma nad ni bde 'byung byed / /
lto bar rtug 'gags nad bcas la / /
dbyi mo pi pi ling rtsa ba / /
rgun 'brum dong ga skyu ru ra / /
khong pa bcad pa snyam byed la / /
rgya shugad trig sa la bar / /
kr-iSh+Na paNi bil ba blud / /
rngul med gnyid med skom pas nyen / /
khar dong gra skyu ru ra'o / /
rgya shug khar rgun 'brum dang / /
thal tres gla sgang tsan+dan ni / /
skom dang slon dang bcas pa blud / /
sbrang rtsir bcas pa rims 'joms yin / /
de dag thug pa'i sman yin te / /
sha khu yu sha sogs pa'ang sbyar / /
chang las byung dang chang rgyun bsten / /
bad kan mkhris pa'i gnas zhugs nas / /
de gnyis shas che'am so ga'am / /
skom dang slon dang tshad pas nyen / /
khrag ni stod du 'byung ba ste / /
de la thug pa mi blud kyi / /
'bras phye'i skyo ma rims 'joms pa'i / /
'bras bu'i khu ba sbrang rtsi dang / /
khar dkar bcas blud par bya / /
de nas skyo ma zhu nas ni / /
bkres na nas thug 'bras brngos pa'i / /
'bras chan dag ni bza' bya zhing / /
sha khu sla ba'i khu ba 'am / /
mung+ga 'ur pa'i khu bcas bza' / /
de ltar zhag drug 'di bzlas te / /
nyams stobs nad ni bsrung bar bya / /
de nas smyung ba la sogs pas / /
smin pa'i nad ni lhag ma rnams / /
smin pa'am yang na zhi bya'i phyir / /
sman khu'i sbyor ba'i bya ba bsngags / /
mkhris la mchog tu kha ba ste / /
bad kan la ni tsha ba blud / /
bad kan mkhris pa sel byed kyang / /
bska ba bsngags pa ma yin te / /
rims gsar dri ma 'gags byed pas / /
bska bas mi bzad rims skyed cing / /
dang ga 'khyil dang yi ga 'chus / /
skyigs bu dbugs mi bde yang skyed / /
la la zhag bdun nas sman gtong / /
gzhan dag zhag ni bcu lon nas / /
kha cig zas yang zos nas gtong / /
ma zhu shas che la mi gtang / /
gang phyir mi bzad rims nyen la / /
nad kyi shugs ni 'byung 'gyur ba / /
ma smin pa la sman gyis ni / /
rims ni slar 'phel byed pa 'am / /
nad ni shin tu sogs pa yis / /
snyom dang rmongs bag skyed par byed / /
gang tshe rims rtse zhil lus yang / /
dri ma la sogs g.yos gyur ba / /
rims btab yun ring ma lon yang / /
de tshe sman ni sbyin par bya / /
gla sgang par pa tar bcas pa'am / /
bca' sga'am yang na byi tsher ba / /
bskol ba bsgrangs pa'i khu ba blud / /
pa ta pu shel pa la ka /
blud pa'am de bzhin du nim pa / /
sle tres gla sgang do gra rnams / /
'di ni ci rigs par blud bya / /
nan smin byed pa'i sman khu ba / /
rims dang skom dad yi ga 'chus / /
khas ro mi tshor ma zhu 'joms / /
dug mo nyung dang pa to la'i / /
lo ma dang ni pu tse shel / /
pa tol gla sgang thal tres dang / /
pa ta dang ni pu tse shel / /
pa tol nim pa 'bras bu gsum / /
rgun 'brum gla sgang dug mo nyung / /
kir tig ta sle tres dang / /
bca' sga dang ni tsan+dan dkar / /
sle tres gla sgang skyu ru sbrang / /
tshigs bcad phyed kyis rdzogs byas pa / /
lnga po 'di dag rtag rims sogs / /
lnga po zhi bar byed par 'dod / /
rlung gi rims la byi tsher ba / /
bca' sga sle tres gla sgang phan / /
yang na pi pi ling rtsa ba / /
sle tres dang ni bca' sga'am / /
rtsa ba lnga ba chung ngu phan / /
mkhris rims gla sgang dug mo nyung / /
pu tse shel ni sbrang rtsir bcas / /
de bzhin gla sgang par pa ta / /
byi tsher rtsa mkhris bcas pa phan / /
bad kan dug mo nyung sogs sde / /
yang na ba sha ka gla sgang / /
bca' sga byi tsher bskol ba phan / /
pi pi ling rtsa a ru ra / /
dong ga gla sgang pu tse shel / /
bad kan rlung 'dres bshang 'gags pas / /
na ba smin zhing drod skyed byed / /
rlung mkhris las gyur rims la ni / /
rgun 'brum shing mngar ma du ka /
seng phrom tang pal thal tres dang / /
gla sgang skyu ru ba la ke /
pad+ma ge sar shug pa dang / /
pad rtsa tsan+dan uR+shir / /
ba ru sha ka ut+pal sngo / /
rgun sogs skyo ma'am bskol bsgrangs pa / /
me tog dzA ti'i dris bsgos te / /
kha ra 'bras yos sbrang rtsir sbyar / /
rlung mkhris rims ni 'joms byed cing / /
chang nad slon brgyal tsha mgo 'khor / /
ngal dang stod kyi khrag mkhris nad / /
skom dang mig ser dag kyang sel / /
pu tse shel btags snod sar pa / /
gtsang mdag tu bskol nas ni / /
btsir ba'i khu ba mar dang sbyar / /
khu ba des ni rims tshad sel / /
bad kan rlung 'dres shu dag dang / /
pu tse shel dang pa ta dang / /
dong ga dug mo nyung bskol phan / /
yang na sle tres bskol ba yi / /
khu bar pi pi ling gi ni / /
phye ma btab ste 'thungs na phan / /
bya kri bca' sga sle tres bskol / /
pi pi ling gi phye mar bcas / /
bad kan rlung rims dbugs mi bde / /
lud pa cham pa gzer 'joms byed / /
gla sgang 'u su a ru ra / /
bca' sga skra lo pu ti ka /
shu dgag bra kad phal / /
thang shing shing kun sbrang rtsir bcas / /
rlung dang bad rims mchil ma mang / /
lto dang snying ga rtsib logs na / /
lkog nad kha ni skrangs pa dang / /
lud pa dbugs mi bde rnams sel / /
dong ga sogs te sbrang rtsir bcas / /
bad kan mkhris 'gyur rims 'joms so / /
de bzhin pu tse shel dang ni / /
ba sha ka dang pu shel tse / /
kyi lce ba dang 'bras bu gsum / /
sle tres dang ni pa to la / /
bong nga dkar po nim pa dang / /
mur ba byi tsher ba yang phan / /
'dus pa'i rims la bya kri dang / /
thang shing skyer pa gla sgang dang / /
pa to lo ma nim pa'i shun / /
'bras gsum pu tse shel yang phan / /
rlung dang bad kan shas che'i rims / /
lud dbugs mi bde rtsib logs zug /
dong gra puSh+kar mU la dang / /
sle tres kaN+Da ka ri phan / /
rgun 'brum ma du ka'i me tog /
ba ru sha ka kyi lce ba / /
pu shel tse dang pu tse shel / /
'bras bu gsum dang tang pal bcas / /
bskol te bsgrangs par gyur pa yi / /
khu ba de ni des 'thungs na / /
rims ni thams cad sel bar byed / /
dzA ti gla sgang skyu ru ra / /
byi tsher ba bskol de 'drar phan / /
bshang 'gags rgun 'brum pu tse shel / /
kyi lce bu ram 'bras bu gsum / /
sman zhu nas ni thug pa sogs / /
spyad bya bad kan can gyis min / /
bad kan gyis brlan lus la ni / /
rngul la char bab 'phel ba ltar / /
thug pa yis ni bad kan skyed / /
de phyir thog ma nyid du yang / /
yu sha rgya sran tsa na ka /
sran ma sogs byas yang ba dang / /
rtsub cing ro kha ldan yid 'ong / /
yi ga 'byed byed g.yos legs sbyin / /
sA lu rtsa snar sogs 'bru rnying / /
drug cu pa yang rims la phan / /
bad kan shas cher de bzhin nas / /
phub ma med byas chag tshe'i chan / /
nad dang lus zungs sogs stobs las / /
rims sel sman khur btsos 'bras chan / /
lan gnyis lan gsum btsags nas ni / /
ci rigs par ni sbyin par bya / /
mung+ga sogs dang ku lang+tha'i / /
yu sha yang bas rims nad 'joms / /
tshod ma ka ra be la dang / /
kar ko ta dang la phug gzhon / /
par pa ta dang ba sha ka /
nim pa'i me tog pa to la'i / /
'bras bu dang ni lo ma las / /
legs par g.yos pa'i tshod ma bsngags / /
shin tu yang ba'i sha dang ni / /
skam sa'i srog chags sha khu ni / /
kaN+Da ka ri pa ru sha / /
ag+ni man+tha rgun 'brum dang / /
skyu ru ra dang se 'bru dang / /
pi pi ling dang bca' sga dang / /
'u su zir rgyam tshar bcas / /
phal cher khar sbrang rtsi cher / /
ldan pa'i g.yos byas ma byas pa / /
mi skyur dar ba bskol ba dang / /
yi gar 'ong zhing sla ba dang / /
legs par bskol ba'i tshod ma phan / /
de ni btung ba'i phyir yang sbyin / /
chu bskol bsgrangs par gyur pa dang / /
goms par gyur pa'i dbang las ni / /
chang yang blud par bya ba yin / /
rims dang bcas pa'am rims bral la / /
dgongs ka kha zas yang ba sbyin / /
de tshe bad kan me drod 'phel / /
khong pa'i me drod stobs dang ldan / /
yang na yul goms dbang las ni / /
ci rigs su yang sbyin par bya / /
me drod chung la sngar zos na / /
zas ma zhu bar gzir bar 'gyur / /
sman bskol khu ba phan zas kyis / /
zhag bcu'i bar du smyung ba bya / /
bad kan bri nas rlung mkhris ni / /
shas che'i rims la zhun mar sbyin / /
nad smin pa la bdud rtsi yin / /
gzhan du de ni dug dang mtshungs / /
zhag bcu 'das par gyur kyang ni / /
rims gyis bla brnan 'phel bar byed / /
de la smyung ba la sogs rims / /
bad kan zad kyi bar du bya / /
lus dang lus zungs stobs zhan pas / /
rims rnying du yang 'gyur ba yin / /
me drod rtsub pas rims skyed byed / /
me drod rtsub par gyur pa la / /
skyugs sman dugs dang dus dang chu / /
bskol dang kha zas spangs pa yis / /
rlung gi khams ni grogs gyur pas / /
gang zhig stobs chen gyur pa la / /
de yi zhi byed zhun mar te / /
khang pa 'bar la chu blugs mtshungs / /
rlung mkhris sel ba'i mchog tu ni / /
sbyor ba'i dbang las gyur pas na / /
de phyir rang gi sman dang ni / /
ji bzhin bskol ba de la sbyin / /
rims dro mi mthun pas sel la / /
bsil bas mkhris pa'ang sel bar byed / /
snum pas rlung sel bad kan mar / /
mtshungs kyang sbyor dang g.yos pas sel / /
sngar gyi sman khu mar bcas pa / /
thams cad nad dmigs ji bzhin gtang / /
'bras bu gsum dang nim pa'i shun / /
shing mngar bri ha ti gnyis dang / /
sran chung 'o mar bcas bskol la / /
mar ldan rims dang lud pa 'joms / /
pi pi ling dang tig ta dug mo nyung / /
kaN+Da ka ri pu tse shel thal tres / /
ta ma la ka skyu ru ra bil ba / /
gla sgang tsan+dan kyi lce pu shel tse / /
rgun 'brum bong nga sa la par+Ni dang / /
bskol ba'i mar gyis rims kyi nad dang ni / /
me drod mi snyoms ha li sa ka dang / /
yi ga 'chus dang mi bzad tsha ba dang / /
snyom pa'i nad dang rtsib logs na ba dang / /
mgo nad slon ni myur du 'joms par byed / /
dur byid ma gtogs seng phrom sogs bskol mar / /
rlung las gyur pa'i rims la bsngags pa yin / /
mkhris pa'i rims la pu tse shel dug mar / /
kyi lce bar bskol sman mar gang yin phan / /
bye dang ga dang dbyi mong kha ru tsha / /
pa ta tsha ba gsum dang tsi tra ka /
lce myang tsha dang nas tshig 'khus thal ba / /
'di rnams cha ni srang rer byas pa dang / /
mar dang 'o ma cha ni mnyam byas pa / /
bre gang bskol bas bad kan rims rnying 'joms / /
sle tres khu ba lde gu dang / /
ba sha ka dang 'bras bu gsum / /
rgun 'brum dang ni ba la dang / /
bskol ba'i sman mar rims nad 'joms / /
mar zhu nas ni sha 'jam khu / /
kha zas bcas pa bza' bar bya / /
des ni stobs rab skyed byed cing / /
nad ni shin tu zad byed yin / /
ka ra be+e la sogs khu dang / /
mung+ga bad kan mkhris 'joms pas / /
phal cher rlung shas che rims la / /
gzer dang bshang ba 'gags pa ni / /
skyed cing rims ni 'phel bar byed / /
de phyir de ni bsngags ma yin / /
gal te de ltar byas kyang ni / /
rims ni zhi bar ma gyur na / /
sbyang 'os la ni sbyang bar bya / /
de la skyugs sman sngar bshad pa / /
ma zhu bar ni gnas nad la / /
stobs can stobs ni bsrungs te btang / /
smin zhing nad ni lhod gyur pa'am / /
chang dang dug las byung rims la / /
sha ma dur byed 'bras bu gsum / /
pi pi ling dang ge sar dang / /
yang na tsha ba gsum sogs sman / /
kha ra sbrang rtsir bcas pa sbyin / /
rgun 'brum skyu ru ra'i khu ba / /
a ru ra ni rgun chur bcas / /
dong ga'o mar bcas pa'am / /
rgun chu dang ni bcas pa blud / /
'bras bu gsum mam kyi lce ba / /
'o ma rims dang ldan pas btung / /
bkru sman btang ba'i skabs su yang / /
thug sla la sogs rim bzhin blud / /
rim gyis di ma glongs g.yos tshe / /
de la rtag tu dgag mi bya / /
nad ni khong par gnas snyeg nas / /
smin kyang gnod pa skyed par byed / /
shin tu tshabs cher byung gyur na / /
smin nas gcad par bya ba yin / /
ma smin bkag pa'i nyes pa ni / /
nad bcos thabs su bshad pa yin / /
gang zhig rmongs pas ma smin pa'i / /
rims la nad 'byin sman gtong ba / /
de ni sbrul nag gnyid log la / /
lag pa'i rtse mos reg dang mtshungs / /
rims zad pa la slon sman dang / /
bkru sman phan pa ma yin te / /
de la 'o ma dag gi ni / /
mas gtong bas ni nad bsal bya / /
'o ma la goms bad kan zad / /
lus tsha skom dad gnyis yod na / /
rlung dang mkhris pas nyen pa ni / /
tshad par 'khru yang 'o ma pan / /
de lus smyung bas gdungs pa dag /
mes tshig pa yi nags la ni / /
char chu 'bab pas skyed pa ltar / /
rims ni myur du sel bar byed / /
de bas 'o ma sbyar te bskol / /
dro ba'am bsgrangs pa bzhos ma thag /
dus kyi dbye ba shes te sbyin / /
de las gzhan du rims can gsod / /
'o ma bca' sga 'bra gor bcas / /
rgun 'brum kha ra mar ldan par / /
bskol te bsgrangs par sbrang rtsi btab / /
skom dad lus tsha rims 'joms byed / /
de bzhin pa la rgun shing mngar / /
tsan+dan thal tres pi pi ling / /
'o ma'i bzhi 'gyur chu bskol ba'am / /
pi pi ling dang bskol ba ni / /
rims kyis btab pas 'thungs na ni / /
klad gzer lud pa dbugs mi bde / /
rtsib logs gzer rims rnying las thar / /
rtsa ba lnga bskol de dang 'dra / /
e raN+Da rtsa bskol ba'am / /
bil ba gzhon nu dang bskol ba'am / /
bzhos ma thag gi 'o ma 'thungs / /
rlung gi rims kyis phyi sa 'gags / /
khrag bcas sbyin bag tshad 'khru dang / /
skom dad gzer bcas 'khru las thar / /
bca' sga ba la bya kri dang / /
gze ma bu ram 'o mar btsos / /
bskol 'thungs skrangs bshang gcin dang 'phyen / /
'gags dang rims dang lud pa 'joms / /
bri Sh+tsi bal bil ba dang / /
bar sha b+hu dang bskol ba yis / /
rims kyi skrangs nad sel ba yin / /
shing sha pa yi snying po dang / /
'o ma dag tu bskol ba ni / /
rims ni myur du 'joms byed yin / /
nad smin zhu ba'i gnad song la / /
mas gtong drag pos me stobs skyed / /
rims bral sems dga' yi ga 'byed / /
myur du skyed par byed pa yin / /
bkru sman mkhris pa'am bad mkhris 'dres / /
mkhris pa'i gnas su zhugs pa sel / /
'jam rtsis nad ni sum char dag /
zhu ba'i nad la brten pa sel / /
'o mas bad kan mkhris pa dag /
mjug to rgyab dang rked pa na / /
me drod che la rtug 'gags pa / /
'jam rtsi mas gtong sbyar bar bya / /
nim pa pa to la'i lo ma / /
pu tse shel dang dong ga dang / /
s+thi ra ba la po son cha / /
gze ma pu shel ba la ka /
'o ma'am chur ni bskol ba dag /
'o ma lhag ma lus pa la / /
gla sgang shing mngar po son cha / /
pi pi ling dang dug mo nyung / /
mar dang sbrang rtsi bsres pa yi / /
'jam rtsi btang na rims 'joms so / /
par+Ni bzhi dang shing mngar dang / /
po son cha dang pu shel tse / /
dong ga rnams ni bskol ba ru / /
shing mngar sha ta puSh+pa dang / /
pri yang+ku dang po son cha / /
gla sgang lde gur byas pa la / /
bu ram mar dang sbrang rtsir bcas / /
'jam rtsis rims ni sel byed yin / /
dzi ban+ti dang po son cha / /
me da shing mngar pi pi ling / /
shu dag d+d+hi ra sna dang / /
bal dang ni bil ba dang / /
shu ti dang ni nye shing rnams / /
mar dang til mar 'o ma dang / /
chu dang btags te lhan cig bskol / /
snum ni nad dang rjes mthun pa'i / /
'jam rtsi rims la gtang bar bya / /
gang yang cho ga grub pa las / /
rims sel bar ni bshad pa yi / /
'jam rtsi dag kyang gtang bar bya / /
sna yi bkru sman rims rnying la / /
btang na yi ga 'byed byed cing / /
mgo ni lci zhing bad kan che / /
sel zhing dbang po gsal byed la / /
snum gyi sna sman mgo stong snyam / /
lus tsha mkhris pa sel byed yin / /
dud brngub mkhur bkang mkhur ba sbo / /
nad dmigs ji bzhin sbyar bar bya / /
cham pa khas ro mi tshor dang / /
mgo nad lkog nad sel byed yin / /
yi ga 'chus la kha lung gi / /
ge sar mar dang rgya ma tshar bcas / /
yang na rgun 'brum skyu ru ra / /
kha ra'i lde gu mkhur bar bcad / /
rims rnying pags pa la brten la / /
reg na ji ltar bde 'gyur ba'i / /
sman bsil dro ba la sbyar ba'i / /
bsku byug chu blugs la sogs bya / /
mig sman dud pa'i sbyor ba'ang bya / /
glo bur byung la de de bzhin / /
tshal lan stong bkrus pa yi / /
mar gyis bsku ba spyad par bya / /
mdo gnas las bshad sman gyi sde / /
mngar dang skyur dang bska ba dang / /
drur ba la sogs rlung mkhris 'joms / /
skyug sman la sogs sde tshan bshad / /
nus pa bsil zhing reg na grang / /
bskol dang lde gur byas pa dang / /
til mar 'o mar bcas bskol ba / /
bskus na 'phral du tsha rims sel / /
mgo dang lus kyang de nyid ni / /
cung zad rtsing bar btags pas bsku / /
de bskol chu ni blugs pa dang / /
lus 'bying la yang sbyar bar bya / /
skyur rtsabs chu dang 'o ma tsha / /
mar la sogs pa'ang de bzhin sbyar / /
bil rkang kha lung a mra dang / /
se'u 'bru seng phrom bid ri / /
rgya shug lo ma las byung ba'am / /
lung tang gi ni dbu ba yis / /
lus bskus tsha na rmongs bag dang / /
slon dang skom dad zhi bar byed / /
gang zhig nad gso'i thabs su bshad / /
mkhris pa sel ba'i rim pa ste / /
bsten par byas na myur du ni / /
tsha dang bcas pa'i rims sel 'gyur / /
nus pa dro zhing reg na dro / /
rgya spos gur gum a ka ru / /
ru rta rdo dreg sto ne ya / /
sa ra la dang thang shing dang / /
chu srin sen mo ra sna dang / /
gu gul shu dag lca ba dang / /
sug smel gnyis dang tsa rong dang / /
tsan+dan sib dang byi'u rug pa / /
shi kru spang spos bya ma ka /
yungs kar rtsa ba bcu pa dang / /
sle tres er N+Da gnyis dang / /
ba ru ra dang ro hi sha /
ta ma la yi lo ma dang / /
pu ti ka dang sa la ki /
'u su a za mo ta dang / /
shu ti ma sha ku lang+tha / /
tsi tra ka dang pra ki r+ya /
na ku la ni rnam gnyis dang / /
gzhan yang de 'dra'i bsil ba'i sman / /
bskol dang lde gur byas nas ni / /
chang dang skyur rtsabs la sogs sbyar / /
til mar bskol ba grang rims sbyar / /
de dro 'jam gyis bsku ba dang / /
zhib tu btags pas byug par bya / /
cung zad dro bas blugs pa dang / /
lus 'bying bar yang bya ba yin / /
tshwa dang ba gcin zho ga chu / /
'ba' zhig gis kyang de bzhin bya / /
dong ga la sogs sde yis kyang / /
btung dang bsku dang byug par bya / /
bdug pa a ka ru las byung / /
'og nas bshad pa'i rims la sbyar / /
dugs ni mes byas mes ma byas / /
dugs kyi sman dang kha zas bsten / /
khang sbrum sa phug tu nyal zhing / /
la ba dre'u rngog re'u snam bgo / /
du ba med pa'i mdag mas gang / /
zhugs shing dag ni bsten pa dang / /
chang ni tsha ba gsum bcas / /
dang / /
dar ba rgya sran ku lang+tha / /
'bru dang ko tra ba dag kyang / /
'dar ba'i rims can de la sbyin / /
grang ba'i rims nad can de la / /
chung ma nu ma rgyas pa dang / /
rgyan gyis brgyan te bzhag pa dang / /
lang tshos rgyags shing chang gis myos / /
bud med kyis de 'khyud par bya / /
grang dang bral bar shes nas ni / /
de nas de slar bsal bar bya / /
nad gcig 'phel bar 'gyur ba dang / /
'grib pa'am ldang bar gyur pa'am / /
mnyam gnas nad ni bad kan gyi / /
gnas kyi rim pas bsal bar bya / /
'dus pa'i rims kyi mtha' mar ni / /
gang gi rna pa'i rtsa ba ru / /
mi bzad skrang pa byung gyur na / /
'ga' zhig thar par 'gyur ba yin / /
de ni gtar gas dbyung ba dang / /
zhun mar blud pas myur bsal te / /
bad mkhris sel ba'i sman bsku dang / /
sna sman mkhur ba bkang bas gso / /
gang gi rims ni bsil drod dang / /
snum rtsub sogs kyis zhi mi 'gyur / /
yan lag zhen pa de rims bzhin / /
lag ngar las khrag myur du dbyung / /
cho ga 'di ni mi bzad pa'i / /
rims la'ang nad dmigs ji bzhin bya / /
rlung sogs rim gyis cha phye la / /
phyis bshad gang yin dag kyang bya / /
pa to la dang pu tse shel / /
gla sgang shing mngar a rur / /
gnyis sam gsum mam lnga bskol ba / /
mi bzad rims ni 'joms byed yin / /
'bras bu gsum dang a rur / /
sle tres pi pi ling so sor / /
cho ga de dang sbyar ba'am / /
go bye bu ram bcas pa sbyin / /
rims kyis thebs pa'i nyin zhag la / /
nyams smad pa'am nyams brta bya / /
nang par til mar sgog skya bcas / /
bza' 'am yang na mar rnying ngam / /
de bzhin zho dang 'o ma sbyin / /
zhun mar srang drug pa dang ni / /
dge ba chen po'am ba'i rnam lnga / /
tig ta'ang dugs dang bskol te sbyin / /
'bras bu gsum dang rgya shug dang / //
ag+ni man+tha bskol ba ru / /
zho dang bskol ba'i mar dag tu / /
seng phrom shun lpags lde gu btab / /
mi bzad rims ni 'joms pa'i mchog /
'bru chang dang ni chang rnying rno / /
rma bya gong mo sreg khyim bya / /
rlan can sha ni drod skyed pa / /
zas bcas dag ni ci 'dod par / /
bsten la de bzhin gnyid log pa'am / /
yang na slar ni skyug tu gzhug / /
yang na zhun mar tshad chen po / /
blud de slar yang skyug tu gzhug /
a dza gan+d+ha ni li ni / /
dur byid dang ni pu tse shel / /
rims kyis 'debs tshe snum dang dugs / /
legs par byas te blud par bya / /
ldong ros rgyam tsha pi pi ling / /
til mar dang sbyar mig sman gzhug / /
shing kun stag tshil cha mnyam bya / /
rgyam tshar bcas pa'i sna sman bya / /
de bzhin mar rnying seng ge'i tshil / /
rgyam tsha dag dang sbyar te gtang / /
pa la ka sa nim pa'i lo / /
shu dag ru rta a ru ra / /
yungs kar nas bcas mar sbyar ba'i / /
bdug pa'am byi la'i rtug pas bdug / /
gu gul shu dag bya ma ka / /
sardza ra sa nim pa dang / /
arka dang ni a ru ra / /
thang shing bcas pa'i spos sbyar ba / /
'di ni gzhan gyis mi thub pa'i / /
bdug pa yin te rims kun sel / /
spos bdug sna sman gtang bya ba / /
sems kyis bsgyur bar gang bshad dang / /
'phags pa la brten sman gyis ni / /
rims nad thams cad sel bar byed / /
mchog tu phal cher mi bzad rims / /
de ni glo bur 'ong rjes 'brel / /
mi bzad rims zhir ma gyur na / /
rang gi gtar ga ji bzhin gdab / /
dngas ma la gnas thams cad la / /
skyug sman gtang dang smyung ba bya / /
khrag la gnas pa sman chu blugs / /
bsku dang byug dang gtar ga bya / /
shar gnas bkru sman rnon po bya / /
tshil gnas tshil ni dbri bar bya / /
rus par gnas la rlung zhi ba'i / /
bsku dang dugs dang mnye ba bya / /
rims der rlung nad zhi bya dang / /
khyad par du ni 'jam rtsi bya / /
ma 'dres rlung dang me dbal dang /
'brum bus gnod 'gyur rims la ni / /
zhun mar blud cing tsan+dan byug /
sman chu blugs shing sha khu sbyin / /
rang gi dpyad ni ji skad bshad / /
gtar ga la sogs dag gis gso / /
gdon byung 'byung po'i rig par bshad / /
gtor ma sngags la sogs pas gso / /
sman dri las byung mkhris pa ni / /
zhi bya dug skyes dug gis gso / /
'dod don ji ltar yid 'thad dang / /
nad ni ji ltar zhi 'gyur ba / /
phan dang mi phan la mkhas pas / /
khros sogs las byung rims bsal bya / /
khros byung 'dod pas zhi bar 'gyur / /
'dod byung khros pas zhi bar 'gyur / /
mya ngan 'jigs byung de gnyis kyis / /
'jigs dang mya ngan byung cig shos / /
dmod pa mngon spyod sngags las byung / /
'phags pa'i don la brten pas zhi / /
rims de thog mar ma 'dres la / /
de 'og dri mas khyab par byed / /
de bas nad dang rjes mthun par / /
de la kha zas la sogs sbyar / /
rlung stsogs rgyu la ma brten par / /
rims ni rjes 'brel gnas mi byed / /
rims kyi dus dran byung de la / /
yid 'phrog yul gyis brjed par bya / /
snying rjes brlan zhing sems dag pa / /
rims kun 'joms par byed pa yin / /
nyams stobs rdzogs par 'gyur gyi bar / /
rtsol dang khrus dang nyal po dang / /
zas lci ma goms tsha byed dang / /
gang gzhan rims skyed byed pa spangs / /
rims bral gyur kyang 'phral du ni / /
zas kun bsten par mi bya ste / /
rims ni myur du ldog byed nas / /
nyam chung mi ni myur gsod byed / /
gang phyir myur du gsod 'gyur bas / /
de phyir de ni khyad par du / /
gnas skabs de dang de dag tu / /
sman dpyad de dang de dag bya / /
sman dang nor bu sngags dang bcas pa dang / /
dam pa bla ma bram ze dkon mchog mchod / /
yid ni dga' bar byed pa'i yul bsten pas / /
khyab 'jug gis byas ma rungs rims kyang 'joms / /
yan lag brgyad pa'i snying po bsdus pa las / /
gso ba'i gnas kyi le'u dang po'o // //
de nas khrag mkhris gso ba'i le'u bshad par bya'o / /
khrag mkhris bde ba'i dus su 'byung / /
stobs ldan stod 'byung shugs dal la / /
nyes gcig las byung gsar du btab / /
bla brnan med pa gso bar bya / /
khrag gang nad gzhi gnyis la skyes / /
zhi zhing zhi zhing slar ldang dang / /
lam nas lam gzhan 'gro ba gang / /
thur du 'byung ba gso ba tsam / /
shas cher 'byung zhing me drod nyams / /
nyes gsum lam gnyis las byung spang / /
nad gzhi zas dang gnas dang ni / /
nad kyi grogs dang stobs dag dang / /
yul dang dus kyi gnas skabs sogs / /
shes bya dang por smyung ba'am brta / /
de bzhin sbyang dang zhi bya bas / /
khrag dang mkhris pa gso bar bya / /
brta ba las byung stobs ldan pa / /
nad gzhi mang po las byung ba / /
gyen 'byung bkru sman gtong bas gso / /
thur 'byung skyug sman gyis gso rjo / /
smyung ba brta bya la ltos bya / /
stod du 'byung ba kha ba dang / /
bska ba'i sman khu smyung ba dang / /
yan lag drug sman bca' sga med / /
'thungs na zhi bar 'gyur ba yin / /
thur du 'byung ba'i khrag mkhris la / /
sman khu mngar bas brta bar bya / /
stong 'byung dang por skyo ma blud / /
smad 'byung dang por thug pa blud / /
stobs ldan za nus ma dag khrag /
byung yang mi dgag ga des nad skyed / /
de ni gzhan du me lta bur / /
myur gsod byed pas gcad par bya / /
dur byid pri yang chu bskol dang / /
lde gu kha rar bcas pa dag / /
cho ga bzhin du de la ni / /
zho gnyis tsam du bldag par bya / /
dur byid pri yang 'bras bu gsum / /
kha ra sbrang rtsi pi pi ling / /
sbrus pa 'dus byung stod du byung / /
khrag rims 'or nad sel byed yin / /
de bzhin dur byid kha rar mnyam / /
pi pi ling ni bzhi char bcas / /
skyug sman phyir ni po son cha / /
kha ra sbrang rtsir bcas skyo ma'am / /
kha ra sbrang rtsi po son cha / /
chur bcas pa'am shing mngar chu / /
'o ma'am bu ram shing khu blud / /
sbyangs pa'i rjes la cho ga ni / /
thug sla la sogs ji bzhin du / /
blud cing stobs ni bsrung bar bya / /
skyo ma rims skabs bshad rgun sogs / /
yang na mkhris 'joms 'bras bur sbyar / /
sbrang rtsi 'bra go rgun 'brum dang / /
pa ru sha ka ka ra'i chu / /
snying po lnga yi skyom ni / /
'bras yos phye ni mar bcas sbyin / /
me drod chung zhing skyur la dga' / /
se 'bru skyu ru ra skyur ba / /
pad+ma ut+pal ge sar dang / /
kriSh+Na pa r+Ni pri yad+ku / /
pu shel tse dang seng phrom dkar / /
bca' sga dang ni tsan+dan dmar / /
byi tsher da ta ka'i me tog / /
ba la ka dang bil ba'i rkang / /
tshigs bcad phyed bshad thug pa blud / /
rtsa mkhris gla sgang pu shel tse / /
sran chung kr-iSh+Na pa r+Nir sbyar / /
mung+ga gan+d+ha bi da ri / /
ha re Nu ka bal mar / /
tshig rkang gcig gis bshad pa blud / /
nus pa bsil ba de rnams ni / /
skam sa'i srog chags sha dag dang / /
chur ni so sor bskol ba yi / /
khu bar nas thug sbyar ba bsgrangs / /
khar sbrang rtsir sbyar ba blud / /
de bzhin du ni sha khu dang / /
cung zad skyur dang skyur min pa / /
mar brngos khar bcas pa sbyin / /
zas kyi tshul ni shes pa ru / /
yang dang bsil bar gang bshad pa'i / /
gra ma gang bu can 'bru dang / /
tshod ma khrag la bsngags pa yin / /
sngar bshad pa yi chu dag gam / /
rtsa ba chung ngu lnga bskol te / /
bsgrangs pa'am sbrang rtsi'i chu'am ni / /
'bras bu mnyes pa'i chu blud bya / /
bshang 'gags rgya sne'u ri bong sha / /
rlung shas che la sreg pa'i sha / /
u dum bA ra'i khu ba ni / /
bskol ba blud na bsngags pa yin / /
de bzhin blag sha rma bya'i sha / /
n+ya gro d+ha dang khyim bya'i sha / /
khrag mkhris kyi ni nad gzhi ni / /
gang ci'ang rung ba de spang bya / /
ba sha ka'i khu pri yang ku / /
sa nag dang ni skyer khaN+Da / /
seng phrom dang ni sbrang rtsir sbyar / /
'thungs na khrag dang mkhris pa 'joms / /
yang na ba sha ka yi ni / /
khu ba kha ra sbrang rtsi dang / /
bcas par 'thungs pa de bzhin te / /
ba sha ka ni 'ba' zhig dang / /
bskol bas khrag ni myur sel te / /
de ni 'di yi sman mchog yin / /
pa to la dang ma la ti / /
nim pa shug pa tsan+dan gnyis / /
seng phrom ba sha tan tu li / /
sa nag ma da yan ti ka /
nye shing dang ni thal tres dang / /
ra mnye ba gnyis shing mngar rnams / /
bskol ba gsum po kha ra dang / /
sbrang rtsir bcas pas khrag mkhris 'joms / /
rgya skyegs shing kun bskol ba ni / /
legs bsgrangs ka ra btab pa phan / /
yang na sbrang rtsi mar bcas pa'am / /
lci ba rta sbangs btsir khu 'thung / /
khrag nad mdud pa can 'drar 'byung / /
phug ron rtug pa sbrang rtsi phan / /
khrag ni shas cher byung gyur na / /
skom sa'i srog chags khrag dang ni / /
sbrang rtsir bcas pa'am ra yi ni / /
mchin pa mkhris bcas rlon pa bza' / /
tsan+dan gla sgang pu shel tse / /
'bras yos mung+ga pi pi ling / /
nas ni ba la'i chur sbangs pa / /
khu ba khrag mkhris sel byed yin / /
tsan+dan pad+ma pu shel tse / /
khu bar bong pa bsregs bcug la / /
rab bsgrangs kha ra sbrang rtsir bcas / /
khrag ni shas cher 'byung ba sel / /
bu ram shing ni chu mang sbangs / /
rdza bum gsar par de bzhag nas / /
mtshan mo phyi rol dben par gzhag /
nang par chu ni btsags nas su / /
sbrang rtsi btab nas pad+ma ni / /
kha phye'i phreng rgyan chu de 'dra / /
gang yang mkhris pa'i rims skabs bshad / /
sman khu de yang blud par bya / /
sman khu sna tshogs 'di yis ni / /
me drod skyed pas bad kan zad / /
gal te khrag mkhris ma zhi na / /
de la rlung shas cher phan pa'i / /
ra yi 'o ma bskol ba blud / /
de bzhin ba yi 'o ma ni / /
lnga 'gyur chu bskol gdus pa blud / /
rtsa ba lnga pa chung ngu dang / /
sbrang rtsi kha ra bskol ba'ang rung / /
rgun 'brum bca' sga dzi ba ka / /
ba la gze ma zangs rtsi ba / /
re re 'o mar bskol ba'am / /
'o ma khar mar bskol phan / /
gze ma nye'u shing bskol ba'am / /
de bzhin 'dab bzhi 'o mar bskol / /
khrag ni nad bcas myur du sel / /
mchog tu mtshan nas 'byung la phan / /
rkub las byung la khyad par du / /
mo tsa ra sa blud na phan / /
n+ya gro d+ha yi myu gu'am / /
'dab ma gzhon pa'am bca' sga dang / /
uR+shi ra dang ut+pal phan / /
khrag gi tshad 'khru gzhang 'brum gyi / /
gso ba dag kyang 'dir sbyar bya / /
sman khu 'o ma 'thungs nas ni / /
bza' ba'ang 'o ma nyid dang bza' / /
sman khu'i sbyor ba 'di dag nyid / /
bskol ba'i mar ni blud bar bya / /
ba sha ka rtsa rtser bcas brdungs / /
chu ni brgyad 'gyur nang du ni / /
bskol te brgyad cha lus gyur pa / /
de dang mar ni btso bar bya / /
de yi me tog nang bcug bsgrangs / /
sbrang rtsir bcas pas khrag mkhris dang / /
mkhris skran rims dang dbugs mi bde / /
lud pa snying nad mig ser dang / /
rab rib mgo 'khor me dbal dang / /
skad 'gags pa ni 'joms par byed / /
pa la sha yi myu gu'i khur / /
de bcug mar ni bskol ba dag / /
sbrang rtsir bcas pas khrag nad sel / /
kyi lce ba yang de bzhin no / /
khrag ni spyi bag bad kan bcas / /
mdud par chags nad mgul bar byung / /
ut+pal sdong bu bsregs thal ba / /
zhun mar sbrang rtsir bcas pa bldag / /
pad+ma ut+pal ge sar dang / /
pri yang ku dang ma du ka / /
re re'i sbyor ba de bzhin bya / /
khrag ni bshang ba'i lam las ni / /
'byung bar byed la khyad par du / /
'jam rtsi btang ba bsngags pa yin / /
sna nas nad can khrag byung na / /
sna sman btang zhing blugs par bya / /
sngar bshad sman khu'i sbyor ba dang / /
'o ma bu ram shing khu blugs / /
'o ma sogs chu kha rar bcas / /
yang na chu ni 'ba' zhig phan / /
se 'bru'i me tog khu ba 'am / /
a mra'i rus pa dUr ba phan / /
bsil sman sde tshan gtogs pa dag / /
bsku dang byug la sogs las sbyar / /
mkhris pa'i rims sel bshad pa gang / /
phyi nang las btung sman de dang / /
glo rdol bar ni gang phan pa / /
de yang khrag dang mkhris par phan / /
yan lag brgyad pa'i snying po bsdus pa las / /
gso ba'i gnas kyi le'u gnyis pa'o // //
de nas lud pa gso ba'i le'u bshad par bya'o / /
lud pa ma 'dres rlung las byung / /
dang por snum gyis gso bya zhing / /
sha khu thug pa yu sha sogs / /
rlung 'joms sman bskol snum pa dang / /
dud bdugs lde gu bsku dang dugs / /
chu blugs lus bcing dag gis gso / /
bshang rlung 'gags la 'jam rtsis gso / /
mkhris bcas zhun mar 'o ma ni / /
zas kyi sngon btang bad kan bcas / /
snum bcas bkru sman btang bas gso / /
sle tres ka N+Ta ka ri gnyis / /
re re srang sum cu'i khu bar / /
mar srang sum cu rtsa gnyis bskol / /
rlung gi lud sel me drod skyed / /
k+Sha ra ra sna shu dag dang / /
shing kun pa ta shing mngar dang / /
'u su zho gnyis mar bre gang / /
tsha ba lnga dang bcas pa dang / /
rtsa ba bcu pa'i khu bar bskol / /
'thungs rjes thug pa blud gyur na / /
lud pa dbugs mi bde bcas snying / /
rtsib logs pho ba'i skran nad sel / /
ra sna nye'u shing rtsa ba bcu / /
srang ni bcu gnyis tshad du bya / /
rgya sran rgya shug nas dag ni / /
ra sha srang ni lnga bcu dang / /
chu srang lnga brgya bcu gnyis bskol / /
de dang mar ni bre bzhi bskol / /
'o ma mar mnyam dzi ban+ti / /
la sogs srang char byas te brtag / /
rlung gi nad la blud pa dang / /
snar btang 'jam rtsi'i mas gtong sbyar / /
lud pa rnam lnga mgo 'dar dang / /
mo mtshan chu son ba dang / /
lud kun lus ni phyogs gcig nad / /
mchin bcas stod kyi rlung nad sel / /
bi da ri sogs sde tshan bskol / /
lde gu mar bskol lud pa 'joms / /
shing mngar a shwa ka'i sa bon / /
byi dang ga dang skyer khaN+Da / /
shug pa kha ru tsha mar bskol / /
yang na de phye mar dang sbrus / /
lde gu byin la ra yi ni / /
'o ma blud na lud pa sel / /
dong gar sna byi dang ga / /
shing kun rgyam tsha pi pi ling / /
bar gyi k+Sha ra de'i phye ma'am / /
mar dang ran tsam blud gyur na / /
rlung gyur bad kan bcas lud pa / /
dbugs mi bde dang skyigs bu dang / /
me drod chung ba sel bar byed / /
byi tsher ba dang bca' sga dang / /
zur ba rgun 'brum kha ra dkar / /
kar ka ta yi sring gi ni / /
til mar dang ni lde gur sbyar / /
rlung las gyur pa'i lud pa sel / /
byi tshar gla sgang pi pi ling / /
bar gyi zur pa kar ka ti / /
bu ram rnying dang til mar dang / /
lde gur byas pa bldag par bya / /
bca' sga pi pi ling de bzhin / /
kar ka ta sring de bzhin no / /
chu dron dag dang pi pi ling / /
lce myang tsha dang bcas pa blud / /
bca' sga ka ra zho ga chu'am / /
pi pi ling phye zhor btab blud / /
rgya shug tshi gu chang ngam zho / /
zho ga chu dang sbyar ba blud / /
yang na pi pi ling lde gu / /
mar brngos rgyam tshar bcas pa'ang phan / /
lud pa cham bcas dud pa ni / /
snum bcas cho gas bdug pa dang / /
skyigs bu dbugs mi bde dud brngub / /
'o ma sha khu bcas pa bza' / /
grong chu rlan can srog chags sha /
sA lu nas gro drug cu pa'am / /
ma sha ang ma kub ta yi / /
yu sha dag dang zos na phan / /
la la phud dang pi pi ling / /
byil rkang dong gtsi tra ka /
ra sna zir pa la sha / /
kr-iSh+Na par+Ni zur pa dang / /
ma nu bskol bar snum skyur dang / /
lan tshwar bcas thug rlung gyur blud / /
rked pa lto snying rtsib logs na / /
dbugs mi bde dang skyigs bu sel / /
rtsa ba bcu pa'i khu bar ni / /
tsha ba lnga dang bu ram bcas / /
til dang bcas pa'i thug pa blud / /
yang na 'o thug rgyam tshar bcas / /
nya dang khyim bya phag rgod sha /
mar dang rgyam tshar bcas pa'ang phan / /
tshod ma rgya sne'u pa ya si / /
ni shan na ga lud pa 'joms / /
ka N+Da ka ri'i lo 'bras dang / /
la phug gzhon nu skam po'ang phan / /
til mar sogs snum 'o ma dang / /
bu ram bu ram shing khu'i zas / /
zho ga chu zho rang skyur chang / /
'bras bu skyur chu blud pa phan / /
mkhris pa'i lud pa bad kan bcas / /
zhun mar gyis ni skyug sman phan / /
de bzhin po son cha tang pal / /
ma du ka ni bskol chus sam / /
shing mngar po son cha'i lde gu / /
bi da bu ram shing khur sbyar / /
mkhris lud bad kan shas chung la / /
dur byid mngar ba'i sman sbyar gtang / /
bad kan shas cher kha ba'i sman / /
skyug sman phyir ni gtang bar bya / /
nad sbyangs nas ni thug pa sogs / /
bsil dang mngar dang snum pa spyad / /
bad kan shas cher kha ba dang / /
rtsub pa dang sbyar grang thug blud / /
mkhris gyur kha ra skyu ru ra / /
rgun 'brum ut+pal tsan+dan dkar / /
sbrang rtsir sbyar ba'i lde gu sbyin / /
bad kan bcas lan le sham / /
gla sgang dang ni bcas pa sbyin / /
rlung can la ni mar bcas phan / /
rgun 'brum lnga bcu pi pi ling / /
sum cu kha ra srang gcig sbyar / /
sbrang rtsi'am ba yi lci ba'am / /
be'u gzhon lci khur lde gur sbyar / /
shing tsha sug smel tsha ba gsum / /
rgun 'brum pi pi ling rtsa ba / /
ma nu 'bras yos gla sgang dang / /
zur pa dkar dang ra sna dang / /
skyu ru ra dang ba ru ra / /
kha ra sbrang rtsi zhun mar sbyar / /
lde gus snying nad lud pa sel / /
mngar ba'i sman dang srog chags ni / /
skam sa'i sha dang nas dang ni / /
khre dang khre rgod mung+ga sogs / /
yu sha dang ni tshod ma dang / /
kha ba tshad ldan sbyar lde gu / /
kha ba dang ni sbrang rtsir bcas / /
bad kan shas che'i nad la phan / /
bad kan shas chung s+'a lu dang / /
drug cu pa'i chan sha khu phan / /
btung bar kha ra'am rgun chu'am / /
bu ram shing khu'am 'o ma blud / /
mkhris pa'i lud par ra mnye ba / /
bri ha ti gnyis med gnyis / /
ba tsa ka dang li dong gra / /
sha khu dang ni 'o ma'am / /
thug pa'am yu shar sbyar te blud / /
rgun 'brum dang ni pi pi ling / /
rtsa yi rtsa ba lngar bshad dang / /
chur bskol ba yi khu ba dang / /
de dang 'o ma bskol te bsgrangs / /
sbrang rtsi khar ra bcas pa blud / /
yang na de yis thug pa bskol / /
legs bskol sbrang rtsir bcas pa sbyin / /
zur pa dang ni ba le ka /
kha ra bca' sga bri ha ti / /
btags pa'i khu ba ras kyis btsags / /
mar dang bsres te blud par bya / /
kha ra dang ni dzi ba ka /
mung+ga ma sha par+Ni dang / /
byi tsher ba ni lde gur sbyar / /
mar dang 'o ma brgyad 'gyur bskol / /
de btung bza' dang bldag pa dang / /
sbyar bas mkhris pa'i lud pa sel / /
'di dag phye ma'i lde gu 'am / /
bskol ba'i khu ba blud par bya / /
bad kan lud can gyis dang por / /
thang shing bsregs nas gzags pa'i snum / /
ba sha ka dang nas tshig 'khus / /
thal ba'i phye ma btab pa btang / /
snum bcas bkru sman gyis steng dang / /
'og dang spyi bor ci rigs par / /
nyams stobs ldan bkru sman rno gtang / /
thug pa sogs kyang 'di la blud / /
nas dang mung+ga rgya sran zas / /
rtsub dron le sham gyis tsha / /
ka sa marda brda ka /
bya kri ya bak+Sha ra dang / /
pi pi ling dang bcas pa sbyin / /
skam sa khung gnas sha khu snum / /
til dang yungs kar bil ba'i snum / /
sbyar ba'i thug pa sbyin par bya / /
skom na rtsa ba bcu bskol chu / /
chu tshan chang mang sbrang chu blud / /
dong ga ma nu'i rtsa ba dang / /
pa tol yi rtsa bar bcas / /
nub gcig chur sbangs sbrang rtsi btab / /
zas dus gsum mam nang par blud / /
pi pi ling dang de rtsa ba / /
bca' sga dang ni ba ru ra / /
rma bya khyim bya'i mjug sgro ni / /
snag tshar byas dang nas tshig thal / /
bi sha gla sgang pi pi ling / /
dur byid sbrang rtsir sbyar ba ste / /
tshigs bcad phyed kyis rdzogs lde gu / /
gsum po bad kan lud pa sel / /
sbrang rtsi na le sham sbyar bldag /
a ka ru sbrang rtsi nyid kyis / /
kaN+Da ka ri brta ka /
bring ga ra dza'i khu ba dang / /
ka sa marda rta spangs btsir / /
khu ba bye ru gnas po'i khu / /
sbrang rtsi so sor sbyar ba ldag /
thang shing zur par sna dang / /
byi tsher kar ka ta sring gi /
gla sgang bca' sga pi pi ling / /
kha ra a ru skyu ru ra / /
'bras yos kha ra dkar po dang / /
skyu ru ra yi pags pa rnams / /
sbrang rtsi til mar sbyar lde gu / /
gsum po rlung 'dres bad kan sel / /
se'u 'bru srang gnyis bu ram ni / /
srang brgyad tsha ba gsum srang res / /
skad snyan drod skyed yi ga 'byed / /
lud pa dbugs mi bde cham sel / /
bu ram ya bak+Sha ra dang / /
na le sham dang pi pi ling / /
se'u 'bru rim gyis srang gnyis dang / /
zho re srang phyed du sbyar / /
lud pa dbugs mi bde ba sel / /
rims kyi skabs bshad a ru ra / /
sogs dang kar ka ta sring gi /
bskol ba'i khu ba blud par bya / /
yang na dur byid la la phud / /
gla sgang ma nu bi shal / /
pi pi ling bcas pa gcin nam / /
chur bskol ba gcin lud pa sel / /
pi pi ling ni til mar brngos / /
lde gu zho gnyis kha rar bcas / /
rgya sran bskol ba'i khu bar sbyar / /
blud na bad kan lud pa 'joms / /
rtsa ba bcu khu bre bzhi dang / /
mar bre gang dang ma nu dang / /
zur pa bil ba bye'u rug pa / /
shing kun tsha gsum zho gnyis bskol / /
blud pa'i rjes la thug pa btung / /
de kun bad kan rlung nad 'joms / /
nir gun thi lo bskol ba'i khu / /
mar bskol lud pa 'joms byed yin / /
byi dang ga yi khu ba'i nang / /
tsha ba gsum bcug mar bskol phan / /
ba spru ba gnyis byi'u rug pa / /
ka sa mar da sle tres dang / /
pa to la dang bri ha ti / /
pha nid dza ga'i khu ba ni / /
'o ma mar dang bcas pa la / /
tsha ba gsum dang legs bskol 'thungs / /
lud pa'i rims drag zad byed dang / /
gzhang 'brum nad kyi 'jigs pa med / /
kaN+Da ka ri'i rtsa ba dang / /
'bras bu lo mar bcas pa yin / /
khu ba bre bzhi'i tshad la ni / /
mar bre gang dang ba la dang / /
tsha ba gsum dang byi dang ga /
shu dag dang ni se'u 'bru dang / /
kha ru tsha dang nas tshig thal / /
pi pi ling gi rtsa ba dang / /
skyu ru ra dang ma nu dang / /
bri shi ba dang bri ha ti / /
a ru ra dang yab ti / /
kru trug tres dang rgun 'brum dang / /
dbyi mong byi tsher bar sha bu / /
star bu karka ta sring gi / /
ta ma la gi ga bra'i rtsa / /
ra sna gze ma'i lde gu dang / /
bskol ba'i mar des lud kun dang / /
skyigs bu dbugs mi bde la'ang phan / /
kaN+Da ka ri'i sman mar 'di / /
bad kan nad ni sel byed yin / /
bya kri srang brgyad brdungs chu srang / /
nyis stong bzhi bcu brgyad nang bskol / /
btsags par tsha ba gsum ra sna / /
sle tres kru trug phye ma dang / /
ka rka ta sring ga bra'i rtsa / /
gla sgang pi pi ling rtsa ba / /
byi tsher ba rnams srang phyed phyed / /
zhun mar srang ni bcu drug dang / /
kar dkar po srang bzhi bcu / /
slar yang de ni bskol bya ba / /
gzar bu la chags bsgrangs nas ni / /
pi pi ling dang smig rkang dang / /
sbrang rtsi rnying pa dag las ni / /
srang ni brgyad brgyad gzhug par bya / /
lde gu 'dis ni snying nad skran / /
gzhang 'brum lud dbugs mi bde sel / /
bad kan zhi bdud pa brngub / /
shas cher sbyangs pa'i dud pa brngub / /
ldong ros ba bla shing mngar dang / /
spang spos gla sgang i gu da'i / /
shun lpags du ba lud 'joms pa'i / /
chogs dud pa brngubs nas ni / /
mchil mang mthar ni bu ram bcas / /
'o ma 'thungs pa'i dud rngubs des / /
rlung dang bad kan shas che ba'i / /
lud pa rnying pa'ang myur sel / /
bad kan lud pa mun zhugs snyam / /
gal te mkhris pa rjes 'brel la / /
der ni gnas skabs ji bzhin du / /
mkhris pa'i lud gso'i sbyor ba bya / /
rlung ni bad kan 'brel pa la / /
bad kan bsal ba'i bya ba bya / /
mkhris pa dang 'brel rlung bad kan / /
lud par mkhris pa bsal bar bya / /
rlung dang bad kan bdag nyid skam / /
gsher la snum dang rtsub chos bya / /
lud pa bad kan las gyur ba / /
mkhris par bcas pa kha bas gso / /
glo nad 'grams la 'phral du ni / /
rgya skyegs sbrang rtsi'i 'o ma blud / /
zhu nas s+'a lu'i 'bras chan ni / /
'o ma kha rar bcas pa bza' / /
rtsib logs chu son bcas te / /
mkhris drod shas chung chang sbyar btung / /
bshang 'khru gla sgang bong nga dkar / /
ba ta dug mo nyung bcas btung / /
rgya skyegs zhun mar sbrang rtsi dang / /
'tsho byed sde tshan ka ra dkar / /
smig rkang kha ra mnyam 'o mar / /
bskol ba me drod che la blud / /
bu ram shing dang pad+ma'i tshigs / /
pad+ma ge sar tsan+dan dmar / /
'o mar bskol ba sbrang rtsir bcas / /
glo 'grams 'byor bar bya phyir blud / /
nas rjen phye ni 'o ma ru / /
btsos te mar dang sbyar ba'am / /
kha ra sbrang rtsi 'o ma phye'i / /
skyom rims tshad ldan la blud / /
lud pa can la sman mngar dang / /
bskol ba'i zhun mar blud par bya / /
yang na bu ram chu bskol bsgrangs / /
sbrang rtsi na le sham btab blud / /
yang na skyu ru ra'i phye ma / /
'o mar bskol ba mar btab blud / /
yang na bcud kyis len cho gas / /
pi pi ling yang sbyin par bya / /
lud pa rus tshigs gzer ba la / /
rgun 'brum shing mngar ma du ka /
smig rkang ba la pi pi ling / /
zhun mar sbrang rtsir bcas pa sbyin / /
dri sna gsum ni zho re dang / /
pi pi ling srang phyed kha ra / /
rgun 'brum 'bra go ma du ka /
srang re zhib tu btags nas ni / /
sbrang rtsis ri lur byas pa yis / /
ro tsa byed cing khrag mkhris dang / /
lud pa dbugs mi bde slon bro / /
brgyal myos skyigs bu mgo 'khor dang / /
glo rdol skad ni 'gags pa dang / /
mchil ma lus skem rlung 'khyil dang / /
mchil mar khrag 'byung rtsib logs na / /
snying nad skom dang rims nad 'joms / /
bar sha bu dang kha ra dkar / /
s+'a lu rtsa snar btags pa'i phye / /
rgun chu 'o ma mar du bskol / /
mchil ma khrag tu 'byung la blud / /
shing mngar dang ni ma du ka /
tan du li ya 'or btsos phan / /
khrag ni gang tshe drag tu 'byung / /
de bcos pa yi sman bsten bya / /
rlung 'khyil pa la ra tshil ni / /
chang brngos rgyam tshar bcas pa sbyin / /
skems shing nyam chung glo 'grams dang / /
gnyid chung me drod che ba la / /
'o ma bskol ba'i spris mar chags / /
kha ra sbrang rtsi mar bcas sbyin / /
ka ra dkar dang nas dang gro / /
'tsho byed zangs rtsi sbrang rtsir bcas / /
yang na 'o mar bskol te blud / /
glo 'grams nyam chung rid la sbyin / /
sha za'i sha yi khu ba ni / /
mar dang brngos pa'i pi pi ling / /
sbrang rtsir bcas pa de la blud / /
sha dang khrag ni 'phel byed yin / /
u dum+bA ra n+ya gro d+ha / /
a shwat+tha dang blag sha dang / /
s+'a la'i shing dang pri yang ku / /
ta la'i rtse mo 'dzam bu'i shun / /
pi pi ling dang shug par bcas / /
a shwa ka nar bcas pa ni / /
'o mar bskol ba las byung ba'i / /
mar dang 'bras chan bza' ba ni / /
glo 'grams khu ba nyams stobs dang / /
dbang po'i nus pa zad la sbyin / /
rlung mkhris kyis nyon yan lag zhig /
na la mar des bskus pa bsngags / /
rlung nad kyis ni nyen pa la / /
rlung 'joms sman bskol til mar bsku / /
'tsho byed sde tshan zhun mar ni / /
snying dang rtsib logs na la blud / /
yang na rlung nad 'joms pa dang / /
khrag mkhris sel ba gang yin bya / /
shing mngar nA ga pa la gnyis / /
'o ma dang mnyam mar bskol bar / /
pa ya s+ye dang pi pi ling / /
smig rkang lde gu bskol bas ni / /
glo 'grams pa yi nad la phan / /
'tsho byed sde tshan bca' sga dang / /
nye'u shing ba dang ra mnye ba / /
ba spu ba gnyis pa la dang / /
ga bra'i rtsa ba kha sral phre'u / /
ri di zur pa ka ma la / /
shring ga da ka ka ya s+ya / /
rtsa ba lnga ni chung ngu dang / /
rgun 'brum star ga'i 'bras bu sogs / /
mngar shing snum la stobs skyed pa / /
zho ni gnyis gnyis btags lde gu / /
de nang zhun mar bre gang bskol / /
'o ma ra sha skyu ru ra / /
bi da ri dang bu ram shing / /
khu bar sha'i khu bar bcas / /
bskol te bsgrangs par sbrang rtsi ni / /
bre phyed khar srang lnga bcu / /
na le sham dang sug smel dang / /
shing tsha gan+d+ha b+ha dra dang / /
na ga ge sar srang phyed phyed / /
phye mar btags te bcug nas ni / /
'ju stobs rjes mthun tshad du blud / /
'di ni bdud rtsi'i sman mar te / /
mi rnams kyi ni bdud rtsi yin / /
bdud rtsi 'di ni zos nas su / /
'o ma sha khu ldan zos na / /
khu chu nyams dang glo 'grams dang / /
nyams stobs zad pa'i gso ba yin / /
bud med la gdu lus skem dang / /
mdog skad nyams la gtang bar bya / /
lud pa dang ni skyigs bu rims / /
dbugs mi bde dang lus cha dang / /
skom dad khrag mkhris sel byed cing / /
bu skyed byed cing slon dang brgyal / /
mngal nad gcin nad 'joms byed yin / /
gze ma btsod dang pu shel tse / /
ba la tang pal bu ti ka / /
kr-iSh+Na par+Ni dUr ba'i rtsa / /
thal tres stir pa la sha /
de rnams srang re bskol ba yi / /
'o ma sman khu'i bzhi 'gyur la / /
kha sral phre'u dzi baN+Ti / /
me da gnyis dang zangs rtsi ba / /
dzi ba ka dang nye'u shing dang / /
ri di rgun 'brum sha kha ra / /
sra ba dang ni pad+ma'i rtsa / /
mar ni bre gang bskol ba yis / /
rlung mkhris snying 'dzag gzer nad sel / /
gcin sri ba dang gcin snyi ba / /
gzhang 'brum lud pa lus skem dang / /
zad byed rims ni sel byed cing / /
gzhu 'dren bud med chang dang lam / /
khur dub stobs dang sha zad skyed / /
shing mngar srang brgyad rgun 'brum ni / /
bre gang bskol bar mar btsos la / /
pi pi ling srang brgyad lde gu / /
bre gang bskol ba bsgrangs nas ni / /
kha ra sbrang rtsi re re zhing / /
srang brgyad dang ni bsres pa la / /
nas phye mnyam sbyor zos pa yis / /
de ni glo 'grams zad byed dang / /
khrag gi skran la phan pa yin / /
skyu ru ra dang bi da ri / /
bu ram shing khu 'tsho byed kyi / /
sde tshan bskol ba'i khu ba mar / /
ba dang ra yi 'o ma las / /
bre ni re re btso bar bya / /
bskol btsags khar sbrang rtsi ni / /
bre re der ni gzhug par bya / /
de ni zad byed brjed byed dang / /
khrag dang mkhris pa lud pa dang / /
lus skem pa ni sel byed cing / /
rgas sra tshe ni ring ba dang / /
sha dang khu chu stobs skyed byed / /
mkhris pa shas ches mar bldag bya / /
rlung shas che bas btung bar bya / /
bldags pas mkhris pa zhi byed kyis / /
nyung bas rlung ni 'joms mi nus / /
'thungs na rlung ni gnon byed cing / /
me drod nang du sdud par byed / /
skems shing lus kyi sha zad pas / /
sman mar bshad pa 'di dag nyid / /
smig rkang 'bras yos pi pi ling / /
phye ma lde gur byas la sbyin / /
zhun mar bu ram sbrang rtsi'i cha / /
bcug ste byin la 'o ma blud / /
ro tsa brtson dang lus rgyas stobs / /
'di yis myur du skyed par 'gyur / /
bum sha shun lpags sa bon bsal / /
srang brgyad rlangs par btsos nas ni / /
zhun mar bre gang nang gzhug dkrugs / /
sbrang rtsi'i mdog 'drar gyur pa dang / /
hwags ni srang brgyad pi pi ling / /
bca' sga zir srang gnyis dang / /
dri sna gsum dang 'u su dang / /
na le sham ni re re zhing / /
srang ni phyed phyed tshad bcug la / /
phab ste bsgrangs par gyur pa dang / /
sbrang rtsi mar gyi phyed bcug la / /
gzar bus dkrugs te bzhag gyur pa / /
lud pa skyigs bu yi ga 'chus / /
dbugs mi bde dang khrag mkhris dang / /
glo 'grams zad byed 'joms par byed / /
glo 'grams pa ni 'byor byed cing / /
blo dang dran pa stobs rab skyed / /
ku sman da yi bcud kyis len / /
yid du 'ong ba dam pa 'di / /
tha skar bu gnyis kyis bshad yin / /
nA ga pa la'i rtsa ba ni / /
zho gcig sogs kyis bskyed srang gcig /
'o mar bcas pa zla gcig btung / /
'o ma spyad cing zas mi bza' / /
sbyor 'dis tshe ni 'phel byed cing / /
stobs skyed kha dog bzang byed mchog /
man du ka par+Ni shing mngar / /
bca' sga'i sbyor ba'ang 'di yin no / /
nA ga pa la srang brgya ni / /
chu srang lnga brgya rtsa bcu gnyis / /
nang du bskol te bzhi cha lus / /
sman khu de dang cha mnyam pa'i / /
'o ma mar dang bskol bar bya / /
ba la a ti ba la dang / /
shing mngar pur+Na rna ba dang / /
stag tsher ba dang tang pal dang / /
pi la ya dang kha sral phre'u / /
a shwa gan+d+ha kha ra dkar / /
nye shing med rnam gnyis dang / /
gze ma ram nye ba gnyis dang / /
pa ya s+ya dang zi ra gnyis / /
pad+ma'i rtsa ba sdong bu dang / /
'bra go sring ga ta ka dang / /
ke she ru ka srang phyed phyed / /
nA ga pa la'i sman mar 'dis / /
khrag mkhris glo rdol zad byed dang / /
skom dad mgo 'khor sel byed cing / /
stobs ni skyed par byed pa'i mchog /
mdog sdug mdangs bzang tshe 'phel zhing / /
skra dkar gnyer ma 'jig par byed / /
zla ba drug gi bar bsten na / /
rgan po'ang gzhon nu nyid du 'gyur / /
cho ga 'dis ni drod skyed cing / /
me drod bri ba skyed 'ju byed / /
gcong chen bshad pa'ang glo rdol bsngags / /
'khru na gcod par byed par phan / /
rtsa ba bcu pa kha sral phre'u / /
shang ka put+pa zur pa dang / /
pa la ha sti pi pi ling / /
a pa marga kru trug tres / /
ga bra pi pi ling rtsa ba / /
ma nu srang ni gnyis gnyis dang / /
nas srang drug cu rtsa bzhi dag /
a ru ra ni srang brgya dag /
chu srang drug brgya bzhi bcus bskol / /
nas chos pa dang sman khu de / /
btsags la a ru ra brgya der / /
bu ram srang brgya bcug la bskol / /
mar dang til mar pi pi ling / /
phye ma srang ni brgyad po dag / /
bskol te bsgrangs nas sbrang rtsir gzhug /
rtag tu a ru ra gnyis bcas / /
lde gu bcud len 'di zos na / /
'dis ni skra dkar gnyer ma med / /
tshe ring mdog stobs 'phel bar byed / /
lud lnga zad byed dbugs mi bde / /
skyigs bur bcas pa'i mi bzad rims / /
gcin snyi ba yi nad dang ni / /
gzhang 'brum skran dang snying nad dang / /
cham pa yi ga 'chus pa sel / /
bcud kyis len mchog dpal yon can / /
'di ni drang srong r-i Shis bshad / /
rtsa ba bcu pa ba la dang / /
mur ba ser po rnam gnyis dang / /
pi pi ling ni rnam gnyis dang / /
pa tha a shwa gan+d+ha dang / /
a pa marga kha sral phre'u / /
sle tres dan ti bong nga dkar / /
bil ba gzhon nu dur byid dang / /
tsi tra ka rtsa lo mar bcas / /
pa ya s+ya dang dug mo nyung / /
spang spos bi za ka'i snying po / /
me tog bcas dang rkang mar dang / /
go bye byi dang ga ta dang / /
nye'u shing bu ti ka rany+dza / /
dong ga so ma ra dza dang / /
sa ha ra dza shi kru dang / /
nim pa'i shun lpags bu ram shing / /
phra mo'i khu ba srang re dang / /
a ru ra stong chig brgya dang / /
nas srang nyis brgya lnga bcu drug / /
chu ni brgyad 'gyur nang du bskol / /
nas tshos pa dang phog nas ni / /
btsags nas a ru ra bcas der / /
bu ram rnying pa srang brgyad gzhug /
til mar zhun mar skyu ru'i khu / /
bre re bcug nas de rjes yang / /
me chung la ni btsos nas su / /
gzar bur chags nas thab las dbab / /
bsgrangs nas sbrang rtsi bre do dang / /
pi pi ling ni phul gang gzhug /
dri sna gsum ni phyer btags pa / /
srang gsum bcug nas de 'og tu / /
rdza snod rnying bcug 'bru nang du / /
bcug ste zla ba gcig gzhag bya / /
de nas snga ma bzhin du bza' / /
gnas 'jog gis bshad bcud len 'di / /
sngon las yon tan lhag par che / /
nad med kyis bza' dgag pa med / /
dus kun du yang bsngags pa yin / /
rgyam tsha bca' sga srang re dang / /
kha ru tsha ni srang gnyis dang / /
da trig se'u 'bru ardza ka /
de dag srang ni bzhi bzhi dang / /
na le sham gcig go snyod gnyis / /
'u su'i 'bras bu srang bzhi dang / /
tshad 'di las ni phye mar byas / /
zas dang skom la btab ste sbyin / /
des ni yi ga 'byed pa dang / /
me drod skyed cing nyams stobs skyed / /
rtsib logs na dang dbugs mi bde / /
lud pa lu ba'i nad sel byed / /
'u su zho gnyis go snyod dang / /
la la phud la zho bzhi bzhi / /
se 'bru dang ni da trig dag / /
de yi nyis 'gyur nyis 'gyur bya / /
kha ru tsha ni srang gcig dang / /
bca' sga zho gnyis bil ba'i rkang / /
srang lnga dang ni sbyar ba la / /
kha ra srang ni bcu drug gzhug /
ro drug pa 'di bza' ba dang / /
btung ba snga ma bzhin du sbyin / /
gcong chen las bshad cho ga gang / /
gnas skabs ji bzhin glo rdol phan / /
glo rdol nad ni byang gyur nas / /
bad kan skyes nas mgo bo brang / /
na ba'i lud pa can gang yin / /
de la dud pa 'di brngub bya / /
me da gnyis dang ba la gnyis / /
shing mngar gso ma'i shun lpags ni / /
lde gur byas la reng bur ni / /
byas te dud pa brngub par bya / /
de rjes 'tsho byed sman mar btung / /
ldong ros dang ni ba la sha /
a za gan+d+ha cu gang dang / /
dong gra las kyang de bzhin bya / /
de rjes kha ra bu ram dang / /
bu ram shang khu btung bar blud / /
ldong ros dang ni n+ya gro d+ha'i / /
myu gu rlon pa cha snyoms btags / /
zhun mar dang sbyar dud pa brngub / /
de 'og sreg pa'i sha khu btung / /
glo rdol las byung blud pa la / /
thog mar stobs dang me drod skyed / /
nad gzhi mngal snum bcas pa'i / /
bkru sman 'jam po gtang bar bya / /
dong ga dang ni dur byid gnyis / /
rgun 'bru'i chu dang sbyar ba dang / /
seng phrom bskol ba'i khu ba dang / /
bi da ri yi khu bar sbyar / /
zhun mar la btsos ci rigs sbyin / /
lus zad pa la sbyar bar bya / /
mkhris pa bad kan lus zungs rnams / /
zad pa'i zad byad lung pa can / /
mar dang karka ta sring gi / /
'o ma ba la gnyis bskol blud / /
bi da ri 'am ka tam pa / /
ta la'i 'bras bu bskol ba yi / /
mar dang 'o ma gcin nad ni / /
mdog 'gyur bre bar byed la blud / /
pho mtshan rkub dang chu so dang / /
brla dbrag mjug to skrang zhing na / /
mar gyi nying khu yang ba 'am / /
til mar bsres pa'i 'jam rtsi gtang / /
skam sa'i srog chags sha dang ni / /
byi'u sogs dang ni khung na gnas / /
de bzhin mthu rtsal gyis zas tshol / /
sha za'i sha yang rim bzhin sbyin / /
dro bas bad kan 'jig byed la / /
rtsa sbubs rnams ni dag byed cing / /
dngas ma legs par rgyu byed bas / /
lus ni rgyas par byed par 'gyur / /
dbyi mo bar gyi 'bras bu gsum / /
rtsa ba bcu dang tsi tra ka /
rgya sran pi pi ling rtsa ba / /
pa ta rgya shug nas chur bskol / /
li dong gra dang byi tsher ba / /
zur pa ma nu pi pi ling / /
karka ta yi sring gi btags / /
mnyam pa'i zhun mar dag dang bskol / /
bskol ba'i mar 'di k+Shar gnyis / /
lan tshwa lnga ni btags te gzhug /
de las ran par 'thungs na ni / /
zad byed lud pas nyen pa sel / /
ka sa mar da a ru ra / /
gla sgang pa ta kad pa la / /
dong gra pi pi ling tang pal / /
pu tse shel tshad zho gnyis gnyis / /
mar ni bre gang 'o ma dang / /
rgun chu bre bzhi'i nang du bskol / /
zad byed rims dang mchin pa'i nad / /
lud pa kun sel dge ba yin / /
kaN+Da ka ri ba sha ka /
sle tres rtsa ba 'bras bu dang / /
myu gu lo mar bcas pa rnams / /
bskol ba'i khu ba mar du btsos / /
lud pa'i rims kyis btab pa dang / /
yi ga 'chus pa'i nad rnams sel / /
se 'bru'i khu ba nyis 'gyur ram / /
tsha gsum ldan par bskol ba'ang phan / /
ya bak+Sha ra mar dang sbyar / /
zas zos pa yi 'og tu blud / /
pi pi ling dang bu ram bskol / /
ra yi 'o ma mar bcas phan / /
'di ni me drod sbyar phyir te / /
zad byed lus can gyis mar btung / /
nad kyis 'gags pa'i mid pa brang / /
rtsa sbubs rnams ni dag par byed / /
nas ni bre gang btsos pa ru / /
rnam par rgyal ba nyi shu btso / /
tshos nas de phyung mnyes nas der / /
bu ram rnying pa srang drug dang / /
pi pi ling ni srang gnyis dang / /
ldong ros zho gnyis skyer khaN+Da / /
zho gcig tshad ni bcug nas ni / /
slar yang bskol ba'i lde gu des / /
lud pa dbugs mi bde sel byed / /
reg 'jam sgro rtsa bsregs nas ni / /
mar dang sbrang rtsi kha rar sbyar / /
yang na rma bya'i rkang pa bsregs / /
mar dang sbrang rtsir sbyar ba yi / /
lde gu zos na lud pa dang / /
dbugs mi bde ba sel bar byed / /
e raN+Da yi thal ba ni / /
til mar tsha gsum bu ram bcas / /
lde gu'am bye'u rug e raN+Da'i / /
lo ma'i thal ba de bzhin bya / /
tsha ba gsum gyi phye ma ni / /
bu ram rnying pa mar sbyar phan / /
shug pa tsha gsum 'bras bu gsum / /
byi dang ga dang thang shing dang / /
ba la ra sna'i phye ma kun / /
de dang mnyam pa'i kha rar sbyar / /
yang na sbrang rtsi mar dang sbyar / /
lde gu lud pa sel byed mchog /
de bzhin na le sham gyi phye / /
mar dang sbrang rtsi kha rar bcas / /
a ru ra dang bca' sga ni / /
bu ram dang ni bcas pa yi / /
ri lu khar ni bzhag gyur na / /
lud pa dbugs mi bde kun sel / /
yang na ba ru ra 'ba' zhig /
lud pa sel bar byed pa yin / /
seng phrom a mra kha ra dang / /
bcas pa'i lde gu mar dang brngos / /
thug pa zan dron nang du btab / /
slon bro skom dang lud pa dang / /
ma zhu tshad 'khru sel bar byed / /
kaN+Da ka ri'i khu bar bskol / /
mung+ga'i khu bar legs g.yos pa / /
skyu ru ra ser se'u 'brur bcas / /
lud pa kun gyi sman gyur yin / /
rlung 'joms sman bskol 'o ma'am / /
mchu yis zas tshol khron rko dang / /
khung na gnas pa'i sha khu ni / /
zad byed lud pa can la sbyin / /
glo rdol gyis dud brngubs la gang / /
btung bar bcas pa bsten pa yang / /
zad byed lud par de gtang bya / /
gang yang gcong chen skabs su bshad / /
stobs skyed me drod skyed pa dang / /
rtsa rgyun sbyong bar byed pa'i sman / /
rnam grangs zad byed lud can la / /
stobs skyed thams cad bsngags pa yin / /
gang phyir 'dus pa las byung ba'i / /
zad byed lud pa mi bzad pas / /
de phyir nad stobs ji bzhin du / /
'dus pa'i nad la phan pas gso / /
yan lag brgyad pa'i snying po bsdus pa las / /
gso ba'i gnas kyi le'u gsum pa'o // //
de nas skyigs bu dang dbugs mi bde ba gso ba'i le'u bshad par bya'o / /
gang phyir skyigs bu dbugs mi bde / /
rgyu sogs mtshungs pas de yi phyir / /
gso ba'ang gcig ste des nyen la / /
thog mar dugs kyi nyer dpyad bya / /
snum dang lan tshwa til mar byug /
de yis bad kan bu gar 'gags / /
shin tu zhen pa zhu nas ni / /
khong par gnas pa legs par 'byin / /
bu ga'i rgyun srang mnyen gyur cing / /
rlung ni lugs dang mthun par rgyu / /
'jam zhing rlan gyur zas snum dang / /
rlan can shar bcas sbyin pa 'am / /
yang na zho yi spris ma sbyin / /
de nas de la rlon 'jam btang / /
mchog tu lud pa rnying nad dang / /
skad 'gags pa la skyug sman sbyin / /
rgyam tsha sbrang rtsi pi pi ling / /
sbyar ba'am rlung la phan pa gtang / /
bad kan gyis ni gnod byas pa / /
gsal na bde ba thob 'gyur la / /
bu ga rnam par dag gyur nas / /
rlung ni gnod pa med par rgyu / /
lto sbos rtug 'gags mun 'thibs byed / /
ma du lung ga star bu dang / /
shid+kun pi lu kha ru tsha / /
ldan zas byin na bde bar 'byung / /
rgyam tshar bcas pa'i 'bras bu skyur / /
cung zad dro ba'i bkru sman gtang / /
'di dag bad kan gyis lam bkag /
srog gi rlung ni 'khrugs las byung / /
de bas de lam bsal bya'i phyir / /
steng dang 'og tu sbyang byas phan / /
ji ltar 'bag par gyur pa'i chu / /
shin tu 'khyil zhing 'phel ba ltar / /
de bzhin rlung ni 'khyil gyur pa'i / /
de lam legs par sbyang bar bya / /
sbyang ba byas kyang ma dag pa'i / /
zhen pa'i dri ma du bas bsal / /
yung ba'i lo ma e raN+Da'i / /
rtsa ba rgya skyegs ldong ros dang / /
thang shing ba la spang spos bcas / /
btags te reng bu nyid du bya / /
de ni mar bskus dud pa rngub / /
yang na mar sbrus nas bsregs rngub / /
spra tshil sra rtsi pog dag gam / /
a ka ru bzang mar sbyar rngub / /
de bzhin tsan+dan glang rwa 'am / /
spu 'am rgyus pa'i dud pa rngub / /
btsod dang go dku rang ga /
dge ba lpags mgar yi'am / /
yang na gu gul ldong ros sam / /
yang na sA la'i thang chu nyid / /
mo rtsa gu gul a ga ru / /
shug pa mar dang bcas dud rngub / /
dugs byar mi rung btang snyoms gzhag /
brang dang mid pa zhom pa la / /
bshol du med na 'jam dugs bya / /
kha ra dkar po'i 'o mas sam / /
dro 'jam tsam kyis dugs bya zhing / /
dkri dang ldan par bya ba'i dugs / /
dugs kyi le'ur bshad dugs bya / /
ma zhur de gso'i cho ga spyad / /
sbyor drags rlung shas cher gyur na / /
rlung nad bsal ba'i sbyor ba bya / /
sha khu snum sogs rab tsha sbyin / /
bsku ba dag gis zhi bar bya / /
bad kan ma slong dugs mi bya / /
nyam chung ba la sbyang byas pas / /
rlung gi gnas rnyed gnas rnams ni / /
skam par byas nas srog 'phrog byed / /
de bas sman khu snum dang ni / /
lde gu stsogs kyis de zhir bya / /
skem zhing glo rdol tshad 'khru dang / /
khrag mkhris tsha ba las byung ba'i / /
skyigs bu dbugs mi bde ba la / /
mngar snum bsil stsogs dag gis gso / /
ku lang+tha dang rtsa ba bcu / /
bskol ba'i skam sa'i sha khu phan / /
shi kru par ta ka dang ni / /
ka sa mar da ba sha ka /
la phug lo ma'i khu ba dang / /
nim pa'i myu gu las byung dang / /
kha lung bri ha ti khu phan / /
kaN+Da ka ri byi tsher ba / /
bil ba'i rkang dang gze ma dang / /
sle tres kar ka ta sring gi /
tsi tra ka dang ku lang+tha / /
chur bskol ba yi yu sha bya / /
yang na ra sna rtsa chung lnga / /
mung+ga tsi tra kar bcas blud / /
tsi tra go snyod kha ru tsha / /
kar kata sring thug pa phan / /
yang na rtsa ba bcu sbyar ba'i / /
thug pa blud na lud pa dang / /
skyigs bu dbugs mi bde nad sel / /
rtsa ba bcu par sna dang / /
zur pa ga bra'i rtsa ba dang / /
bil ba gnyis dang ma nu dang / /
kar ka ta sring pi pi ling / /
lca ba sle tres bca' sga ni / /
bskol ba'i khu ba blud zhu nas / /
de nyid dang btsos thug pa blud / /
sA lu drug cu pa dang gro / /
nas dang mung+ga rgya sran zos / /
lud pa snying nad rtsib logs zug /
skyigs bu dbugs mi bde ba sel / /
yang na arga'i myu gu yi / /
'o ma dang sbrus nas kyi zan / /
sbrang rtsi dang bcas rtsa bcu sogs / /
bskol ba'i khu bar sbyar ba blud / /
zas ni k+Sha ra shing kun mar / /
kha ru tsha dang se'u sbyar za / /
ma nu zur pa tsha ba gsum / /
star bu ba lung sbyar ba sbyin / /
skyigs bu dbugs mi bde skom dang / /
rtsa ba bcu bskol khu ba'am / /
yang na thang shing bskol khu'am / /
chang gi dngas ma blud par bya / /
pi pi ling dang de'i rtsa ba / /
ma ru ra dang byi dang ga /
tsi tra ka rnams lde gur sbyar / /
mar snod bskus te bskams pa ru / /
snod du dar ba zla gcig gzhag /
de 'bungs me yi drod skyed cing / /
lud pa dbugs mi bde ba sel / /
ba ta mur pa thang shing dang / /
sa ra la dang chang dngas ma / /
nub gcig bzhag ste lan tshwa btab / /
de las khyer gang blud par bya / /
ga bra'i rtsa ba bca' sga'i phye'am / /
ya bak+Sha ra na le sham / /
bcas phye chu tshan blugs pa ban / /
ba spri ka ni bskol ba'i chu / /
btags pa lde gur byas bsres blud / /
sab ta par+Ni'i khu ba'am / /
shri sha yi ni me tog ni / /
pi pi ling dang sbrang rtsir sbyar / /
bad kan mkhris pa 'dres gyur pa'i / /
skyigs bu dbugs mi bde ba sel / /
cu gang pi pi ling dang ni / /
'bras dang bca' sga mar dag las / /
khu ba mkhris pa las gyur sal / /
rlung dang ldan la reg 'jam sha /
ri bong sha dang pi pi ling / /
mar dang sha spya ka yi khrag /
lcam pa'i khu ba tsha ba gsum / /
mar dang 'o mar sbyar ba dang / /
'bras chan zos la 'o ma blud / /
rlung mkhris 'dres pa las gyur sel / /
ra yi 'o ma bzhi 'gyur gyis / /
chu bskol bu ram dong gra btab / /
pi pi ling rtsa shing mngar dang / /
bu ram lca brta sbangs khu / /
sbrang rtsi mar sbyar zos gyur na / /
skyigs bu dbugs mi bde ba sel / /
rta dang glang po ba lang phag /
rnga mong bong bu lug dang ra / /
gang yang rung ba'i rtug btsir khu / /
sbrang rtsir sbyar ba bldags na phan / /
bad kan shas cher btung ba blud / /
rkang bzhi pa yi lpags rus spu / /
rmig pa bsregs la snag tshar byas / /
ya shwa gan+d+ha'i lde gu ni / /
sbrang rtsir sbyar bas bad kan shas / /
che ba'i dbugs mi bde ba sel / /
zur pa ma nu skyu ru ra'am / /
ma nu pi pi ling bcas phan / /
yug snam pi pi ling bcas pa'am / /
ka pid ta yi khu ba'am / /
bil ba'i rkang khu skyu ru ra / /
pi pi ling dang rgyam tshar bcas / /
mar dang sbrang rtsi a ru ra'am / /
tsha ba gnyis dang kha ru tsha / /
rgya shug 'bras yos sbrang rtsi dang / /
rgun 'bru pi pi ling dong gra / /
bu ram rgun 'bru yung ra sna / /
pi pi ling dang na le sham / /
til mar dang ni sbyar ba phan / /
lde gu sman gyi phye ma yang / /
sha khu chu dron tsha stsogs btung / /
dzi ban ti dang gla sgang dang / /
bye'u rug pa dang shing tsha dang / /
sug smel gnyis dang ma nu dang / /
lca ba ta ma ma li ka /
a ru ra dang ga bra'i rtsa / /
dong ga dang ni ba la ka /
zur pa kar ka ta sring gi /
nA ga ge sar pi pi ling / /
tsa rong ci rigs sbyar nas ni / /
phye ma nyis 'gyur kha rar bcas / /
rtsib logs nad rims lud pa sel / /
skyigs bu dbugs mi bde 'joms mchog /
dong ga bu ram cha mnyam pa / /
bza' ba'am sna nas btang sman bya / /
yang na sgag skya'am kun dong ngam / /
gri dza na yi rtsa bas bya / /
tsan+dan gyi ni khu ba dang / /
bud med nu zho snar blugs bya / /
sbrang ma'i rtug pa nu zhor sbyar / /
rgya skyegs khu ba dang sbyar blugs / /
rgyam tsha zhun mar dang bcas pa / /
nu zho mar dang bskol ba'am / /
mngar ba'i sman dang lde gur byas / /
de btung ba'am sna nas gtad / /
kha ra sbrang rtsir bcas pa ni / /
grang dro res kyis blugs pa'am / /
de bzhin 'o ma bskol ba ni / /
sman gyi phye ma mar sbyar blugs / /
pi pi ling dang kha ru tsha / /
ya bak+Sha ra sle tres dang / /
shing kun tso ra bye'u rug pa / /
mar dang zhog chur sbyar zhing / /
rtsa bcu'i khu bar bskol ba blud / /
yang na 'tsho byed bskol ba'i khu / /
sbrang rtsir bcas pa blud par bya / /
te dzo ba ti a ru ra / /
pi pi ling dang pu tse shel / /
ru rta ma nu bu ti ka /
tsitra ka dang pa la sha //
zur pa lan tshwa rnam gnyis dang / /
dzi ban ti dang bil ba'i rkang / /
shu dag bal bu'i lo ma rnams / /
de dag zho ni gnyis gnyis bskol / /
shing kun zho phyed mar bre gang / /
bskol ba de ni 'thungs gyur na / /
rkang lag la ni zhen pa'i rlung / /
gzhang 'brum dang ni pho ba'i nad / /
skyigs bu snying nad rtsib logs zug /
myur du sel bar byed pa yin / /
zhun mar cha phyed bcas pa yi / /
ya bak+Sha rgyam tsha sbyin / /
thang la 'bar gyi'am dug gi mar / /
zho can ha pu sha'i mar blud / /
chu grang glo bur blugs pa dang / /
sngangs dang sprugs dang 'jigs pa dang / /
dga' dang phrag dog dbugs bsdams dang / /
gnod pa'i 'bu yi sos btab dang / /
gang yang bad kan rlung 'joms sman / /
dro zhing rlung ni bde rgyu bsten / /
gang yang phal cher rlung gi nad / /
lhag par 'joms par byed pas spyad / /
thams cad la ni brta byas pas / /
tshabs chung gso bar sla ba yin / /
lhag par nyams smad pa yis ni / /
zhi ba'i thabs su 'gyur ma yin / /
de bas zhi ba brta ba'i thabs / /
mang po de la spyad par bya / /
lud pa dbugs mi bde gcong slon / /
skyigs bu'i sman ni phan tshun 'dre / /
yan lag brgyad pa'i snying po bsdus pa las / /
gso ba'i gnas kyi le'u bzhi pa'o // //
de nas gcong chen po gso ba'i thabs kyi le'u bshad par bya'o / /
stobs ldan nad ni mang gyur la / /
snum chos dugs byas sbyang ba ni / /
snum med ma yin nyam smod min / /
steng 'og gi ni sbyang bar bya / /
'o ma po son chang bcas pa'am / /
sha khu mngar dang ldan pa'am / /
zhun mar btab pa'i nas thug ni / /
skyug sman bskol bas slon du gzhug /
sham dur byid dong grar bcas / /
kha ra sbrang rtsi mar dang ni / /
bcas pa'i 'o ma 'am skyo ma'am / /
rgun 'bru tang pa la bi da ri / /
yang na sha khur ldan pa yi / /
bkru sman 'jam po gtang bar bya / /
lto sbyang pa la brta ba dang / /
drod skyed cho ga spyad par bya / /
zas skom yi gar 'ong ba dang / /
rlung 'joms byed cing yang ba sbyin / /
s+'a lu drug cu pa dang gro / /
nas dang mung+ga lo gcig lon / /
ra yi 'o ma mar dang sha / /
sha za'i sha ni zad byed 'joms / /
bya rog 'ug pa spyang ki gzig /
ba lang rta dang ne le sbrul / /
bya rgod rnga mo bong bu khra'i / /
sha ni sgyu yis byin na phan / /
shes na de las smod pas na / /
slon zhing mdangs dang stobs mi 'gyur / /
bad mkhris ri dwags la sogs sha /
rlung la mthu rtsal gzan tshol sha /
tsho khur sbyar zhing phan pa dang / /
sha khu sogs la'ang sbyar bar bya / /
yungs mar dag dang brngos pa'am / /
yang na ci rigs mar dang brngos / /
khu bar ldan zhing mnyen la snum / /
spod la sogs dang legs g.yos sbyin / /
de bzhin la phug rgya sran las / /
g.yos pa'i yu shar sbyar bar bya / /
pi pi ling bcas nas dang bcas / /
rgya sran bcas shing dong grar bcas / /
se'u 'bru skyu ru ra dang bcas / /
ra sha'i khu ba snum bcas blud / /
des ni cham pa la sogs pa / /
gnod pa drug ni sel bar 'gyur / /
mkhris pa sogs las khyad par du / /
chang rnying rtsa sbubs sbyong byed pa / /
ngoms pa nyid du blud par bya / /
rgun chang chang rnying chang dngas blud / /
rtsa ba chung ngu lngar bskol ba'am / /
tam la ka chur bskol ba'am / /
par+Ni bzhi dang bskol ba'am / /
'u su bca' sga bskol ba blud / /
de dang kha zas gtsang ba dag /
'bad pas btsos pa rjes mthun yin / /
rtsa ba bcu dang 'o ma 'am / /
sha khu'i nang du btso bar bya / /
ba la btab pa'i mar sbyar ba'am / /
sha za'i sha khur btsos pa sbyin / /
'o ma bcu 'gyur dag dang ni / /
mar bskol sbrang rtsir bcas pa'ang phan / /
dzi ban ti dang shing mngar dang / /
rgun 'bru dug mo nyung 'bras bu / /
ma nu zur pa pi pi ling / /
bya kri gze ma ba la dang / /
ta ma la ki ut+pal sngo / /
kyi lce ba dang byi tsher ba / /
lde gur byas dang mar bskol ba / /
gcong chen sel ba'i dam pa yin / /
'bra go rgun 'brum ma du ka /
pa ru sha dang pi pi ling / /
mar dang bskol bas skad 'gags dang / /
lud pa dbugs mi bde rims 'joms / /
rtsa bcu 'o mar bskol ba las / /
byung ba'i mar gsar gang yin de / /
pi pi ling dang sbrang rtsir bcas / /
skad 'gags sel ba'i dam pa yin / /
mgo brang rtsib logs gzer 'joms shing / /
lud pa dbugs mi bde rims sel / /
rtsa ba lnga ba lngar bskol ba'i / /
'o ma las byung mar gang yin / /
rtsa ba lnga pa lnga yi ni / /
khu ba 'o ma'i bzhi 'gyur la / /
bskol ba yi ni mar 'di yis / /
zang byed kyi ni stobs bdun 'joms / /
ya bak+Sha ra tsha ba lnga / /
srang drug dang ni btsos pa'i mar / /
bre gang 'o ma cha mnyam byas / /
de yis bu ga dag byed cing / /
skran dang dmu rdzing mcher pa dang / /
pho nad skya rbab cham pa dang / /
lud pa dbugs mi bde drod nyams / /
skrang dang stod kyi rlung nad 'joms / /
ra sna ba la gze ma dang / /
ti ra ba ra sha khu'i chur / /
dzi ban ti dang pi pi ling / /
'o bcas gcong chen 'joms pa'i mchog /
a shwa gan+d+ha 'o mar bskol / /
las byung mar 'o kha rar bcas / /
spyi yi sha ni srang brgya dag /
chu bre sum cu gnyis na bskol / /
de yi brgyad cha lus pa ru / /
'tsho byed bcu ni srang re gzhug /
zhun mar bre gang bcas bskol ba / /
sha yi sman mar 'di blud pa'am / /
sha khu dang sbyar ci rigs sbyin / /
rlung dang mkhris pa las gyur nad / /
lud pa dbugs mi bde skad 'gags / /
skem zhing rtsib logs zug pa 'joms / /
sug smel ti mus 'bras gsum / /
sa nag tsha ba gsum tsi tra / /
sa ra nim pa seng ldeng dang / /
sA la'i 'bras bu las byung dang / /
go bye dang ni byi dang ga /
srang ni brgyad brgyad tshad du byas / /
chu ni bcu drug 'gyur byas par / /
bcu drug char gnas bar du bskol / /
slar yang de dang mar bre gang / /
bskol ba 'dir ni cu gang ni / /
srang drug khar srang sum cu bcug /
sbrang rtsi srang ni drug cu gzhug /
dri sna gsum ni srang re gzhug /
gzar bus dkrugs te lde gur byas / /
snga dro zos la 'o ma btung / /
bcud len bsdams pa med pa yin / /
yid gzhungs mig rno tshe ring la / /
drod skyed skran dang gcong chen nad / /
skya rbab dang ni mtshan bar rdol / /
myur du 'joms par byed pa yin / /
gang yang zhun mar bu ram bcas / /
glo rdol la bshad zang byed sbyar / /
shing tsha sug smel pi pi ling / /
cu gang kha ra rim nyis 'gyur / /
phye mar byas bza' 'am sbrang rtsi dang / /
mar dang sbyar te lde gur zos / /
skad 'gags lud pa dbugs mi bde / /
zad byed rtsib logs bad kan 'joms / /
'di yi skad 'gags la khyad par / /
sna sman dud pa rngub stsogs bya / /
de la'ang rlung las gyur pa la / /
kas mar da brda ka /
bring+ga ra dza'i khu ba mar / /
bskol ba'am arda ga la bskol / /
dro 'jam zos rjes la blud na / /
yud pa lu dang skad 'gags sel / /
rgya shug lo ma'i lde gu ni / /
mar brngos rgyam tshar bcas pa'am / /
shing mngar dang ni pi pi ling / /
byi dang ga dang rgun 'brum dang / /
ha nas par+Ni'i rtsa ba rnams / /
til mar bskol ba snar blugs bya / /
'bras chan mar dang bu ram bcas / /
zos na de rjes chu tshan btung / /
'o thug snum can blud pa dang / /
snum gyi dugs kyi cho ga bya / /
mkhris pa las gyur 'o ma'i shing / /
lde gu bskol ba'i zhun mar ni / /
sbrang rtsir bcas te de rjes ni / /
'o ma bskol te bsgrangs pa blud / /
shing mngar ma du ka 'o thug /
zhun mar bcas pa blud pa'am / /
ba la dri bzang bi da ri / /
shing mngar k+Shi ta bi da ri / /
rgyam tshar bcas pa bskol ba'i mar / /
skad 'gags sna sman bla med yin / /
pra puN+Da rI ka shing mngar / /
pi pi ling dang bri ha ti / /
ba la 'o ma mar bskol te / /
skad 'gags pa yi sna sman mchog /
mngar ba'i sde tshan phye ma ni / /
sbrang rtsi mar sbyar lde gu sbyin / /
bad kan las gyur tsha ba dang / /
zas rtsub ba gcin blud par bya / /
kad pha la dang skyu ru ra / /
tsha gsum til mar sbrang rtsir sbyar / /
ya bak+Sha ra tsha ba gsum / /
kru trug tres dang dbyi mong dang / /
a ru ra dang sbrang rtsir sbyar / /
nas thug til mar zhun mar dang / /
pi pi ling dang skyu rur sbyar / /
bca' sga dang ni pi pi ling / /
bza' ba'am skyug sman rnon po bsten / /
sha kha ra dang sbrang rtsir bsres / /
mngar ba'i sman dang lhan cig bskol / /
'o ma 'thung bas skang gsang ni / /
chen por smras pa'i 'gags nad sel / /
yi ga 'chus la sna tshogs zas / /
phan pa'i sman dang sbyar ba sbyin / /
phyi dang nang ni sbyang ba dang / /
sems dga' yid dang mthun sman sbyin / /
dus gnyis su ni so shing dag /
bca' zhing kha ni sbyang bya zhing / /
bska bas kha ni bkru ba dang / /
rjes su mthun pa'i dud pa rngub / /
da lis kyi ni ri lu dang / /
kha ra ga bur bcas pa sbyin / /
'bras khu zla ba'i zer ltar dkar / /
bza' ba yi ga 'byed pa'i mchog /
de las rlung 'gyur yi ga 'chus / /
ha re Nu dang pi pi ling / /
byi dang ga dang ra sna dang / /
rgyam tsha dang ni dong gra dang / /
sug smel ga bra'i rtsa ba dang / /
nas tshig 'khus pa'i thal ba dang / /
shing kun bcas pa mar ram ni / /
chang gi dngas mar sbyar te btung / /
shu ngag chus ni slon du gzhug /
mkhris gyur bu ram chus slon gzhug /
kha ra dang ni zhun mar ram / /
rgyam tsha sbrang rtsir bcas pa sbyin / /
bad kan nim pa'i chus slon gzhug /
la la phud dang dong gra'i chu / /
sbrang rtsi'am chang rnying rno sbyar ba / /
bu ram sbrang rtsi chang bcas blud / /
ha re Nu sogs phye ma ni / /
sngar bshad chu tshan sbyar ba blud / /
sug smel dang ni shing tsha dang / /
nA ga pus pa na le sham / /
pi pi ling dang bca' sga rnams / /
rim bzhin cha res bskyed phye ma / /
kha ra dag dang mnyam sbyar bas / /
mchil mang yi ga 'chus pa dang / /
snying dang rtsib logs na lud pa / /
dbugs mi bde dang mgul nad 'joms / /
la la phud dang da trig dang / /
star bu bca' sga se'u 'bru dang / /
rgya shug zho ni gnyis gnyis byas / /
kha ra srang bzhi 'u su dang / /
go snyod shing tsha kha ru tsha / /
zho re pi pi ling 'bru brgya / /
na le sham ni nyis brgya dag /
phyer btags yi ga 'byed pa'i mchog /
yid 'ong phyis 'gags pa dang / /
lud pa snying ga rtsib logs na / /
mcher pa gzhang 'brum pho nad sel / /
bal bu'i lo man le sham / /
dong gra dang ni pi pi ling / /
go rims bzhin du cha res bskyed / /
shing tsha sug smel dang po'i phyed / /
pi pi ling gi brgyad 'gyur gyi / /
kha rar sbyar ba'i phye ma de / /
drod skyed yi ga 'byed pa dang / /
lud pa lu dang dbugs mi bde / /
yi ga 'chus dang slon bro dang / /
mcher pa snying nad rtsib logs zug /
skya rbab tshad 'khru rims nad 'joms / /
rlung 'khyil ba ni bde rgyu byed / /
sug smel shing tsha pu shel tse / /
zho ni gnyis gnyis byas pa dang / /
nA ga ge sar srang phyed dang / /
gan+d+ha b+ha dra srang phyed gzhug /
phye btags bu ram rnying pa ni / /
srang ni nyi shu lnga ni bskol / /
sbrus te zho gnyis tshad ri lu / /
byas pa'i yon tan de dang mnyam / /
arga sle tres k+Sha ra'i chur / /
nas dang nub gcig spangs nas ni / /
chu dang zan ni sbrus nas su / /
byin te nyams stobs ldan slon gzhug /
de bzhin skam sa'i srog chags sha /
bsregs pa kha dang tsha sbyar sbyin / /
zas ni skam zhing rab yang dang / /
tsa na ka sogs khu ba blud / /
bad kan gyis rab mchil ma mang / /
rlung gis mchil mang skyed par byed / /
de ni bad kan mchil mar bshad / /
snum dang dro bas de bsal bya / /
rims 'di cham pa dag dang ni / /
slon pa'i nad la'ang sbyar bar bya / /
mchog tu cham par bsku ba dang / /
snum dang dugs kyi cho ga bstan / /
mgo dang lkog ma rtsib logs su / /
'bras khur snum bcas dugs bya zhing / /
lan tshwa skyur dang kha dang tsha / /
sha khu snum dang bcas pa sbyin / /
mgo bo snying ga rtsib logs gzer / /
nad gzhi ji bzhin gso bar bya / /
chu dang rlan can gnas pa'i sha /
legs sbyar dkri ba'i dugs bya zhing / /
de nas snum bzhi'i sbyor ba bsngags / /
nad gzhi 'dres bar gyur pa la / /
rgya spos shing mngar shu ti dang / /
tsan+dan mar gyi lde gus byug /
pa la ra sna til mar dang / /
shing mngar ut+pal mar de bzhin / /
ba spru ba dang shi kru dang / /
ba la ra mnye bid ri / /
sna sman dud pa rngub pa dang / /
zas zos 'og tu snum bsten zhing / /
til mar gyis ni bsku ba dang / /
de bzhin 'jam rtsi'i las rab bsngags / /
yang na rngabs rwa la sogs pas / /
nad dmigs ji bzhin nad khrag dbyung / /
shug pa tsan+dan pu shel tse / /
mar bcas lde gus bsku ba'am / /
dUr ba shing mngar btsod dang ni / /
nA ga ge sar mar sbyar bsku / /
n+ya gro d+ha sogs bskol til mar / /
lan brgya bkrus pa'i mar gyis ni / /
bsku ba'am 'o ma shing mngar chus / /
blugs par gyur pa'ang bsngags pa yin / /
phal cher me drod nyams pa'i phyir / /
ma zhu be snabs bcas 'khru na / /
de la pho ba'i tshad 'khru ba'i / /
skabs su bshad pa'i sman bsten phan / /
zad byed ldan pa'i bshang ba ni / /
rnam pa kun tu bsrung bya ste / /
de yi lus zungs kun zad pas / /
de stobs bshad pa'i stobs kyis gnas / /
rig pas sha rnams kho na sbyin / /
skom du rgun chang blud par bya / /
shugs ni bkag par gyur pa yis / /
gcong chen gyis ni glags mi rnyed / /
chang dang chang dngas rgun chang dang / /
chang rnying bu ram sbrang chang dang / /
ci rigs par ni blud pa dang / /
sha ni sbyin pa nyid du bya / /
bu ga'i rgyun 'gags dag phyir dang / /
stobs dang mdangs ni rgyas bya'i phyir / /
snum dang 'o ma chus gang ba'i / /
snod du lus ni 'bying bar bya / /
phyung nas bsres pa'i snum gyis ni / /
bsku zhing lag pas bde bar mnye / /
bde bar 'dug par gyur pa la / /
dal gyis lde gus dril bar bya / /
dzi ban ti dang dUr ba dang / /
btsod dang a shwa gan+d+ha dang / /
a pa marga ba spru ba / /
ag ni man ti shing mngar dang / /
ba la yungs kar bid ri / /
ru rta 'bras dang zar ma dang / /
mon sran gre'u gnyis til dang phabs / /
thams cad gcig tu btags nas ni / /
nas kyi phye ni sum 'gyur dang / /
zho dang sbrang rtsi lhan cig sbyar / /
'di dag gis ni dril phyis bya / /
sha rgyas mdog bzang stobs skyed byed / /
yungs kar ser po'i lde gu dang / /
'tsho byed sde tshan dang sbyar ba / /
khrus kyi sman gyis khrus bya zhing / /
dus tshigs bde ba'i chus khrus bya / /
dri dang phreng ba sogs pas brgyan / /
bkra mi shis pa 'jigs pa bstan / /
mdza' bshes blta zhing glu dang ni / /
rol mo mnyan zhing dga' ston bya / /
'jam rtsi 'o ma zhun mar dang / /
sha dang chang bsten tshul la gnas / /
lha la brten pa'i cho ga dang / /
mchod pa'i las la brtson par bya / /
yan lag brgyad pa'i snying po bsdus pa las /
gso ba'i gnas kyi le'u lnga pa'o // //
de nas slon pa'i nad dang snying nad dang skom dad gso ba'i le'u bshad par bya'o / /
slon nad phal cher ma zhu ba'i / /
gnas 'khrugs las byung de yi phyir / /
rlung ma gtogs la dang por ni / /
smyung byas skyug sman gtang ba phan / /
stobs ldan rgyun tu slon gyur cing / /
nad mang 'gyur la gtang bar bya / /
de 'og rim gyis bkru sman ni / /
yid 'ong chang rgun chu sogs sam / /
'o mas btang gyur de mod la / /
gyen 'byung nad ni thur du 'byung / /
zhi ba'i sman ni rtsub pa ste / /
nyam chung ba yang de nyid bya / /
zas ni skam zhing yi gar 'ong / /
goms shing yang ba bsngags pa yin / /
de bzhin smyung ba yu sha dang / /
sha khu 'ba' cha skam pa la / /
tshod ma lde gu bza' ba dang / /
btung ba dri bzangs pa na ka /
ro drug zas skom sna tshogs dang / /
'bras bu 'khrus dang mnye ba dang / /
dri zhim 'bras bu me tog skyes / /
zas dang skom la spyod pa dang / /
zos ma thag tu 'phral du ni / /
chu grang gis ni gdong bkru bya / /
rlung las gyur pa'i slon pa'i nad / /
rgyam tsha mar bcas dro ba'am / /
tsha gsum lan tshwa gsum sbyar bas / /
lud pa dang ni snying 'dzag dang / /
bcas pa sel bar byed pa yin / /
se 'bru'i khu ba bca' sga dang / /
'u su zho dang mar bskol ba'am / /
chu dang 'o ma cha mnyam pa / /
khron gyi zas tshol sha khu ni / /
'bras skyur rgyam tsha mar shas che / /
kha zas snum po bca' sga dang / /
zho dang se 'brur sbyar ba'am / /
rgyam tshar bcas pa dro 'jam phan / /
'dir ni bkru sman lan tshwa dang / /
snum dang dro bar bcas pa phan / /
mkhris pa las byung bkru sman phyir / /
rgun 'brum bu ram shing khu dang / /
dur bying sbyar ba'i bkru sman btab / /
zhun mar seng phrom sbyar ba gtang / /
'phel te bad kan gnas khyab pa'i / /
mkhris par mngar dang khab yis / /
gyen du drangs la dag gyur nas / /
'bras yos khar bcas pa las / /
skyo ma'am nas thug blud par bya / /
sA lu drug cug ba yi chan / /
skam sa'i sha khu mung+ga'i khu / /
so phag bsregs te chu nang gsur / /
shin tu bsgrangs pa'i chu blud pa'am / /
mung+ga 'u su pu shel tse / /
pi pi ling dang nub gcig sbangs / /
yang na rgun chu bu ram shing / /
sle tres chu mang 'o ma blud / /
'dzam bu a mra'i lo ma dang / /
u shir n+ya gro d+ha'i myu gu / /
bskol te bsgrangs par sbrang rtsi ni / /
btab ste blugs na slon pa dang / /
rims dang tshad 'khru brgyal ba dang / /
skom dad che ba mi bzad sel / /
skyu ru ra'i khu tsan+dan bcas / /
mung+ga ba la'i chu blud phan / /
rgya shug tshi gu khar dkar / /
'bras yos spra tshil pi pi ling / /
dngul rdo sbrang rtsi'am a ru ra / /
rgun 'bru'am rgya shug dang sbyar phan / /
bad kan las gyur nim pa dang / /
pi pi ling dang po son cha / /
yungs kar chu dron gyis slon bya / /
nyam chung ba la smyung ba bya / /
dong gal stsogs khu ba bskol / /
bsgrangs pa sbrang rtsir bcas pa blud / /
nas kyi skyo ma slon 'joms pa'i / /
sman mang dang ni sbyar ba blud / /
bad kan 'joms zas yi gar 'ong / /
btung ba zin thig bu srin / /
ldong ros dang ni pi pi ling / /
na le sham ni skyur rtsi che / /
ka pid ta yi khu ba dang / /
sbrang rtsir bcas pas slon nad sel / /
ka pid ta dang tsha ba gsum / /
phyi tshor sbrang rtsir sbyar ba sbyin / /
mthun pa'i spyod pa byas pa yis / /
mi sdug yul mthong las byung sel / /
srin bu las byung srin bu yi / /
sman du bshad pa rnams kyis gso / /
lhag ma nad dmigs ji bzhin du / /
de zhi 'gyur ba'i dpyad kyis gso / /
slon pa'i skabs su rlung gi nad rnams ni / /
lus zungs zad pas nges par ldang gyur te / /
de bas 'dir ni skyug sman sbyor drags pa'i / /
skabs bshad bcad dang brta ba'i cho ga bya / /
bu ram zhun mar sha khu dge ba che / /
tsha ba gsum dang 'tsho byed sman mar dang / /
'o thug dang ni phan pa'i lde gu yis / /
rgyun du slon pa zhi ba nyid du bya / /
snying nad rlung gyur til mar ni / /
skyur rtsab dang ba zho ga chu / /
ldan pa tsha can dro 'jam blud / /
des ni lto sbos skran yang 'joms / /
til mar lan tshwar bcas dang skyur / /
ba gcin bskol ba'ang de dang mtshungs / /
bil ba ra sna rgya shug nas / /
thang shing dang ni ba spu ba / /
rgya sran rtsa ba lnga pa rnams / /
bskol ba'i chu der til mar ni / /
bskol ba de ni snar btang dang / /
btung dang 'jam rtsir gtang bar bya / /
bca' sga rgyam tsha byi'u rug pa / /
sle tres shing kun ma nu dang / /
a ru ra dang mar bskol ba / /
snying nad rtsib logs gzer skran 'joms / /
kha ru tsha ni srang gnyis dang / /
a ru ra ni lnga bcu dang / /
zhun mar bre gang bskol rtsib logs / /
snying nad skran dbugs mi bde sel / /
se 'bru bca' sga kha ru tsha / /
shing kun star bu phye mar sbyar / /
rlung nad gzhan dbang can snying nad / /
dbugs mi bde ba sel mchog yin / /
ma nu zur pa bca' sga dang / /
skyur rtsi che rtsa a ru ra'i / /
lde gu ya bak+Sha ra dang / /
mngar skyur lan tshwa ldan pa 'thungs / /
bcad snyam sems pa'i gzer 'joms byed / /
rgyam tshal la phud k+Sha ra / /
shu dag go snyod bca' sga dang / /
thang shing sgyur rtsi chen po dang / /
zur pa ma nu pa la sha /
bskol khu 'jam 'thungs yon tan mtshungs / /
tsha lnga zur pa a ru ra / /
bu ram ma nu skyur rtsi che / /
chang btags lde gu mar til mar / /
brngos te rgyam tshar ldan 'thungs na / /
snying nad rtsib logs mo mtshan zug /
skran dang dmu rdzing nad rnam sel / /
'di la snum gyi dugs phan zhing / /
sman mar gyi ni sbyor ba phan / /
skom la rtsa ba chung ngu lnga'am / /
bca' sga dang ni bskol ba'i chu'am / /
chang gi dngas ma zho ga chu / /
'bras bu'i rang skyur blud par bya / /
bya rmyang rengs gzer ma zhur bcas / /
snying la rlung gis gnod gyur la / /
bya ba 'di bya snying 'dzag cing / /
'phar dang gcin snyi bcas pa la / /
sreg pa khrung khrung rma bya dang / /
dgo ba khyim bya snum mang phan / /
snying nad can la ba la'i mar / /
yang na skyid de ba'i mar blud / /
shing mngar lan brgyar btsos pa'am / /
de bzhin snum chen mchog tu phan / /
ra sna 'tsho byed dzi ba ni ti / /
ba la bya kri ba spru ba / /
ga bra'i rtsa ba tir dang / /
shu dag tsha ba gsum dang ni / /
snum chen zhes bya bskol bar bya / /
zho ni bzhi cha de bzhin skyur / /
ji snyed pa las sbyar ba bsten / /
tshim byed brtas byed stobs skyed cing / /
rlung gi snying nad 'joms pa yin / /
snying nad drod che 'phar ba dang / /
rlung las gyur ba'i snying nad la / /
'o ma zho dang bu ram mar / /
chu dang rlan can sha ngag phan / /
'di ma gtogs pa'i snying gi nad / /
bzhi po dag la spang bar bya / /
rlung can rengs dang be+e'u snabs can / /
tshor med lhag ma rnams la'ang spang / /
bad kan 'dres gyur de la ni / /
rtsub drod bshad pa'i bya ba bya / /
mkhris gyur rgun chu bu ram chu / /
kha ru sbrang rtsi pa ru shar / /
ldan pa'i bkru sman yid 'ong bas / /
sbyangs la mkhris sel rim pa bya / /
glo rdol rims kyi mkhris skabs bshad / /
phyi nang gi ni sbyang ba bya / /
pu shel tse dang shing mngar btags / /
kha rar bcas pa'i chu blud bya / /
ra sna khar rgun 'brum dang / /
'tsho byed ut+pal zangs rtsi ba / /
ba la 'bra go ra mnye ba / /
me da gnyis dang ma he'u mar / /
'o mar bcas pa bskol ba ni / /
mkhris gyur snying nad sel byed yin / /
shing mngar ba spru puN+Da rI / /
pad+ma'i rtsa ba ka she ru / /
bca' sga ba lar bcas de dang / /
'o mar bcas dang bca' sgar bskol / /
bsgrangs par sbrang rtsi btab pa dang / /
mngar ba'i sde tshan bsdus pa'ang bsngags / /
til mar shing mngar bcas bskol zhing / /
sbrang rtsi btab pa'i 'jam rtsi'ang phan / /
bad kan las gyur dugs byas la / /
nim pa shu dag chu yis slon / /
rgya sran khu ba rgyam tsho'i chu / /
chang rno blud cing nas zan sbyin / /
shu dag shing kun lan tshwa gnyis / /
dong gra sug smel la la phud / /
nas tshig 'khus thal pi pi ling / /
phye ma dro 'jam chu blud pa'am / /
'bras bu'i chu'am rang skyur ram / /
rgya sran ba gcin chang rnying blud / /
ma nu bca' sga a ru ra / /
zur pa ra sna pi pi ling / /
shu dag bskol te blud pa'am / /
de bzhin bca' sga a ru ra / /
bong nga dkar po yung ba dang / /
kad pa la ni bskol ba'am / /
ro hi ta ka a shwad tha / /
seng ldeng u dum bA ra dang / /
ardzu na dang pa la sha /
n+ya gro d+ha bskol tsha ba gsum / /
dur byid phye mar bcas lde gu / /
zos te chu tshan rjes 'thungs na / /
bad kan snying nad sel byed yin / /
bad kan skran skabs bshad mar dang / /
k+Sha ra sna tshogs blud par bya / /
yang na brag zhun bcud len dang / /
tshangs pa'i bcud len skyu ru ra'i / /
lde gu'am ri byis bshad pa'am / /
bdud rtsi'i mar ni 'di sbyar bya / /
gang zhig zan zos gzer gyis 'debs / /
zas zhu gyur nas zhi gyur pa / /
de la ru rta byi dang ga /
lan tshwa gnyis dang seng phrom dang / /
thang shing bong dkar por bcas / /
phye ma chu bskol dro sbyar blud / /
gang zhig zhu nas cher gzer ba / /
de la snum gyi bkru sman ni / /
'bras bu dang ni de bzhin du / /
rtsa ba'i bkru sman sbyin par bya / /
phal cher rlung ni lam 'gags pa / /
ma zhu'i gnas su 'khru bar 'gyur / /
de la smyung dang smin pa dang / /
sbyang bas bde bar rgyu bar bya / /
'bu 'joms pa yi sman kun gyis / /
'bu yi snying nad gso bar bya / /
skom dad rlung dang mkhris pa 'joms / /
cho ga phal cher bsngags pa yin / /
kun la phyi nang bsil ba dang / /
de bzhin zhi dang sbyang bar bya / /
char chu grang mo sbrang rtsir bcas / /
sa chu'i yon tan de ldan bsngags / /
bong ba rdza skyogs bye ma'am / /
gshag ma bsreg bcug dngas mar bcas / /
bskol te kha rar bcas pa'am / /
dUr ba la stsogs rtsa ba lnga / /
bskol te kha ra btab pa'am / /
'bras yos phyer sbyar skyo ma'ang bsngags / /
nas rjen chag tshe sbrang rtsi dang / /
kha ra btab pa grang mo'ang phan / /
de bzhin nas thug sA lu dang / /
ko tra pa ni rnying pa ni / /
'o ma bsil zhing nus bsil ba'i / /
sman dang bskol ba'i kha zas ni / /
nad pa chu grang gis bkrus nas / /
kha ra sbrang rtsi sbyin pa bsngags / /
skam sa'i sha khu lan tshwa skyur / /
med cing mar dang brngos pa yang / /
de bzhin mung+ga stsogs khu ba / /
'tsho byed sde tshan khu bar bcas / /
sna sman 'o ma mar bsil sman / /
bskol ba'am bu ram shing khu phan / /
skom sel mkhur ba bkang nas ni / /
mdog nas las bshad byas pa'ang phan / /
tsha rims bshad pa'i lde gu sogs / /
rtsol ba chung zhing sems dga' dang / /
chu bo mtsho ni chen po stsogs / /
dran pa dang ni mthong ba phan / /
skom dad rlung las gyur pa las / /
zho ni bu ram bcas pa bsngags / /
sha khus nyams brtas bid ri / /
stsogs te bskol nas bsgrangs pa phan / /
mkhris gyur u dum bA ra smin / /
khu bar kha ra btab pa phan / /
yang na de bskol bsgrangs pa'am / /
sha ri bstsogs sde tshan chu / /
sde tshan de 'dra bskol khu ba / /
bsgrangs ba kha ra sbrang rtsir bcas / /
mngar ba'i sman gyi sde tshan dang / /
'o ma can shing bskol de bzhin / /
bi dza bur rgun 'brum dang / /
lcang ma n+ya gro d+ha'i lo ma / /
ku sha 'jag ma'i rtsa ba dang / /
shing mngar chu ni bskol ba'ang phan / /
rims la phan sman rgun 'brum stsogs / /
snying po lnga yi chu blud phan / /
bad kan las gyur nim pa ni / /
chu mchog bskol bas slon du gzhug /
bil ba 'u su tsha ba lnga / /
'jag ma kru trug tres bskol blud / /
yang na skyer ba chu bskol la / /
kha ra sbrang rtsi btab pa blud / /
mung+ga'i khu ba pa to la / /
nim pa'i lo ma tsha gsum bcas / /
nas zan mkhur bkang rnon po dang / /
sna sman lde gu rnon po'ang bsten / /
nyes kun ma zhu des 'joms pas / /
de bzhin slon gyi bya ba'ang bsngags / /
go bye shu dag cha ba gsum / /
'bras bu skyur pa'am chu tshan nam / /
zho ga chu dang btung ba bsngags / /
zas kyi nyes 'byung dus shes pas / /
thug sla'am skyo ma bsil ba blud / /
ngal bas skom la sha khu'am / /
skyo ma kha rar bcas pa blud / /
tsha bas bskol la kha rar bcas / /
nas dang rgya shug phye skyo blud / /
lus kun til gyi lde gu dang / /
rang skyur bcas pas bsku bar bya / /
chu bsil khrus las skom gyur chang / /
chur bsres pa'am bur chu blud / /
chang ni chu phyed bcas pa blud / /
lan tshwa skyur dang bcas khrus bya / /
snum bcas me drod rab rno la / /
rang bzhin bsil ba'i chu blud bya / /
snum ma zhu la chu tshan blud / /
zhu las skom la thug pa blud / /
zas snum zos pas skom dad 'gyur / /
kha ba dang mnyam bu ram chu / /
bu ram sogs zas zos la skom / /
chu dron blud la de slon bya / /
gcong chen las byung gcong la phan / /
thams cad nyams ni brta ba phan / /
skem zhing nyam chung khong rtsub la / /
sha khu'am ra yi 'o ma blud / /
stod rgyu'i rlung la 'o ma dang / /
zad byed lud pa'i sman bskol blud / /
nad rkyen las gyur 'u su ni / /
'bras bskol kha ra sbrang rtsir bcas / /
nad dmigs la ni bltas nas ni / /
btung ba'i bya ba kun kyang bsngags / /
skom zhing sngar gyi nad kyis gzir / /
chu dang 'phrad par ma gyur na / /
'chi ba'am yun ring ba yi nad / /
rnyed par 'gyur bas de yi phyir / /
goms pa'i zas skom sman gyis ni / /
de yi skom dad myur bsal bya / /
de bsal nad ni gzhan dag kyang / /
gso ba nyid du nus pa yin / /
yan lag brgyad pa'i snying po bsdus pa las / /
gso ba'i gnas kyi le'u drug pa'o // //
de nas chang nad gso ba'i le'u bshad par bya'o / /
nyes pa gang zhig shas cher mthong / /
de ni dang por gso bar bya / /
yang na chang nad nad gzhi mtshungs / /
bad kan gnas kyi rim pas gso / /
mkhris pa rlung gi mthar thug par / /
chang nad phal cher 'byung ba yin / /
dman dang log pa drag 'thungs las / /
nad ni gang zhig skyes gyur pa / /
de nyid cha mnyam 'thungs pa yis / /
chang nyid kyis ni zhi bar 'gyur / /
chang dang dug ni mtshungs pa las / /
dug ni rno stsogs yon tan gyi / /
nus pa shin tu che bas na / /
dug gzhan la ni ltos pa yin / /
rno tshe lhag par 'thungs pa dang / /
tsha zhing skyur ba dag gis ni / /
chang gis zas kyi ro bsrul zhing / /
'ju nyer ba tsha bro gang yin / /
myos dang skom rmongs nang du tsha / /
rims dang mgo 'khor skyed par byed / /
chang gis bslangs pa'i nad kyis ni / /
rlung rgyu'i bu ga bkag gyur pas / /
mgo dang rus pa tshigs rnams su / /
mi bzad par ni skyed par byed / /
sbyor ba rjes mthun gyur pa yi / /
chang nyid kyis ni de sel 'gyur / /
chang nad ma zhu zhu gyur na / /
zas 'dod lus ni yang bar 'gyur / /
ba tsha ro ni skyur dang phrad / /
mngar ba nyid du myur du 'gyur / /
nad ni 'ju bar byed nus pas / /
skyur ba kun las chang mchog yin / /
sngar bshad rno dang dro stsogs dang / /
de bzhin drod skyed stsogs yon tan / /
de nyid goms pa'i dbang gis ni / /
'di yis lus zungs mnyam byed mchog /
zhag bdun nam zhig zhag brgyad par / /
chang nad sman gyi sbyor ba bya / /
dus 'di tsam gyis lam log par / /
gnas pa'i chang nad zhi bar 'gyur / /
sman ni byas gyur nas chad nad / /
de phan chang ni rjes 'brel pa'i / /
nad gang yin pa de la sman / /
nad dmigs ji bzhin sbyin par bya / /
de la rlung shas che ba la / /
sgyur rtsi chen pod trig dang / /
rgya shug se 'bru go snyod dang / /
la la phud dang ha pu sha /
zi ra tsha gsum lan tshwa gsum / /
sge'u gsher phye chang sbyar ba blud / /
sreg sha ldum rngad bcas pa dang / /
snum dang ldan pa'i zas sbyin no / /
snum zhing dro skyur lan tshwar bcas / /
sha tshon khu ba blud pa'am / /
a mra a mra ta ka gtubs / /
g.yos sbyar ba yi drug pa'am / /
gro dang ma sha las byas pa / /
rnying zhing yi gar 'ong ba dang / /
sge gsher bcas ba'i khu ba ni / /
tsha dang sha sogs nang bcug pa'am / /
chang ni dri zhim bsil ba dang / /
legs langs dngas shing tshar bcas phan / /
se 'bru'am rtsa ba chung lnga bskol / /
bca' sga 'u su bskol ba'am / /
zhog chu'am tsha chu'am / /
rang skyur dngas ma blud par bya / /
lus bsku dril dang bkru ba dang / /
gos ni dro zhing mthug pa dang / /
a ka ru yi dud pas bdug /
gur gum a ka ru yis byug /
chung ma nu ma ro smad mdzes / /
lang tshor ldan zhing yan lag dro / /
dga' bas 'khyud par byed pa dang / /
bsnyen bkur byas par gyur pa'ang phan / /
mkhris pa shas cher chu mang ba'i / /
sbrang rtsi khar dang ldan pa'i / /
se 'bru 'bra go'i khu ba dang / /
b+ha bya rgun 'brum pa ru sha'i / /
khu bsgrangs phye dang khar rar bcas / /
btung ba'ang de 'dra blud par bya / /
yang na mngar ba'i sde tshan bskol / /
khu ba chang bsres sbrang rtsi btab / /
sA lu drug cu pa'i tshan dang / /
ri bong gong sreg gtsod kyi sha /
tsa na mung+ga skyu ru ra / /
se 'bru pa to la g.yos sbyin / /
bad kan mkhris 'dres las gyur pa / /
tsha dang skom dang ldan pa yi / /
chang ngam chu grang bu ram shing / /
khu ba'am rgun chu mang blud la / /
slon gzhug 'dres pa'i nad la ni / /
skyo ma la sogs rim pas phan / /
de yis me drod 'bar gyur pas / /
zas dang nyes lhag smin par byed / /
lud pa mchil ma khrag bcas 'byung / /
rtsib logs nu mar gzer ba dang / /
tsha dang bcas pa'i skom dad dang / /
snying dang brang ni na ba la / /
sle tres ga dur bskol ba'am / /
yang na pa to la bskol khu / /
bca' sgar bcas pa blud bya zhing / /
gong ma sreg gi sha sbyin bya / /
mkhris pa rlung ni rgyas gyur pas / /
shin tu shas cher skom gyur na / /
rlung ni bde bar rgyu byed pa'i / /
rgun chu bsgrangs pa blud par bya / /
zhu nas ra sha'i khu ba ni / /
mngar dang skyur ba'i sman sbyar sbyin / /
skom na chu mang bsres pa yi / /
chang blud ra ror mi 'gyur bsrung / /
gla sgang se 'bru 'bras yos chu'am / /
yang na 'dab ma bzhi bskol ba'am / /
ut+pal pa to la sogs sam / /
rang bzhin gyis ni bsil ba blud / /
chang mang 'thungs pas chu yi khams / /
'bri zhing me shas rgyas par 'gyur / /
gre ba rkan mchu skam 'gyur zhing / /
lce ni 'byin cing gcong byed la / /
mtshan mo rlung gis bsil byas pa'i / /
chu ni yog tshad blud par bya / /
rgya shug se 'bru da trig dang / /
tsug tral chu ba'i khu ba / /
skyur ba lnga yis khar bskus na / /
'phral du skom dad sel bar byed / /
chang 'thungs drod ni khrag mkhris dang / /
'dres pas pags pa khyab gyur pas / /
mi bzad tsha ba skyed byed de / /
der ni rab bsil cho ga bya / /
ma zhu sha khus tshim byas la / /
ro hi ni las gtar ga gdab / /
slon dang smyung ba dag gis kyang / /
bad kan shas cher skug sman dang / /
smyung ba bca' sga sti ra dang / /
kaN+Da ka ri ba la ka /
gang yang rung ba'i chu blud bsal / /
ma zhu med cing bkres dus su / /
sbrang rtsi mang po blud par bya / /
sha kha ra dang sbrang rtsi dang / /
chang rnying dag gam rgun chang ngam / /
rtsub pa'i skyo mar sbyar ba ni / /
dong gral la phud bcas blud / /
nas dang gro zan nyung shas la / /
rgya sran yu sha nyung zad bcas / /
chu tshan kha dang tsha bar bcas / /
mar ni nyung zad bcas pa sbyin / /
la phug skam por sha'i khu / /
skam sa'i srog chags sha khu ni / /
star bud trig pa to la / /
tsha ba gsum dang se 'brur sbyar / /
bca' sga na le sham mang btab / /
rjen rngad gtubs pa dang ldan zhing / /
skyur rtsi chen po'i khu bas skyur / /
brngos shing khu ba med pa dang / /
ka ra mar dang ka ri ra / /
la sogs yi ga 'byed pa dang / /
lan tshwa brgyad po legs bro dang / /
gtubs shing be reg ltar btsos pa / /
me drod tshod las sha sbyin zhing / /
sbrang chang nad med gyur pa blud / /
kha ra dang ni kha ru tsha / /
go snyod da trig star bu dang / /
shing tsha sug smel na le sham / /
cha phyed yan lag brgyad par bshad / /
phal cher bad kan chang nad sel / /
bu ga'i rgyun sbyong drod skyed byed / /
rtsub dang dro bas mnye zhing dril / /
khrus dang kha zas smyung byas dang / /
'dod bcas bud med lhan cig gnas / /
mtshan nyid ma log rig pas bsten / /
phal cher bad kan las byung ba'i / /
chang nad myur du zhi bar byed / /
nad gzhi so so'i shas che las / /
las rnams gang dag bstan pa 'di / /
'di ni 'dus pa las gyur pa / /
lhag ma bcu la'ang sbyar bar bya / /
shing tsha nA ga put+pa dang / /
pi pi ling dang na le sham / /
go snyod pa ru sha ka dang / /
'u su sug smel ma du ka /
thang shing kar dkar dang bcas / /
ka pid ta yi khu ba btab / /
ga pur dri yis bsgos gyur pa / /
btung ba shin tu yid 'ong ba / /
chang nad kun la blud gyur na / /
yi ga 'byed cing me drod skyed / /
chang gis yid ni ma dkrugs shing / /
lus la gnod pa mi byed par / /
chang nad mi skyed de yi phyir / /
sems dgar 'gyur ba'i cho ga bya / /
chang nad la ni sbyang ba dang / /
zhi ba'i las ni byas gyur kyang / /
gal te ma zhi bad kan zad / /
nyam chung yang ba nyid gyur na / /
rlung dang mkhris pa shas che zhing / /
chang nad kyis zad 'o ma blud / /
so ga'i tsha bas gdungs pa yi / /
shing las char pa bab dang mtshungs / /
chang gis zad par byas pa'i mdangs / /
'o mas myur du brtas byed de / /
mdangs dang yon tan kun mtshungs la / /
chang las go ni bzlog pa yin / /
'o mas nad ni bcom gyur cing / /
stobs skyes nas ni 'o ma yi / /
cho ga chang yang bzlog byas te / /
rim gyis nyung zad nyung zad spyad / /
ci nas 'joms dang skams gyur pa'i / /
bla brnan 'byung bar mi 'gyur bya / /
de gnyis la ni 'o ma mar / /
'jam rtsi btang bas brta ba bsngags / /
bsku dang dril phyis khrus dang ni / /
bza' btung rlung ni sel ba phan / /
rig par chang 'thung gang gis ni / /
nad ni 'byung bar 'gyur ma yin / /
de la rlung nad la phan chang / /
phal cher zan chang bu ram chang / /
mkhris pa rgun chang chu dang bcas / /
bad kan chang rnying sbrang rgun chang / /
bad kan can gyis dang por btung / /
mkhris pa can gyis zos rjes btung / /
rlung can gyis ni bar du btung / /
nad gzhi mnyam pas ci dgar btung / /
myos dang brgyal la phal cher ni / /
rlung dang mkhris pa sel las bsngags / /
thams cad la yang khyad par du / /
mkhris pa shas cher shes par bya / /
bsku byug bsil dang nor bu dang / /
chus gtor rlung yab kyis g.yab byed / /
kha ra rgun 'brum bu ram shing / /
'bra go tang pal khu ba dang / /
mngar ba'i sde bskol 'o ma khu / /
yu sha se 'brur bcas pa blud / /
sA lu rtsa snar drug cu pa / /
nas dang 'tsho byed sman mar dang / /
dge ba chen po tig ta che / /
srang drug 'o ma tsi trar bcas / /
pi pi ling dang brag zhun ni / /
bcud kyis len gyi cho ga sbyin / /
yang na 'bras bu gsum mar dang / /
sbrang rtsi kha rar bcas pa sbyin / /
shugs drag pa la kha dang sna / /
bkag par gyur pa phan pa yin / /
yang na bud med nu zho ni / /
blud pa'am sna nas gtang bar bya / /
pad+ma'i rtsa sdong pi pi ling / /
a ru ra 'am gla sgang ngam / /
byi tsher sbrang rtsir sbyar ba sbyin / /
rgya shug tshi gu na le sham / /
nA ga ge sar pu shel tse / /
chu grang dang ni sbyar ba blud / /
skyu ru ra yi khu ba'am / /
a ru ra mar bskol ba'ang phan / /
ji skad bshad pa'i bya ba dag /
nad gzhi'i shas ni ji bzhin sbyar / /
las ni rnam lnga bya ba dang / /
gtar gas khrag ni dbyung ba dang / /
snying stobs che zhing shes dang ldan / /
yul la chags pa med pa phan / /
myos pa shin tu 'phel gyur dang / /
brgyal bar gyur pa dag la ni / /
kun tu zhugs pa'i sman rnon dang / /
dug las byung ba dug sman gtang / /
kun tu zhugs la rab rno ba'i / /
sna sman dang ni mig sman dang / /
dud pas bud dang khab kyis ni / /
sen mo'i bar du gzugs par bya / /
skra 'bal bsregs dang sos btab dang / /
sdig pa sha sbrang gtses pa dang / /
mkhur bar tsha dang skyur ba gzhug /
kha sral phre'u bdar bar bya / /
'du shes rnyed cing ldang gyur nas / /
sgog skya'i khu ba blud par bya / /
tsha ba gsum ni lan tshwar bcas / /
bi dza pu ra'i ge sar sbyin / /
bu ga'i rgyun srang dag bya'i phyir / /
zas yang tsha dro rno ba sbyin / /
brjed pa dran phyir ngo mtshar dang / /
yid 'ong lta dang thos pa dang / /
glu dang rol mo snyan pa yi / /
sgra snyan rtsol ba byed du gzhug /
slon sman bkru sman btang dus rngub / /
khrag ni dbyung bar bya ba dag /
rgyun mi chad pa spyad par bya / /
sems stor ba yi rgyu las ni / /
slar ldang 'brel pa'i 'jigs pa yis / /
de ni legs par bsrung bar bya / /
yan lag brgyad pa'i snying po bsdus pa las / /
gso ba'i gnas kyi le'u bdun pa'o // //
de nas gzhang 'brum gso ba'i le'u bshad par bya'o / /
thun mong dus su sprin med par / /
gzhang 'brum can rab nyam chung min / /
lto sbyangs kha zas yang la nyung / /
rjes su mthun pa zos pa la / /
gtsang byas bde legs 'gyur bar byas / /
bshang dang gci bsal gnod pa med / /
khri'am spang leb mi gzhan gyi / /
pang par legs brten gnas nas ni / /
gan rkyal 'dug cing ro stod smad / /
drang 'dug nyi mar rkub bstan la / /
rked pa'i phyogs ni bstod par bya / /
de nas brla dang gnya' bar ni / /
bcings pa'i gos kyis bsdams nas su / /
gzung ste drang por 'dug pa la / /
nad g.yog gis ni bzung nas su / /
rkub ni zhun mar dag gis bsku / /
de nas mar gyis bskus pa yi / /
cha spyad drang por de gzhug bya / /
rkub nas phyogs par rim gyis gzhug /
de nas 'byung 'gyur mthong ba dang / /
cha spyad chud par shes gyur nas / /
gzhang 'brum thur ma gos gsher bas / /
sman pas legs par btsir nas ni / /
ji skad bshad pa'i cho ga yis / /
rlan can thal sman bsreg cig shos / /
thal sman rnon po'i me yis bsreg /
stobs ldan mche ba bcad de bsreg /
de nas cha spyad phyung nas ni / /
nad pa'i rkub dang ro smad bsku / /
snum gyi nang du 'bying bar bya / /
de ltar zhag ni bdun bdun zhing / /
re re nye bar bcos par bya / /
de nas rlung med khang par ni / /
bzhag la spyod pa bsten par bya / /
gzhang 'brum mang la dang por g.yas / /
de nas g.yon bsal de 'og rgyab / /
gzhang 'brum mang po bsregs legs na / /
rlung ni bde bar rgyu byed cing / /
kha zas 'dod cing me drod skyed / /
bder gnas stobs dang kha dog skyed / /
chu sog zer gyis btab pa la / /
ba spru ba dang ru rta dang / /
gan+d+ha mung+ga a ka ru / /
sha tapuSh+pa thang shing rnams / /
zhib tu btags la lde gu yis / /
lte ba man chad bsku bar bya / /
bshang dang gci 'gags gyur pa la / /
a lam bu sa ba ru na / /
ba spru gzem e raN+Da / /
a za gan+d+ha mu ra rnams / /
bskol ba dro 'jam byas pa yis / /
blugs dang 'bying ba'i sbyor ba bya / /
yang na 'o ma snum bcas pa / /
rlung sel sman bskol til mar sbyar / /
zas ni bshang ba sla byed cing / /
snum dang rlung 'joms drod skyed sbyin / /
de nas bsreg pa mi bya zhing / /
bad kan rlung skyes phyir byung ba / /
'gags shing g.ya' la na zhing skrang / /
gzhang 'brum bsku ba byas nas ni / /
bil ba'i rtsa ba tsi tra ka /
thal sman ru rta bskol ba yi / /
til mar blugs pa'am sbrul byil / /
rnga mo phag rgod zhag gis byug /
de rjes rlan dugs kyis dugs bya / /
yang na gsher dugs spyad par bya / /
yang na zan ni til mar dang / /
zhun mar snum can gyis dugs bya / /
ra sna ha gu sha dag dang / /
shi kru'i lo ma'i gong pos bya / /
arga'i rtsa ba shal ma li'i / /
lo ma mi skra sbrul lpags dang / /
byi la'i pags pa mar sbyar ba'i / /
dud bdugs gzhang 'brum dag la phan / /
a shwa gan+d+ha bri ha ti / /
byi'u rug pi pi ling mar sbyar / /
ku ba kha bo'i sa bon dang / /
yal ga 'jam por rang skyur dang / /
lde gu grib mar skams pa yi / /
reng bu rkub bcug gzhang 'brum 'jig /
ku ba kha bo'i yal ga rtsa / /
thal sman bcas pa'i lde gu ni / /
'ol ma se dang su ra na / /
bum sha yi ni sa bon las / /
reng bur byas pa de dang 'dra / /
su d+hA k+Shi ra yung lde gu / /
khyim bya'i rtug pa pi pi ling / /
yung dang 'ol ma se dag ni / /
ba gcin btags pa de dang 'dra / /
snu ha'i 'o mar btags shu dag /
ta ma la rus pri yang ku / /
rnam rgyal kar ka ta sring gi / /
ru rta spangs ma go bye dang / /
shi kru la phug sa bon dang / /
nim pa ka ra bI ra'i lo / /
pi pi ling gi rtsa ba dang / /
bil rtsa shing kun bcas pa'am / /
ru rta shri sha'i sa bon dang / /
rgyam tsha bu ram pi pi ling / /
arga snu ha'i 'o ma dang / /
'bras bu gsum gyi lde gu bsku / /
arga'i 'o ma snu ha'i sdong / /
ku ba kha bo'i 'dab ma dang / /
ka rany+dza dang ra thug gcin / /
lde gus gzhang 'brum sel mchog yin / /
'jam rtsi'i sman ni pi pi ling / /
la sogs lde gu'ang bsngags pa yin / /
sman 'di nyid kyis til mar ni / /
bsku ba'i don du bskol bar bya / /
dud pas bdug dang lde gu ni / /
bskus pas gzhang 'brum dag gi khrag /
sogs pa 'dzag par byed 'gyur te / /
de nas bde ba nyid du 'gyur / /
skrang zhing 'dzag par ma gyur dang / /
sra ba las ni khrag dbyung ste / /
bad pa gtsags bu khab kyi ni / /
pir gyis yang dang yang khrag dbyung / /
bsil drod snum dang rtsub pa yis / /
nad ni zhi bar ma gyur na / /
de phyir sman pas nad khrag nyid / /
dbyung ba la ni 'bad par bya / /
'o ma tsi tra ka'i rtsa phye / /
btab pa las byung dar ba dang / /
blud cing de nyid kyi zas ni / /
byin na gzhang 'brum sel bar 'gyur / /
ka pi da ri'i rtsa ba'i phye / /
dar ba gsar pa btab pa blud / /
zhu nas phan pa'i zas byin na / /
gzhang 'brum nad las thar bar 'gyur / /
gzhang skrang gzer bcas me drod 'bri / /
skran nad la ni phan pa'i sman / /
shing kun la sogs blud pa'am / /
bu ram a rur sbyar ba / /
byin la de rjes dar ba blud / /
yang na a ru byi dang ga /
dug mo nyung shun tsi tra ka /
dar ba dang sbyar blud pa'am / /
dug mo nyung dang pi pi ling / /
tsi tra ka dang su ra na / /
cha res bskyed pa chu dron blud / /
yang na tsha gsum lan tshwa gsum / /
shing kun star bu bcas chu blud / /
bil ba ka pid thar bcas pa'am / /
bca' sga kha ru tsha ba bcas pa'am / /
go bye la la phud bcas pa'i / /
skyo ma de la blud par bya / /
yang na shing kun spa ma'i 'bras / /
tsi tra ka dang dar ba sbyar / /
pi lu'i 'bras bu dar bar bcas / /
zla ba gcig gi bar du sbyin / /
zas kyi sngon nyid re re zhing / /
ci 'dod par ni blud par bya / /
shin tu me drod chung ba la / /
dar ba kho na blud par bya / /
nyams stobs dus dang gnas shes pa'i / /
sman pa yis ni dar ba dag /
zhag bdun nam ni zhag bcu'am / /
zla ba zla gcig bar du blud / /
yang na phyi dro 'bras yos kyi / /
phye dang dar ba'i lde gu sbyin / /
dar ba zhu nas dar ba ni / /
thug pa rgyam tshar bcas pa blud / /
de rjes dar bar g.yos pa'i zan / /
snum can byin la dar ba blud / /
yu sha'am sha khu dar ba can / /
sA lu'i 'bras chen ran par bza' / /
rtsub dang mar phyed phyung ba dang / /
gang las mar ni ma phyung ba / /
dar ba nad dang me drod kyi / /
stobs las de ni rnam gsum sbyar / /
dar bas legs bcom gyur pa yis / /
gzhang 'brum slar ni 'byung mi 'gyur / /
de blugs gyur na rtsa yi ni / /
tshogs kyang skye bar mi 'gyur ro / /
rtsa sbubs dar bas dag byas pas / /
lus zungs dngas mar gyur pa gang / /
de ni nyams dga' mdog dang stobs / /
mchog tu rgyas par byed par 'gyur / /
rlung dang bad kan dag gi nad / /
brgya phrag dar ba rnying pas 'joms / /
gzhang 'brum gzhig par 'dod pa yis / /
kaN+Da ka ri'i lde gus bsku / /
snod du dar ba gsar pa ni / /
nub gcig gzhag ste blud par bya / /
'u su zi ra go snyod dang / /
pi pi ling gnyis ha pu sha /
shu ti pi pi ling rtsa ba / /
la la phud dang tsi tra ka /
ya ba na gi'i phye ma dang / /
dar ba sbyar ba mar gyi snod / /
bzhag par gyur pa de las skyur / /
kha ba dang ni rab skyur min / /
skyur dang kha ba bro bar ni / /
ldang ba'i dar rnying ci 'dod blud / /
drod skyed mdog bzang yi ga 'byed / /
rlung dang bad kan sel byed cing / /
gzhang skrang na bas nyam thag pa / /
'joms shing stobs ni 'phel byed yin / /
kru trug tres kyi rtsa ba'i shu / /
btags pa'i lde gus bum pa bsku / /
der ni 'o ma dang ba gzhag /
smin pa'i gzhang 'brum sel byed blud / /
ga bra'i rtsa ba a ru ra / /
sle tres tsha ba lnga dag la'ang / /
cho ga 'di nyid sbyar bar bya / /
pa ta ha ti pi pi ling / /
shu ti tsha ba lnga g.yer ma / /
zi ra 'u su bil ba'i rkang / /
phye mar btags te sbyar bar bya / /
'bras bu skyur po mar til mar / /
yu sha sha khu thug stsogs bya / /
sman 'di nyid dang chu dang mar / /
bskol ba'ang drod skyed byed pa yin / /
rim 'di bshang bslab yin / /
rtug pa 'gags pa bshang bya ste / /
snum stsogs zan dang ldan pa yi / /
chang dngas lan tshwa btab pa blud / /
yang na dar ba bu ram chang / /
chang skyur chang dngas lan tshwar sbyar / /
zas mngar mar dang til mar gyis / /
brngos pa'i ka rany+dza'i lo ma / /
steng du phye btab byin gyur na / /
rlung gis rtug pa 'gags pa sel / /
bca' sga bu ram bcas pa'am / /
ba ta bu ram mar lan tshwa / /
ba gcin la spangs a ru ra / /
bu ram bcas pa sbyin pa'ang rung / /
a ru ra ni nyis brgya gcin / /
bre bcu drug tu gcin du'i bar / /
bskol ba sbrang rtsir bcas pa dag /
gnyis gnyis zos nas bad kan gyis / /
gzhang 'brum mdze dang 'or nad dang / /
skran dang dmu rdzing gcin snyi 'bu / /
rmen bu shu bas khyab tsho ches / /
skya rbab rlung 'khyil 'joms par byed / /
a za sring gi rtsa ba yi / /
lde gu ra gcin sbyar 'thung zhing / /
bu ram bar ta ka zos na / /
gzhang 'brum myur du 'jig par 'gyur / /
dur byid 'bras bu gsum khur sbyar / /
yang na dar ba a ru ra'am / /
pi pi ling bcas a ru ra / /
mar dang brngos pa'i bu ram bcas / /
yang na dur byid dan dar bcas / /
zos na bde bar 'byung bar byed / /
gzhang na gnas pa'i nad bsal na / /
gzhang 'brum zad par byed par 'gyur / /
se 'bru'i khu ba zir dang / /
bca' sga bu ram la la phud / /
pa ta dang sbyar dar ba ni / /
rlung gis rtug 'gags sel byed yin / /
rgyun chang yang na bu ram chang / /
bca' sga kru trug tres dang bcas / /
yang na chang ni pa ta dang / /
spa 'bras kha ru tsha bcas blud / /
pi pi ling ni bcu bcus bskyed / /
til ni srang phyed btab gyur na / /
'o ma bcas 'thungs lus stobs dang / /
me drod skyed par byed pa yin / /
byi tsher ba dang bil ba dang / /
la la phud dang dong gra rnams / /
re re dang sbyar pa tas kyang / /
gzhang 'brum nad ni sel bar byad / /
chu bre drug cu rtsa bzhi'i nang / /
a ru ra shun bre phyed dang / /
skyu ru ra ni bre gang dang / /
ka pid ta ni srang bcu dang / /
pi sha la ni srang lnga dang / /
seng phrom shing tsha na le sham / /
pi pi ling dang byi dang ga /
srang ni gnyis gnyis tshad byas bskol / /
bzhi cha lus btsags bu ram ni / /
srang ni nyis brgya bcug nas ni / /
da ta ki ni bre gang gzhug /
mar gyi snod du bcug nas ni / /
zla phyed nas ni chang rnying 'thungs / /
me drod skyed cing gzhang 'brum dang / /
pho nad skya rbab mdze dmu rdzing / /
dbyig dug rims skran mchin nad dang / /
snying nad skran dang gcong chen dang / /
slon dang srin bu'i nad rnams 'joms / /
chu bu bcu drug nang dan ti / /
rtsa bcu 'bras gsum tsi tra ka /
srang re bskol ba bzhi cha lus / /
bu ram srang brgyad gzhug par bya / /
thams cad snga ma dang 'dra las / /
rjes mthun cig shos sel bar byed / /
chu bre bcu drug nang dag tu / /
byi tshor ba ni bre gang dang / /
dan ti pa ta tsi tra ka /
rnam rgyal dong gra ba sha ka /
skyu ru ra ni khyor re bskol / /
bzhi cha lus pa de'i nang du / /
ka ra dkar po srang brgyad gzhug /
gzhan dag snga ma bzhin du sbyar / /
rdza ma'i snod kyang pri yang ku / /
pi pi ling dang dbyi mo dang / /
mar dang sbrang rtsi'i lde gus bsku / /
bde bar 'byung phyir zas kyi sngar / /
'bras bu skyur bcas mar blud pa'am / /
dbyi mo kru trug tras bskol mar / /
nas tshig 'khus thal bu ram bcas / /
pi pi ling gi rtsa bar bskol / /
bu ram dong gra nas tshag 'khus / /
pi pi ling rtsa pi pi ling / /
se 'bru 'u su dag dang mar / /
bzhi 'gyur zho dang bskol bas ni / /
'phyen dang bshang gci 'gags pa sel / /
ba la sha yi thal ba'i chu / /
sum 'gyur dang ni mar du bskol / /
dug mo nyung sogs phye ma btab / /
drod skyed gzhang 'brum 'joms pa'i mchog /
tsha ba lnga dang ya ru ra / /
ya bak+Sha ra la la phud / /
lce myang tsha dang kha ru tsha / /
pa ta 'u su na le sham / /
bil bzho dang bcas pa'i mar / /
bskol ba des ni chu so gzhang / /
'khru zhing gzhang ni nyams pa dang / /
gcin sri 'dzag pa sel bar byed / /
pa ta 'u su la la phud / /
tsha ba lnga dang gze ma dang / /
bil bzho dang tsang gi ri / /
khu ba mar gyi bzhi 'gyur bskol / /
lto sbos gcin ni sri ba dang / /
rtag tu 'khru dang gzhang 'brum dang / /
gzhang 'brum pho ba'i nad rnams dang / /
bad kan rlung ni 'joms par byed / /
rma bya sreg pa 'ur bya yi / /
sha khu skyur po legs sbyar ba / /
khyim bya 'am bye'u'i sha khu / /
'phyen dang phyi sa 'gags la blud / /
rgya sne'u dur byid tsi tra ka /
dan ti pa ti am+li ka /
la sogs lo ma gzhan yang ni / /
bad kan rlung 'joms tshod ma ni / /
yang zhing bshang ba sla bar byed / /
shing kun mar dang til mar brngos / /
zho yi spris mar bskol ba dang / /
'u su dang ni tsha ba lnga / /
btags pa'i phye dang se 'bru'i bcud / /
'u su'i 'dab ma gzhon nu dang / /
sge'u gsher gshags par gyur pa dang / /
spos zhim legs bdug dri zhim byas / /
zir na le sham dang bcas / /
kha ru tsha ni shas cher bro / /
rlung shas cher rtsub drod chung la / /
sA lu tsa snar 'bras chan ni / /
ba lang go ta rnga mo ra'i / /
sha khu tshod ltar g.yos pa dang / /
mchog tu sha za rnams kyi sha /
rtug skam can la sbyin par bya / /
chang dang bur chang ka ra'i chu / /
rgun chang dar ba rtsab mo dang / /
chang rnying dang ni zho ga chu / /
yang na chu nyung bskol ba'am / /
'u su bca' sga bskol ba'am / /
kaN+Da ka ri bskol ba blud / /
zas kyi thog ma'am bar dag tu / /
rlung gi rtug skam sel ba sbyin / /
rlung mkhris bad kan rtug skam rnams / /
bde bar 'byung zhing dri ma sbyang / /
gzhang khar gzhang 'brum zhi 'gyur zhing / /
me drod skyed par byed pa yin / /
rtug skam gyis ni gzir ba dang / /
gang yang shin tu khong rtsub dang / /
rlung 'khyil gzer gyis nyen pa gang / /
de la 'jam rtsi bya ba bsngags / /
pi pi ling dang po son cha / /
bil ba shu ti shing mngar dang / /
shu dag ru rta kru trug tres / /
zur pa ma nu thang shing rnams / /
btags te til mar la btso zhing / /
'o ma til mar nyis 'gyur gzhug /
gzhang 'brum rlung gis 'khyil ba la / /
'jam rtsi de ni mchog tu bsngags / /
gzhang 'byung ba dang gzer ba dang / /
gcin sri 'khrog cing 'khru ba dang / /
brla rked rgyab na nyam chung dang / /
lto sbos chu sor brten pa dang / /
be snabs 'khru dang gzhang skrang dang / /
rlung gis rtug ba 'gags pa dang / /
gang zhig mang du 'byung 'dod pa / /
de dag 'jam rtsis sel bar byed / /
yang na mas gtong bkru sman drag /
rtsa ba lnga pa 'o mar bcas / /
ba gcin til mar lan tshwa dang / /
son cha la sogs lde gu gtang / /
de nas gzhang 'brum khrag 'dzag pa / /
rlung ngam bad kan dang 'brel ba / /
btags nas de la snum pa dang / /
rtsub dang bsil ba sbyar bar bya / /
de la rlung dang rjes 'brel ba / /
bshang ba gnag cing sra la rtsub / /
rlung ni thur du 'byung mi byed / /
rked pa brla dang gzhang kha gzer / /
rtsub pa'i rgyur ni gyur pa yin / /
bad kan rjes 'brel bshang ba sla / /
skya zhing ser la lci zhing snum / /
spyi bag gzhang kha tshor ba chung / /
rgyu ni snum lci yin zhes bya / /
rang khrag mtshan nyid las kyang brtags / /
nad khrag bsal bar bya ba dang / /
nyams stobs ji bzhin smyung ba bya / /
ji srid nad khrag nag po byung / /
de srid khrag 'dzag gcad mi bya / /
nad ni smin par bya phyir dang / /
me drod bskyed par bya phyir dang / /
khrag ni gcad par bya ba'i phyir / /
de phan chad ni kha ba blud / /
gang zhig nad kyis stobs zad pa / /
khrag ni rlung gi shes che la / /
btung dang bsku dang 'jam rtsi ru / /
rig pas snum ni sbyar bar bya / /
gang zhig mkhris pa rgyas pa'i khrag /
tsha ba'i dus su 'byung gyur pa / /
de ni gcig tu gcad bya yi / /
rlung dang bad kan las gyur min / /
bad kan bcas khrag bca' sga dang / /
dug mo nyung shun bskol ba blud / /
yang na rtsa mkhris bca' sga dang / /
byi tsher tsan+dan dmar po'am / /
skyer pa'i shun pa pu shel tse / /
nim pa'am se 'bru'i shun bskol blud / /
dug mo nyung shun 'bras bu dang / /
bong nga sbrang rtsi skyer khaN+Da 'am / /
yang na a pa marga yi / /
lde gu 'bras kyi chu sbyar blud / /
dug mo nyung gi shun pa rlon / /
srang brgyad char chu nang du bskol / /
shun lpags khu ba btsags pa ru / /
btsod dang mo tsa pri yang+ku'i / /
khu ba srang re dag dang ni / /
dug mo nyung gi phye ma bcug /
de nas gzar bur chags pa yi / /
lde gu bskol ba sbyin bya zhing / /
thug pa thug sla'i'o thug gam / /
ra 'am ba yi'o ma'am / /
me stobs ji bzhin blud par bya / /
lde gu 'dis ni khrag gi ni / /
tshad 'khru gzhang 'brum sel byed cing / /
khrag mkhris nad ni stobs ldan pa / /
steng ngam 'og nas 'byung ba sel / /
dug mo nyung shun srang brgyad cu / /
bre bcu drug bskol brgyad cha blud / /
de ni cha gsum skyer khaN+Da / /
seng phrom gnyis dang mon cha ra / /
se 'bru gzhon nu'i shun lpags dang / /
bil ba gzhon nu gla sgang dang / /
btsod dang da ta ka'i 'bras bu / /
srang ni re re btags pa yi / /
lde gur byas pa gzhug par bya / /
dug mo nyung shun srang bcu dang / /
zhun mar srang ni nyi shu dang / /
bu ram srang ni sum cu gzhug /
bskol la gzar bur chags pa dang / /
'bru nang zla phyed bcug ste bldag /
gzhang 'brum kun dang pho ba'i nad / /
lud pa dbugs mi bde ba sel / /
seng phrom mo tsa ra sa til / /
btsod dang tsan+dan ut+pal / /
ra yi 'o ma sbyar ba blud / /
de nyid dang ni 'bas chen sbyin / /
shing mngar shun pa byi tsher ba / /
'o ma dUr ba pa ya s+ya / /
khar sbrang rtsir bcas chu'am / /
ra yi 'o ma sbyar ba btung / /
seng phrom btsod dang pu shel tse / /
sha ma li shun dug mo nyung / /
tsan+dan shing mngar pu shel tse / /
nA ga ge sar 'bras chur blud / /
la la phud dang dug mo nyung / /
pa ta bca' sga skyer khaN+Da'i / /
phye ma gzer dang bcas la phan / /
khrag ni drag tu 'byung ba la / /
kaN+Da ka ri pa ya s+ya / /
gnyis dang bskol ba'i zhun mar bsngags / /
yang na seng phrom da ta ki / /
dug mo nyung shun 'bras bu dang / /
ut+pal pad+ma ge sar mar / /
ya bak+Sha ra se 'bru'i bcud / /
kha ra pad+ma ge sar dang / /
mar sar bcas pa til sbyar ba'am / /
mar sar sbyar bas khrag las ni / /
gyur pa'i gzhang 'brum sel bar byed / /
ra yi mar sar 'o ma dang / /
skam sa'i srog chags sha khrag dang / /
rgya sne'i khu bar bcas sha khu / /
cung zad skyur dang skyur med pa / /
sA lu tsa snar zho yi spri / /
drug cu pa dang chang sar dang / /
chang gi dngas ma sar pa ni / /
khrag las gyur pa'i sman mchog yin / /
thug pa yu sha sha khu sogs / /
yang na kun dong 'ba' zhig gis / /
khrag rgyas gyur pa sel byed de / /
rlung las gyur pa'ang sbyar bar bya / /
phal cher rlung shas che gzhang 'brum / /
khrag 'dzag drags las 'byung 'gyur bas / /
de bas lhag par de la ni / /
de bsal ba la 'bad par bya / /
khrag mkhris shas che bad kan dang / /
rlung shas che bar mthong gyur na / /
de zhi bya phyir rnam kun du / /
bsil ba'i cho ga spyad par bya / /
gal te des kyang ma zhi na / /
de tshe snum dang dro bas brta / /
sha khu dro 'jam zhun mar ni / /
thog ma nyid du sbyar bar bya / /
de la til mar mar dang ni / /
'o ma dro 'jam blud pa'ang bsngags / /
byi tsher ku sha 'jag ma'i rtswa / /
shal ma li yi me tog dang / /
u dum bA ra n+ya gro d+ha / /
a shwad+tha yi myu gu srang / /
gnyis gnyis chu bre gsum dang ni / /
'o ma bre gang nang du bskol / /
'o ma lus nas tshigs ma btsags / /
khu ba der ni mon cha ra / /
btsod dang tsan+dan ut+pal / /
ut+pal pad+ma'i ge sar dang / /
dug mo nyung gi sa bon te / /
'di rnams btags pa'i lde gu bsres / /
'di ni spyi bag 'jam rtsir grags / /
mar dang sbrang rtsi kha rar bcas / /
mkhregs dang gzhang ni 'byung ba dang / /
khrag 'dzag rims ni 'joms par byed / /
shing mngar pra puN+Da rI ka /
de bzhin mon char la sogs / /
nyis 'gyur gyi ni 'o ma bskol / /
snum gyi 'jam rtsi gtang bar bya / /
shing mngar ut+pal seng phrom btsod / /
bil ba tsan+dan ba le ka /
dbyi mo gla sgang bong nga dkar / /
ba ta ya bak+Sha ra mchog /
skyer pa shing tsha tsi tra ka /
dong ga spang spos thang shing dang / /
tsang gi ri yi khu ba mar / /
bskol ba des ni nyes gsum 'joms / /
gzhang 'brum tshad 'khru pho ba'i nad / /
skya rbab rims dang yi ga 'chus / /
gcin sri gzhang ni nyams pa dang / /
chu so sbo dang mkhregs pa dang / /
be snabs 'khru dang gzhang 'brum sel / /
de blud sman gyi dam pa yin / /
rim gyis mngar zhing skyur ba dang / /
grang dro la sogs rtag tu ni / /
me drod stobs las ltos te gtang / /
gzhang 'brum nad las rgyal bar 'gyur / /
rtug skam gyis nyen til mar ni / /
grang ba'i rims la phan pas bsku / /
rlan dugs snum can gyis dugs bya / /
de nas reng bu gzhug bya ste / /
sha ma dur byid dan da dang / /
ni li ni 'bras pi pi ling / /
po son cha lan tshwa nyes 'gyur / /
phyer btags bu ram ba gcin sbyar / /
mar bskus ring bu mthe bong tsam / /
bcug na rtug skam bde 'byung byed / /
pi pi ling dang po son cha / /
khyim gyi dung pa nyungs kar bcas / /
'di dag nyid kyi phye ma ni / /
rkub nas gce 'us 'bud bar bya / /
de don med na rab rno snum / /
mas gtong bas ni btsir te gtang / /
des ni gzhang rtsa drang por byed / /
bshang gci 'phyen ni bde bar 'byung / /
slar yang 'gags na rlung 'joms pa'i / /
bkru sman snum can gtang bya zhing / /
'jam rtsi dag ni gtang bar bya / /
rtsub pas rlung ni rtug skam 'gyur / /
lan tshwa gsum dang tsha ba gsum / /
'bras bu gsum dang dan ti dang / /
bse shing 'bras bu tsi tra ka /
phye ma mar dang sbrang rtsis sbrus / /
rdza skyogs kha sbyar 'jim pas byugs / /
du ba nang 'khyims bsreg par bya / /
thal ba dge ba can zhes bya / /
mar dang lhan cig blud pa'am / /
'bras chan snum can dang sbyar zos / /
rtug skam 'gags dang gzhang 'brum skran / /
skya rbab dmu rdzing bde gcin sri / /
snying nad 'or nad pho ba'i nad / /
gcin snyi mchin pa gzer dang smro / /
lud pa dbugs mi bde ba 'joms / /
gzhang 'brum la ni gang zhig bshad / /
de bzhin rtug skam dag la sbyar / /
ka rany+dza shun srang ni nyis brgya bcu / /
bre bcu drug bskol bzhi cha lus pa der / /
bu ram srang ni brgyad cu tsha ba gsum / /
srang brgyad zhib tu btags pa'i phye ma gzhug /
'di dag zla gcig bzhag ste langs gyur nas / /
tsha byas mchog tu drod skyed zas 'ju ba'i / /
nus skyed rlung bder rgyu byas gzhang 'brum dang / /
mcher nad skran dang dmu rdzing sel bar byed / /
pu ti ka rany+dza ni srang brgyad dang / /
tsi tra kaN+Da ka ri srang nyis brgya / /
chu bre bzhi bcu brgyad bskol bzhi cha lus / /
btsags te bsgrangs par bu ram srang brgyad gzhug / /
dri sna gsum dang tsha gsum se 'bru dang / /
pi pi ling gi rtsa ba sru sru'i rtsa / /
gu gul ma nu 'u su dbyi mong dang / /
spa ma'i 'bras bu sge gsher star bu ni / /
srang re zhib tu btags pa'i phye ma bskol / /
bsgrangs nas sbrang rtsi srang ni nyi shu gzhug /
sge gsher skyur rtsi chen po rgun 'brum rlon / /
bu ram shing gi khu ba btsir ba bcas / /
mar gyi snod bcug zla gcig bzhag ste langs / /
skyur gyur 'di ni gzhang 'brum sog le ste / /
me drod skyed par byed pa'i mchog yin la / /
skya rbab dbyig drug dmu rdzing skran mcher pa / /
lto sbos rde'u chags gcin sri 'joms par byed / /
pi lu'i khu ba ras btsags bre bcu drug /
mar gyi snod kyi nang du bcug nas ni / /
da ta ki dang rgun 'bru 'bra go dang / /
skyu ru ra yi 'bras bu srang gnyis gnyis / /
pa ta bong nga dkar po byi tsher ba / /
star bu tsha ba gsum dang shing tsha dang / /
sug smel 'u su spra ki ka ko la / /
li shi pi pi ling rtsa byi dang ga /
kru trug tres srang re re bu ram ni / /
srang brgyad rlung med gnas su zla phyed gzhag /
des ni gzhang 'brum skran bcas zhi byed cing / /
me yi stobs ni myur du skyed par byed / /
yang na rtsa ba bcu pa dur byid dang / /
pa ta ar ka gnyis dang bong nga dkar / /
kad pa la rnams re re srang bcu bcu / /
snga ma bzhin du bsregs pa'i thal ba ni / /
chu bre bcu drug nang du bskol nas ni / /
bzhi cha lus par bu ram srang brgya dang / /
tsha ba gsum dang dbyi mong a ru ra / /
srang lnga tsi tra ka ni srang gnyis dang / /
ya bak+Sha ra srang gnyis bcug ste bskol / /
gzar bur chags pa'i bu ram lde gu yis / /
skran dang mcher nang gzhang 'brum mdze nad dang / /
gcin nad me drod nyams pa 'joms par byed / /
tsi tra ka yi rtsa ba srang lnga bcu / /
chu srang bcu drug bskol la brgyad cha lus / /
der ni bu ram rnying pa srang brgya gzhug /
slar bskol ska bar gyur pa de nang du / /
tsha ba gsum dang shu ti a ru ra / /
ru rta gla sgang shing tsha byi dang ga /
tsi tra ka dang sug smel phyer btags bsres / /
des ni gzhang 'brum mdze dang skran dang ni / /
mcher pa dmu rdzing nad ni 'joms byed cing / /
rtag tu bsten na me drod skyed par byed / /
tsha ba gsum dang til dang 'bras bu gsum / /
byi dang ga dang go bye tsi tra ka /
bu ram ri lur byas bsten gzhang 'brum dang / /
pags pa'i nad ni sel bar byed pa yin / /
sor na yi rtsa ba kha sbyar bcug /
'jim pas bskus te cho ga bzhin bsregs pa / /
lan tshwa til mar bcas pa zos gyur na / /
gzhang 'brum sel bar byed pa'i dam pa yin / /
na le sham dang pi pi ling dong gra / /
kru trug tres ni cha re bskyed pa dang / /
tsi tra bzhi 'gyur su ra na dang sbyar / /
bu ram ri lus gzhang 'brum gcod par byed / /
so ra na yi bcu drug phyer btags shing / /
tsi tra ka ni de yi cha phyed bya / /
bca' sga cha gnyis na le sham cha gcig /
bu ram ri lur byas pas gzhang 'brum sel / /
a ru ra dang dong gra pi pi ling / /
ka rany+dza dang tsi tra byi dang ga / /
ka ra mnyam phye rgod ma'i kha lta bu / /
zas lci mang du zos kyang 'ju bar byed / /
dug mo nyung laM ga li pi pi ling / /
tsi tra ka dang a ba marga yi / /
sa bon rtsa mkhris rgyam tsha bu ram rnams / /
ri lur byas pas gzhang 'brum sel bar byed / /
gal te gzhang 'brum gzhig par 'dod na ni / /
rgyam tsha tsi tra ka dang dug mo nyung / /
tsi li bil ba nim par bcas pa dag /
btags pa'i phye ma dar bar bcas pa btung / /
gzhang 'brum skam la ba la ta ka ste / /
gsher la dug mo nyung shun sman mchog yin / /
kun la dus kun du ni dar rnying mchog /
stobs skyed byed cing nad rnams 'joms pa yin / /
rtug pa 'gags pa bsal bar bya ba'i phyir / /
rlung sel me drod skyed par byed pa yi / /
bza' dang btung ba gang yin de bsten bya / /
de las go zlog pa ni spang bar bya / /
gzhang 'brum tshad 'khru pho ba'i nad rnams ni / /
phal cher phan tshun rgyur gyur yin pas na / /
me drod chung na skye'i che na min / /
de bas de la mchog tu me drod bsrung / /
yan lag brgyad pa'i snying po bsdus pa las / /
gso ba'i gnas kyi le'u brgyad pa'o // //
de nas 'khru ba gso ba'i le'u bshad par bya'o / /
'khru ba phal cher ma zhu ba'i / /
gnas rten me drod nyams pa la / /
'byung bas de'i phyir rlung gyur la'ang / /
dang po smyung ba byas pa phan / /
gzer dbo bad kan gyis nyam thag /
'khru ba can ni slon du gzhug /
nad ni gang zhig sogs pa dag /
ma smin zas dang 'dres gyur na / /
'khru ba dag ni 'byung gyur te / /
shin tu slongs te 'byung gyur dang / /
rang nyid 'khru byed de la ni / /
btang snyoms gzhag pa de nyid sman / /
ma zhu 'khrul dang por ni / /
gcod pa'i sman ni gtang mi bya / /
gal te 'gags byed lto sbo lci / /
gzer dang tshor ba chung gyur la / /
a ru btang na nad 'khyil ba / /
'byin pas srog ni ster byed yin / /
nad tshabs 'bring la khyad par du / /
bu ti ka dang pi pi ling / /
bca' sga shu dag a ru ra / /
'u su legs par bskol ba blud / /
yang na bil ba 'u su dang / /
gla sgang dong gra ba le ka /
pa tha shu dag kha ru tsha / /
dong ga byi dang a ru ra / /
bca' sga gla sgang bong nga dkar / /
bil ba shing kun dug mo nyung / /
nad gzhi chung ba'i tshad 'khrul / /
smyung ba byas pa bsngags pa yin / /
yang na shu dag bong nga dkar / /
gla sgang par pa ta bskol pa 'am / /
ba le ka dang dong gra ni / /
bskol ba'i chu dag blud par bya / /
bkres shing nyam chung zas dus su / /
kha zas yang ba rig pas sbyin / /
des de'i kha zas yi gar 'ong / /
me drod lus stobs skyed par byed / /
dar ba'am rang skyur dag gam ni / /
nas thug dag gi skyo ma'am / /
chang ngam rgun chang dag gi ni / /
btung ba gang 'os nyer spyad bya / /
kha zas byin pa'i 'og tu ni / /
bil ba gzhon nu zur ba dkar / /
'u su shing kun nga trig se'u / /
zi ra spa 'bras pa la sha /
la la phud dang kha ru tsha / /
rgyam tsha rtsa ba chung ngu lnga / /
tsha ba lnga dang pa tha ste / /
smin gcod drod ni skyed par byed / /
bad kan mkhris pa'i shas che la / /
sa la par+Ni ba la dang / /
bil ba kr-iSh+Na par+Ni dang / /
se 'bru bskol ba'i thug pa phan / /
pi pi ling rtsa a ru ra / /
thug pas rlung ni bder rgyu byed / /
nad gzhi mang la 'gags pa dang / /
me drod che bar gang zhig 'khru / /
pi pi ling dang 'bras bu gsum / /
byi dang ga bskol bkru sman gtang / /
sbyangs byas nas ni thug pa dag /
rlung 'joms me drod skyed pa blud / /
gang zhig ma zhu smin gyur dang / /
me drod skyes nas 'khru 'gyur zhing / /
'byar bag lbum can nad bcas pa / /
sri shing yang dang yang du ni / /
yang yang 'khru zhing bshang chung ba'am / /
bshang ba ma 'dres mkhregs bcas la / /
zho dang 'o ma mar til mar / /
bca' sga bu ram bcas pa blud / /
yang na rgya shug 'bras bu spangs / /
bu ram til mar ldan pa sbyin / /
bshang bsri la phan tshod ma / /
sdum mang de bzhin sha khu dang / /
zho dang se 'bru g.yos pa dang / /
sA lu'i 'bras chen ma sha til / /
mung+ga legs par g.yos pa'i zas / /
de ni bkres par gyur tshe sbyin / /
zur ba'i rtsa ba ka pi ta / /
pa ta swa ti ka'i tshod ma / /
shu sha la la phud dang ni / /
kar ka ru dang sring gi ni / /
yang na tsir bi ta yang rung / /
u po ta ka dzi ban ti / /
ba gu rtse dang rgya sne'u dang / /
lcam pa'am yang na e raN dang / /
lo ni ka yi khu ba dang / /
rus sbal bye'u lo ba ka /
rma bya sreg pa khyim bya yi / /
sha khu dang yang sbyin par bya / /
bil ba gla sgang ba ru ra / /
bca' sga da ta ka'i me tog /
dar ba bskol ba'i nas thug gam / /
zho dang sbyar bas 'khru ba sel / /
ka pid ta dang ka tsu ra / /
ga bra'i rtsa ba yu ti dang / /
n+ya gro d+ha dang rdo dreg dang / /
se 'bru so mar bal dang / /
shal ma li yi lo ma phan / /
bil ba gzhon nu'i lde gu dang / /
til btags lde gu'ang de dang mnyam / /
zho yi spris skyur snum bcas dang / /
sbyar dug mkhregs pa 'joms par byed / /
'u su zi ra na le sham / /
da trig zur pa kha ru tsha / /
se 'bru pa ta da ta ki / /
'bras gsum cha lnga ka pi / /
nas tshig 'khus thal la la phud / /
a mra 'dzam bu'i 'bras bu'i rkang / /
bil ba drug 'gyur lde gur btags / /
zho dang bu ram mung+ga'i khu / /
til mar mar dang g.yos pa dag /
gzhan gyis mi thub sbyar thug 'di / /
drod skyed smin byed 'khru ba gcod / /
yi ga 'byed cing mkhregs pa sel / /
rgya shug bil ba gzhon nu yi / /
lde gu 'bras dang nas dang ni / /
mud ga ma sha til rnams dang / /
'bru yi yu shar rnam par btags / /
bshang ba zad cing kha skam la / /
zho dang se 'bru'i khu ba dang / /
mar dang til mar lhan cig brngos / /
'bras chan de dang sbyar ba ni / /
bshang zad kha ni skam la sbyin / /
yang na zho spris snum gnyis brngos / /
bu ram bca' sgar bcas pa sbyin / /
yang na chang ni snum gnyis brngos / /
tshod ma'i don du sbyin pa'am / /
'bras bu skyur po snum gnyis brngos / /
sgog pa las byas yu sha'am / /
snum gnyis dang brngos phye zan ni / /
tsha ba gsum gyi phye btab sbyin / /
de bzhin ma sha legs bcos pa / /
mar gyi snying po blud pa'am / /
ra thug lug thug dag gi sha /
btsos te btsags pa'i khu ba dang / /
se 'bru'i khu ba'i chu dang ni / /
'u su dong gra snum bcas bskol / /
sA lu rtsa snar bcas pa ni / /
za zhing de nyid 'thungs pa /
yis / /
rtug pa zad pa las byung ba'i / /
nad las myur du thar bar 'gyur / /
bu ram til mar bil ba gzhon / /
pi pi ling dang bca' sga yi / /
lde gus rlung gis gnod gyur pa'i / /
gzer thabs mkhregs dang bcas pa sel / /
seng phrom shun lpags da ta ka'i / /
me tog rgya shug 'dab ma rnams / /
zho spris sbrang rtsi ka pi ta'i / /
khu bar sbyar ba blud na phan / /
rlung gis rtug 'gags shas cher ni / /
na zhing mkhregs par byed pa dang / /
be snabs khrag bcas skom gdungs la / /
'o ma tshim par blud na phan / /
til mar mar gyi steng du ni / /
bzhos ma thag pa'i 'o ma blud / /
yang na a raN+Da yi rtsa'am / /
bil ba gzhon nu bskol ba blud / /
gla sgang nyi shu 'o ma yi / /
sum 'gyur gyi ni chu bskol ba / /
'khru ba gzer bcas sel bar byed / /
pi pi ling dang na le sham / /
zhib du btags pa'i phye dang sbyin / /
des ni yun ring gnas pa yi / /
mkhregs pa sel bar byed par 'gyur / /
ma zhu med cing gzer gyis nyen / /
smyung ba la sogs pas nyams smad / /
khong rtsub me drod brtags nas ni / /
mar ni thal sman rno bcas sbyin / /
yang na rtsa ba bcu bskol chu / /
zho dang chang gi dngas mar bskol / /
lce myang tsha dang tsha ba lnga / /
til mar 'phral du nad 'joms byed / /
bca' sga srang drug pi pi ling / /
mU la kru trug tres rgyam tsha / /
srang gnyis til mar bre gang dang / /
zho dang bskol ba'i til mar ni / /
'khru ba'i nad ni sel byed yin / /
sha dang 'o ma mar phyogs gcig /
btung dang 'jam rtsi bsku ba ru / /
til mar 'ba' zhig phyogs gcig sbyar / /
bshang mkhregs gzer ni 'joms byed yin / /
de ni rlung sel mchog yin la / /
rlung 'khrugs ma gtogs gzer mi 'byung / /
khams gzhan 'joms pas 'bar gyur pa / /
rlung ni rang gnas brten khyab byed / /
me drod chung la til mar ni / /
sbyar bas bde bar byed pa'i mchog /
til mar bcas pa rlung gnas su / /
mkhregs pa gnas par mi 'gyur ro / /
dri ma zad cing nad gzhan rang gi ni / /
gnas las 'phos pas rlung ni stobs che ba / /
khong pa gzer zhing mkhregs par byed pa la / /
phyi nang til mar ma btang su zhig 'tsho / /
gzhang na 'byung bar gyur pa la / /
'o mar bskol ba'i mar rgya shug /
skyur po tsang gi ri'i khu ba / /
zho dang dong grar btags pa blud / /
sgyur ba de nyid bcug pa dang / /
'u su na le sham zir / /
kha ru tsha dang tsha ba lnga / /
se 'bru dag dang sbyar ba ni / /
zhib tu btags pa'i lde gu phan / /
rtsa ba bcu pa bskol ba yi / /
zur ba shu ti ru rta'am / /
shu dag tsi tra ka bskol ba'i / /
snum gyi 'jam rtsi gtang bar bya / /
mkhregs dang gzhang ni 'byung ba dang / /
gcin sri rked pa na ba dang / /
mngar dang skyur bar bskol ba yi / /
mar ram til mar 'jam rtsi gtang / /
gzhang 'byung gzhug pa dka' ba la / /
bsku zhing dugs ni 'jam byas gzhug /
dbus su phug pa'i pags pa ni / /
'ur mthil 'ching bdag kyang bya / /
rtsa ba lnga ni chen po yi / /
khu ba dang ni 'o mar bskol / /
byi ba rgyu ma bton pas kyang / /
rlung 'joms lde gu lta bur bya / /
til mar bskol gzhang 'byung ba la / /
btung dang bsku bas de gso bya / /
mkhris pa ma zhu rno dang dro / /
spangs la sngon bzhin smyung ba bya / /
skom bcas yan lag drug pa'i chu / /
rtswa mkhris thal tres bcas pa blud / /
bkres na kha zas thug pa sogs / /
bri ha ti sogs nye'u shing pa / /
ba la rnam gnyis par+Ni gnyis / /
bskol ba drod skyed byed pa phan / /
blud kyang rjes su 'brel gyur na / /
dug mo nyung shun 'bras bu dang / /
bong nga dkar po bcas btags phye / /
sbrang rtsi bsres pa 'bras chu blud / /
ba tha dug mo nyung shun 'bras / /
skyer pa pi pi ling rtsa'am / /
bong nga bil ba dug mo nyung / /
gla sgang ba le ka bskol ba'am / /
yang na bong nga dkar mur ba / /
skyer pa dbul rdo dug mo nyung / /
bong nga bca' sga dug mo nyung / /
gla sgang kad pal sbrang rtsir bcas / /
dug mo nyung gi sa bon ni / /
srang gcig bskol ba'i khu ba blud / /
gang zhig sha khu bcas sbyar za / /
mkhris bcas lto ba'i nad sel 'gyur / /
de bzhin gla sgang bskol ba'i khu / /
sbrang rtsir sbyar ba blud pas phan / /
shal ma li yi 'dab ma'i rtsa / /
bskol ba'i khu ba bsgrangs pa'am / /
rtsa mkhris gla sgang dug mo nyung / /
skyer khaN+Da dang bcas pa'am / /
yang na skyer pa ba le ka /
bil ba'i rkang dang byi tsher ba / /
til dang seng phrom mon cha ra / /
btsod dang pad+ma ut+pal / /
dong gra da ta ka'i me tog /
se 'bru'i shun pa ut+pal bcas / /
tshigs bcad phyed kyis bshad sbyor ba / /
sbrang rtsir bcas pa 'bras chu blud / /
skyer pa seng phrom dug mo nyung / /
sug smel bskol bas smin 'khru sel / /
seng phrom dang ni a brta / /
pri yang ku sogs sde tshan dang / /
bskol ba so sor blud de bzhin / /
pu tse shel dang shing mngar dang / /
se 'bru'i myu gu pri yang ku / /
zho dang 'u su'i 'bras bur bcas / /
thug pa lde gus sbyar dugs bya / /
de bzhin bil ba ka pid tha / /
a mra 'dam bu'i rkang las sbyar / /
smin pa'i khu bar ra'i 'o ma / /
mchog tu phan te des kyang ni / /
stobs ldan nad gzhi che ba'i phyir / /
ma zhin ni bkru sman gtang / /
rim gyis bshad pa khrag dag tu / /
gang zhig 'khru bar gyur pa la'ang / /
pa la sha yi 'bras bu yi / /
khu ba dang sbyar 'o ma blud / /
de nas 'o ma dro 'jam tsam / /
nyams stobs ji bzhin blud par bya / /
des ni dri ma bsal bas na / /
lto yi nad ni zhi bar 'gyur / /
kyi lce ba yi sbyang ba yang / /
pa la sha ltar sbyor ba bya / /
thug sogs rim pa byas kyang ni / /
gal te gzer ni ma zhi na / /
nyes bsal de la me drod stobs / /
las dpags 'jam rtsi myur du gtang / /
sha ta puSh+pa nye shing dang / /
bil ba dang ni shing mngar dag /
mar 'o til mar bzhi char bcas / /
bskol ba 'jam rtsi'i sman mar yin / /
des ni tsha 'khru ma zhi na / /
spyi bag 'jam rtsi mchog tu phan / /
shal ma li yi lo ma rlon / /
ku sha rlon pas dkris nas ni / /
sa nag lde gu bskus nas su / /
lci ba skam po'i me nang bsregs / /
'jim pa lus pa de bkog ste / /
gong po de las srang gcig tsam / /
'o ma bre gang nang du mnye / /
btsags la dngas mar rgya spos dang / /
shing mngar sbrang rtsi lde gu mar / /
til mar ldan pas 'jam rtsi bya / /
khrus byas 'o ma 'bras chan sbyin / /
yang na skam sa'i sha khu sbyin / /
mkhris pa'i tshad 'khru rims dang 'or nad skran / /
rlung nad khrag dang pho ba'i nad sel zhing / /
'di dag bkru sman mas gtong drag po yi / /
sbyor byas drag tu 'byung ba'ang myur zhi byed / /
dug mo nyung ni bu ram phran / /
ltar bskol dug mo nyung sogs sde / /
a brta sogs sbrang rtsir bcas / /
lde gus 'khru ba thams cad sel / /
smin cing nad med me drod che / /
khrag dang bcas pa ring nas 'khru / /
sna tshogs mdog tu 'khru 'gyur ba / /
sman thum btsos pa sbyar bar bya / /
kad pha la yi shun lde gu / /
bil ba'i lo mas dkris nas ni / /
'jim pas bskus te me nang bsregs / /
khu ba btsir la bsgrangs pa ni / /
sbrang rtsi'am kha rar bcas pa ru / /
'khru ba can la ci rigs blud / /
de bzhin 'o ma can shing kun / /
de yi myu gu las kyang bya / /
'khri shing shun pa mar dang bcas / /
bskol ba'i rlangs pas btsos pa ni / /
sbrang rtsi bcas pa tsha 'khru ba / /
stobs can drag tu 'byung ba'ang sel / /
mkhris pa'i 'khru ba can gyis ni / /
mkhris pa skyed byed gang bsten pa / /
de yis mkhris pa 'khrugs gyur nas / /
khrag gi tshad 'khru skom dad rims / /
'debs shing gzhang kha mi bzad 'drul / /
pad+ma ut+pal sa mang ga /
mon cha ras bskol ba yi / /
ra yi 'o ma de la phan / /
thal tres shing mngar seng phrom mam / /
n+ya gro d+ha sogs myu gu dang / /
sbrang rtsi kha rar bcas pa ni / /
btung ba'am gzhang khar blugs pas phan / /
de bzhin sha khu sogs skyon med / /
mar bcas bsgrangs pa'i zas skom phan / /
tang pal 'bras bu'i khu ba ni / /
cung zad skyur zhing ka rar bcas / /
ra yi 'o ma chu phyed dang / /
ut+pal dong gra ba le ka /
kr-iSh+Na par+Ni khu bar bcas / /
thug pas khrag gi tshad 'khru sel / /
zas kyi sngon du mar sar ni / /
sbrang rtsi kha rar sbyar ba bldag /
khrag 'khru tshabs che la ra'am / /
ri dgas khrag gi mar brngos sbyin / /
'o ma dang bza' 'o ma btung / /
'o ma bsrubs mar zhag gsum bsten / /
yang na gong ma sreg gi ni / /
sha khu dang zos nad med 'gyur / /
nye shing btags pa 'o ma dang / /
lhan cig blud cing 'o mar bza' / /
yang na de dang bskol ba yi / /
mar gyis tshad 'khru myur du sel / /
rgya skyegs bca' sga pi pi ling / /
skyer pa'i shun pa pu tse shel / /
dug mo nyung dang bcas bskol mar / /
thug sla thug pa dang sbyar bas / /
nad gzhi gsum las byung ba yi / /
mi zad 'khru ba'ang myur du sel / /
sa nag dung dang shing mngar dang / /
sbrang rtsir khrag 'bras chu blud / /
khrag gis 'khru ba sel bar byed / /
pri yang ku dang sbrang rtsi'ang phan / /
til nag btags pa'i lde gu dang / /
sha khar ni cha lnga ni / /
ra yi 'o ma sbyar ba blud / /
'phral du khrag tu 'khru ba sel / /
kha ra sbrang rtsi tsan+dan bcas / /
'bras kyi chu dang blud na ni / /
khong tsha skom dang gcin nad dang / /
khrag tu 'khru las thar bar 'gyur / /
gzhang kha tsha zhing 'drul ba la / /
bsil ba'i sman gyis blugs shing bsku / /
gang tshe yang dang yang du 'khru / /
khrag nyung gzer dang bcas par 'khru / /
rlung gis gags ni byas gyur pas / /
skabs 'byung ba'am mi 'byung byed / /
de tshe de la spyi bag ni / /
'jam rtsi sngar bshad gtang bar bya / /
kar bu dar shing sha pa / /
la sogs lo ma cham chom brdungs / /
nas dang bskol ba'i khu ba de / /
mar dang 'o ma bcas par bskol / /
spyi bag 'jam rtsi btang na ni / /
be+e snabs 'khru dang gzhang 'byung dang / /
mkhregs pa'i nad rnams sel byed cing / /
skem po stobs ni skyed par byed / /
stag tsher ba dang bskol ba yi / /
mar gyi 'jam rtsi gtang bar bya / /
dang por bshang ba khrag 'dres 'byung / /
yang na phyis ni 'khru gyur pa / /
de la nye shing bskol ba'i mar / /
lde gu'i don du sbyar bar bya / /
kha ra cha phyed dang sbyar la / /
sbrang rtsi bzhi cha bcug pa yi / /
mar sar phan pa'i zas zos na / /
nad de myur du sel bar 'gyur / /
u dum wA ra n+ya gro d+ha / /
a shwad+tha yi myu gu ni / /
brdungs te zhag gcig chu nang sbangs / /
mnyes te btsags par mar bskol la / /
kha ra de yi phyed btab cing / /
sbrang rtsi bzhi cha btab ste blud / /
gang zhig khrag ni thur du'am / /
gyen du 'byung bar byed la sbyin / /
bad kan 'khru ba rlung bshad pa'i / /
ma zhu smin bya mchog tu bya / /
rjes su 'brel pa de la ni / /
bil ba gzhon nu gla sgang dang / /
a ru ra dang bca' sga bskol / /
smin cing me drod skyed pa blud / /
shu dag dong gra byi dang ga /
bu ti ka dang thang shing dang / /
pi pi ling gnyis kru trug tres / /
pi pi ling gi rtsa ba'am / /
pa ta tsi tra dug mo nyung / /
shu dag pi pi ling rtsa ba / /
pu tse shel dang a ru ra / /
bskol ba'am yang na btags pa sbyin / /
bad kan tshad par 'khru sman blud / /
kha ru tsha dang tsha ba gsum / /
shu dag shing kun bong nga dkar / /
a ru ra yi chu tshan bcas / /
bad kan 'khru bas nyen la blud / /
ka pid ta yi rkang dang ni / /
tsha gsum sbrang rtsi sha kha ra'am / /
kad pha la dang sbrang rtsir bcas / /
lto yi nad ni sel byed yin / /
pi pi ling dang sbrang rtsir bcas / /
tsi tra ka dang dar bar bcas / /
bil ba gzhon nu byin na yang / /
'khru ba'i nad ni sel bar byed / /
pa ta gla sgang mon cha ra / /
bil ba dong gra da ta ka'am / /
bu ram dar bar bcas pa yis / /
'khru ba shin tu gso dka' 'ang sel / /
pi pi ling rtsal la phud / /
dri bzang bzhi dang dong gra dang / /
na le sham dang kru trug tres / /
'u su zi ra ba le ka /
kha ru tsha rnams cha mnyam dang / /
da trig dang ni da ta ki /
bil ba dang ni pi pi ling / /
se 'bru dang ni la la phud / /
sum 'gyur ka ra drug 'gyur dang / /
ka pid ta ni brgyad 'gyur byas / /
phye mas tshad 'khru pho ba'i nad / /
zad byed skran dang lkog ma'i nad / /
lud pa dbugs mi bde drod nyams / /
gzhang 'brum cham pa yi ga 'chus sel / /
smig rkang dang ni dri sna bzhi / /
zho ni gnyis gnyis la la phud / /
'u su zi ra zho bzhi bzhi / /
pi pi ling rtsa tsha ba gsum / /
srang ni re re se 'bru dang / /
kha ra srang brgyad gcig sbyar 'di / /
phye ma se 'bru brgyad pa yin / /
yon tan gong ma dag dang 'dra / /
kha zas rlung gis 'khru bar bshad / /
sbyar thug la sogs ci rigs sbyin / /
na le sham dang byi dang ga /
ka pid ta dang dong grar bcas / /
tsang gi ri dang rgya shug skyur / /
sbyar thug bad kan 'khru ba sel / /
bad kan zad la sngar bshad pa'i / /
rgya skyegs la sogs srang drug pa / /
nas thug dang ni bsres pa yi / /
mar ni rnying pa sbyin par bya / /
rlung dang bad kan gyis bkag pa / /
bad kan shas cher 'khru ba'am / /
gzer zhing mkhregs par byed pa la / /
spyi bag 'jam rtsi bsngags pa yin / /
shu dag bil ba pi pi ling / /
ru rta shu ti rgyam tshar bcas / /
bil ba'i mar ram til mar ni / /
shu dag sogs dang bskol ba gtang / /
bad kan rlung gis shas cher gzer / /
cung zad dro ba'i 'jam rtsi gtang / /
bad kan zad cing yun ring du / /
'khru zhing nyam chung gyur pa na / /
rlung ni nges par stobs che ba / /
rang gi gnas na brten de skye / /
de stobs che bas 'phral gsod byed / /
de phyir de ni myur du gso / /
rlung gi rjes la mkhris pa ste / /
mkhris pa'i rjes la bad kan ni / /
gso ba'am gsum las dang po ni / /
gang zhig shas cher gyur pa gso / /
'jigs dang mya ngan dag las kyang / /
myur du 'khrugs pas de phyir der / /
rlung bsal ba yi gso ba dang / /
dbugs dbyung ba dang dga' bar bya / /
gang zhig gcin med phyi sa dang / /
'phyen ni 'byung bar 'gyur ba dang / /
me drod che zhing lto ba yang / /
de yi khong nad zhi ba yin / /
yan lag brgyad pa'i snying po bsdus pa las / /
gso ba'i gnas las le'u dgu pa'o // //
de nas pho ba'i nad gso ba'i le'u bshad par bya'o / /
pho ba la ni brten pa'i nad / /
ma zhu ba ltar gso bar bya / /
'khru bar bshad pa'i cho ga yis / /
de yi ma zhu smin par bya / /
zas kyi dus su nad dug sogs / /
tsha ba lnga sogs ldan pa dang / /
tsha bro yang ba'i kha zas dang / /
gzhan yang drod skyed sbyor ba sbyin / /
ma zhur thug pa bong nga dkar / /
bca' sga skyur dang bcas pa sbyin / /
btung bar 'khru ba las bshad pa'i / /
chu dang dar ba chang sogs blud / /
pho ba'i nad la dar ba ni / /
drod skyed 'khru gcod yang bas na / /
phan te zhu rjes mngar ba'i phyir / /
mkhris pa skyed par mi byed do / /
bska zhing dro la sbyong byed dang / /
rtsub cing bad kan la yang phan / /
mngar skyur kha bas rlung la phan / /
bsrubs ma thag tu tsha mi skyed / /
skyur ba bzhi po bre gang dang / /
tsha ba gsum ni srang gsum dang / /
rgya tsha srang bzhi kha ra ni / /
srang brgyad phye mar byas pa ni / /
tshod ma sran tshod btung ba sogs / /
btung ngo drug sogs la yang gdab / /
ma zhu lud pa dbugs mi bde / /
yi ga 'chus dang skran mchin pa / /
pho ba snying nad skya rbab 'joms / /
dong gra gla sgang bong nga dkar / /
bskol ba ma zhu sel byed blud / /
de yi lde gu chu tshan nam / /
bca' sga'am a ru ra bcas blud / /
shu dag la sogs rgyam tshar bcas / /
yang na chang dang sbyar ba blud / /
bshang ba ma smin 'khru bcas la / /
se 'bru'i chu dang bcas pa yi / /
bil ba dong gra tsi tra ka /
kha ru tsha ni btab pa sbyin / /
bad kan rlung gyur be snabs can / /
khong pa gzer la dug mo nyung / /
shing kun bong nga kha ru tsha / /
shu dag a ru ra chu dron / /
skyugs pa'i rjes la gzer zhing bsgongs / /
a ru ra dang kha ru tsha / /
zi ra na le sham bcas phye / /
chu dron dang ni bcas pa blud / /
dong gra pa ta pi pi ling / /
thal tres bri ha ti gnyis dang / /
dug mo nyung dang tsi tra ka /
tsha ba rnam lnga thal sman gnyis / /
phyer btags chang zho de'i dngas ma / /
chu dron rang skyur dag la blud / /
des ni me drod 'phel byed cing / /
khong pa'i rlung ni sel mchog yin / /
lan tshwa lnga dang thal sman gnyis / /
tsha ba lnga dang na le sham / /
la la phud dang shing kun las / /
skyur rtsi chen po'am se 'bru 'am / /
rgya shug khu bas ri lu byas / /
smin dang drod skyed byed mchog yin / /
bal bu'i lo ma dbyi mo dang / /
pi pi ling ni srang re dang / /
pi pi ling dang de rtsa srang / /
gnyis gnyis bca' sga srang gsum dang / /
dri sna gsum dang pu shel tse / /
zho ni gnyis gnyis phyir zhib btags / /
bu ram sum 'gyur dag gis ni / /
ri lu byas pa rtag tu bza' / /
de rjes yu sha sha khu dang / /
chang rnying 'o ma zho ga chu / /
thug pa blud na rlung dang ni / /
bad kan las gyur slon bro dang / /
pho ba rtsib logs snying ga na / /
rims dang 'or nad skya rbab dang / /
skran dang chang nad gzhang 'brum dang / /
cham pa mchil ma dbugs mi bde / /
lud pa rnams ni 'joms par byed / /
bshang ba 'gags la de nyid ni / /
bca' sga'i gong du a ru ra / /
bcug ste de la sbyin par bya / /
mkhris gyur slon bro la sogs la / /
kha ra bzhi 'gyur bcas pa ni / /
bskol ba las ni ri lur byas / /
yang na bu ram kha rar bcas / /
me dang 'phrad par gyur pa las / /
de ni mchog tu yang bar 'gyur / /
de nas 'di ni ma zhu smin / /
rlung las gyur pa'i pho nad la / /
drod skyed sman dang bcas pa dang / /
mar ni nyung zad nyung zad blud / /
me drod chung zhing skyes gyur nas / /
bshang gci rlung ni 'gags gyur na / /
zhag ni gnyis gsum snum btang dugs / /
bsku byas mas gtong drag po bya / /
de nas e raN+Da yi mar / /
seng phrom gyi ni mar dang ni / /
thal sman dag gis rlung zhi nas / /
g.yos pa'i nad la bkru sman gtang / /
sbyangs nas khong pa rtsub gyur te / /
bshang ba 'gags la 'jam rtsi ni / /
drod skyed skyur zhing rlung 'joms pa'i / /
sman btsos til mar de la gtang / /
de ltar bkru sman drag bkru sman / /
'jam rtsi cho ga bzhin byas la / /
kha zas yang ba dang ldan pa'i / /
zhun mar slar yang bsten par bya / /
rtsa ba lnga dang tsha ba gsum / /
a ru ra dang lce myang tsha / /
ra sna pi pi ling rtsa ba / /
thal sman rnam gnyis zi ra dang / /
byi dang ga dang zur pa mar / /
tsha dang skyur rtsi chen po yi / /
khu ba dang ni sge'u gsher dang / /
la phug skam po rgya shug skyur / /
se 'bru tsug kri ka'i khu ba / /
dar bzho dang chang dngas dang / /
rtsab mo dngas ma rtsab mo dang / /
skyur rtsabs dang ni de bskol ba / /
me drod skyed pa'i dam pa yin / /
gzer dang skran dang dmu rdzing dang / /
lud pa dbugs mi bde ba dang / /
rlung dang bad kan 'joms par byed / /
yang na skyur rtsi chen po yi / /
khu bar bskol ba'i mar blud bya / /
'di yi til mar bskol ba yis / /
bsku byug byas na rlung sel to / /
rlung dang bad kan ma 'dres zhu'am / /
bad kan rlung shas che ba la / /
sman ni 'di dag nyid kyi phye / /
chu dron sbyar ba blud par bya / /
mkhris pas me drod nyams gyur pa / /
bkru sman dag gam slon sman gtang / /
kha dang yang dang 'khru gcod dang / /
tsha mi skyed pas drod bskyed bya / /
phye ma snum dang kha ba yis / /
me drod nye bar bskyed par bya / /
pa to la dang kyi lce ba / /
nim pa pu tse shel rtsa mkhris / /
par pa ta dang dug mo nyung / /
shun lpags 'bras bu mur ba dang / /
shi kru mngar po'i 'bras bu dang / /
shu dag skyer pa'i shun lpags dang / /
shug pa dang ni pu shel tse / /
tsan+dan gla sgang la la phud / /
sa nag bong nga tsha ba gsum / /
shing tsha sug smel thang shing dang / /
gan+d+ha b+ha dra'i phye ma ni / /
sbrang rtsi'i lde gur byas bza' ba'am / /
chang ngam chu dang sbyar 'thungs na / /
snying nad skya rbab pho ba'i nad / /
skran gzer rims nad yi ga 'chus / /
mig ser 'dus pa'i nad dang ni / /
kha yi nad rnams 'joms par byed / /
rtsa mkhris gla sgang pu tse shel / /
tsha ba gsum dang dug mo nyung / /
tsi tra ka ni cha gnyis dang / /
dug mo nyung gi shun lpags ni / /
bcu drug cha sbyar zhib tu btags / /
de ni bu ram chu grang blud / /
pho ba'i nad dang skran sel zhing / /
mig ser skya rbab rims kyi nad / /
yi ga 'chus dang 'khru ba 'joms / /
dong gra bong nga gla sgang dang / /
pa ta bil ba skyer khaN+Da / /
dug mo nyung gis po na dang / /
tig ta da ta ka'i me tog /
phye mar btags la sbrang rtsir sbyar / /
'bras bkrus chu dang blud na ni / /
mkhris pa las gyur pho ba'i nad / /
mkhregs 'khrugs gzhang 'brum gzhang kha na / /
khrag tu 'khru ba dag la'ang phan / /
tsan+dan shug pa pu shel tse / /
pa ta mur ba bla ba dang / /
shu dag thal tres dbyi mo dang / /
lo ma bdun pa ba sha ka /
pa to la dang n+ya gro d+ha / /
u dum wA ra a shwat+tha / /
be+eg sha ka pi ta na dang / /
pu tse shel dang li ga dur / /
nim pa srang ni gnyis gnyis la / /
chu bra bcu drug bskol ba der / /
ki ra tig ta dug mo nyung / /
ram nye ut+pal pi pi ling / /
bskol ba de 'thungs mkhris pa yi / /
pho ba'i nad la blud par bya / /
mdzer bshad tig ta'i mar yang blud / /
bad kan las gyur pho ba'i nad / /
slon sman rnon pos slon byas nas / /
tsha skyur lan tshwa thal sman gyis / /
rim gyis me drod skyed par byed / /
tsha ba lnga dang a ru ra / /
'u su pa ta pa la sha //
skyur rtse chen po'i myu gu dang / /
bskol ba'i thug pa la sogs blud / /
ma du ka yi me tog bre / /
bcu drug bye dang ga de'i phyed / /
tsi tra ka ni de phyed dang / /
bse shing 'bras bu bre bzhi dang / /
btsod srang brgyad de 'di dag ni / /
chu bre sum cu rtsa gnyis bskol / /
chu bye bcu drug lus bsgrangs par / /
sbrang rtsi bye do gzhug pa dang / /
sug smel pad+ma'i rtsa ba dang / /
a kar tsan+dan lde gu byug /
bum par zla ba gcig gzhag ste / /
langs nas mnan chang blud gyur na / /
'di yis pho ba'i drod skyed cing / /
nyams brtas khrag mkhris sel bar byed / /
skems dang mdze dang sha bkra dang / /
gci snyi ba yi nad rnams 'joms / /
ma du ka yi me tog ni / /
khu ba bskol ba phyed du ba / /
bsgrangs par sbrang rtsi bzhi cha btab / /
snga ma bzhin du byas pa'i chang / /
phan pa'i zas dang bcas bsten na / /
pho ba'i nad ni thams cad sel / /
de bzhin rgun 'bru bu ram shing / /
'bra go'i khu ba mnan pa blud / /
shing kun shu dag pu tse shel / /
bong nga pa ta dug mo nyung / /
gze ma tsha ba lnga po zho / /
gnyis gnyis lan tshwa lnga srang re / /
mar dang til mar phul do do / /
zho bre gnyis dang bsres nas ni / /
me ni chung ngu la btsos ste / /
rnying zhing khu ba thim pa dang / /
de nas du ba 'khyims par bsreg /
btags te mar dang bsres pa dag /
de las zho gnyis 'thungs nas ni / /
zhu nas kha zas mngar zos nas / /
des ni bad kan rlung nad ni / /
kun dang dug dang dbyig dug 'joms / /
rtswa mkhris dang ni pu tse shel / /
pa to nim pa par pa ta / /
bsregs la ma he'i gcin dang ni / /
'thungs na me drod skyed byed yin / /
shu dag ru rta ser po gnyis / /
tsi tra ka dang pu tse shel / /
gla sgang ra yi gcin dang ni / /
bskol ba me drod skyed byed yin / /
su ta'i sdong bu srang bzhi dang / /
lan tshwa gsum las srang re dang / /
par ta ka ni phul gang dang / /
arka srang brgyad tsi tra ka /
srang gnyis bsregs la par ta ka'i / /
khu bas ri lu byas nas ni / /
zas rjes zos na zos pa'i zas / /
myur du lud pa dbugs mi bde / /
gzhang 'brum gsung dang cham pa dang / /
snying nad des ni zhi bar byed / /
kha lud zur pa ra sna dang / /
tsha ba gsum dang a ru ra / /
nas tshig 'khus thal swardzi ka'i / /
thal sman lan tshwa lnga po rnams / /
phyer btags dro 'jam chu dang blud / /
mdog stobs me drod 'phel byed yin / /
bad kan las gyur pho ba'i nad / /
rlung bcas de la mar dang bskol / /
thang la 'bar dang srang drug pa / /
de bzhin go bye'i sman mar blud / /
kha ru tsha dang tsha nag dang / /
bul tog dang ni swardzi ka /
nas tshig 'khus pa'i thal ba dang / /
kaN+Da ka ri sab ta la / /
tsi tra ka ni gcig tu bsreg /
lan bdun bar du gzags pa yi / /
thal khu bre do mar bre bzhi / /
bskol la me drod bskyed phyir blud / /
'dus pa las ni lnga po dang / /
'di dag nyams stobs ji bzhin bya / /
bad kan mchil mang drod chung la / /
kha rtsub me drod skyed par sbyar / /
bad kan las byung skems pa la / /
snum dang rtsub pa res kyis bsten / /
nyam chung rid pa'i lus la ni / /
me drod skyed pa snum ldan sbyin / /
mkhris pa shas che'i drod nyams la / /
kha dang mngar ba ldan pa sbyin / /
rlung shas che la snum skyur dang / /
lan tshwar ldan pa bsngags pa yin / /
rid pa me drod skyed pa la / /
snum nyid mchog tu shes par bya / /
snum shas che bar gyur pa la / /
rab lci'i zas kyang sbyin mi bya / /
gang zhig drod chung bad kan zad / /
bshang ba smin kyang sla ba la / /
de la sman rnor bcas pa yi / /
mar ni nyung zad blud par bya / /
de yis me dang mnyam gnas rlung / /
rang gnas bkug ste rang gi ni / /
las la sbyor bas drod skyed byed / /
de ni me drod skyed byed yin / /
gang zhig bshang ba sra ba yis / /
dka' bas 'byin par byed pa dag /
de la lan tshwa bcas pa'i mar / /
zas ni sla bar byed pa sbyin / /
rtsub pas me drod chung la mar / /
yang na til mar drod skyed blud / /
snum mang 'thungs pas drod nyams la / /
thal sman phye ma chang rnying sbyar / /
rtug 'gags pa la mas gtong ba'i / /
drag po dang ni 'jam rtsi bya / /
nad tshab che bas me drod nyams / /
sbyang byas zas kyi cho ga spyad / /
nad byang me drod chung ba la / /
zhun mar 'ba' zhig drod skyed byed / /
lam dang smyung bas nyam chung la / /
nas thug mar dang sbyar ba'am / /
zas bcas blud na stobs skyed cing / /
drod skyed brta bar byed pa yin / /
yun rings nyal po spyad pa dang / /
mi ni nyam chung skam gyur la / /
mthu rtsal can gyis zas tshol ba / /
sha za'i sha khu skyur sbyar sbyin / /
yang zhing dri tsha sbyong byed pa / /
de yis me drod myur du skyed / /
sha yis skyed pa'i sha yin phyir / /
stobs ni mchog tu skyed par byed / /
snum dang mnan chang chang rnying dang / /
sman khu phye ma 'phrod pa zos / /
lus la legs par sbyar ba yis / /
stobs dang me drod 'phel bar byed / /
dper na me ni shing sra bas / /
sbar ba yun ring gnas par byed / /
de bzhin khong par gnas pa'i me / /
snum dang bcas pas brtan par gnas / /
ji ltar me ni shing med pa'am / /
me chung shing ni drags pa ltar / /
lus me zas ni ma zos pa / /
zas drags gyur pas 'bar mi byed / /
gang tshe bad kan zad mkhris pa / /
rang gi gnas su rlung zhugs na / /
me drod 'phel zhing rab rgyas 'gyur / /
de tshe me ni rlung bcas pas / /
zas smin byas nas lus zungs kyang / /
zad cing mdangs 'thor byed pas gsod / /
zas zos nas ni bde 'gyur la / /
zhu nas mun zhugs snyam sems 'gyur / /
skom dad tsha brgyal dbugs mi bde / /
la sogs me drod drags las 'byung / /
zas lci snum sla rtul ba dang / /
grang dang 'ju dka' me drod 'bri / /
'bar ba'i me la chu blugs ltar / /
me drod shas cha de zhi bya / /
de nas kha zas ma zhu la'ang / /
yang dang yang du zas sbyin bya / /
bud shing med pa'i skabs rnyed ltar / /
ji gnas 'dir gnas mi 'gyur bya / /
kri sa ra dang 'o thug snum / /
snum khur bu ram g.yos pa dang / /
rlan can chu yi srog chags ni / /
tsho ba yi ni sha sbyin no / /
mchog tu nya ni 'jam po dang / /
mi 'gul chu la gnas pa sbyin / /
lug sha tshon po dag kyang ni / /
zos na me drod drags pa sal / /
'o ma sbrang rtsi bcas ba'am / /
mar dang sbyar ba skom tshe blud / /
gro yi phye ni 'o ma dang / /
mar ni mang por bcas pa blud / /
rlan can srog chags sha khu dang / /
til mar ma gtogs snum can blud / /
sha ma dur byid dang bskol ba'i / /
'o ma'i bkru sman blud par bya / /
mkhris pa sel ba'i kha zas dang / /
'o thug lan mang sbyin par bya / /
gang zhig lce zhing chil skyed dang / /
bad kan skyed pa'i kha zas rnams / /
thams cad me drod drags la phan / /
zos nas nyin par nyal bar bya / /
zas ni me drod kyis 'ju byed / /
zas med nas ni nad zad byed / /
lus zungs zad par byed par 'gyur / /
lus zungs zad nas 'chi bar 'gyur / /
zas 'di dag ni rang bzhin gyis mi mthun / /
'di ni sbyor dang g.yos kyis mi 'phrod pa / /
de la sogs pa me shes ci dga' bar / /
spyod de me drod stobs las gyur pa yin / /
de bas 'bad pa kun gyis me drod bsrung / /
de nyams na ni mi yi srog nyes nyams / /
nyes pas khyab na nad kyi tshogs kyis 'debs / /
me drod mnyam na nad med tshe ring 'gyur / /
yan lag brgyad pa'i snying po bsdus pa las / /
gso ba'i gnas kyi le'u bcu pa'o // //
de nas gcin 'gags pa'i le'u bshad par bya'o / /
rlung las gyur pa'i gcin sri la / /
rlung 'joms til mar gyis lus bsku / /
lte ba man chad dugs bya zhing / /
rlan dugs lus ni spying ba'ang bya / /
rtsa ba bcu pa e raN+Da / /
ba la nas dang nye shing pa / /
ba spru ba dang ku lang+tha / /
rgya shug dang ni ba ru ra / /
sru sru'i rtsa ba bri shi ba / /
til mar zhun mar phag dang dred / /
zhag bskol lan tshwa bcas pa ni / /
'thungs na gzer 'joms mchog yin no / /
sman 'di dag ni snum pa yi / /
'bras bur bcas shing skyur ba dang / /
snum dang ldan par zas skom dang / /
gong po dkri ba'i dugs dpyad bya / /
kha ru tsha mang btab pa'i chang / /
'thungs na gcin gyi nad sel byed / /
mkhris gyur bsku dang blugs pa dang / /
lus bcing bas ni bsil bar bya / /
nye shing gze ma bi da ri / /
rgun 'bru rtsa yi rtsa ba lnga / /
bskol ba'i nang du sbrang rtsi dang / /
kha rab btab pa blud par bya / /
ba sha ka dang ga gon dang / /
rgyal mo ga gon le brgan rtsi'i / /
sa bon gur gum rgun chu dang / /
'thungs na gcin 'gags nad sel byed / /
shing mngar er ba ru'i sa bon / /
skyer pa 'bras kyi chu dang blud / /
rgun 'bru'i lde gu chur sbyar ba'am / /
rgun 'bru chur ni sbangs pa blud / /
bad kan las gyur dugs byas la / /
skyug sman bza' ba rno dro sbyin / /
nas yos thal sman rno ba dang / /
dar ba bcas pa sbyin par bya / /
sug smel chang dang sbyar ba'am / /
skyu ru ra yi khu ba blud / /
bzhad rus gze ma sug smel dang / /
tsha gsum sbrang rtsi gcin bcas blud / /
yang na kaN+Da ka ri'i khu / /
sbrang rtsir sbyar ba blud par bya / /
shi ti ba ra'i sa bon ni / /
zhib btags dar bar sbyar ba blud / /
ba da sap+ta par+Ni dang / /
sle tres dong gra dug mo nyung / /
ke'u ka dang sug smel dang / /
ka rany+dza bskol sbrang rtsir bcas / /
des sbyar thug pa'am byi ru yi / /
phye ma 'bras kyi chu dang blud / /
pa ta li yi thal ba'i chu / /
lan bdun btsags pa til mar bcas / /
nas tshig 'khus thal pa ta li / /
pa ri pa tra til thal chu / /
shing tsha sug smel na le sham / /
chang dang sbyar ba blud par bya / /
'di dag re re'i lde gur sbyar / /
bu ram so yis bcad cing bza' / /
'dus pa'i bdag nyid can kun la / /
'di dag gnas skabs ji bzhin phan / /
rde'u chags ring po ma lon dang / /
rlung gi lgang nad sogs la'ang sbyar / /
rde'u chags nad ni mi bzad de / /
'chi bdag dang ni 'dra bar 'dod / /
gzhon pa'i tshe na sman gyis gso / /
'phel nas 'dral bar 'os pa yin / /
de yi sngon 'byung tshul la ni / /
snum 'chos la sogs rim pas bsngags / /
sru sru'i rtsa ba spra tog dang / /
a sman da ka ba si ra / /
nye shing lcam pa pu tse shel / /
a ti pa la ba lu ka /
spangs ma br-ik+Sha da ni dang / /
sha ka'i 'bras bu bya kri gnyis / /
gud tha gze ma ku lang+tha / /
nas dang rgya shug pa ra Na / /
ka ta ka yi 'bras bu dang / /
u sha ka stsogs phye ma btab / /
'di dag khu ba mar bskol blud / /
rlung gyur rde'u 'jig par byed / /
e raN+Da dang bri ha ti / /
kaN+Da ka ri gze ma dang / /
bu ram shing phran rtsa ba yi / /
lde gu zho dang sbyar te blud / /
rde'u chags pa sel byed yin / /
ku sha 'jag ma 'dam bu dang / /
ku ta nye'u shing ig ga tha / /
sru sru'i rtsa ba 'jag zlum dang / /
bi da ri dang ba ra hi / /
'bras kyi rtsa ba gze ma dang / /
ba lu ka dang pa ta li / /
btul dang bla bar bcas / /
ba spru ba dang sri sha ka /
de rnams bskol khu mar dang bskol / /
ga gon sa bon la sogs dang / /
ut+pal yis bon dang / /
shing mngar dang ni brag zhun phye / /
de dag mkhris gyur rde chags sel / /
ba ra Na sogs rlung 'joms te / /
sug smel ha re Nu ka'i sde / /
gu gul ru rta na le sham / /
tsi tra ka dang bye'u rug pa / /
de dag lde gur byas pa gzhug /
u sha ka yi sde tshan bcug /
mar bskol ba yis bad kan las / /
gyur pa'i rde'u myur du 'joms / /
rang rang sman ni 'di nyid kyis / /
thal sman 'o ma thug stsogs sbyar / /
pi tsu ka dang ang go la / /
ka ta ka la sha ka dang / /
ut+pa la yi 'bras bu rnams / /
bu ram bcas pa'i chu dron blud / /
rde phran 'jig par byed pa'i mchog /
khrung khrung rnga mo bong bu'i rus / /
gze ma ta la pa tri ka /
a za mo dang ka dam pa'i / /
rtsa ba dang ni bca' sga ni / /
chang ngam chu dron bcas pa blud / /
rde phran chags pa 'jig par byed / /
ma ri tsi ka'i sa bon gyi / /
phye ma sbrang rtsir sbyar ba dang / /
lug gi 'o ma zhag bdun ni / /
blud na rde'u ni 'jig par byed / /
shi kru'i rtsa ba bskol ba ni / /
dro 'jam 'thungs pas rde nad 'joms / /
til dang a pa marga dang / /
chu shing dang ni pa la sha /
nas tshig 'khus thal lug gcin blud / /
phye ma rde'u chags pa sel / /
yang na lcam pa'i rtsa ba ni / /
gcig tu chang la sogs pa blud / /
yang na de bskol 'o ma blud / /
nad kyis nyen pa sel ba byed / /
a ru ra yi rus pa btsos / /
yang na ba spru ba btsos blud / /
yang na 'o ma can zas bza' / /
yang na bar hi shi ka yi / /
rtsa ba 'bras bur bcas pa blud / /
gcin 'gags lhag ma rnams la ni / /
'di yi gso ba lhag ma'ang sbyar / /
bri ha ti sogs sde tshan bskol / /
gze ma nyis 'gyur gzhug par bya / /
chu 'am 'o ma zhun mar dang / /
blud na gcin gyi nad kun sel / /
thang shing gla sgang mur ba dang / /
shing mngar dang ni a ru ra / /
chang ngam 'o ma chur sbyar ba / /
gcin gyi nad ni kun la blud / /
byi tsher ba bskol khu ba'am / /
ardzu na bskol khu ba ni / /
rgyam tsha 'bras bu gsum btab la / /
chu tshan dro 'jam sbyar ba blud / /
kaN+Da ka ri gze ma bskol / /
yang na nas thug bur phran bcas / /
bi da ra sogs bskol ba'am / /
khyim bya'i sha yi khu ba blud / /
bi da ri la sogs pa dang / /
bskol ba'i brag zhun sbyin pa'am / /
yang na chang ni nad med blud / /
rta'am shing rtar bskyod nas ni / /
mgyogs par 'gro bas bskyod gyur na / /
rde'u de ni g.yo bar 'gyur / /
bi da ri la sogs pa yi / /
sde tshan rnam pa kun tu sbyar / /
bkru sman don du seng phram mar / /
'jam rtsi'i las kyang bsten par bya / /
mchog tu 'jam rtsi gong ma bya / /
khu chu'i rde'u chags de yi ni / /
gcin lam sbyangs la stobs che ba'i / /
khu chu'i gnas ni sbyang ba'i phyir / /
skyes pa khu ba 'phel byed pa'i / /
sha dang khyim bya'i sha yis 'grangs / /
'dod pa bdo bas bud med ni / /
dga' ba skyed la nyal po bya / /
gso ba 'di yis bcos kyang ni / /
ma zhi na ni sman pa yis / /
mtshon ni legs par brtag byas te / /
gso ba ma bgyi nges par 'chi / /
bgyis na 'ang dogs par bcas pa las /
de ltar rgyal po la zhus nas / /
las la byang ba'i sman pa ni / /
mang po dang ni dpyad par bya / /
de nas nad par snum bskus shing / /
sbyangs shing cung zad nyams smad pa'i / /
lus ni snum bsku dugs bya zhing / /
zan ma zos shing bkra shis byas / /
pus mor sleb pa'i spang leb la / /
'dug pa mi yi pad par brten / /
ro stod gan rkyal bzhag nas ni / /
gos kyis dkris pa'i steng du gzhag /
de nas de yi sgyid khung dag /
bkug nas ras kyis dam pa ru / /
rten gyi mi dang bcas par ni / /
bcings te dbugs ni phyung nas su / /
lte ba man chad bskus nas ni / /
de yi g.yon rol phyogs su ni / /
mnyes la khu tshur gyis mnan cing / /
'og tu 'byin pa'i bar du btsir / /
de nas g.yon pa'i mdzub mo dang / /
gung mo'i sen mo zegs nas ni / /
til mar bskus te rkub tu ni / /
srubs mtshams bar du gzhug par bya / /
rde'u lte ba'i gnyer ma nas / /
pho mtshan gzhang bar phyin par bya / /
de nas chu so'i gnas su ni / /
gnyer ma med cing dbyung sla ba / /
sor mo gnyis kyis btsir nas ni / /
mdud pa lta bur mtho bar bya / /
srubs mtshams nas gang ma gtogs par / /
gtsags bus legs par dral nas ni / /
rde'u'i tshad du dbral byas la / /
ci nas chag grugs med par ni / /
cha spyad rtse mo gug pa yis / /
ma lus par ni dbyung bar bya / /
bud med chu so ngos su gnas / /
de ni mngal gnas pa la brten / /
mtho bar gyur nas spyad kyis / /
legs pa kho nar dbral bar bya / /
gzhan du byas na de yis ni / /
rma nas gcin ni 'dzag par 'gyur //
skyes pa'i rma ni dbral nyes na / /
gcin 'dzag pa dang gcig tu 'gyur / /
chu so dbral ba'i rde'u rgyu / /
gcig las grub kyi gnyis las min / /
zug rngu chung las chu dron gyi / /
nang du de ni spying bar bya / /
de ltar khrag gis gang mi 'gyur / /
gang la mtshan las 'o ma can / /
shing gi khu ba btsir bar bya / /
de nas gcin ni dag bya'i phyir / /
bu ram grangs pa sbyin pa dang / /
rma la mar dang sbrang rtsi bsku / /
dus gnyis nas thug mar bcas pa'i / /
dro 'jam gcin skyed zhag gsum blud / /
bu ram mang po 'o ma dang / /
'bras chan nyung ba zhag bcu sbyin / /
de nas 'bras bu skyur ba dang / /
skam sa'i srog chags sha khu sbyin / /
'o ma can shing khu ba yis / /
rma ni bkrus nas btsod dang ni / /
shing mngar pra puN+Da ra'i ka /
seng phrom dkar pos bsku bar bya / /
rma bskus sman ni 'di dag nyid / /
skyer bcas til mar bskol te bskus / /
'di yis rma zhag bcu dugs bya / /
gcin gyi lam ni zhag bdun na / /
rang gi lam nas ma byung na / /
rde'u'i rma ni me yis bsregs / /
rang gi lam nas byung gyur nas / /
phal cher mas gtong mngar bas gso / /
rma de 'tshobs kyang lo gcig bar / /
ri bo glang po rta dang ni / /
shing la 'dzeg par mi bya ste / /
shing rtar mi zhon nyal po spang / /
chu la rkyal bar mi bya'o / /
khu chu gcin rgyu lgang pa dang / /
rlig sbubs mtshams srubs gzhang rtsa dang / /
pho mtshan mo mtshan rtse mo ni / /
brgyad por mtshon ni gdab mi bya / /
yan lag brgyad pa'i snying po bsdus pa las / /
gso ba'i gnas kyi le'u bcu gcig pa'o // //
de nas gcin snyi ba za khu'i le'u bshad par bya'o / /
za khu can ni stobs ldan la / /
dang po skyug sman bkru sman ni / /
snum can nyungs kar a ri ha / /
ba ru ra dang ka rany+dza'i / /
snum dang gze ma til mar bskol / /
rang sman ji bzhin bskol ba yi / /
snum bcas skyug sman bkru sman gtang / /
gla sgang thang shing dong gra bcug /
bye'u rug pa sogs khu ba yi / /
'jam rtsi de nas gtang bar bya / /
mkhris pa n+ya gro d+ha sogs pas / /
sbyangs nas sha khus brta bar bya / /
gcin nad dang ni skran dang ni / /
skem zhing nyams ni smad pa 'byung / /
de bas rjes 'brel bsrung ba'i phyir / /
zhi bar bya ba gtang bar bya / /
sbyang ba ma byas la de nyid / /
gcin nad can ni kun la blud / /
skyer pa skyu ru ra bskol khu / /
sbrang rtsir bcas pa nad par blud / /
skyer pa thang shing 'bras bu gsum / /
gla sgang chu bskol blud pa'ang phan / /
tsi tra skyer pa 'bras bu gsum / /
dug mo nyung ni sbrang rtsi bcas / /
yang na sle tres skyu ru ra / /
sbrang rtsir bcas pa'i khu ba'ang phan / /
seng phrom gla sgang kad pa la dang a ru ra / /
pa tha byi tsher byi dang ga dang ardzun / /
seng ldeng skyer pa byi dang ga dang dar ba bskol / /
khu ba gsum po sbrang rtsir bcas pas bad kan sel / /
mkhris gyur pu shel seng phrom tsan+dan ardzu na / /
nim pa pa to la dang sle tre+es skyu ru ra / /
seng phrom ba le ka dang skyer pa da ta ka'i / /
gsum po de dag bskol ba sbrang rtsir bcas pa blud / /
'di dag ji bzhin zas skom dang / /
nas dang gro dang sbyar ba dang / /
rlung shas che ba'i gcin snyi la / /
snum dang sbyar te sbyin par bya / /
lci ba rta rtug las byung ba'am / /
'od ma las ni skyes pa dag /
khur ba zan dron chag tshe stsogs / /
nas las byas pa'i zan kyang phan / /
rtsa 'bru mung+ga la sogs dang / /
'bras rnying drug cu pa rnying phan / /
nyungs kar til btsir las byung ba'am / /
sbyar thug skyur dang bcas pa'am / /
ka pid ta dang tin tu ka /
'dzam bu de sbyar btung ba dang / /
tshod ma kha bo sbrang rtsi dang / /
'bras bu gsum zan bza' ba skam / /
skam sa'i sha ni bsregs pa dang / /
skam pa'am lcags dang g.yos pa dang / /
rgun chang chang rnying mnan chang rnying / /
rgun chu bskol ba las byung blud / /
a sa na sogs bskol ba'i chu / /
'jag ma bskol chu sbrang rtsi'i chu / /
'bras bu gsum la mtshan mo sbangs / /
nyin par skams la de nas ni / /
legs par btags pa'i phye dag dang / /
bu ram sbrang rtsir bcas pa blud / /
sa la lo ma bdun pa dang / /
kam bi l+ya dang ba ru ra / /
bri sha ka dang ka pid ta / /
ro hi ni yi me tog ni / /
phyer btags sbrang rtsir bcas sbyin nam / /
skyu ru ra yi khu ba blud / /
bad kan mkhris pa'i gcin nad sel / /
gzem skyer pa seng phrom dang / /
shu dag kad phal ardzu na / /
shug pa lung thang asman ta / /
tsan+dan dang ni a ka ru / /
la la phud dang pa to la / /
ga dur bong nga go bye btsod / /
bad kan rlung la til mar bcas / /
mkhris par mar de 'dren mar btsos / /
rtsa ba bcu pa zi ra dkar / /
dan ti thang shing ba spru gnyis / /
snu ha arga'i rtsa ba dang / /
bu ga dam pa a ru ra / /
go bye ka rany+dza'i rtsa ba / /
ba ra Na yi rtsa ba dang / /
pi pi ling rtsa ma nu'i rtsa / /
re re srang ni bcu bcu dang / /
nas dang rgya shug rgya sran las / /
bre gsum chu ni brgyad 'gyur dang / /
bskol la bzhi cha lus pa dang / /
de dang pi pi ling gnyis dang / /
dbyi mo lcang ma ro hi sha /
dur byid byi dang kam+bi l+ya / /
ga bra'i rtsa ba bca' sga dang / /
mar bre gang dang bskol ba yis / /
gcin snyi'i nad ni de nyid dang / /
'brum phran dug dang skya rbab dang / /
khong 'bras skran dang gzhang 'brum dang / /
'or nad skem dang dbyig dug dang / /
dmu rdzing lud pa dbugs mi bde / /
slon dang tshil ches mcher pa'i nad / /
dreg mdze smyo byed brjed byed 'joms / /
mar 'di thang la 'bar gyi yin / /
seng phrom mur ba byi dang ga /
zur pa rgya spos ga bra'i rtsa / /
chu srin sen mo dug mo nyung / /
gla ba ru rta pri yang ku / /
gla gor zho sha tsi tra ka /
bong nga bil sha la gnyis dang / /
dri bzang bzhi dang rtsa mkhris dang / /
pu tse shel dang la la phud / /
pa ta puSh+kar mU la dang / /
pi pi ling gi rtsa ba dang / /
dbyi mo dang ni 'bras bu gsum / /
zho ni gnyis gnyis chu bre ni / /
bcu drug la bskol bzhi cha lus / /
btsags te bsgrangs pa'i nang du ni / /
sbrang rtsi bre do bcug nas ni / /
zla phyed legs par gzhag pa yi / /
seng phrom mnan chang gcin snyi dang / /
gzhang 'brum mdze dang yi ga 'chus / /
srin bu skya rbab pho ba'i nad / /
tshil byed pa yi nad sel byed / /
a sa na la sogs pa'i sde / /
sna re srang ni nyi shu dag /
chu bre nyis brgya lnga bcu drug /
bskol la bzhi cha lus pa dang / /
bu ram srang ni nyis brgya dang / /
sbrang rtsi bre do gzhug pa dang / /
dug mo nyung sogs lde gu ni / /
srang re'i tshad ni bcug pa ste / /
sbrang rtsi pi pi ling gi phya / /
mar gyis bskus pa'i snod dag ni / /
rgya skyegs bskus par bcug nas ni / /
nas kyi nang du bcug nas su / /
lcags ni rno la srab pa dag /
seng ldeng gi ni me mdag bsregs / /
ji srid lcags ni zad pa'i bar / /
mang du der ni gzhag par bya / /
lcags las byas pa'i chang mnan blud / /
sngon pas yon tan lhag pa yin / /
rtsub pa dril phyis dam du bsdams / /
drag shul mtshan mo gnyid mi log /
tshil dang bad kan 'joms byed gang / /
de ni phyi nang las btang phan / /
brag zhun srang brgya snying po'i chu / /
sbangs pa'i snying po chu dang ni / /
legs par blud cing sA lu dang / /
skam sa'i sha khu bcas pa bza' / /
bla brnan shin tu mang ba yi / /
gcin snyi'i nad ni kun kyang 'joms / /
'bras phreng thor bu rmen bu dang / /
tshil ches mdze dang mtshan bar rdol / /
srin nad rkang bam 'or nad sel / /
'di ni bcud kyis len mchog yin / /
lam du dugs dang lham dag ni / /
med par drang srong tshul du ni / /
dpag tshad brgya yi bar du 'gro / /
chu yi gnas ni brko ba'am / /
ba gcin lci ba bsten pa'am / /
ba lang dang ni lhan cig 'khyams / /
skem pa'i gcin nad can dag gi / /
zas dang sman tshil mi bskyed pas / /
kham phor la sogs 'bras nad ni / /
ma smin skrang pa'i nad ltar gso / /
sman pa la ni rma ltar gso / /
de yi sngon byung tshul nyid la / /
'o ma can shing bskol chu dang / /
ra thug gcin ni blud pa bsngags / /
gcin snyi'i nad can lto sra bas / /
phal cher bkru sman rnon po gtang / /
sug smel sogs kyi til mar sbyar / /
rma 'tshob pa yi cho ga bya / /
dong gra la sogs sde tshan ni / /
btags pa'i lde gus dril bar bya / /
a sa na sogs bskol chu blud / /
dug mo nyung sogs zas skom sbyar / /
pa ta thal tres tsi tra ka /
sha rang ga pA kan ta ri / /
sap+ta par+Ni dug mo nyung / /
kad pha la dang dong ga'i phye / /
sbrang rtsis lde gu byas pa'am / /
lcags dgu pa yang de bzhin sbyin / /
yan lag brgyad pa'i snying po bsdus pa las / /
gso ba'i gnas kyi le'u bcu gnyis pa'o // //
de nas khong 'bras dang rgyu rlugs kyi le'u bshad par bya'o / /
khong 'bras ma smin thams cad la / /
'or nang lta bur gso ba dang / /
rgyun tu khrag ni byung bar bya / /
smin pa la ni rma ltar gso / /
rlung shas che la rtsa ba lnga / /
bskol bas rma ni bkru ba dang / /
thang shing sogs sde shing mngar dang / /
til sbyar rgyam tshas rma bsku bya / /
bkru sman dang ni ldan pa yi / /
dur byid kyis ni rnam sbyangs shing / /
bi da ri yi sde bskol ba'i / /
dur byid kyis ni rma 'byor bya / /
mkhris gyur 'o ma can chus bkru / /
sle tres shing mngar til gyis bsku / /
btsod dang rgya shug pu shel tse / /
pa ya s+ya dang ser po gnyis / /
'bras bu gsum dang shing mngar dang / /
'o mar bcas pas rma 'byor bya / /
yang na n+ya gro d+ha sogs pa'i / /
myu gu shun pa 'bras bu bsku / /
bad kan las gyur dong ga'i chus / /
bkru zhing phye dang ser po gnyis / /
dur byid dang ni til gyis bsku / /
yang na rgya sran dan ti yi / /
sham dur byid tsi tra ka /
seng phrom rgyam tshab gcin bcas / /
til mar gyis ni rma 'tshob bya / /
khrag dang glo bur las gyur pa / /
mkhris pa'i khong 'bras lta bur gso / /
ma smin nad du byung ba la / /
ba ra Na sogs sde bskol bar / /
u sha ka yi sde tshan btab / /
snga dro khong 'bras can la blud / /
bkru sman bcas par bskol ba'i mar / /
de gnyis dang ni ldan par blud / /
ni ru ha dang snum 'jam rtsi / /
de dag gnyis la sbyar bar bya / /
bza' dang btung dang bsku ba la / /
sbrang rtsi na le sham dkar sbyar / /
nad dmigs ji bzhin blud na ni / /
khong 'bras ma smin 'joms par byed / /
kyi lce nim pa 'bras bu gsum / /
shing mngar pu tse shel cha mnyam / /
dur byid pa to la'i rtsa ba / /
re re cha ni bzhi par bya / /
sran chung spun pa med srang brgyad / /
de bskol mar dang bcas pa blud / /
khong 'bras skran dang me dpal dang / /
lus tsha rmongs bag myos rims 'debs / /
skom dang brgyal slon snying nad dang / /
khrag mkhris mig ser mdze nad 'joms / /
kyi lce ba ni phul gang dag /
brgyad 'gyur chu ru bskol nas ni / /
de yi khu ba phul gang dang / /
skyu ru ra yi khu ba dang / /
'o ma mar ni phul re dang / /
tig ta byi tsher kra yin ti / /
gla sgang ram nye ta ma la / /
tsan+dan ut+pal dzi ban ti / /
gcig tu bsdus te bskol ba yi / /
mar de yon tan snga mar mtshungs / /
rgun 'bru 'bra go ma du ka /
bi da ri dang nye shing bcas / /
pa ru sha ka 'bras bu gsum / /
de btsos khu ba mar bskol la / /
'o ma bu ram shing ku dang / /
skyu ru ra yi khu ba dang / /
a ru ra yi lde gur bcas / /
bskol te bsgrangs pa de nang du / /
kha ra sbrang rtsi bzhi char btab / /
yon tan snga ma 'drar shes bya / /
nad dmigs ji bzhin rngabs rwa sogs / /
yang na gtar gas khrag dbyung bya / /
khong 'bras smin par gyur pa la / /
khong par gnas pa phyir 'bur bar / /
shes nas de ni bcing bar bya / /
gzer ba der gnas gong bur 'dug /
de ngos btsir bas tshor ba chung / /
tsha ba la sogs chung gyur na / /
smin pa yin pas khong 'bras ni / /
brtol te rma ltar gso bar bya / /
nang gi char gnas khong 'bras ni / /
smin pa'i mtshan ma'ang 'di nyid yin / /
smin nas bu ga rnags gyur te / /
de ni steng ma 'og tu dbyung / /
rang nyid rdol ba'i nad de ni / /
zas phan byin zhing btang snyoms gzhag /
zhag bcu'am bcu gnyis bar du ni / /
sman pas bla brnan las bsrung bya / /
rnag ni legs par mi 'dzag na / /
ba ra Na sogs chu dron nam / /
shi kru sbrang rtsi blud pa'am / /
de dang sbyar ba'i nas thug blud / /
rgya shug rgya sran nas kyi ni / /
yu sha dang ni bza' ba bsngags / /
zhag bcu yan chad kyi lce ba / /
mar ram seng phrom dag gis ni / /
nyams stobs ji bzhin sbyang bar bya / /
sbyangs nas tag ta sbrang rtsi blud / /
'di la kun kyang skran lta bur / /
nad thabs ji bzhin gso bar bya / /
khong 'bras kun dang gnas skabs dang / /
thams cad du ni gu gul gtang / /
de bzhin brag zhun rang rang gi / /
sbyor bar bcas te khu ba blud / /
'bad de smin pa las bsrung bya / /
smin na shin tu gso dka' yin / /
gzhan yang myur du tsha byed pas / /
khong 'bras zhes ni de la bshad / /
gal te gcin snyi las gyur na / /
gcin snyi ba yi gso ba bya / /
nu mar byung la 'di ltar ni / /
mi bcing thams cad rma ltar gso / /
dbral tshe nu zho 'dzag pa dang / /
nu sor nag por mi gnod bsrung / /
ma smin gnas skabs thams cad du / /
de yi nu zho btsir zhing bzho / /
rgyu rlugs rlung shas che ba la / /
dur byid snum can gyis sbyangs shing / /
a mra'i 'bras bu seng phrom mar / /
e raN+Da dang skyid de ba'i / /
mar dang sman mar 'dren mar sbyin / /
de nas rlung 'joms sman khu snum / /
lde gu mas gtong drag po bya / /
sha khu bcas pa'i zas sbyin zhing / /
shing mngar snum bskol 'jam rtsi gtang / /
rlung 'joms dugs dang bsku mnye bya / /
smin nas dral la rma ltar gso / /
rgyu rlugs khrag mkhris las gyur pa / /
smin dang ma smin ji bzhin du / /
rma dang skrangs pa'i gso ba bya / /
rgyun tu khrag kyang dbyung bar bya / /
bad kan las gyur skyer pa yi / /
phye ma gcin sbyar ba blud / /
'di la mnyed bya ma gtogs par / /
bad kan rmen bu'i gso ba bya / /
smin nas dbral te dzA ti yi / /
me tog go bye ang ko la / /
lo ma bdun pa pa to la / /
nim pa yung ba byi dang ga /
dug mo nyung dang til mar bskol / /
rma sbyang phyir ni blud pa bsngags / /
tshil las gyur la bye'u rug sogs / /
ba gcin sbyar te btags pa'am / /
mgo bo'i bkru sman dag gis bya / /
rlig pa'i srubs mtshams ma gtogs par / /
'phel gtsags kyis ni dbral nas ni / /
tshil ni legs par dbyung bar bya / /
rma ni sbrang rtsi nag tshur dang / /
rgyam tsha nges par bskus nas btsems / /
de la tshil ni sbyang ba'i phyir / /
sdong ros sug smel su ma na / /
go bye pi pi ling mU la / /
til mar ngag ni bsku bar bya / /
rma ni 'byor bar gyur gyi bar / /
snum dang dugs kyang bsten par bya / /
gcin byung snum gyis dugs bya zhing / /
ras ma phra mos dkri bar bya / /
srubs mtshams 'og tu dmu rdzing bzhin / /
legs par dbral te gzag par bya / /
rma bkab bcing dang 'byor par bya / /
rgyu ma byung bar gyur pa dag /
rlig par phyin par ma gyur la / /
rlung gi rgyu rlugs bzhin du gso / /
ba sbu ba ni srang brgya dang / /
rtsa ba bcu pa eraN+Da / /
a shwa gan+d+h+ya nye shing dang / /
pa ya s+ya dang dUr ba gnyis / /
'dam bu ku sha bu ram gnyis / /
a ha ga lar bcas pa ni / /
re re srang ni bcu bcur byas / /
chu bre brgya rtsa nyi shu brgyad / /
bskol ba brgyad cha lus pa ru / /
der ni bu ram srang sum cu / /
e raN+Da yi mar bre do / /
'o ma mar ni bre do do / /
pi pi ling dang de rtsa ba / /
shing mngar rgun 'bru lce myang tsha / /
la la phud dang dong gra gzhug /
de btsos skyid de ba zhes bya / /
gzhon sha can gyi bcud len yin / /
rlung dang than pa lam du 'gro / /
bzhon stsogs bsrung ba bsdams mi dgos / /
skyid de ba dang phyug po dang / /
bde ba bsten dang bud med dang / /
bud med rgan mo'i khyo dang ni / /
dpal skyed rtsod pa zlog byed cing / /
dus kun du ni brten gyur na / /
mdog mdangs sha ni rgyas byed cing / /
rgyu rlugs khong 'bras skran gzhang 'brum / /
pho mtshan mo mtshan rlung gis nyen / /
'or nad dmu rdzing mchin pa dang / /
rtug skam nad ni sel byed mchog /
snum gyi bkru sman 'jam rtsi yis / /
gal te rgyu rlugs ma zhi na / /
dang po 'jam rtsi btang nas ni / /
de nas chu sor gnas pa ni / /
zla ba kham pa'i kha 'dra bas / /
rlung lam dgag phyir bsreg par bya / /
mthe bong steng gi rgyus pa ni / /
ser zhing snal ma 'dra ba gang / /
khab kyis bteg ste thad ka ru / /
gang na nad yod bcad de bsreg / /
gzhan dag de las logs gzhan nam / /
srin lag sor mo bsreg ces zer / /
kha cig 'di ni bad kan rlung / /
las gyur skran mcher la bya zer / /
bi sha tse nad gang na yod / /
mthe'u chung srin lag dag la bya / /
yan lag brgyad pa'i snying po bsdus pa las /
gso ba'i gnas kyi le'u bcu gsum pa'o // //
de nas skran gso ba'i le'u bshad par bya'o / /
rlung gyur skran ni mi bzad na / /
phyis 'phyen ni 'gags gyur na / /
rtsub dang grang byung rlung nad la / /
phan pa'i til mar dag gis gso / /
zas skom 'jam rtsi sbyar ba dang / /
bsku byug snum 'tshos dugs dpyad bya / /
sbo dang zug dang rengs pa dang / /
'gags pa la ni mchog tu bya / /
snum 'chos dugs ni byas pa yis / /
bu ga'i rgyun srang mnyen byed la / /
rlung shas che ba gzhom bya zhing / /
phyis sri ba sel skran 'joms / /
lte ba yan chad skyes pa yi / /
skran la mchog tu snum blud phan / /
zhu ba'i gnas brtan 'jam rtsi bya / /
lto bar gnas la gnyi ga bya / /
rlung can skran ni drod che la / /
phyis rlung ni 'gags gyur la / /
bza' btung nyams brtas byed pa dang / /
snum dang dro ba sbyin par bya / /
rlung gyur skran la bad kan dang / /
mkhris pa srung zhing ni ru ha / /
'jam rtsi bcas pa'i sbyor ba ni / /
yang dang yang du bya ba yin / /
'jam rtsi mchog tu skran 'joms par / /
shes bya de ni rlung gi nad / /
dang por rang gi gnas su bcom / /
'phral du skran ni sel bar byed / /
de bas skran la rgyun du ni / /
mas gtong drag po 'jam rtsi bcas / /
btang bar gyur pas rlung bad kan / /
mkhris pa'i bdag nyid can rnams sel / /
shing kun dang ni tsha ba gsum / /
rtsabs ru tsha dang kha ru tsha / /
se 'bru ma nu go snyod dang / /
zi ra 'u su la la phud / /
star bu ya bak+Sha ra dang / /
zur pa shu dag tsi tra ka /
a za gan+d+ha sug smel dang / /
bye rug pa ni zho dang bcas / /
mar bskol rlung gi skran sel zhing / /
gzer dang lto sbos 'joms par byed / /
spa ma'i 'bras bu tsha ba gsum / /
zi ra go snyod tsha ba lnga / /
a za mo dang lce myang tsha / /
zho dang 'o ma mar dang ni / /
se 'brul phug / /
rgya shug gi / /
khu ba bskol bas rlung gi ni / /
skran dang dmu rdzing lto sbos dang / /
rtsib logs snying dang lto ba gzer / /
mngal nad gzhang 'brum pho ba'i nad / /
lud pa dbugs mi bde ba dang / /
rims nad yi ga 'chus pa 'joms / /
rtsa ba bcu pa su sha bi / /
pa la sha ka ma nu dang / /
ba sbu ba gnyis e raN+Da / /
ra sna a shwa gan+d+ha dang / /
ga bra'i rtsa ba zur pa dkar / /
sle tres gan+d+ha pa lag srang ni gnyis gnyis tshad byas dang / /
nyi shu rtsa brgyad nang du bskol / /
nas dang rgya shug rgya sran dang / /
ma sha bre re lhan cig tu / /
chu bre bcu drug nang du bskol / /
khu ba der zho bre bzhi dang / /
mar bre gang dang slar bskol la / /
se 'bru amra ta ka dang / /
kha lung khu ba bre rer bcas / /
de bzhin rtsab mo skyur rtsabs tsha / /
g.yer ma shu dag ga bra'i rtsa / /
ra sna pi pi ling rtsa ba / /
tsi traka dang 'u su dang / /
ya ba na ga la la phud / /
star bu zi ra nag po dang / /
go snyod zi ra spa ma'i 'bras / /
ka ra pi ba zangs rtsi ba / /
u sha ka dang dur byid dang / /
dan da mur ba byi dang ga /
se 'bru hasti pi pi ling / /
gze ma spang spos sru sru'i rtsa / /
ga gon rgyal mo ga gon gyi / /
sa bon shu ti thal sman gnyis / /
bye'u rug pa thal tres dang / /
ni li na la'i 'bras bu dang / /
lan tshwa gsum dang tsha ba gsum / /
bcas pa'i zho yi sman mar des / /
sngar bshad nang ni gso dka' dang / /
brjed byed smyo byed gcin sri dang / /
rlung nad gzhang 'brum myur du 'joms / /
tsha ba gsum dang 'bras bu gsum / /
'u su dbyi mong byi dang ga /
tsi tra ka ni lde gur byas / /
'o ma mar bskol rlung skran 'joms / /
sgog skya'i rtsa ba srang brgya dang / /
rtsa ba chen po srang lnga lnga / /
chu srang stong dang de bskol la / /
bzhi cha lus par phyed se 'bru'i / /
khu ba chang dang 'bras khu skyur / /
zho rnams de yi phyed phyed dang / /
tshab gsum dang 'bras bu gsum / /
shing kun dbyi mo la la phud / /
dbyi mong star bu lce myang tsha / /
thang shing srang ni phyed phyed dang / /
mar ni bre gang bcas par bskol / /
rlung las gyur pa'i skran kun 'joms / /
gcong chen skabs su bshad pa yi / /
srang drug pa yi mar yang blud / /
'o ma'i skyin pa chang dngas sam / /
se 'bru zho spris sbyar ba'i mar / /
rlung las gyur pa'i skran sel to / /
rlung gi skran la bad kan 'phel / /
dro 'jam yi ga 'chus pa dang / /
snying rgal khong lci snyom gyur pa / /
de la skyug sman gtang bar bya / /
gzer dang lto sbos bshang sri la / /
gnas shes byas nas snum bcas pa'i / /
sman mar sman gyi phye ma dang / /
khu ba ri lung byas pa yi / /
rgya shug se 'bru chu dron dang / /
dar ba chang dang skyur rtsabs dang / /
chang dngas bcas pa nang par blud / /
yang na phye ma la sogs pa / /
thug pa sla bor byas pa ni / /
nang par yang na zas sngon blud / /
phye ma kha lung khu ba dang / /
lan mang bgrungs par gyur pa yi / /
las ni byed par nus gyur pa'i / /
ri lus rlung dang bad kan 'joms / /
shing kun shu dag a ru ra / /
a zag gan+d+ha se 'bru dang / /
'u su pa ta ti mu sa / /
ma nu zur pa dkar po dang / /
spa ma'i 'bras bu ci ta ka /
thal sman gnyis dang lan tshwa gnyis / /
tsha ba gsum dang zir dang / /
dbyi mo da trig star bu'i phyes / /
rlung dang bad kan las gyur pa'i / /
snying ga rtsib logs chu so dang / /
mjug to mngal dang chu sor gzer / /
bad kan rlung las gyur pa'i nad / /
gso dka' skran dang 'phyen dang ni / /
gcin dang phyi sa 'gags pa dang / /
lkog ma 'gags shing snying nad dang / /
skya rbab yi ga 'chus pa dang / /
mcher pa gzhang 'brum skyigs bu dang / /
rgyu rlugs lto sbos me drod nyams / /
lud pa dbugs mi bde ba sel / /
rgyam tsha dang ni la la phud / /
a za mo dang pi pi ling / /
dong gra rim bzhin cha res bskyed / /
thams cad dang ni cha mnyam pa'i / /
a ru ra bsres phye ma 'di / /
me ni mngon sum nyid yin no / /
tsha ba gsum dang ti mu sa / /
rgyam tsha dang ni zi ra gnyis / /
cha mnyam shing kun brgyad cha'i phyir / /
mar bsres kham gyi dang por zos / /
me drod drag po skyed byed cing / /
rlung gi skran ni 'joms par byed / /
shing kun shu dag kha ru tsha / /
dong gra dang ni la la phud / /
rnam rgyal ma nu ru rta dang / /
dur byid dan da'i rtsa bar bcas / /
cha res bskyed pa'i phye ma 'di / /
chu dron sbyar 'thungs lto ba'i nad / /
skran dang dmu rdzing la sogs pa / /
seng ges ri dwags tshogs rnams ni / /
mthu rtsal gyis ni zil non ltar / /
nad rnams 'joms par byed pa yin / /
lce myang tsha dang pi pi ling / /
a za mo dang a ru ra'i / /
phye ma chu dron sbyar blud na / /
skran can bad rlung las gyur tshogs / /
lcags mdas lus phug bzhin du 'joms / /
ka rany+dza yi lo ma dang / /
in tra ba ru Na dbyi mo / /
kru trug tres dang bca' sga dang / /
pi pi ling dang na le sham / /
ma lus rim bkod rgyam tshas bkab / /
bsregs la btags te zho dang ni / /
zho ga chu sbyar blud pa dag /
skran dang dmu rdzing 'or nad dang / /
skya rbab gzhang 'brum nad rnams sel / /
shing kun sum 'gyur rgyam tsha dang / /
de las e raN+Da yi mar / /
sum 'gyur de las sgog skya yi / /
khu ba sum 'gyur sbyar ba dag /
blud na skran dang dmu rdzing dang / /
rgyu rlugs gzer gyi nad rnams 'joms / /
kha lung khu ba shing kun dang / /
se 'bru rgyam tsha kha ru tsha / /
chang gi dngas mar sbyar blud na / /
rlung las gyur pa'i skran nad sel / /
bca' sga zho gnyis bu ram zho / /
bzhi dang til nag bkrus srang gcig /
gcig tu phye mar btags byin zhing / /
'o ma dro 'jam rjes blud na / /
rlung gi snying nad skran gzhang 'brum / /
mngal gzer rtug pa 'gags pa sel / /
rlung gyur skran la e raN+Da'i / /
mar ni chang dang sbyar ba blud / /
bad rlung 'dres la'ang de nyid blud / /
mkhris pa 'dres la 'o ma bcas / /
gal te mkhris pa 'phel 'gyur te / /
tsha gyur rlung gi skran can la / /
mthun pa rjes su 'byin byed pa / /
snum bcas bkru sman gtang bar bya / /
des kyang tsha ba ma bri na / /
de la gtar ga gdab par bya / /
sgog skya bshus pa skam po ni / /
srang bzhi chu dang 'o ma ni / /
brgyad 'gyur gyi ni nang du bskol / /
'o ma ma lus par blud na / /
rlung gyur skran dang rtug 'gags dang / /
rlung nad gzugs 'khums mi bzad rims / /
snying nad khong 'bras zad byed rnams / /
'o ma de yis myur du 'joms / /
til mar chang dang ba gcin dang / /
rang skyur ya bak+Sha rar bcas / /
blud na skran dang dmu rdzing dang / /
lto sbos cig car 'joms par byed / /
tsitra pi pi ling spru la / /
bca' sga shing kun eraN+Da / /
rgyam tsha kha ru tsha bcas pa / /
bskol ba blud na gzer ba dang / /
lto sbos rtug 'gags sel mchog yin / /
ma nu e raN+Da'i rtsa ba / /
nas dang byi tsher ba sha ka /
chu dang bskol te blud na ni / /
lto nad sbos dang gzer 'joms byed / /
ma nu e raN+Da 'jag ma'i / /
rtsa ba thang shing bca' sga rnams / /
chu dang bskol ba'i khu ba blud / /
khong pa phrag pa rgyab gzer 'joms / /
brag zhun dang ni pa ya s+ya / /
rtsa ba chen po lnga bskol ba / /
rlung gyur skran nad can la blud / /
rtug skam nad la nas kyi ni / /
chag tshe snum dang ldan pa sbyin / /
pi pi ling ngam la phug gi /
khu ba dang ni sbyar ba sbyin / /
nas kyi zan dron 'o mar bcas / /
rlung gi rtug 'gags nad la sbyin / /
yang na mon sran gre'u'i chan / /
snum mang lan tshwar ldan pa sbyin / /
dur byid dan ti ni li ni / /
a ru ra dang kam pi l+ya / /
nas tshig 'khus thal kha ru tsha / /
dong gra mar dang bcas pa ni / /
dri mar bcas la bkru sman gtang / /
ni li ni dang 'bras bu gsum / /
ra sna pa la pu tse shel / /
kaN+Da ka ri byi dang ga /
srang re chu bre bzhi nang bskol / /
khu ba brgyad cha lus pa ru / /
mar bre gang dang zho bre gang / /
su d+ha k+Shi ra srang gcig bskol / /
de las mar bre re re na / /
nas thug thug sla sbyar te blud / /
zhu zhing legs par 'khrus nas ni / /
sha khu bza' ba sbyin par bya / /
ni li ni yi sman mar 'dis / /
skran mdze dmu rdzing ngo khabs dang / /
'or nad skya rbab rims nad dang / /
sha bkra mdzer ba smyo byed 'joms / /
khyim bya rma bya gong ma sreg /
khrung khrung bye'u'i sha khu dang / /
sA lu'i 'bras chan chang dang mar / /
rlung gi skran ni sel ba yin / /
nyung zhing snum la sla zhing dro / /
kha zas rlung skran can gyis bza' / /
btung bar chang gi dngas ma'am / /
'u su bskol ba'i chu tshan blud / /
mkhris gyur skran ni snum dro las / /
byung ba de la rgun 'bru dang / /
a rur bskol bu ram bcas / /
kam pi l+ya dang sbrang rtsi dang / /
cho ga'am khrag mkhris gsor bshad pa'i / /
bkru sman blud de 'khrus pa phan / /
rtsub dro las byung skran la ni / /
tig ta'am ba sha ka bskol ba'i / /
mar ni blud par byas pa'am / /
rtswa yi rtsa ba lnga pa 'am / /
'tsho byed sde tshan bshad pa dang / /
mar bskol blud na mchog tu phan / /
n+ya gro d+ha sogs sde tshan rnams / /
'tsho byed sde tshan 'o ma phan / /
de yang bshol du med gyur par / /
sman pas bkru sman dang bskol ba'i / /
mar ram 'o ma dag gi ni / /
bkru sman nye bar gtang bar bya / /
skyu ru ra dang bu ram shing / /
khu ba mar ni bre gang dang / /
a ru ra ni zhi cha bcug /
bskol ba'i mar blud mkhris skran sel / /
yang na mkhris pa'i khong 'bras gsor / /
bshad pa'i seng phrom sman mar blud / /
rgun 'bru shing mngar pa ya s+ya / /
shug pa tsan+dan sbrang rtsi rnams / /
'bras bkrus chu dang blud na ni / /
mkhris pa'i skran ni sel bar 'gyur / /
kyi lce ba ni srang gnyis dang / /
chu bre do ni bskol nas su / /
brgyad cha lus pa btsags pa ni / /
dro 'jam 'o ma cha mnyam blud / /
yang na de steng 'o tshan ni / /
me drod ji bzhin blud par bya / /
de yis nad ni bsal bas na / /
mkhris pa can gyi skran zhir 'gyur / /
tsha la mar grang bsku ba'am / /
bsil ba'i sman mar bcas pa bsku / /
chu skyes lo mas reg bya zhing / /
snod chus gang la reg pa phan / /
gzer dang me drod bri 'gyur zhing / /
tsha ba'i dang po tshul can gyis / /
mkhris pa'i skran la khyad par du / /
khrag ni lan mang dbyung ba phan / /
rtsa ba chad skran mi tsha zhing / /
nye bar zad par 'gyur ba dang / /
khrag ni skyur bar mi 'gyur la / /
khrag las gyur pa'i nad kyang mang / /
gnyid cing nad ni bsal bal / /
skam sar skyes pa'i sha khus brta / /
brtas na nyes pa lhag lus la / /
slar yang mar ni bsten par bya / /
khrag dang mkhris pa [(]'phal [,]'phel[)]gyur pas / /
skran ni smin par phyogs pa la / /
gso ba'i bya ba ma rnyed cing / /
mkhris pa'i khong 'bras ltar gso bya / /
sA lu ba dang ra'i 'o ma / /
pa tol skam sa'i sha mar dang / /
pa ru sha ka skyu ru ra / /
rgun 'bru 'bra go se 'bru dang / /
kha rar bcas pa'i kha zas bza' / /
btung ba ba la bri ha ti / /
la sogs bskol ba blud par bya / /
bad kan las gyur dang po ni / /
slon bya de mi bzod smyung bya / /
kha dro tsha ba'i thug stsogs kyi / /
rim par de 'og me drod skyed / /
shing kun la sogs thal sman dang / /
shing kun star bu nyis 'gyur gtang / /
gal te 'bur ram gting ring gyur / /
tshor ba chung zhing sra la brtan / /
lto sbos la sogs ldan pa'i skran / /
dugs byas nas ni snyi bar bya / /
bad kan las gyur skran can gyis / /
mar tsha thal sman bcas chu blud / /
nas tshig 'khus thal tsha ba gsum / /
rgyam tsha shing kun kha ru tsha / /
se 'bru rtsa ba bcu bskol mar / /
bad kan las gyur skran myur 'joms / /
bse shing 'bras bu srang gnyis dang / /
rtsa ba chung ngu lnga srang re / /
chu bre bzhi yi nang du bskol / /
bzhi cha lus pa de dang ni / /
mnyam pa'i 'o ma mnyam pa'i mar / /
byi dang ga dang shing kun dang / /
nas tshig 'khus thal lce myang tsha / /
kaN+Da ka ri rtsabs ru tsha / /
zur pa ra sna shing mngar dang / /
pi pi ling dang dong gra rnams / /
zho ni gnyis gnyis bcas par bskol / /
go bye yi ni sman mar ni / /
bad kan skran ni sel ba'i mchog /
mchin pa mcher pa'i nad dang ni / /
skya rbab dang ni pho ba'i nad / /
lud pa dbugs mi bde ba 'joms / /
de nas skran can de yi lus / /
ma lus par ni dugs byas la / /
skran kun la ni thog ma nyid / /
snum chos dugs ni byas gyur na / /
gso ba gang zhig byas pa des / /
grub kyi rtsub chos kyis mi 'grub / /
snum zhing dugs kyis brlan lus kyi / /
skran ni snyi bar gyur pa dang / /
ji ltar bshad pa'i bum pa ni / /
bzhag pas bkang nas de bsal bya / /
de nas ras nang chud byas te / /
tshad shes pa yi skran dbral bya / /
shing gcad ra rmig me long rnams / /
ji snyed pa yis legs par bcing / /
des skran gcig pu dbyi bya zhing / /
snying dang rgyu mar reg mi bya / /
til dang zar ma'i sa bon dang / /
nyungs kar e raN+Da yis byug /
bad kan skran ni lcags kyi snod / /
dro 'jam tsam gyis dugs bya'o / /
de ltar gnas las bskyod nas ni / /
bad kan skran la snum bcas pa'i / /
bkru sman dang ni 'jam rtsi dag /
rtsa ba bcu pa ldan par sbyang / /
pi pi ling dang skyu ru ra / /
rgun 'bru sha ma dur byid sogs / /
srang re dang ni bskol ba la / /
e raN+Da yi zhun mar ni / /
bre re 'o ma drug 'gyur dang / /
lhan cig bskol bar gyur ba 'di / /
'dres pa'i sman mar zhes bya ste / /
skran can 'khru bar byed pa'i mchog /
rgyu rlugs khong 'bras gzer ba ni / /
rlung gi nad la bdud rtsi yin / /
yang na ni li ni sman mar / /
srang gnyis tshad du blud pa'am / /
de bzhin skyid de ba'i sman mar / /
dmu rdzing skabs bshad mar yang phan / /
dan da tsi tra a ru ra / /
srang ni nyi shu rtsa lnga lnga / /
chu bre bcu drug nang du bskol / /
brgyad cha lus btsags a ru ra / /
bcas pa bu ram dan dar mnyam / /
bcug la til mar dur byid phye / /
srang bzhi bca' sga pi pi ling / /
zho gnyis bskol bsgrangs lde gu de / /
sbrang rtsi til mar cha mnyam pa / /
dri sna bzhi bzhi srang re gzhug /
de las a ru gcig dang / /
lde gu srang gcig bcas zos na / /
bde bar nad ni bre gang 'khru / /
skran dang snying nad gzhang 'brum dang / /
glo nad lto sbos sbyar ba'i dug /
mdze dang dmu rdzing nad slong dang / /
yi ga 'chus dang mcher pa'i nad / /
skya rbab mig ser 'joms par byed / /
'di ni dan da tsi tra ka /
a ru ra yi lde gu yin / /
su d+ha k+Shi ra'i rlan dang ni / /
dur byid dang ni legs bsres te / /
mar dang sbrang rtsi zho gnyis bcas / /
lde gus legs par 'khru bar 'gyur / /
ru rta dur byid a ru ra / /
dan da gu gul nas tshig 'khus / /
ba gcin bcas blud yang na ni / /
gu gul nyi tshe ba gcin blud / /
cho ga grub pa las bshad pa'i / /
bkru sman drag po skran 'joms gtang / /
rtsa ba zug cing lhun che la / /
sra zhing lci la tshor ba med / /
gting ring ma smin pa yi skran / /
thal sman dang ni chang rnying dang / /
me yi las kyis bsal bar bya / /
bad kan shas che thal sman ni / /
gzhang 'brum rde'u pho ba'i nad / /
gso ba'i skabs bshad gtang bya zhing / /
zhag gcig zhag gnyis kyis chod pa / /
yang na zhag gsum ngal sos la / /
lus kyi nyams stobs nad dag ni / /
'phel 'bri'i las la brtson par bya / /
thang shing dur byid dan dang / /
pu tse shel dang tsha ba lnga / /
swa rdzi ka thal nas tshig 'khus / /
pa ta dang ni 'bras bu gsum / /
ru rta ba sar su gan+d+ha / /
zi ra nag po srang phyed phyed / /
lan tshwa lnga ni srang re dag /
btags pa'i phye ma til mar dang / /
zhag dang zho dang mar dang sbrus / /
rdza mar dub ma shor bsregs / /
rdza ma me yi mdog 'gyur de'i / /
thal ba blangs pa 'o ma mar / /
dar ba chang sogs sbyar te blud / /
skran dang rtug 'gags rgyu rlugs dang / /
gzhang 'brum dmu rdzing pho ba'i nad / /
srin nad brjed byed smyo byed gdon / /
mngal nad khu chu las gyur rde'u / /
byi la sbrul gyi dug rnams kyang / /
thal ba'i sman 'dis sel bar byed / /
bad kan las gyur skran la snum / /
sha khu 'o ma mar bsten la / /
thal sman btang na skran dag ni / /
gnas nas dum bu dum bu ru / /
bcad nas thur du 'byin par byed / /
me drod chung zhing yi ga 'chus / /
chang goms snum can za ba la / /
rgyun srang dag phyir mnan chad dang / /
chang rnying skyon med blud par bya / /
sA lu drug cu pa rnying pa / /
rgya sran skam sa'i srog chags sha /
tsi tra pu ri ka rany+dza / /
a ti man da la la phud / /
ba ri na yi myu gu dang / /
shi kru bil ba gzhon nu dang / /
la phug gzhon nu skam po dang / /
kha lung shing kun star bu dang / /
se 'bru nas tshig 'khus thal ba / /
tsha ba gsum dang ngar ba dang / /
mar dang til mar kha zas sbyin / /
btung bar chang gi dngas ma dang / /
skyur rtsabs dar bzhog chu / /
bid la la phud phye ma / /
rtsa ba la bskol khu ba'am / /
rgun chang rnying pa blud par bya / /
pi pi ling dang de'i rtsa ba / /
go snyod rgyam tsha kru trug tres / /
chang gi snyigs mar bsres pa yis / /
skran ni myur du sel bar byed / /
slon dang smyung ba dugs dang ni / /
sman mar blud dang bkru sman dang / /
'jam rtsi thal sman mnan chang dang / /
chang rnying ri lu phan zas kyis / /
bad kan skran can gting zug pas / /
gal te zhi bar ma gyur na / /
de la khrag dbyung tha mar ni / /
mde'u lcags sogs kyis bsreg par bya / /
de nas skran ni mthar thug par / /
sman pas gos kyis dkris nas ni / /
lte ba chu so rgyu ma snying / /
spu yi phreng ni ma gtogs par / /
shin tu gting thug ma yin par / /
mde'u bsregs pa'am yang na ni / /
gzong bu'i lcags ni bsregs pa'am / /
tin du ka yi shing gis bsreg /
de nas bsil bas me dbal ni / /
zhi nas rma ltar gso bar bya / /
ma zhu rjes 'brel smyung byas nas / /
thug pa sogs kyis me drod bskyed / /
rang rang rim dang 'brel pa las / /
'dren ma'i gso bas gso bar bya / /
btsas pa'i dus ni 'das gyur pa'i / /
bud med la skran khrag skyes 'byung / /
de la lus snum dugs byas par / /
snum gyi bkru sman gtang bar bya / /
til bskol mar dang bu ram dang / /
tsha gsum ga bra'i rtsa ba'i phye / /
khrag las gyur pa'i skran dang ni / /
bud med zla mtshan med la blud / /
ga bra'i rtsa ba pi pi ling / /
thang shing ka rany+dza'i shun pa / /
pi pi ling gi rtsa ba yi / /
phye ma til bskol chur sbyar ba / /
blud na khrag skran nad sel byed / /
pa la sha yi thal ba ni / /
bre brgyad til mar mar bre brgyad / /
bskol te tshad bzhin blud na ni / /
skran ni snyi bar byed pa yin / /
gal te snyi bar ma gyur na / /
mngal gyi bkru sman gtang bar bya / /
til gyi lde gu thal sman bcas / /
yang na su d+ha k+shi rar sbyar / /
yang na de gnyis dang bsres pa'i / /
nya ni kha bo gtang bar bya / /
phag rgod nya yi mkhris pa yis / /
bsgos pa'i ras ma gzhug par bya / /
yang na bu ram thal sman gnyis / /
phabs sbyar mngal ni sbyang phyir gtang / /
khrag mkhris sel ba'i thal sman ni / /
sbrang rtsi mar bcas lde gu sbyin / /
sgog skya'i chang ni rnon po dang / /
nya yang de la sbyin par bya / /
rtsa ba bcu pa thal sman dang / /
'o ma ba gcin mas gtad bya / /
des kyang khrag 'dzag ma gyur na / /
skran 'jig byed pa'i sbyor ba phan / /
byung nas mar dang til mar bsku / /
bcad pa dag ni mi bya zhing / /
sha khu 'bras chan bza' ba dang / /
btung ba chang ni sar pa blud / /
khrag ni shas cher byung gyur na / /
khrag mkhris sel ba'i gso ba bya / /
rlung gi nad kyis nyen gyur na / /
rlung gi gso ba kun kyang bya / /
ltor spos sogs dang rtug skam la / /
rlung bsal gsol ba ji bzhin bya / /
yan lag brgyad pa'i snying po bsdus pa las / /
gso ba'i gnas kyi le'u bcu bzhi pa'o // //
de nas dmu rdzing gso ba'i le'u bshad par bya'o / /
nad ni shas cher stsogs pa dang / /
bu ga'i rgyun srang 'gags pa la / /
dmu rdzing 'byung bas de yi phyir / /
rtag tu bkru sman gtang bar bya / /
yang na zla ba gcig gam gnyis / /
e raN+Da'i mar ba gcin bcas / /
'o mar bcas pa'am ba gcin nam / /
ma he'i gcin ni blud bya zhing / /
ba yi 'o ma blud par bya / /
lto sbos tsha bas nyam thag cing / /
skom dang brgyal bas non pa la / /
rnga mo'i 'o ma blud par bya / /
rtsub cing rlung shas che ba yi / /
nad ni sbyong bar 'dod pa yis / /
snum chos dang ni sman mar dag /
dmu rdzing 'joms pa sbyar bar bya / /
srang drug rtsa ba bcu pa'i chu / /
zho ga chu ni bre brgyad bskol / /
dong gra srang gsum mar dang ni / /
til mar bre ni re re dang / /
zho ga chu ni bre bzhi dag /
bskol ba 'di ni blud gyur na / /
dmu rdzing thams cad 'joms par byed / /
rlung dang bad kan las byung ba'i / /
skran la'ang mchog tu phan pa yin / /
bzhi 'gyur chu dang nyis 'gyur gcin / /
kru trug tres srang gcig lde gu / /
bre gang mar bskol thal sman bcas / /
dmu rdzing can la blud par bya / /
nas dang rgya shug rgya sran dang / /
rtsa ba lnga ni bskol ba'i chu / /
chang dang rang skyur bcas pa dang / /
mar bskol ba yang blud par bya / /
snum 'di snum bcas nyams stobs ni / /
skye zhing rlung nad zhi gyur nas / /
nad ni gnas nas bskyod pa dang / /
cho ga grub bshad bkru sman gtang / /
pa to la'i rtsa 'bras bu gsum / /
skyer pa byi dang ga zho re / /
kam pi la dang ni li ni / /
tsi tra ka zho gnyis gsum bzhi / /
phyer btags ba gcin sbyar ba blud / /
'khrus nas thug pa sha khu ni / /
skam sar gnas pa'i sha khu sbyin / /
de nas zhag drug 'o ma dang / /
tsha ba gsum dang bskol ba ni / /
yang dang yang du blud byas na / /
'di yis dmu rdzing thams cad ni / /
dmu chur gyur kyang 'joms par byed / /
bi sha la dang shang khi ni / /
dan da seng phrom shun shu dag /
rgya shug phre'u rgun 'bru dang / /
rgya shug sbom chu bu ram chang / /
ba gcin dang ni sbyar te blud / /
la la phud dang spa ma'i 'bras / /
'u su shu ti zir nag /
pi pi ling rtsa ka ra bI / /
a za mo dang zur ba dkar / /
shu dag zi ra tsi tra ka /
tsha ba gsum dang khron bu dang / /
'bras bu gsum dang thal sman gnyis / /
ma nu ru rta lan tshwa lnga / /
byi dang ga rnams cha mnyam dang / /
dan da cha gsum de bzhin du / /
dur byid bi shal nyis 'gyur / /
sa dal ni bzhi 'gyur te / /
phye ma 'di ni sred med du / /
zhes bya nad kyi tshogs 'joms byed / /
'di bsten nad ni mi gnas te / /
khyab 'jug gis bcom lha min mtshungs / /
dmu rdzing nad la dar ba blud / /
skran can rgya shug chu sbyar blud / /
rlung gis lto sbos chang sbyar gtang / /
rlung nad nyid la chang dngas sbyar / /
phyis 'gags la zhog chu / /
gzhang 'brum can la'ang zhog chus / /
bcad snyam sems la da trig chus / /
ma zhu ba la chu dron las / /
mtshan bar rdol dang skya rbab dang / /
lud pa dbugs mi bde skad 'gags / /
snying dang pho ba'i nad dang ni / /
mdze dang me drod nyams dang rims / /
mche ba'i dug dang rtsa ba'i dug /
dbyig dug sbyar ba'i dug bcas la / /
ci rigs par ni phye ma 'di / /
khong pa snum dang ldan pa la / /
blud nas 'khru ru gzhug par bya / /
spa ma'i 'bras bu bya snu dang / /
'bras bu gsum dang ni li ni / /
pu tse shel dang kyi lce ba / /
dur byid shu dgas ta la / /
rgyam tsha dang ni kha ru tsha / /
pi pi ling ni phye mar btags / /
se 'bru'i khu ba'am 'bras bu ni / /
gsum gyi khu ba'am sha khu'am / /
ba gcin dro 'jam chu las blud / /
'dis ni skran nad thams cad dang / /
mcher pa dmu rdzing thams cad dang / /
sha bkra mdze nad ma zhu dang / /
drod nyams me drod ma snyoms dang / /
gzhang 'brum skya rbab mig ser dang / /
rkang lag zha ba'i nad dang ni / /
rlung dang mkhris pa bad kan rnams / /
bkru sman btang bas myur du sel / /
ni li ni dang tsha ba gsum / /
lcang ma ya bak+Sha ra dang / /
lan tshwa dang kru trug tres / /
phye ma zhun mar blud na ni / /
dmu rdzing skran gyi nad rnams sel / /
sbyang byas nyam chung bar bar du / /
rnga mo ba'am ra yi ni / /
'o ma sngon bzhin blud par bya / /
bshol du med pa'i nad la ni / /
bkru sman phyir ni snum bcas gtang / /
mchog tu nyam chung gyur la sbyin / /
a ru ra yi phye ma ni / /
bre gang mar ni bre bzhi dang / /
me la bzhus nas gzar bu yis / /
dkrugs nas nas kyi sbun pa'i nang / /
zla gcig bzhag nas de rjes la / /
phyung ste legs par bzhus nas ni / /
a ru ra bskol khu ba dang / /
zho ni skyur po bcas pa bskol / /
de 'thungs dmu rdzing skran lto sbos / /
gtun 'dra'i rlung nad khong 'bras dang / /
mdze dang smyo byed brjed byed rnams / /
nye bar 'joms par byed pa yin / /
shrI khaN+Da ba'i 'o ma / /
bskol te bsgrangs nas gzar bus dkrugs / /
las byung mar ni snu ha yi / /
'o mar bcas bskol snga mar mtshungs / /
'o ma bre ni bcu drug dang / /
su d+ha k+Shi ra bre phyed bcas / /
zhor gyur bsrubs pa las gyur mar / /
dur byid bskol ba'ang yon tan de'o / /
mar ni bre gang dag dang ni / /
'o ma brgyad 'gyur nang du ni / /
snu ha'i 'o ma srang gcig dang / /
dur byid srang drug bskol de bzhin / /
'di blud 'og tu thug pa dang / /
sha khu mngar po'am 'o ma blud / /
ma zhu 'khrus par gyur pa dang / /
bca' sga bskol ba'i chu dron blud / /
de nas thug pa de 'og ni / /
ku lang+tha yi yu sha blud / /
de ltar khong rtsub zhag gsum blud / /
slar yang thug sogs rim par blud / /
rim pa 'di dag nyid kyis ni / /
zhun mar yang dang yang du blud / /
mar ni bskol bar gyur pa 'di / /
sman pa las la byang ba yis / /
skran rnams dang ni dbyig dug dang / /
dmu rdzing bsal phyir blud par bya / /
yang na pi lu lde gur bskol / /
lto sbos sel bar blud par bya / /
seng phrom ni li ni mar ram / /
'dres pa'i sman mar blud par bya / /
nad bsal nas ni rim gyis zas / /
sA lu'i 'bras chan yang zhing nyung / /
byin la dmu rdzing can gyi ni / /
nad kyi lhag ma dag bya'i phyir / /
a ru ra ni rdog ma stong / /
ba gcin dang sbyar 'o ma blud / /
yang na pi pi ling rdog stong / /
su d+ha k+Shi rar legs bsres pa'am / /
pi pi ling ni bskyed sbyin pa'am / /
'o mar 'thung zhing brag zhun bza' / /
de bzhin gu gul 'o ma dang / /
cha mnyam sge'u gsher khu ba sbyin / /
yang na thang shing tsi tra ka'i / /
lde gu 'o mar sbyar ba blud / /
zla gcig ha ti pi pi ling / /
bca' sga 'o mar bcas pa blud / /
dan da tsi tra byi dang ga /
dbyi mo tsha ba gsum lde gu / /
zho gnyis 'o ma sbyar blud na / /
dmu rdzing 'phel ba sel bar byed / /
yang na su d+ha k+Shir mar / /
bcas pa'i kha zas zla gcig sbyin / /
su d+hA k+Shi ra la sbangs ba'i / /
pi pi ling dang khur ba sbyin / /
gal te rtsib logs gzer zhing rengs / /
snying brgal rlung gi nad ldang na / /
de la til mar bil ba dang / /
thal sman dang ni ldan par sbyin / /
tun tu ka dang ba la dang / /
ba la sha 'am til sdong dang / /
a pa marga ka ta li / /
ag+ni man+thI thal ba rnams / /
so sor gzags pa bskol ba blud / /
bad kan rlung ngam mkhris pa'am / /
de gnyis rlung dang 'dres gyur pa / /
stobs ldan rang gi sman bcas pa / /
e raN+Da yi til mar phan / /
thang shing arga pa la sha /
ha ti pi pi ling shi kru / /
a shwa kar+Na ba gcin bcas / /
lde gu lto ba'i phyi rim byug /
bri shi kali shu dag dang / /
bca' sga rtsa ba lnga pa dang / /
'u su ru rta ba spru gnyis / /
bskol ba ba gcin bcas pa blugs / /
'khrus shing lto ba zhum 'gyur ba'i / /
sa ra na la sogs dugs bya / /
gos kyis legs par dkri bar bya / /
de ltar rlung gis spos mi 'gyur / /
gang zhig legs par 'khrus gyur pa / /
slar yang sbos gyur de la ni / /
snum bcas skyur dang lan tshwa gnyis / /
bkru sman mas gtong drag por bya / /
rlung gis rengs dang bcas gyur pas / /
gang zhig lto sbos gyur pa'i mi / /
de la thal sman rnon po ni / /
ba gcin bcas pa mas gtong bya / /
de ltar dmu rdzing spyi yi ni / /
gso ba grags par bshad pa yin / /
de nas rlung gyur dmu rdzing can / /
bi da ri sogs mar bskol blud / /
de nas snum gyis zhen byas shing / /
yan lag dugs bya bkru sman gtang / /
'di la seng phrom mar ram ni / /
'dres pa'i sman mar lan mang blud / /
thug stsogs rim pa byas nas ni / /
stobs bskyed phyir ni 'o ma blud / /
nyams stobs rnyed nas rim gyis ni / /
'o ma de ni spang bar bya / /
yu sha sha khu skyur dang ni / /
lan tshwar bcas pas me drod bskyed / /
rtug 'gags gyur nas slar snum dang / /
dugs bya de 'og mas gtong bya / /
rtsub cing mas gtong sman bcas pa'i / /
rtsa ba bcu pa'i mas gtong sbyar / /
g.yo zhing tshigs rus la 'jug pa / /
rtsub cing 'phyen dang phyis 'gags / /
me drod che la til mar dang / /
e raN+Da'i mar rlung 'joms pa'i / /
sman dang bskol ba'i 'jam rtsi gtang / /
khrus mi bya la 'o ma mar / /
sha khu la sogs zhi byed gtang / /
mkhris pa las gyur stobs che la / /
mngar dang sbyar ba'i snum chos bya / /
sha ma dur byid 'bras bu gsum / /
bskol ba'i khu ba'i bkru sman gtang / /
de 'og n+ya gro d+ha sogs bskol / /
khu bar kha ra sbrang rtsi mar / /
ldan pa ni ru yang phan / /
de bskol snum gyi 'jam rtsi gtang / /
nyam chung dang po 'jam rtsi gtang / /
'o ma mas gtong ges sbyang bya / /
me stobs bskyed cing snum chos bya / /
'o ma dur byid lde gu'am / /
e raN+Da dang bskol ba'am / /
sad la dang kyi lce ba'am / /
dong ga bskol ba dag gis bya / /
bad kan bcas la ba gcin bcas / /
rlung can tig ta mar bcas pa'i / /
yang dang yang du bkru sman gtang / /
'di dag 'o mar bcas bza' ba'am / /
bi da ri sogs sde bskol blud / /
dmu rdzing can la 'o thug ni / /
sbyin zhing nye bar bsku bar bya / /
slar yang 'o ma 'jam rtsi dang / /
bkru sman yang dang yang du gtang / /
rim pas nges par gnas byas te / /
ma yengs mkhris gyur dmu rdzing bsal / /
bad kan las gyur snum chos bya / /
dug mo nyung sogs mar bskol gtang / /
nyams stobs ldan pas dugs byas te / /
su d+ha k+Shi ra'i bkru sman gtang / /
thug sogs rim dang thal sman tsha / /
ldan pas bad kan sel ba sbyin / /
ba gcin tsha gsum til mar bcas / /
mas gtong drag po bya ba'ang phan / /
mung+ga ka sogs lde gu dang / /
snum gyi 'jam rtsi de nas gtang / /
kha zas 'o ma tsha ba gsum / /
yang na rgya sran khu ba sbyin / /
bad kan 'thas shing lto ba skrang / /
rmongs bag snying 'phar yi ga 'chus / /
me drod chung ba chang goms na / /
chang snying nas tshig 'khus thal blud / /
shing kun dang ni pi pi ling / /
'bras bu gsum dang thang shing dang / /
ser po rnam gnyis go bye dang / /
na le sham dkar pu tse shel / /
seng phrom shu dag bca' sga dang / /
bong nga gla sgang ru rta dang / /
sa ra na dang lan tshwa dang / /
btags pa zho dang snum bzhi sbyar / /
du ba ma shor bar bsregs la / /
thal ba de las zho gnyis dang / /
chang dang chu dron zhog chu / /
chang rnying mnan chang sbyar ba blud / /
skran dang dmu rdzing gtun 'dra'i nad / /
rtsig pa 'dra dang gsud dang skran / /
snying nad mcher pa gzhang 'brum dang / /
rtug 'gags nad rnams 'joms par byed / /
bad kan dmu rdzing nyam chung la / /
chang rnying dang ni bag cin dang / /
lcags phye dang sbyar btung ba dang / /
thal sman til mar bcas pa blud / /
nyungs kar phabs dang la phug gi / /
sa bon btab pa'i lde gu yis / /
bsku zhing dmu rdzing dugs bya ba / /
'di la rgyun du sbyang bar bya / /
'dus pa las gyur dmu rdzing ni / /
me drod nyams stobs ma zad la / /
nad shas che ltar re thag chad / /
gso ba'i sbyor ba 'di bya'o / /
dan da tra pan ti'i 'bras bu / /
btsir ba'i mar ni blud pa bsngags / /
dmu rdzing gsos kyang ma 'chos dang / /
mchog tu nyes gsum las gyur la / /
de yi nye du dris nas ni / /
ka ka da ni 'ol ma se / /
ka ra bI ra'i rtsa ba dag /
btags pa'i lde gu chang sbyar blud / /
yang na bza' btung nang du ni / /
dug kyang rim pas sbyin par bya / /
gang du sbrul ni khros gyur nas / /
shing tog la ni dug bsgos pa / /
de yis 'di yi nad tshogs ni / /
brtan zhing zhen pa lam log zhugs / /
bshig ste phyir ni 'byin par byed / /
dug gis myur du 'jig par byed / /
de bzhin nad med 'gyur ba'am / /
'chi ba nyid du 'gyur ba yin / /
nad bsal nad de chu grang gis / /
khrus byas 'o ma'am thug pa blud / /
dur byid kyi ni tshod ma'am / /
rgya sne'u mar ti ka par+Ni / /
ka la sha ka sne'u yi / /
khu ba dang ni bskol ba la / /
skyur dang lan tshwa snum med cing / /
shin tu tshos pa'am ma tshos min / /
zas med zla ba gcig sbyin la / /
de nas skom na khu ba blud / /
de ltar zla ba gcig gi bar / /
tshod mas nad ni bsal gyur nas / /
nyam chung ba la brtas byed pa / /
rnga mo'i 'o ma blud par bya / /
mcher pa'i dmu rdzing nad gzhi ni / /
ji bzhin snum chos dugs bya ste / /
zho dang 'bras chan bcas byin la / /
lag pa g.yon nas gtar ga gdab / /
nyam stobs rnyed nas slar yang ni / /
snum blud nas ni sbyang bar bya / /
rgya mtsho'i nya phyis thal sman dang / /
'o ma sbyar ba blud par bya / /
pu ti ka rany+dza'i thal ba / /
skyur khu kha ru tsha dang ni / /
pi pi ling gi phye btab ba blud / /
shi kru bskol ba pi pi ling / /
rgyam tsha tsi tra ka btab blud / /
shing kun stsogs phye thal sman dang / /
mar sbyar me drod ji bzhin sbyin / /
dong gra ngan pa pi pi ling / /
cha mnyam a ru ra nyis 'gyur / /
kha ru tsha ni cha phyed bcas / /
phye ma chu dron sbyar ba blud / /
byi dang ga dang kru trug tres / /
phye dang rgyam tsha shu dag rnams / /
kham skyogs nang bsregs 'o mar bcas / /
blud na skran dang mcher nad 'joms / /
rgya shug lo ma til mar bsres pa dag /
legs par mnyes shing bsregs te de 'og tu / /
gtun bus btsir la de 'og 'o ma blud / /
mcher pa dmu rdzing tshogs ni 'jig par 'gyur / /
ro hita yi lcug ma gtubs / /
dum bu a ru ra bcas chu'am / /
ba gcin nang du zhag bdun ni / /
sbangs la de ni blud gyur na / /
mig ser mcher pa skran gzhang 'brum / /
srin nad gcin snyid mu rdzing 'joms / /
ro hi ta ka'i shun lpags ni / /
srang ni nyi shu rtsa lnga'i tshad / /
rgya shug bre dor bcas pa ni / /
bskol ba'i khu ba byas nas ni / /
tsha ba lnga ni sring re dang / /
de dag kun dang mnyam pa yi / /
ro hi ta ka'i shun lpags phye / /
mar bre gang dang btsos nas ni / /
'di blud pa yis myur du ni / /
mcher pa rab tu 'phel ba sel / /
chu shing til gyi sdong po dang /
bu ram shing bsregs thal ba ni / /
til mar bskol ba blud gyur na / /
bad rlung las gyur mcher nad 'joms / /
ma zhi skran gyi cho ga ltar / /
rlung dang bad kan shas che la / /
mcher nad spyi bag ma gyur la / /
me yi las ni spyad par bya / /
mkhris gyur 'tsho byed sna bcu dang / /
mar dang 'o ma 'jam rtsi gtang / /
khrag dbyung sbyang ba bya ba dang / /
'o ma blud par gyur pa'ang bsngags / /
mchin pa mcher pa la ltar gso / /
gtar ga lag pa g.yas nas bya / /
rgyu ma 'gags gyur dugs byas la / /
ba gcin sman ni rno bcas pa'i / /
til mar lan tshwa bcas pa yi / /
ni ru ha ni 'jam rtsir bya /
phyis sla 'gyur kha zas dang / /
bkru sman rnon po 'di la gtang / /
rtug 'gags bsal ba'i gso ba ni / /
rlung 'joms byed pa gang yin bya / /
rgyu ma rdol ba'i dmu rdzing la / /
dugs ma gtogs pa'i gso ba kun / /
bad kan dmu rdzing lta bur bya / /
sogs pa bzhin du chu gzags shing / /
sman pas de ltar 'tsho tsam bya / /
dmu chu la ni chu yi ni / /
nyes sel sman ni dang po ni / /
sman rno ba gcin ldan pa dang / /
sna tshogs thal sman ldan par sbyin / /
drod skyed bad kan 'joms pa yi / /
zas kyis de ni gso bar bya / /
ra yi ril ma'i thal ba'i chu / /
ba gcin bcas gzags me bskol ba / /
ska bar gyur pa de nang du / /
pi pi ling dang de'i rtsa ba / /
bca' sga dur byid lan tshwa lnga / /
dan da khron bu 'bras bu gsum / /
shu dag karka ta sring gi / /
ya bak+Sha ra pa ta la / /
swa rdzi kaSha zhes bya ba / /
zho ni gnyis gnyis btags phye gzhug /
rgya shug tsam gyi ri lu bya / /
de nas skyur rtsabs dang sbyar la / /
blud na ma zhu 'or nad dang / /
dmu chu'i nad ni 'phel ba sel / /
de ltar sman gyis ma thub na / /
rgyu 'gags la sogs dmu rdzing gsum / /
gnyen gyi rgyal po la zhus te / /
mtshon gyi las ni spyad par bya / /
rgyu 'gags rdol ba'i dmu rdzing la / /
snum zhen dugs byas lte ba'i 'og /
g.yon logs su ni sor bzhi yi / /
lto ba'i phyogs su bzhag nas ni / /
sor bzhi tsam gyi tshad dbral la / /
de nas rgyu ma phyung nas ni / /
btags te spu dang dri ma dang / /
'byar bag rdo ba la sogs bsal / /
brtol ba zug rngu phyung nas ni / /
rnam par bsal la gzags par bya / /
bu ga dbral la 'char gzhug cing / /
zin nas de yi lus kyi ni / /
mgo bo rnam par gcad par bya / /
de rjes mar dang sbrang rtsi yis / /
bskus nas rgyu ma legs par gzhug /
de 'og phyi'i ngos nas rma btsem / /
de nas sa nag shing mngar gyi / /
lde gus legs par bsku bar bya / /
de 'og rlung med gnas su ni / /
bzhag la 'o mas gsos pa dang / /
snum gyi snod nas bcing bar bya / /
chu bcas dmu rdzing til mar ni / /
rlung 'joms bskol bas bskus nas ni / /
chu dron blugs pas dugs bya zhing / /
lto ba ras kyis dkris nas ni / /
rgyu 'gags rdol par bshang nas su / /
sor gcig tsam ni dbug par bya / /
der ni gce'u bcug nas ni / /
de la chu phyed gzags par bya / /
de nas gce'u phyung nas ni / /
til dang rgyam tsha'i lde gu yis / /
rma bskus nas ni bkag nas su / /
ras kyis lto ba dkri bar bya / /
zhag gsum yang na zhag bzhi zhing / /
zhag ni bcu drug bar gyis bya / /
de ni bar bar dub bsti zhing / /
chu ni nyung zad nyung zad dbyung / /
lto ni lhod par gyur pa na / /
shin tu dam du dkri bar bya / /
chu ni gzags pa smyung byas la / /
thug pa lan tshwa snum med blud / /
zla drug bar du 'o mas gso / /
zla gsum thug pa 'o thug blud / /
zla gsum bar du'o thug gam / /
'bras bu skyur bcas sha khu ni / /
lan tshwa snum ni nyung ba blud / /
khre dang ci tse rnying po sbyin / /
de ltar lo gcig 'bad pa yis / /
chu yi dmu rdzing legs par gso / /
spang ba rnams ni bsdams pa dang / /
brtan par bya zhing skom med bya / /
gang phyir dmu rdzing thams cad ni / /
nad sogs pa las byung bas na / /
de phyir rlung sogs bsal ba yi / /
gso ba kun la bsngags pa yin / /
nad kyis lto ba gang 'gyur pas / /
me drod 'bri bar gyur pa yin / /
de bas nang na drod skyed pa'i / /
rtsa ba lnga bcas nyung ba dang / /
lan tshwa snum dang kha ba nyung / /
'ju sla'i kha zas sbyin par bya / /
ba gcin dang ni sbangs pa yi / /
drug cu pa yi 'bras dag las / /
thug pa 'o thug btsos nas ni / /
ci 'dod par ni sbyin par bya / /
dmu rdzing skyon ni sbyang ba'i phyir / /
de rjes bu ram shing khu blud / /
de ni rlung mkhris bad kan rnams / /
rang rang gnas su 'gro bar 'gyur / /
shin tu tsha ba'i chu lan tshwa / /
rtsub cing bshang sri grang zhing lci / /
bu ram til g.yos tshod ma dang / /
chu 'thung lus ni 'khru ba dang / /
rtsol drags lam dub nyin mo gnyid / /
bzhon pas 'gro ba spang bar bya / /
shin tu ska sla min zhing mngar / /
dar ba skom du blud pa bsngags / /
rlung la rgyam tsha pi pi ling / /
mkhris par kar tsha ba gsum / /
bad kan las gyur la la phud / /
rgyam tsha zi ra sbrang rtsi dang / /
tsha ba gsum dang ldan pa sbyin / /
'dus pa las gyur sbrang rtsi dang / /
shu dag til mar bca' sga dang / /
shu ti ru rta lce myang tsha / /
mcher pa rgyun 'gags dmu rdzing la / /
tsha ba gsum dang la la phud / /
rgyam tsha go snyod spa 'bras bcas / /
rgyu rdol sbrang rtsi pi pi ling / /
tsha ba gsum dang ldan pa blud / /
chu yi dmu rdzing can la ni / /
tsha ba gsum bcas blud na phan / /
rlung dang bad kan gyis gzir zhing / /
lus lci lto sbos yi ga 'chus / /
tshad 'khru me drod nyams pa la / /
dar ba bdud rtsi lta bu yin / /
sbyor ba kun gyi rjes la ni / /
'o ma nye bar sbyar bya ste / /
lus zungs thams cad brtan byed cing / /
stobs bskyed nad ni lhag lus sel / /
sman gyis nyams smad gyur lus la / /
'o ma bdud rtsi lta bu yin / /
yan lag brgyad pa'i snying po bsdus pa las /
gso ba'i gnas kyi le'u bco lnga pa'o // //
de nas skya rbab kyi nad gso ba'i le'u bshad par bya'o / /
skya rbab nad la dang por ni / /
dge ba chen po'i sman mar ram / /
ba yi lnga dang tig ta che'am / /
dong ga sogs bskol sman mar blud / /
se'u 'bru phul gang 'u su phyed / /
tsi tra ka dang bca' sga las / /
srang re pi pi ling srang phyed / /
lde gur byas pa mar srang ni / /
nyi shu chu bre bzhi nang bskol / /
skya rbab snying nad gzhang 'brum skran / /
mcher rlung bad kan gyis nyen sel / /
drod skyed lud pa dbugs mi bde / /
sel zhing dbugs 'khyil bder 'byung byed / /
bu btsas dka' dang mo gsham la / /
'di ni mchog tu bsngags pa yin / /
snum byas skyug sman rnon po gtang / /
slar yang snum bcas bkru sman ni / /
'o ma gcin sbyar btang ba'am / /
mkhur bkang lan mang byas pas sbyang / /
dan da'i 'bras bu'i khu ba dro / /
tang pal yang na rgun 'bru ni / /
srang brgyad zhag gcig spangs mnyes pa / /
de 'thungs skya rbab nad sel to / /
a ru ra btags ba gcin sbyar / /
yang na de bskol 'bras bu gsum / /
khron bu ma sha dur byid dang / /
thang shing bca' sga'i lde gu ni / /
ba gcin srang brgyad sbyar ba'am / /
ba gcig lhan cig bskol ba blud / /
de dag nyid ni mar bskol ba / /
blud na'ang nad ni sel bar byed / /
yang na lcags phye ba gcin nam / /
'o ma zhag bdun bzhag pa blud / /
zhu nas kha zas 'o ma'am / /
sha khu mngar po sbyin par bya / /
stod smad sbyangs nas a ru ra / /
sbrang rtsi mar sbyar lde gu sbyin / /
bi sha la dang pu tse shel / /
gla sgang ru rta thang shing dang / /
dug mo nyung ni zho gnyis gnyis / /
mur ba srang phyed bong nga ni / /
zho gcig de yi phyer btags chu / /
dro 'jam sbyar blud sbrang rtsi sbyin / /
skya rbab rims dang khong tsha dang / /
lud pa dbugs mi bde skran sbos / /
yi ga 'chus dang ma zhu rlung / /
khrag mkhris des ni sel bar byed / /
sle tres dang ni ba sha ka /
'bras bu gsum dang pu tse shel / /
tig ta nim pa rtsa mkhris rnams / /
bskol te bsgrangs par sbrang rtsi ni / /
btab pa blud na skya rbab dang / /
mig ser khrag mkhris 'joms par byed / /
tsha ba gsum dang tsi tra ka /
'bras bu gsum dang byi dang ga /
ga dur dang mnyam lcags kyi phye / /
mar dang sbrang rtsi dar ba'am / /
chu dron 'o mar sbyar blud na / /
mig ser skya rbab snying nad dang / /
mdze dang gzhang 'brum nad rnams sel / /
dong gra lcags phye til dang ni / /
bu ram cha mnyam pa yi tshad / /
pi pi ling ni nyis 'gyur gzhug /
ri lu skya rbab can la sbyin / /
ta bya skyer pa'i shun pa dang / /
dbyi mong pi pi ling rtsa ba / /
thang shing rtsa ba gsum stsogs dgu / /
phye mar btags pa nyis 'gyur gyi / /
man du ra'i phye dngul rdo 'dra / /
de dag gi ni brgyad 'gyur gyi / /
ba gcin nang du so sor bskol / /
ri lur bya bar bzod pa dang / /
gcig tu bsres te ri lur bya / /
'di ni ma du ra'i ri lu / /
de zos dar ba 'thungs na ni / /
skya rbab can la srog ster ro / /
mdze dang ma zhu 'or nad dang / /
brla rengs yi ga 'chus pa dang / /
gzhang 'brum mig ser gcin snyi dang / /
mtsher pa'i nad rnams zhi bar byed / /
ta bya brag zhun rdul lcags kyi / /
dri ma sna re srang lnga lnga / /
tsi tra ka dang 'bras bu gsum / /
tsha ba gsum dang bye dang ba / /
srang re kha ra srang brgyad sbyar / /
phye ma sbrang rtsis sbrus pa yis / /
skya rbab dug dang lud pa lu / /
gcong chen mi bzad rims dang ni / /
mdze dang ma zhu gcin sri dang / /
skran dbugs mi bde yi ga 'chus / /
khyad par du ni brjed byed dang / /
mig ser gzhang 'brum nad rnams 'joms / /
dug mo nyung dang 'bras bu gsum / /
nim pa gla sgang pa to la / /
dong gra bskol ba'i khu bar ni / /
brag zhun srang brgyad zhag bcur ram / /
nyi shu'am sum cu'i bar du sbangs / /
ka ra dkar po de mnyam dang / /
smig rkang dang ni pi pi ling / /
kar ka ta sring skyu ru ra / /
srang re'i tshad du byas pa dang / /
kaN+Da ka ri'i rtsa 'bras bu / /
srang gcig tshad du byas pa dang / /
dri sna gsum ni zho gnyis gnyis / /
sbrang rtsi srang gsum byas pa dang / /
ri lu zho gnyis tshad byas zos / /
se 'bru'i khu ba 'o ma dang / /
bya yi sha khu chu dron dang / /
a sa ba dang chang rnying dang / /
de ni zos rjes blud pa'am / /
zas sngon zas kyi rjes blud na / /
skya rbab mdze dang rims mcher pa / /
mgo 'khor gzhang 'brum mtshan bar rdol / /
rnag dang snying nad khu ba'i nad / /
gcin nad drod nyams sel byed cing / /
skem dang sbyar dug dmu rdzing dang / /
lud pa khrag mkhris gsar pa dang / /
'or nad skran dang lkog ma'i nad / /
rgyu rlugs mgo 'khor bcas pa yi / /
nad kun sel zhing dge ba yin / /
rgun 'bru pi pi ling bre re / /
khar srang ni lnga bcu dang / /
shing mngar bca' sga smig rkang dag /
srang ni gnyis gnyis phye mar byas / /
skyu ru ra khu bre bcu drug /
nang gzhug lde gu bzhin du bskal / /
bsgrangs par sbrang rtsi bre gang gzhug /
de las zho gnyis tshad zos na / /
gzugs 'khums skya rbab nad dang ni / /
mig ser gyi ni nad 'joms so / /
rtsa ba lnga pa chung ngu'i chu / /
rgun 'bru skyu ru ra'i khu ba / /
bza' dang btung bar sbyar ba ni / /
skya rbab mig ser nad sel to / /
de ltar skya rbab nad la ni / /
spyi yi sman ni bstan pa yin / /
mkhas pas nad dmigs so so yi / /
stobs dbang las kyang sbyar bar bya / /
rlung gyur phal cher snum chos bya / /
mkhris par kha dang bsil ba gtang / /
bad kan las gyur rtsub tsha dro / /
'dus par 'dren mar sbyar bar bya / /
sa zos las gyur sbyang ba ni / /
rnon pos lus las bsal bar bya / /
de 'og lto sbyang stobs bskyed phyir / /
de la zhun mar sbyin par bya / /
tsha ba gsum dang bil ba dang / /
ser po gnyis dang 'bras bu gsum / /
ba spru ba gnyis gla sgang dang / /
lcags phye ba ta byi dang ga /
thang shing breSh+tsi ka li dang / /
ga bra'i rtsa ba 'o ma mar / /
bskol ba 'thungs na sa zhag zos / /
las gyur nad ni thams cad sel / /
de bzhin nA ga ge sar dang / /
shing mngar ku sha pi pi ling / /
'o mar bskol ba blud na phan / /
de la sred par gyur na ni / /
byi dang ga dang pa ta dang / /
nim pa bskol ba'i khu ba'am / /
mur ba dang bsres sa zhag dag /
sred pa dgag phyir sbyin par bya / /
sa zhag bye brag tha dad nad / /
rjes su mthun pa'i sman sbyin bya / /
mig ser la ni mkhris 'joms sman / /
skya rbab gnod pa med pa sbyin / /
a ru ra ni brgya'i khu bar / /
a ru ra rdog lnga bcu'i phyed / /
mar ni bre gang nang du bskol / /
skran dang mig ser skya rbab 'joms / /
dong ga bur shing khu ba'am / /
bi da ri dang skyu ru ra'i / /
khu ba tsha ba gsum bcas la / /
srang gcig blud na mig ser 'joms / /
dan+da bu ram nyis 'gyur gyi / /
lde gu chu srang sbyar ba blud / /
dur byid phye ma sbrang rtsir bcas / /
'bras bu gsum gyi khu ba blud / /
'bras bu gsum mam sle tres sam / /
skyer pa'am nim pa'i khu ba dag /
sbrang rtsir sbyar ba nang re ni / /
mig ser gyis ni nyen la blud / /
skyer pa yug snam skyu ru ra / /
mig ser sel ba'i mig sman yin / /
mig ser can gang dri ma ni / /
til btags lta bur byung gyur na / /
bad kan lam bkag de la ni / /
bad kan mkhris pa sel bas gso / /
rtsub grang lci dang mngar ba dang / /
drag shul rlung ni 'gags pa yis / /
rlung dang bad kan gcig gyur pa / /
mkhris pa phyir 'byin de yi tshe / /
mig dang pags pa ser ba dang / /
phyis skya bar gyur pa dang / /
bshang 'gags rgyu ma 'khrugs pa dang / /
snying ga lci ba nyid 'gyur la / /
mkhris pa'i yan lag la brten pa / /
rid cing drod chung rtsib logs gzer / /
skyigs bu lud pa yi ga 'chus / /
rims 'debs rim gyis 'byung bar 'gyur / /
de la rma bya'am khyim bya dang / /
sreg pa'i sha khu'am la phug ni / /
skam sa'i khu ba'am rgya sran khu / /
rtsub kha skyur bar sbyar ba sbyin / /
rab tsha skyur dang rno ba dang / /
lan tshwa shin tu dro ba'ang bsngags / /
kha lung khu ba tsha ba gsum / /
sbyar ba'i lde gu'ang sbyin par bya / /
des ni mkhris pa rang gnas su / /
'jug cing bshang mdog tha mal 'gyur / /
rgyu ma 'khrugs sogs bla brnan bcas / /
rlung yang rab tu zhi bar 'gyur / /
'di yis bla brnan zhi nas ni / /
mig ser gso ba'i cho ga bya / /
mig ser khong du zhen pa na / /
brag zhun ba gcin dang sbyar ba / /
gser gyi dri ma'am ta bya ni / /
ba gcin sbyar ba zla gcig blud / /
ha lis ka sle tres khu / /
'o ma ma he'i mar bskol ba'i / /
skyu ru ra yi khu ba dang / /
dur byid sbyar ba'i bkru sman blud / /
'khrus nas kha zas mngar bag ni / /
rlung 'joms mkhris pa 'joms pa sbyin / /
sngar bshad rgun 'bru lde gu dang / /
mngar ba'i sman mar zhun mar sbyin / /
'o ma mas gtong sman dang ni / /
'jam rtsir bcas pa bsten par bya / /
me drod bskyed par bya ba'i phyir / /
rgun chang chang rnying sbyin bya zhing / /
lud pa'i skabs bshad a ru ra'i / /
shing mngar ra dar ba pi pi ling / /
'o mar bcas pas nad dmigs dang / /
me drod ji bzhin sbyin par bya / /
mkhas pas 'or nad skabs bshad pa'i / /
gso ba skya rbab la yang sbyar / /
yan lag brgyad pa'i snying po bsdus pa las / /
gso ba'i gnas kyi le'u bcu drug pa'o // //
de nas 'or nad gso ba bshad par bya'o / /
'or nad yan lag kun zhugs shing / /
nad skyes ma smin la dang por / /
smyung byas kha zas yang ba bza' / /
bong nga thang shing byi dang ga /
dug mo nyung dang na le sham / /
bskol ba'i chu dron blud par bya / /
yang na a ru ra bca' sga / /
thang shing ba spru bskol ba'am / /
lcags phye dgu par bcas pa blud / /
'or nad shas cher a ru ra / /
ba gcin bcas pa sbyang phyir blud / /
'bras bu gsum bskol pu tse shel / /
dur byid lcags phye tsha gsum bcas / /
yang na de bzhin gu gul lam / /
brag zhun dang ni sbyar ba blud / /
me drod chung zhing ma smin la / /
lci zhing rtug 'gags yang na 'khru / /
tsha ba gsum dang rtsab ru tsha / /
sbrang rtsi dar bar sbyar ba'am / /
a ru ra dang bu ram bcas / /
bu ram bca' sgar sbyar ba'am / /
zos rjes dar ba blud par bya / /
sge'u gsher bu ram cha mnyam pa / /
srang phyed tshad kyis bskyed nas ni / /
che tshad srang lnga'i bar du ni / /
zla gcig za zhing yu sha dang / /
'o ma sha khu bcas zos na / /
'or nad dmu rdzing skran gzhang 'brum / /
gcin dang dbugs mi bde cham pa / /
sgyid snyom ma zhu mig ser dang / /
lus skem gdon gyi nad rnams dang / /
lud pa bad kan sbyor 'dis sel / /
sge'u gsher dong gra lde gu'i khu ba dang / /
'o ma dag dang mar ni bskol blud na / /
'or nad sbrid pa dmu rdzing me drod nyams / /
nad kyis zil non na yang nad med 'gyur / /
ma zhu med cing phyi sa 'gags / /
'or nad kyis gzir tsha ba gsum / /
dur byid dan da kru trug tres / /
bskol ba'i 'o ma blud par bya / /
ma he'am yang na ba gcin nam / /
'o ma btung zhing de dang bza' / /
zhag bdun yang na zla gcig par / /
rnga mo'i 'o ma blud pas gso / /
ti mu sa dang nas tshig thal / /
la la phud dang tsha ba lnga / /
na le sham dang se 'bru dang / /
pa ta 'u su star bu dang / /
bil ba gzhon nu zho gnyis gnyis / /
chu bre bzhi bskol mar bre gang / /
bskol ba blud na 'or nad dang / /
gzhang 'brum skran dang za khu 'joms / /
zho dang tsi tra ka bsres las / /
byung ba'i mar ni dar bar bcas / /
tsi tra ka btab bskol ba ni / /
yon tan gong ma mtshungs pa yin / /
thang la 'bar dang tig ta che / /
dge ba'am a ru ra'i sman mar / /
dus shes pa yis sbyin par bya / /
rtsa ba bcu pa'i khu ba ni / /
bre bzhir a ru ra brgya bskol / /
der ni bu ram srang brgya gzhug /
tsha ba gsum dang dri sna gsum / /
nas tshig 'khus thal cung zad btab / /
bsgrangs nas sbrang rtsi bre phyed gzhug /
de byin nas ni 'or nad dang / /
rims skran gcin nad lus skem pa / /
ma zhu khrag mkhris rlung dang ni / /
sgregs skyur kha dog mi sdug dang / /
gcin nad rlung gi khu chu'i nad / /
dbugs mi bde dang yi ga 'chus / /
mcher pa'i nad dang sbyar ba'i dug /
dmu rdzing gi ni nad rnams sel / /
nas dang sA lu 'bras rnying zas / /
rtsa ba bcu ba'i chu dang bskol / /
lan tshwa nyung zhing snum shas chung / /
byin na 'or nad sel bar byed / /
rgya sran mung+ga'i khu ba ni / /
thal sman rtsa ba gsum dang ldan / /
de bzhin skam sa'i sha rus sbal / /
skyin gor byi dur sha khu sbyin / /
btung ba dar ba gsar pa dang / /
chang ni sman dang bcas pa blud / /
zi ra zur pa dzi ban ti / /
ma nu tsi tra ka ra dang / /
ya bak+Sha ra bil ba'i rkang / /
da trig zho re'i tshad du byas / /
mar dang til mar nang du brngos / /
byin na 'or nad skran gzhang 'brum / /
tshang 'khru dang ni snying gi nad / /
me drod chung dang gcin nad sel / /
tsha ba lnga dang sbyar ba yi / /
thug pa'ang yon tan de dang 'dra / /
rdo dreg ru rta ston ne ya / /
ha re Nu ka a ru ra / /
shri be ta ka shug pa dang / /
chu srin sder mo pri yang ku / /
pri ka thang shing spang spos dang / /
pi pi ling dang dbyi mo dang / /
ku nan na ta bya ma ka /
ma li ka dang dri sna bzhi / /
bal bu'i lo ma gla sgang dang / /
gan+d+ha pa la sha la ni / /
bsku ba'i til mar dag dang ni / /
khrus kyi chu dang lde gu bya / /
nim pa arga ba spru ba / /
nag tam la'i chus khrus bya / /
yan lag phyogs gcig skrangs pa la / /
ka ra bIr ba spu ba / /
ki shu ka dang pi la sha /
'bras bu gsum dang seng phrom dang / /
na li ka dang thang shing dang / /
spang spos ko sha ta ki dang / /
bong nga ta la'i lo ma dang / /
dza yan ti dang 'ol ma se / /
ka ka dang ni sa le shing / /
pri sha kar+Ni byi mo dang / /
ri ti bri ti glang po'i sna / /
lde gu dro 'jam bskus pas phan / /
de nas rlung gyur 'or nad la / /
zla phyed bar du dur byid dam / /
yang na e raN+Da mar blud / /
rlung gi rtug 'gags la de nyid / /
zas kyi sngon du 'o ma 'am / /
sha khu blud cing rlung 'joms pa'i / /
sman gyi dugs dang bsku ba bya / /
phyogs gcig skrangs la kha lud dang / /
ag+ni man+tha spang spos dang / /
bca' sga thang shing lde gu bsku / /
mkhris gyur tig ta'i sman mar dang / /
n+ya gro d+ha sogs bskol ba blud / /
skom dad che dang rmongs bag tsha / /
'o ma bsku byug bsil ba bya / /
pa to la rtsa kyi lce ba / /
shing mngar thang shing pu tse shel / /
skyer pa tsan+dan a ru ra / /
da na lcang ma bi la sha /
pi pi ling dang mar bskol blud / /
khong tsha mgo 'khor skom dad che / /
'dus pa'i nad dang me dbal skrang / /
lus tsha rims dang bcas pa sel / /
bad kan las gyur dong gra sogs / /
til mar dang ni bskol ba blud / /
rgyun srang 'gags shing me drod nyams / /
rmongs bag yi ga 'chus pa la / /
thal sman chang rnying mnan chang dang / /
ba gcin dar bar bcas pa blud / /
pi pi ling dang 'ba' cha rnying / /
shi kru'i shun pa zur pa dang / /
ba gcin lde gu dro 'jam sbyar / /
bsku dang dril ba'i las la sbyar / /
ru rta ag+ni man+tha dang / /
rgya sran dong ga tsi tra ka /
ba gcin chu bskol bas khrus bya / /
tsa rong a ka ru yis byug /
na ga ba ra sa ral / /
a za sring gi am pa ta / /
a za gan+d+ha zhes bya dang / /
a shwa gan+d+ha'i lde gu ni / /
yan lag phyogs gcig skrangs la phan / /
nad gzhi ji bzhin yan lag ni / /
nye ba'i phyogs nas gtar ga bya / /
'dres pa'i nad la nad gzhi ni / /
shas che'i dbang du gso ba bya / /
go snyod pa ta gla sgang dang / /
kaN+Da ka ri tsha ba lnga / /
skyer pa chu dron sbyar blud pa / /
rtsa mkhris bca' sga chu dron blud / /
nad gzhi gsum gyi 'or nad ni / /
yun rings lon zhing tshabs chen sel / /
sle tres dang ni a ru ra / /
thang shing gu gul ba spru ba / /
ba gcin sbyar blud dmu rdzing dang / /
mdze dang skya rbab srin bu'i nad / /
gcin nad bad kan za khu dang / /
rlung ni stod du 'byams pa sel / /
de ltar rang rang nad kyi dbang byas bshad / /
snad pa las byung ba la khrag dbyung zhing / /
bsil sman mar khu byugs shing blugs par bya / /
dug skyes skrang la dug sel sbyor ba bya / /
grong dang rlan can chur gnas sha rid rlon / /
tshod skam til gyi zas dang bu ram can / /
phyer btags zas dang zho dang lan tshwa dang / /
kha zas rul bag chang skyur yos sha skam / /
'dres pa'i zas dang lci dang ma goms za / /
tsha ba bskyed dang nyin par gnyid log dang / /
mtshan mo gnyid ma log dang nyal po rnams / /
'or nad can gyis de dag thams cad spang / /
yan lag brgyad pa'i snying po bsdus pa las / /
gso ba'i gnas kyi le'u bcu bdun pa'o // //
de nas me dbal gso ba bshad par bya'o / /
med bal nad la thog ma nyid / /
smyung ba dang ni rtsub chos dang / /
khrag dbyung skyug sman bkru sman gtang / /
snum chos spyad par mi bya'o / /
po son cha dang dug mo nyung / /
shing mngar bcas pa'am pa to la / /
nim pa'i lo ma pi pi ling / /
skyug sman btang na me dbal 'joms / /
kyi lce ba yi khu ba'am / /
rgun 'bru 'bras bu gsum yang rung / /
dur byid phye ma btab pa'am / /
'o ma mar sbyar bkru sman ni / /
khong ni zhen pa'i nad la ni / /
khyad par du ni sbyang ba gtang / /
sbyang min nad tshabs chung ba la / /
zhi sman tsan+dan ut+pal gtang / /
gla sgang nim pa pa to la / /
pa to la sogs nyid dag gam / /
thal tres gla sgang skyu ru ra / /
pu shel tse ni chu bskol blud / /
me dbal skom dad can la ni / /
byi tsher ba dang par ba ta / /
sle tres bca' sga bskol ba ni / /
khu ba bsgrangs par blud par bya / /
skyer pa sran chung pu tse shel / /
pa to la dang 'bras bu gsum / /
nim pa shing mngar gyi lce ba / /
bskol ba mar dang bcas pa blud / /
yan lag nad zhugs nad khrag nyid / /
thog ma nyid du khrag dbyung bya / /
pags pa sha dang rgyus pa 'drul / /
khrag rul ba las byung ba yin / /
smin zhing bad kan zad pa dang / /
rlung dang mkhris pa shas che la / /
tig ta tig ta chen po'i mar / /
kyi lce ba bskol mar phan no / /
khrag dbyung khong pa dag gyur nas / /
nad ni sha lpags la gnas na / /
phyi rol na[+]sa ni byug stsogs kyis / /
'phral du me dbal zhi bar 'gyur / /
rlung gyur shu ti gla sgang dang / /
'o ma 'u su pa ra hi / /
a ta ka la pi pi ling / /
thang shing sha kru ru rta yi / /
lde gu byug pa byas na phan / /
mkhris pa n+ya gro d+ha sogs sde / /
de bzhin pad+ma ut+pal sogs / /
n+ya gro d+ha'i rtsa gzhon nu dang / /
chu shing nang gi lo mar bcas / /
pad+ma'i rtsa ba lde gu dang / /
lan brgya bkrus pa'i mar gyis byug /
pad+ma can gyi 'dam bsil ba'am / /
mu tig btags par gyur pa la / /
dung ngam byu ru nya phyis sam / /
yug snam mar dang bcas pa byug /
bad kan las gyur 'bras bu gsum / /
shug pa btsod dang pu tse shel / /
ka ra bI ra 'dam bu'i rtsa / /
a nan ta yi lde gu bsku / /
da ba lo ma bdun pa dang / /
seng ldeng thang shing bkru sman dang / /
gla sgang dong grar bcas pa'am / /
ba ra Na stsogs lde gu bsku / /
dong ga yi ni lo ma dang / /
sle sman ta ka'i shun lpags dang / /
in+d+ra ba ru na'i lo ma / /
shri sha 'ol ma se me tog //
chu blugs rma bsku sman mar dang / /
lde gu'i phye ma ji bzhin du / /
sman ni 'di dag nyid kyis bya / /
rlung rgyas mar ni shas cher bya / /
bad kan gnas shes ma smin la / /
dro dang rtsub pa shas cher sbyar / /
de bzhin mkhris pa'i gnas zhugs la / /
khrag mkhris lan mar ldan bya / /
shin tu bsil zhing srab pa dang / /
gos srab nang du bzhag pa ni / /
nus pa chung ba yang dang yang / /
gzhan dang gzhan ni sbyar bar bya / /
'dres pa'i nad la las 'di ni / /
'dren mar bya ba bsngags pa yin / /
me ltar tsha lan brgyar ni / /
bkrus pa'i mar gsar 'ba' zhig phan / /
mar gyi nying khu blugs pa'am / /
shing mngar bskol ba'i chu grang ngam / /
ut+pal pad+ma kha ra'i chu / /
'o ma bu ram shing khu blugs / /
btung ba bsku dang blugs pa dang / /
tig ta chen po'i sman mar phan / /
rmen bu khrag mkhris sel ba yi / /
gso ba ci rigs legs byas la / /
rlung dang bad kan 'joms par byed / /
glan dang dkri ba la sogs phan / /
rmen bu me dbal gzer bcas la / /
til mar rtsa ba bcu dang bskol / /
ba gcin dron mo chu dron blugs / /
yang na shi kru'i lde gu 'am / /
nag ta ma la'i shun pa'am / /
la phug skam po ba ru ra'i / /
lde gu dro 'jam bsku pa phan / /
dan da shing tsha tsi tra ka /
arka snu ha'i 'o ma dang / /
bu ram go bye rus nag mtshur / /
lde gus rdo yang 'bigs byed na / /
bad kan las gyur rmen bu'i nad / /
phyi rol gnas pa smos ci dgos / /
yun ring gnas pa'i rmen bu la / /
la phug rgya sran ku lang+tha'i / /
khu ba thal sman se 'brur bcas / /
gro yi zan dang nas kyi zan / /
rgun chang sbrang rtsi bu ram chang / /
kha ra chang gi dngas mar bcas / /
kha lud khu bar bcas pa dang / /
'bras bu gsum gyi sbyor lde gu / /
pi pi ling dang sbrang rtsir bcas / /
thang shing dang ni sle tres dang / /
brag zhun gyi ni sbyor ba dang / /
gla sgang go bye'i sbyor ba'am / /
sbrang rtsi yi ni sbyor ba dang / /
mgo bkru sman dud rngub pa dang / /
sngar bshad skran ni bshig pa dang / /
lcags gser lan tshwa bsregs pa dang / /
rdo bas btsir bar bya ba yin / /
sman 'di yis ni 'jig par byed / /
sbyor ba sna tshogs de dag ni / /
byas kyang zhi bar ma gyur cing / /
shin tu sra bar gnas gyur la / /
nad stobs che bar gyur pa ni / /
de 'og 'di la thal sman nam / /
lde gu 'am gser gyis bsregs na phan / /
smin par byed pa brnags byas la / /
dbral nas de nas dbyung bar bya / /
'di la khrag ni brnag 'dod pa / /
yang dang yang du gdon par bya / /
khrag bsal 'og tu slar yang ni / /
rlung dang bad kan sel sman gtang / /
tsha zhing smin pas brnags gyur la / /
phyi nang rma ltar gso bar bya / /
skyer pa srin sman kam bi l+ya / /
bskol ba'i til mar rma la phan / /
bad kan mkhris pa shas che la / /
dUr ba'i khu ba mar bskol phan / /
gso ba'i nad kun phyogs dang steng / /
khrag byung ba ni phyogs gcig yin / /
me dbal de ni khrag mkhris dang / /
ma 'dres pa las byung mi 'gyur / /
'di yi rten ni khrag nyid yin / /
de bas khrag ni mang du dbri / /
nad gzhi mang po me dbal la / /
bkru sman ma gyur mar mi sbyin / /
de yis nad ni sra gyur pas / /
pags pa khrag dang sha 'tshed byed / /
yan lag brgyad pa'i snying po bsdus pa las / /
gso ba'i gnas kyi le'u bcwa brgyad pa'o // //
de nas mdze nad gso ba'i le'u bshad par bya'o / /
mdze nad kun la thog ma nyid / /
snum blud pas ni gso bar bya / /
de la rlung shas che ba la / /
rtsa ba bcu pa sle tres dang / /
sha rang ka ta e raN+Da / /
mi sha sring gi mar ram ni / /
til mar bskol te blud pa phan / /
nim pa pa to pu tse shel / /
skyer pa pha ta byi tsher pa / /
par pa ta dang kyi lce ba / /
srang re chu bre brgyad kyi ni / /
nang bskol brgyad cha lus pa ru / /
gla sgang rtsa mkhris kyi lce ba / /
dug mo nyung dang pi pi ling / /
tsan+dan zho ni gnyis gnyis dang / /
zhun mar srang ni bcu gnyis bskol / /
tig ta'i sman mar de 'thungs na / /
mkhris pa mdze dang me dbal dang / /
'brum phran lus tsha skom dad che / /
mgo 'khor g.yan pa skya rbab 'bras / /
rma 'grams 'bras kyi phreng ba dang / /
thor bu khong 'bras skran dang ni / /
zad byed smyo byed myos pa dang / /
snying nad rab rib ngo khabs dang / /
sha bkra mig ser pho ba'i nad / /
mtshan par rdol dang brjed byed dang / /
dmu rdzing zla mtshan mi chod dang / /
sbyar dug gzhang 'brum khrag mkhris sel / /
gzhan yang mkhris pa las gyur nad / /
shin tu gso dka' rnams la phan / /
lo ma bdun pa par pa ta / /
dong ga shu dag pu tse shel / /
shug pa pa ta 'bras bu gsum / /
ser po gnyis dang thal tres gnyis / /
nim pa tsan+dan pi pi ling / /
shing mngar sle tres bi sha la / /
dug mo nyung dang pu shel tse / /
rtsa mkhris mur ba ba sha ka /
nye'u shing pu sha pa to la / /
gla sgang byi tsher kyi lce ba / /
skyu ru ra khu nyis 'gyur dang / /
de rnams mar gyi brgyad 'gyur chu / /
bskol ba tig ta chen po ste / /
yon tan yang ni sngar bas lhag /
bad kan las gyur nim pa dang / /
lo ma bdun pa tsi tra ka /
ru rta dong gra tsha ba gsum / /
sa la pi la ya'i mar blud / /
kun la go bye'i mar ram ni / /
yungs kar dUr ba ra'i mar blud / /
byi dang ga dang a ru ra / /
go bye'i lde gu mar bskol blud / /
dong ga'i rtsa ba dag dang mar / /
lan brgya'i bar bskol mar yang blud / /
seng ldeng bskol ba'i chu bsten na / /
mdze nad myur du sel bar byed / /
'di dag nyid kyis ci rigs par / /
snum chos bsku ba byas pa'ang phan / /
snum gyis zhen la me dbal ni / /
skabs su bshad pa'i sman sbyar gtang / /
dpral ba lag pa rkang pa las / /
'di la gtar ga'ang gdab par bya / /
mdze nad tshabs chung zhal zhal gdab / /
rwa sogs kyis kyang khrag dbyung bya / /
mdze nad 'joms pa'i snum gyis ni / /
'di la bar bar brta bar bya / /
khrag phyung bkru sman gyis sbyang bya / /
lto stong gyur pa mdze can la / /
ci nas rlung gis 'di yi ni / /
lus mi 'jig pa de ltar bya / /
nim pa sle tres ba sha ka /
'bras bu gsum dang pa to la / /
kaN+Da ka ri ka rany+dza / /
lde gu chu dang mar bskol ba / /
sman mar rdo rje can zhes bya / /
des ni me dbal mig ser rims / /
khrag nad lud pa mdze nad 'joms / /
'bras bu gsum dang tsha ba gsum / /
dur byid kaN+Da ka ri gnyis / /
dan da dong ga pu tse shel / /
shu dag bong nga tsi tra ka /
pa tar bcas pa zho gnyis gnyis / /
snu ha'i 'o ma srang gcig dang / /
bre gang mar bskol lto sra ba'i / /
snum chos bkru sman dag tu sbyar / /
mdze dang sha bkra mdzer pa dang / /
rgyu rlugs rde'u 'gags skran 'joms byed / /
'di ni rdo rje chen por bshad / /
dan da bre bzhi chu bre ni / /
bcu drug bskol te de mar bskol / /
ko sha ta ki srang gcig gdab / /
de blud steng 'og sbyong byed yin / /
a bar da ka srang brgyad cu / /
bre bcu drug bskol brgyad cha lus / /
khu ba de ni de'i rtsa ba / /
mar ni bre gang bskol bar bya / /
blud na de bzhin zhag gcig gis / /
bar du chod de legs zhu nas / /
khre rgod rang skyur bskol ba blud / /
mdze nad sha bkra 'bras kyi phreng / /
sel zhing bu mang dran 'dzin 'gyur / /
nI li ti ka'i tshil sbrang rtsi / /
dzA ti'i khu ba mar bcas pa'am / /
seng ldeng a sa na'i chur bcas / /
dbang po bsdams brtan mdze nad 'joms / /
sA lu nas dang gro dang ni / /
ci tse khre dang mung+ga dang / /
sran chung dang ni tu ka ri'i / /
tshod ma kha bo skam sa'i sha /
'bras bu gsum dang pa to la / /
seng ldeng nim pa go bye sbyar / /
chang ni sman dang sbyar ba'am / /
dar ba so ma ra dzar bcas / /
bza' dang btung ba mdze la phan / /
skyur tsha lan tshwa can rnams gnod / /
zho dang 'o ma rlan can sha /
bu ram ma sha til mar spang / /
pa to la'i rtsa 'bras bu gsum / /
bi sha la ni re re ni / /
cha gsum gyis dbri zho phyed gsum / /
kyi lce ba dang pu tse shel / /
zho phyed dong gra bzhi char bcas / /
de ltar srang gcig brdungs pa dag /
bskol ba'i chu ni 'thungs gyur na / /
nad kyi tshogs ni sbyong bar byed / /
sman de zhu nas skam sa yi / /
ri dwags bya yi sha khu dang / /
'bras rnying chan dang sbyar ba bza' / /
sbyor 'di zhag drug bsten na ni / /
mdze nad kun dang skrangs pa'i nad / /
pho ba'i nad dang gcin sri dang / /
gzugs 'khums gso dka'i nad rnams dang / /
snying nad chu sor gzer rims sel / /
byi dang ga yi snying po dang / /
a ru ra dang skyu ru ra / /
srang re dan da srang gsum dang / /
bu ram srang ni bcu gnyis dag /
ri lur byas 'di byin gyur na / /
mdze dang sha bkra dbugs mi bde / /
lud pa dmu rdzing gzhang 'brum dang / /
gcin nad mcher pa rmen bu'i nad / /
thor bu srin nad skran rnams 'joms / /
grub pa'i sbyor 'di gnod sbyin ni / /
nor bu bzang pos dge slong zhig /
srog 'dor nyid la bshad ces grags / /
tig ta nim pa 'bras bu gsum / /
shug pa bong nga pi pi ling / /
mur ba dang ni pa to la / /
ser po rnam gnyis pu tse shel / /
shu dag in+d+ra ba ru ni / /
dug mo nyung bcas cha mnyam pa / /
dan da dur byid bram sha mi / /
phyi ma bzhin du nyis 'gyur bcas / /
phye ma sbrang rtsi mar sbyar zos / /
mdze dang za gu tshor ba chung / /
sel ba'i sman gyi mchog yin no / /
'bras bu gsum dang pi pi ling / /
byi dang ga dang sbrang rtsi ni / /
til mar mar sbyar lde gu'am / /
ka ka u dum bA ra dang / /
nim pa gla sgang byi dang ga /
tsha ba gsum gyi lde gu ni / /
dug mo nyung gi khu bar bcas / /
blud na lpags nad thams cad 'joms / /
dug mo nyung dang tsi tra ka /
nim pa thang shing seng ldeng dang / /
lo ma bdun pa a sa na / /
khu bskol mar dang a ru ra / /
sbrang rtsi ldan zos mdze nad 'joms / /
seng ldeng nim pa sle tres dang / /
pa to la dang byi tsher bskol / /
seng ldeng la sogs lnga pa ste / /
khyab 'jug gis ni lha min bzhin / /
mdze nad 'phral du 'joms par byed / /
skyer pa nim pa seng ldeng gi / /
shun lpags bskol bas mdze nad sel / /
skyer pa nim pa 'bras bu gsum / /
pa tol rtsa pu tse shel / /
shu dag btsod ni bskol ba yis / /
dam chos la brten 'khor ba ltar / /
khrag mkhris las gyur mdze nad gcod / /
sman 'di nyid dang ba yi mar / /
bskol bas rlung gyur mdze nad rnams / /
mchog tu sel bar byed pa yin / /
seng ldeng nim pa skyer pa dang / /
sle tres thang shing sna rer bskol / /
pa tha skyer pa tsi tra ka /
dan da dug nyung pu tse shel / /
ba gcin yang na chu dron bcas / /
zla ba gcig blud mdze nang dang / /
gzhang 'brum za khu skrang nad dang / /
skya rbab ma zhu srin nad 'joms / /
rgya skyegs dan ti 'bras bu gsum / /
mur ba pa tra tsi tra ka /
a pa marga byi dang ga /
lo ma bdun pa tsha ba gsum / /
btsod dang skyer pa ma sha ka /
nim pa thang shing rtsa ba lnga / /
gnyis po phye ma ba gcin sbyar / /
zla ba gcig 'thungs phan zas bza' / /
mdze yi nad kun 'joms par byed / /
skyer pa pi pi ling dong gra / /
byi dang ga dang ba to ri / /
tsi tra ka dang bya rnams / /
go rims bzhin du cha res bskyed / /
ba gcin sbyar ba'am ri lu ni / /
byin na mi bzad mdze yang 'joms / /
tsha ba gsum dang 'bras bu gsum / /
til dang go bye'i phye ma ni / /
mar dang sbrang rtsi kha rar sbyar / /
ri lu byas pa cha bdun pas / /
mdze yi nad rnams 'joms byed cing / /
bcud kyis len dang ro tsar 'gyur / /
so ma ra dza tsi tra ka /
skyer pa du ba ra'i rus pa / /
go bye srin sman 'bras bu gsum / /
bsten na mdze nad ma lus 'joms / /
so ma ra dza byi dang ga /
go bye tsi tra ba ra hi / /
a ru ra dang lang ga li / /
til nag po dang pi pi ling / /
bu ram dang ni ri lur bya / /
mdze yi nad rnams 'joms par byed / /
so ma ra dza pi pi ling / /
de yi rtsa ba byi dang ga'i / /
snying po lcags rkyag skyu ru ra / /
til mar lde gu mdze nad 'joms / /
a ru ra dang go bye til / /
bu ram ri lus mdze nad 'joms / /
so ma ra dza byi dang ga /
bu ram ri lu byas pa'ang phan / /
seng ldeng brag zhun byi dang ga /
sbrang rtsi mar dang ldan za zhing / /
phan dang ran par zos na ni / /
'brum phran sha bkra shu ba 'joms / /
kha ra lcags phye byi dang ga /
tsi tra ka dang skyu ru ra / /
pi pi ling gi lde gu yis / /
mdze nad shin tu gso dka' 'joms / /
gla sgang tsha gsum 'bras bu gsum / /
rtsa ba lnga gnyis thang shing btsod / /
nim pa shing tsha lo ma bdun / /
shing tsha tsi tra ka dang ni / /
mur ba bi sha li'i phye ma / /
nas phye dgu cha sbrang rtsi ni / /
cha gcig sbyar ba 'di rtag tu / /
'thungs na mdze nad 'joms byed cing / /
'or nad skya rbab sha bkra can / /
pho nad gzhang 'brum rgyu rlugs dang / /
mtshan bar rdol dang 'brum phran dang / /
g.yan pa shu ba'i nad rnams 'joms / /
tu pa ra yi rus pa'am / /
ga bya so ma ra dza dang / /
tsi tra ka'i rtsa brag zhun rnams / /
bcud len cho ga ltar bstan phan / /
de ltar nad bsal nang gi ni / /
nad sbyangs nad ni phyi rol gyi / /
pags par gnas na sman blugs phan / /
nad kyi dri ma ma dag pa / /
sman rnon byugs na mdze nad ni / /
bslangs pas slar ni 'phel bar 'gyur / /
gting zug sra zhing kor kor po'i / /
mdze la dugs bya snyi ba dang / /
'bur bar gyur nas mtshon gyis ni / /
zhal zhal btab cing byug par bya / /
gang zhig pags pa kun nyams shing / /
mtshon gyis btab tu mi rung ba / /
de la khrag ni phyung nas su / /
thal sman rnon po bsku bar bya / /
mdze nad rab sra rtsub pa dang / /
tshor ba med brtan yun ring lon / /
sngags bcas dug khu blud par bya / /
dug gi sman ni rjes su sbyar / /
mdze nad rengs zhing tshor ba med /
rdul mi 'byung zhing g.ya' ba la / /
lci skam rgya mtsho'i lbu ba'am / /
mtshon gyis bzhar la lde gu byug /
gla sgang dong gra 'bras bu gsum / /
po son cha dang ka rany+dza / /
lo ma bdun pa dug mo nyung / /
ru rta skyer pa pri yang ku / /
nyungs kar sbyor bas lus bkru zhing / /
lde gus slon sman bkru sman dang / /
bzhar zhing lus ni bskus gyur na / /
pags pa'i nad dang mdze nad dang / /
skrang dang skya rbab mdze nad 'joms / /
ka ra bI ra nim pa dang / /
dug mo nyung dang dong gra dang / /
tsi tra ka'i rtsa ba gcin bskol / /
bskus na mdze nad 'joms par byed / /
ka ra bI ra kar rtsa ba / /
dug mo nyung dang ka rany+dza'i / /
'bras bu skyer pa'i shun lpags ni / /
so man yi myu gu bcas / /
bskus na mdze 'joms grub pa yin / /
shri sha'i shun lpags ras bal gyi / /
me tog dong ga'i lo ma dang / /
mon sne'u dme ru bzhi po ni / /
btags pa'i lde gus mdze nad 'joms / /
nim pa ser po rnam gnyis dang / /
bye'u rug pa dang pa to la / /
ru rta a shwa gan+d+ha dang / /
thang shing shi kru nyungs kar dang / /
g.yer ma 'u su gla ba dang / /
tsa rong cha mnyam phye mar byas / /
dar bar sbyar ba'i til mar gyis / /
bskus pa'am lus byugs dril gyur na / /
mdze nad g.yan pa zlum por bcas / /
'brum phran skrangs pa'i nad rnams sel / /
gla sgang dngul rdo dang ni skyer pa dang / /
nag tshur kam bi l+ya dang ru rta dang / /
seng phrom mu zi pog dkar byi dang ga /
ldong ros ba bla ka ra bI ra'i shun / /
phye mar byas pa'i til mar gyis bskus pa'i / /
steng du phye ma'i don du 'di blugs na / /
shu ba g.yan pa 'brum bu phra mo dang / /
rkang shu la sogs 'byung bar mi 'gyur ro / /
yungs kar snu ha'i shing dum btags / /
lde gu me ma mur btsos te / /
'dod chags shugs kyis ngo tsha bzhin / /
bskus na glang shu 'jig par byed / /
ldong ros ba bla na le sham til mar / /
arga'i lo ma'i lde gus mdze 'joms byed / /
de bzhin tsi tra marda ka rany+dza / /
ru rta sbyar ba ba gcin btags pa'ang phan / /
gu gul yungs kar na le sham / /
nag tshur dang ni byi dang ga /
shri be+e sha ga sra rtsi pog /
ba bla ldong ros mu zi dang / /
ru rta dang ni kam bi l+ya / /
ser po gnyis dang bcas pa ni / /
'khor los btsir ba'i til mar bsres / /
'di ni mtshon gyis bzhar te bskus / /
nyi mar bsregs na mdze nad sel / /
ta la'i lo ma na le sham / /
ru rta ldong ros nag tshur bcas / /
zangs kyi snod dang til mar dang / /
zhag bdun legs par spangs pa des / /
zhag bdun bsku zhing nyi mar bsreg /
sha bkra 'joms par byed pa yin / /
sha bkra sar pa zla ba gcig /
bsten zhing sbyang ba byas na sel / /
a pa marga'i thal ba'i chu / /
lan bdun legs par gzags pa ru / /
pri yang ku yi mar bskol bas / /
bskus na sha bkra sel bar byed / /
ka ka dzang gi rtsa ba dang / /
ras bal sa bon 'dab ma dang / /
la phug sa bon dar bar sbyar / /
mig dmar gza' la bskus na ni / /
sha bkra sel ba grub pa yin / /
dzi ban ti dang skyer pa btsod / /
kam bi l+ya dang spangs ma ni / /
'o ma mar dang til mar bskol / /
sra rtsi bog dang sbra tshil ni / /
btab pa bskus na de yis ni / /
rkang lag zhig pa sel bar byed / /
pags pa gcig pa'i mdze dang ni / /
'brum phran 'bras ni ber ba yi / /
mdze nad 'jig par byed pa yin / /
lo ma bdun pa rtsa ba dang / /
shi ri sha yi shun lpags dang / /
ka ra bI ra arka dang / /
su ma na dang tsi tra ka /
thal tres nim pa'i shun lpags dang / /
ka rany+dza dang yungs kar dang / /
tsi tra mar dang 'bras bu gsum / /
byi dang ga dang tsha ba gsum / /
ser po gnyis dang til mar dang / /
ba gcin bcas par bskol bas ni / /
pags pa'i nad dang rma 'grams dang / /
rlung dang bad kan las gyur pa'i / /
mje yi nad ni sel byed de / /
'di ni rdo rje dang 'dra bas / /
rdo rje can zhes bya ba yin / /
e raN+Da dang dngul rdo dang / /
gla sgang nim pa ka dang ni / /
ga bra'i rtsa ba kam bi l+ya / /
byi dang ga dang nir gun thi / /
go bye in+d+ra ba ru ni / /
thang shing khron bu gu gul dang / /
ldong ros shri sha pi ti dang / /
lan tshwa tang pal bca' sga rnams / /
cha mnyam snu ha'i 'o ma dang / /
arga'i til mar lan cig bskol / /
lde gu rdo rje chen po ste / /
rdo rje can pas yon tan lhag /
sha bkra dang ni gzhang 'brum dang / /
'bras kyi phreng ba 'joms par byed / /
ru rta ka ra bI ra dang / /
bring gar dza arga dang / /
shu dag shing mngar rgyam tsha gcin / /
til mar bskol ba dug bcug pa / /
bskus pas mdze nad sel ba'i mchog /
spra tshil li khri gu gul dang / /
spangs ma dngul rdo yungs mar bskol / /
g.yan pa glang shu myur du sel / /
rgya skyegs tsi tra mar da dang / /
shri pi ta dang tsha ba gsum / /
ru rta yungs kar la phug gi / /
sa bon ser po rnam gnyis kyi / /
lde gu dar bar sbyar bskus na / /
shu ba thams cad sel bar byed / /
tsi tra ka dang shi kru'am / /
sle tres thang shing a pa mar / /
seng ldeng d+ha ba'i lde gu'am / /
dur byid dan da pra ban ti / /
rgya skyegs dngul rdo sug smel lam / /
pur+Na rna ba'i lde gu ste / /
tshig rkang drug bshad lde gu drug /
zho ga chu dang sbyar ba yis / /
bskus na bad kan rlung las ni / /
gyur pa'i mdze nad sel bar byed / /
ba li ka dang ma nu dang / /
a kar nA ga ge sar dang / /
gan+t+ra b+ha dra gla ba dang / /
tsan+dan dang ni pu shel tse / /
cha res bskyed pa'i lde gu yis / /
bad mkhris mdze nad sel bar 'gyur / /
tig ta'i sman mar brgya bkrus mar / /
bskus na mdze yi cha ba sel / /
til mar tsan+dan shing mngar dang / /
stag tsher ba dang ut+pal / /
bcas par bskus na'ang phan pa yin / /
rnags shing yan lag 'drul ba dang / /
lus tsha 'brum bu phra mo 'byung / /
pags pa myags dang bcas pa la / /
bsil ba'i sman chus blugs shing byug /
gtar ga bkru sman btang ba dang / /
tig ta'i sman mar byin na phan / /
seng ldeng nim pa ba sha ka /
dug mo nyung dang 'bras bu gsum / /
byi dang ga dang sle tres dang / /
pa to la dang ba gcin sbyar / /
phyi dang nang nas btang gyur na / /
srin pu las gyur mdze nad 'joms / /
rlung shas che la thog mar ni / /
mar btang bad kan shas che la / /
skyug sman mkhris pa las gyur na / /
gtar ga btab cing bkru sman gtang / /
nang sbyangs khrag ni byung ba dang / /
gnas ni dag par gyur pa la / /
bsku ba gang zhig byas gyur pa / /
de ni mod la med par 'gyur / /
nad gzhi bsal zhing khrag ni phyung ba dang / /
phyi dang nang nas zhi ba'i gso ba bya / /
sman mar dang ni dus su byin gyur na / /
mdze yi nad ni gso sla nyid du 'gyur / /
mdze can nad ni lan mang sbyangs gyur pa / /
de yi srog srub lan mang 'bad byas te / /
nad ni lhag par phyung bas nyam chung bas / /
rlung ldang myur du gsod par byed par 'gyur / /
zla ba phyed cing skyug sman gtang ba dang / /
zla ba re re nas ni bkru sman gtang / /
mgo bo sbyang ba zhag ni gsum gsum nas / /
zla ba drug drug nas ni gtar ga bya / /
gang zhig slon dang 'khru bar dka' 'gyur zhing / /
mdze can nad shas che bas khyab gyur pa / /
de ni nges par gso dka' nyid gyur pas / /
de bas nad ni ma lus dbyung bar bya / /
yan lag brgyad pa'i snying po bsdus pa las / /
gso ba'i gnas kyi le'u bcu dgu pa'o // //
de nas sha bkra dang srin bu'i nad gso ba'i le'u bshad par bya'o / /
gang zhig mdze nad pas kyang 'jigs 'gyur zhing / /
myur du gso dka' nyid du 'gyur bas na / /
khang pa 'bar bar gyur pa lta bur ni / /
sha bkra'i nad zhi ba la 'bad par bya / /
khyad par du ni dang por lus la ni / /
sbyang bar bya ba nye bar sbyar bar bya / /
sha bkra la ni so ma ra dza'i khu / /
bu ram chang ngam sha khu bkru sman ni / /
snu ha'i 'o mar sbyar ba blud par bya / /
de 'thungs nas ni lus bskus nyams stobs dag /
ci yod pa las nyin mtshan bsten par bya / /
skom dad skyes na zhag gsum thug pa blud / /
sha bkra'i lus la chu bur byung gyur na / /
de ni tsher ma dag gis brtol bar bya / /
chu bur gzags par byas nas nang re bzhin / /
so ma ra dza dang ni a sa na / /
pri yang ku dang shu ti chur bskol blud / /
rgya skyegs shing thal bu ram phran sbyar ba'i / /
chu ni nyams stobs ci yod pa la blud / /
phal gu skyu ru ra shun dug nyung shing / /
khu ba so ma ra dzar bcas pa blud / /
dro bar 'dug nas chu bur byung ba la / /
lan tshwa med zas dar bar bcas pa sbyin / /
ba gcin tsi tra ka dang tsha ba gsum / /
sbrang rtsir sbyar ba mar gyi snod du gzhag /
zla phyed lon nas sha bkra can la blud / /
'di la mdze nad gso ba'i cho ga bya / /
yang na bring ga ra dza lcags snod bcug /
til mar nang du brngos pa sbyin bya zhing / /
a sa na yi sa bon 'o mar bskol / /
de rjes blud na sha bkra 'joms par byed / /
dong ga arga pu ti ka rany+dza / /
snu ha dzA ti'i lo ma ba gcin btags / /
lde gus bskus na sha bkra gzhang 'brum dang / /
shu ba g.yan pa rma 'grams sel bar byed / /
glang chen gzig gi lpags bsregs til mar dang / /
sbyar ba bskus na sha bkra sel mchog yin / /
sbur ba dri ngan dong ga'i 'o ma dang / /
sbyar te bskus pa gcig pus sha bkra sel / /
chu bur bskyed phyir go bye cham chom brdungs / /
nub mo ba gcin la sbangs nyin grib bskam du / /
de ltar lan gsum byas te zhib tu btags / /
snu ha'i 'o mar sbyar bskus sha bkra 'joms / /
sbrul nag bsregs pa las byung snag tsha ni / /
ba ru ra yi mar dang sbyar te bsku / /
de bzhin rma bya'i mkhris pa bsregs pa'am / /
ba li ka bsregs rma bya'i mkhris bsregs phan / /
so ma ra dza'i sa bon phul gang dang / /
ba bla cha bzhi dag ni bsres nas su / /
ba yi gcin dang sbyar te btags bskus na / /
sha bkra lpags mdog 'dra bar byed pa'i mchog /
glang chen rtug pa legs bsres thal ba ni / /
glang chen gcin dang bsres te gzags gyur pa / /
bre bcu drug tshad so ma ra dza yi / /
sa bon bcu chas btab bskol sbyin bag gyur / /
mang du bdar ba de yis bskus na ni / /
sha bkra'i nad ni rnam par 'joms 'gyur zhing / /
mdze yi nad dang sme ba nag po'am / /
sha lhag skyes pa'i rma ni sbyong bar byed / /
go bye tsi tra ka dang snu ha dang / /
arka'i rtsa ba dang ni 'ol ma se / /
de bzhin tsha ba gsum dang dung dang ni / /
spangs ma ru rtar bcas dang lan tshwa lngar / /
thal ba gnyis dang lang ga li btags phye / /
snu ha arka'i 'o mar bskol nas ni / /
ska bar gyur pa lcags snod nang du gzhag /
de ni thur mas bskus na mdze nad dang / /
sha bkra sme ba nag por gyur pa dang / /
mdzer pa gzhang 'brum pags pa'i rmen bu sel / /
sbyang byas gtar ga btab pa dang / /
rtsub chos phye zan zos gyur pa'i / /
sdig pa zad par gyur pa yi / /
'ga' zhig gis ni sha bkra 'byung / /
khong pa'i srin yod snum dugs byas / /
bu ram 'o ma nya sogs kyis / /
bad kan srin bu bslangs nas ni / /
nub mo de ni bde bar gnas / /
bye'u rug stsogs sdeb gcin dang / /
chu phyed bcas pa bskol nas ni / /
khu ba de nang pi pi ling / /
po son cha dang byi dang ga /
til mar swardzi k+Sha rar bcas / /
mas gtong bas ni gtang bar bya / /
de nyid de la de nyid dam / /
dur byid lde gu po son cha / /
pi pi ling ni khu bar bsres / /
bkru sman de la brud par bya / /
de ltar steng 'og sbyang byas nas / /
tsha ba lnga ldan thugs stsogs blud / /
tsha dang kha dang bska ba yi / /
sman ni bskol chus blugs par bya / /
dus su byi dang ga'i til mar / /
'jam rtsi de la gtang bar bya / /
mgo bo'i sin bu mgo nad ni / /
gso bar bshad pa'i rim par bya / /
tsha dang kha ba shas che zhing / /
snum nyung kha zas sbyin par bya / /
byi dang ga dang pi pi ling / /
pi pi ling rtsa na le sham / /
na le sham ni dkar po dang / /
swardzi ka ni thal bar bcas / /
nas thug dar bar btsos pa blud / /
gi ri gar ni shri sha ka /
pa ri pa tra ke pu ka /
pa la sha 'bras pa tu ra / /
su ti ka ni so sor bskol / /
khu ba sbrang rtsir bcas pa'am / /
bye rug pa sogs sbrang rtsir sbyar / /
rta sbangs phye ma byi dang ga /
bskol ba'i nang sbangs mang du bza' / /
sbrang rtsir bcas pa'i lde gu'am / /
'bras bu gsum khur sbangs pa sbyin / /
mgo bo'i srin bu'i nad la ni / /
de yi phye ma bud par bya / /
mu sha kar+Na'i 'dab ma ni / /
zhib tu btags pa 'bras phyer bcas / /
btsos pa'i khu ba sbyin par bya / /
de yi rjes la rang skyur ram / /
dar ba sla ba tsha ba lnga / /
lan tshwar bcas pa blud par bya / /
nim pa a pa marga dang / /
nir gun thi lo 'ang de bzhin bya / /
byi dang ga yi phye ma dang / /
bgres pa'i 'bras phye'i khur ba sbyin / /
go bye'i mar ni rnying pa la / /
byi dang ga ni shun pa bsal / /
cha phyed bcug ste nyi mar gzhag /
btung ba 'jam rtsi sbyar bar bya / /
thang shing shri beSh+Ta yi snum / /
so sor de bzhin sbyar bar bya / /
bshang bar skyes la lhag par yang / /
bkru sman dang ni 'jam rtsi gtang / /
bad kan las gyur mgo bo'i nad / /
bkru sman slon dang zhi sman gtang / /
khrag las gyur pa'i srin bu la / /
gso ba mdze yi tshul du bya / /
spu 'byi byed la gso ba ni / /
'khor ling skra 'byi cho ga bya / /
'o ma sha dang mar dang bu ram dang / /
zho dang 'dab ma can gyi tshod ma dang / /
mdor na mngar dang skyur ba'i khu ba rnams / /
srin bu gzhom par 'dod pas yongs su spang / /
yan lag brgyad pa'i snying po bsdus pa las gso ba'i gnas kyi le'u nyi shu pa'o // //
de nas rlung nad gso ba bshad par bya'o / /
ma 'dres rlung las dang por ni / /
mar dang rkang dang tshil dang ni / /
til mar blud cing snum gyi ni / /
sbyor bas legs par gso bar bya / /
de nas snum zhen ngal bso ste / /
'o mas slar yang snum chos bya / /
rlan can grong dang chu la gnas / /
sha khu snum dang ldan pa gtang / /
'o thug kri sar skyur dang bcas / /
lan tshwar ldan blud 'jam rtsi gtang / /
sna sman skyo byas kha zas ni / /
snum byas sbyin cing dugs byas la / /
legs bskus snum dang ldan pa la / /
gseg ma la sogs dugs bya'o / /
snum gyis zhen byas dugs byas pas / /
g.yo zhing rengs dang gzer bcas pa / /
ji ltar 'dod bzhin 'gugs pa ni / /
bde blag nyid du nus par 'gyur / /
ji ltar shing skam dag kyang ni / /
snum bskus bsros par gyur na ni / /
las su bya bar rung gyur na / /
srog chags lus ni smos ci dgos / /
spu brtse gzer na snyoms pa dang / /
lus skem rengs pa'i nad la stsogs / /
dugs byas myur du zhi 'gyur zhing / /
mnyen pa nyid du'ang 'gyur ba yin / /
snum btang bas ni lus zungs rnams / /
bskam pa myur du rgyas par byed / /
nyams stobs me drod 'phel 'gyur zhing / /
de yi srog kyang ring nas byed / /
lan mang snum dang dugs kyi ni / /
cho ga legs par sbyar bar bya / /
de ltar snum gyis mnyen byas ltor / /
rlung gi nad ni gnas mi 'gyur / /
gal te nad gzhan bcos pa'i phyir / /
las 'di zhi bar ma gyur na / /
'jam zhing snum dang ldan pa yi / /
snum gyis de ni sbyang bar bya / /
zhun mar seng phrom btsos pa dang / /
sap+ta la dang bskol ba'am / /
'o ma e raN+Da yi mar / /
bskol ba nad sel dge ba blud / /
snum skyur dro dang lan tshwa sogs / /
zas kyi dri ma tshogs gyur nas / /
bu ga 'gags te rlung bkag pas / /
de phyir de ni bde rgyu bya / /
nyam chung bkru sman byar 'os pa / /
de la drod skyed smin byed pa'i / /
kha zas sbyin pa'am de bcas pa'i / /
mas gtong bkru sman sbyar bar bya / /
sbyang zhing me drod bskyed gyur nas / /
slar yang snum dang dugs byas phan / /
ma zhu'i gnas su zhugs pa'i rlung / /
slon byas zas rim byin nas ni / /
ba ra Na sogs drug pa'am / /
shu dag stsogs chu dro sbyar blud / /
me drod bskyed nas de'i 'og tu / /
rlung can gcig pu'i gso ba bya / /
lto ba'i phyogs zhugs bil ba ni / /
gzhon dang nya shas g.yos byas sbyin / /
lte ba'i 'og zhugs 'jam rtsi gtang / /
zas kyi sngon du snum btang phan / /
khong par zhugs la thal sman sogs / /
phye ma drod skyed smin byed phan / /
snying gnas sa la par+Ni dag /
'o ma dang ni bskol ba phan / /
mgo bor gnas la mgo snum bsku / /
sna sman dud rngub snum can dang / /
rna ba sogs la brta byas phan / /
pags par gnas la bsku byug dugs / /
rlung med gnas su gnas pa dang / /
kha zas yi ga 'byed pa phan / /
khrag gnas bsil sman bsku ba dang / /
bkru sman khrag ni dbyung ba phan / /
sha tshil brten pa bkru sman dang / /
mas gtong drag dang zhi bya'i sman / /
rus pa rkang la gnas pa la / /
phyi dang nang nas snum gyis gso / /
khu chur gnas la sems dga' dang / /
kha zas stobs skyed ro tsa phan / /
khu ba rgyu ba 'gags gyur na / /
bkru sman btang bas gso bar bya / /
'khrus shing zas rim bsten gyur nas / /
sngar bshad pa yi gso ba bya / /
rlung las mngal chags bskams gyur dang / /
byis pa skems par gyur pa la / /
kar tang pa la shing mngar rnams / /
'o ma sbyar bskol blud pa phan / /
rgyus pa tshigs dang rtsar zhugs la / /
snum tsha dkri ba'i dugs byas phan / /
yan lag 'khums lam sha dang / /
rgyam tsha til mar bskol bas bsku / /
khrag gzags drags la yan lag ni / /
tshor ba med la khyim dud pa / /
rgyam tsha til mar sbyar bas bsku / /
dkri ba'i dugs ni sbyar bar bya / /
gzhan dbang can gyis gzir gyur cing / /
mig 'gyur mi shes 'dar ba med / /
pho mtshan mi ldang rngul mi 'byung / /
phyi rol rtsol ba med 'gyur la / /
khri yi bcings pas ma non pa / /
de la myur du gso dpyad bya / /
der ni thog mar snum zhen bya / /
dugs byas sna sman rnon pos ni / /
bu ga sbyang phyir btang ba dang / /
bi da ra yi sde bskol dang / /
zho dang 'o ma sha khu dang / /
mar bskol ba yi dngas ma blud /
des ni rlung nad tshabs che ba'am / /
'phral du khyab par mi 'gyur ro / /
rgya sran nas dang rgya shug stsogs / /
thang shing la sogs sde tshan ni / /
rlan can sha ni bskol ba dang / /
skyur dang 'o ma dag dang ni / /
mngar ba'i sde tshan btab pa yi / /
snum chen dag ni bskol ba yis / /
blugs dang bsku dang lus spyi dang / /
btung dang sna sman 'jam rtsir bya / /
snum dang dugs ni legs sbyar ba / /
de dang des ni rlung nad 'joms / /
nad shugs bar ma dag la ni / /
bad kan sel zhing rno ba yi / /
spyi bo'i bkru sman lan mang gtang / /
bud cing gtang bar bya ba yis / /
dbugs rgyu'i gnas ni dag gyur nas / /
des ni dran pa rnyed par 'gyur / /
kha ru tsha dang a ru ra / /
tsha ba gsum bskol rlung chen sel / /
seng phrom srang brgyad 'bras bu gsum / /
bre gang rtsa ba chen po lnga / /
e raN+Da dang bri ha ti / /
dur byid srang re chu bre ni / /
bcu drug nang du bskol nas su / /
bzhi cha lus pa de dang ni / /
mar bre gang dang chu bre bzhi / /
nas tshig 'khus thal srang gsum bskol / /
de bsten rlung nad ma rungs pa / /
yan lag phyogs gcig kun la zhugs / /
mngal gyi nad dang rgyu rlugs dang / /
skran dang dmu rdzing 'joms par byed / /
ra mnye ba dang a shwa ka'ang / /
cho ga seng phrom lta bur bya / /
gso ba 'di ni gzhan dbang can / /
rlung nad ma 'dres pa la bya / /
nad gzhi 'dren mar 'dren mas bya / /
bad kan bcas pa'i gzhan dbang can / /
snying ga rtsib logs na ba la / /
g.yer ma shing kun a ru ra / /
ma nu dang ni lan tshwa gsum / /
nas bskol khu ba sbyar ba blud / /
shing kun bca' sga rtsal ru tsha / /
se 'bru star bu bcas pa blud / /
bad kan rlung ni 'dres pa la / /
snying nad gso ba'i skabs bshad phan / /
da rgan phyir dgye nang gug gnyis / /
klad pa gzhogs phyed na ltar gso / /
til mar gyis bkang snod du bsnyal / /
'dir ni nang gug rab gso dka' / /
so dang bzhin gyi mdog nyams shing / /
yan lag lhod cing dran pa nyams / /
rab tu rngul ba'i gzhung rengs yin / /
de ni zhag bcu las mi 'tsho / /
de las gzhan shugs sman gyur 'tsho / /
lus sgu ba dang 'on glen dang / /
[(]'thing [,]'theng [)]dang zha bo gzhogs phyed nyams / /
'phye bo'am dbang po ma tshang 'gyur / /
'gram pa nyams pa 'gram pa snum / /
dugs byas nas ni rang gnas gzhug /
kha gdangs pa la kos ko ni / /
bteg la mkhas pas gzhug par bya / /
'tham par gyur pa lhag ma la / /
phyogs gcig gug pa lta bur gso / /
lce ldibs gnas skabs ji bzhin du / /
rlung nad kyi ni gso ba bya / /
glad pa gzhogs phyed na ba la / /
sna sman spyi bo'i til mar dang / /
mig dang rna ba dgang bar bya / /
skrangs par skyug sman gtang bar bya / /
tsha zhing dmar bcas gtar ga gdab / /
gzhogs phyed skams la snum chos dang / /
snum dang ldan pa'i bkru sman gtang / /
dpung pa 'jas la sna sman dang / /
zas kyi rjes la snum sbyin bya / /
brla rengs pa la snum chos dang / /
sbyang byas phan pa ma yin te / /
bad kan ma zhu tshil mang bas / /
de phyir de la rtsub chos kyi / /
zad par bya bas gso bar bya / /
nas dang khre dang khre rgod sbyin / /
tshod ma lan tshwa med pa ni / /
til mar cung zad chur bskol ba'am / /
skam sa'i sha ni mar med dang / /
sbrang rtsi chu dang chang rnying sbyin / /
phyug po'i rlung la dug mo nyung / /
yung ba'i sde tshan shu dag sogs / /
bskol ba rgyam tshar bcas pa'am / /
ba ra Na sogs phye sbyar blud / /
yang na dbyi mo 'bras bu gsum / /
pu tse shel dang pi pi ling / /
sbrang rtsir sbyar ba'i lde gu sbyin / /
yang na dbyi mo a ru ra / /
tsi tra ka dang thang shing dang / /
sbrang rtsir sbyar ba'i lde gu sbyin / /
gu gul brag zhun a ru ra / /
ba gcin dang ni sbyar ba blud / /
gla sgang tsi tra tsha ba gsum / /
'bras bu gsum dang byi dang ga /
gu gul cha mnyam phye ma sbyin / /
chil dang bad kan ma zhu las / /
gyur pa'i nad ni thams cad sel / /
de ltar bad kan shas che zhing / /
tshil bcas rlung ni nad sel byed / /
thal sman ba gcin sbyar dugs dang / /
blugs dang lus la dril ba'ang bya / /
nyungs kar ka rany+dza'i 'bras bu / /
ba gcin sbyar bas bsku bar bya / /
arka ag+ni man+tha dang / /
nim pa'i rtsa ba thang shing dang / /
bong pa dang ni grog mkhar sa / /
yungs kar sbrang rtsir bcas pa bsku / /
bad kan zad phyir drag shul ni / /
bzod na de la brten par bya / /
thang la mchong dang ci nus kyis / /
nyal po dag kyang yongs su bsten / /
chu mi g.yo dang lteng ka dang / /
chu rgyun bzlog pas chu bo rgal / /
'dir ni tshil dang bad kan dag /
zad nas snum la sogs pa gtang / /
gnas dang lus zungs sogs brtags la / /
lhag ma rnams kyang gso bar bya / /
sa ha ra dza thang shing dang / /
dong gra bskol ba til mar sbyar / /
rlung gis lus gzir la blud na / /
ci 'dod thogs pa med 'gro nus / /
ra sna dong gra tsi tra ka /
zur pa ma nu pi pi ling / /
btags pa'i phye ma mar bskol ba / /
rlung nad sel bar byed pa'i mchog /
nim pa sle tres ba sha ka /
kaN+Da ka ri pa to la / /
srang ni bcu bcu'i tshad byas la / /
chu bre bcu drug nang du bskol / /
khu ba brgyad cha lus pa der / /
mar ni bre gang blugs te bskol / /
pa ta thang shing byi dang ga /
dong gra ha ti pi pi ling / /
skyer pa shu ti dbyi mo dang / /
te dzo ba ti na le sham / /
ru rta dang ni dug mo nyung / /
thal sman rnam pa gnyis po dang / /
ti mu sa dang kru trug tres / /
bse shing 'bras bu pu tse shel / /
shu dag pi pi ling rtsa ba / /
btsod dang bong nga la la phud / /
zho ni gnyis gnyis tshad byas pa / /
gu gul sbyar ba srang lnga dang / /
lde gu btab ste bskol ba'i mar / /
blud na rlung tshad tshabs che ba / /
rus tshigs rkang la zhen pa'ang 'joms / /
mdze nad de 'dra'ang sel bar byed / /
bu ga'i rma dang lba ba dang / /
mtshan par rdol dang 'bras kyi phreng / /
nam tshong yan chad nad kun dang / /
skran dang gzhang 'brum za khu dang / /
gcong chen dbugs mi bde ba dang / /
yi ga 'chus dang cham pa dang / /
lud pa 'or nad snying nad dang / /
skya rbab myos dang khong 'bras dang / /
rlung dang khrag gi nad rnams 'joms / /
bil ba gzhon nu'i 'o ma dang / /
mar gyi nying khu bskol nas ni / /
de la srang ni gcig gam phyed / /
sna sman byas mgo'i rlung nad sel / /
de bzhin chu srin nag khra dang / /
nya dang rus sbal 'ug pa'i chil / /
bskol ba ma 'dres rlung la ni / /
khyad par du ni gtang bar bya / /
til gyi tshigs ma rnying pa dang / /
rtsa ba lnga pa so sor bskol / /
gcig tu bsres pa til mar ni / /
'o ma brgyad cha'i nang du bskol / /
blud na rlung dang bad kan dang / /
'dres pa'i nad ni thams cad 'joms / /
pra sa ra ni srang brgyad bskol / /
til mar 'o ma bre re dang / /
med gnyis dang sha puSh+pa / /
btsod dang ru rta ra sna dang / /
tsan+dan dmar po dzi ba ka /
ra sna ra mnye ba gnyis dang / /
thang shing btags pa'i lde gu dang / /
bskol blud rlung nad thams cad sel / /
sa ha ra dza'i rtsa ba yal gar bcas / /
srang brgya rtsa ba bcu ni de dang mnyam / /
nye'u shing srang ni lnga bcu chu bre drug cu ni / /
rtsa bzhi'i nang bskol bzhi cha lus pa der / /
chu srin sder mo ru rta pu shel tse / /
tsan+dan sug smel pri ka pri yang ku / /
na li ka dang rdo dreg ba le ka /
spang spos thang shing btsod dang a ru ra / /
tsa rong shu ti rgya spos du ru ka /
srang re cha mnyam 'o mar bcas pa ni / /
til mar bre bzhi lhan cig bskol ba blud / /
rlung nad gso dka' dag kyang 'joms par byed / /
lus 'dar lus la rlung 'jug lus rengs dang / /
lus bskams pa yis shin tu gzir la sogs / /
skran dang smyo byed cham pa mngal nad 'joms / /
sa ha ra dza srang brgya yi / /
khu bar til mar bre bzhi bskol / /
de rtsa lde gu srang bcu dang / /
'o ma bzhi 'gyur bcug ste bskol / /
yang na rgya spos shu dag dang / /
stir ru rta shu dag dang / /
sug smel rdo dreg spang spos dang / /
shu ti tsan+dan dmar po gzhug /
bskol ba der ni kha ra'i phye / /
srang ni bco brgyad gzhug par bya / /
til mar sman mar yin par bshad / /
des ni rlung nad ma lus dang / /
rlung nad 'khyil dang smyo byed dang / /
skran dang rlig rlugs la sogs sel / /
ba la srang brgya sle tres ni / /
bzhi cha ra sna brgyad cha ni / /
chu bre bzhi brgya'i nang du bskol / /
khu ba brgyad cha lus pa dang / /
zho dang zho ga chu bu ram / /
shing khu tsha dang til mar rnams / /
bre ni bzhi bzhi bskol nas ni / /
ra yi 'o ma cha phyed dang / /
zur pa skyer pa sa ra la / /
sug smel btsod dang a ka ru / /
tsan+dan a ti pa la dang / /
shug pa gla sgang mung+ga'i lo / /
ha re Nu ka shing mngar dang / /
bya gri nA ga bye'u rug pa / /
zangs rtsi ba dang dzi ba ka /
gla rtsi lce pog pa la sha /
dzA ti sho ka na li ka /
gur gum rdo dreg bi ka dang / /
dzA ti pa la kad pa la / /
ba li ka dang shing tsha dang / /
kun du ru dang ga pur dang / /
shri pa sa da du ru ka /
li shi chu srin sen mo dang / /
ru rta spang spos ka ko la / /
pri yang ku dang sto ne ya / /
rgya spos shu dag bya ma ka /
ma du nA ga gla ba dang / /
nA ga ge sar srang re dang / /
bskol te btsags par gyur pa ru / /
gan+d+ha b+ha dra'i lde gu ni / /
cho ga bzhin du bcug pa des / /
lud pa dbugs mi bde dang rims / /
brgyal dang slon skran zad byed dang / /
glo 'grams mcher nad skem pa dang / /
brjed byed bkra mi shis pa sel / /
ba li til mar bzang po 'di / /
rlung gi nad ni 'joms byed yin / /
btung ba sna sman bsku dang 'jam rtsi ni / /
snum gyi sbyor ba dus su legs bsten na / /
des ni ma rungs rlung nad myur zhi ste / /
bud med mo gsham bu yi snod byed 'gyur / /
gang tshe bad kan mkhris pa ni / /
zhu ba'i gnas 'dug snum dugs kyis / /
zhu nas mkhris pa snang gyur pa / /
de la 'jam rtsis bsal bar bya / /
yan lag brgyad pa'i snying po bsdus pa las / /
gso ba'i gnas las le'u nyi shu gcig pa'o // //
de nas dreg nad gso ba bshad par bya'o / /
dreg nad can ni snum chos bya / /
rlung bsrungs nad gzhi nyams stobs las / /
dpag ste khrag ni cung zad tsam / /
lan mang du ni dbyung bar bya / /
dmar gzer na zhing tsha ba la / /
srin bu pad pas khrag dbyung ngo / /
g.ya' zhing na la tsag tsag tsha / /
shas cher tsha la rngabs rus dbyung / /
gnas nas gnas su 'pho ba la / /
gtar ga'am zhal zhal gyis khrag dbyung / /
lus zhum pa dang khong rtsub cing / /
rlung shas cha la khrag mid byung / /
khrag zad pa la rlung gis ni / /
skrangs pa gting zab rings pa dang / /
'dar zhing rtsa rgyus na dang zhum / /
rlung nad gzhan yang skyed par byed / /
snum chos byas rjes bkru sman ni / /
snum dang ldan pas 'khru ru gzhug /
rlung shas che ba'i dreg nad la / /
mar ni rnying pa blud par bya / /
ra mnye ba dang sra ba ni / /
pa ya s+ya dang dzi ba ka /
zangs rtsi ba dang cha snyoms te / /
'o ma mar bskol dreg nad 'joms / /
rgun 'bru ma du ka bskol ba'i / /
khu ba khar mar bcas pa'am / /
de bzhin sle tres khu bar ni / /
'o ma bskol ba blud par bya / /
til mar 'o ma kha rar bcas / /
legs par bsres pa blud par bya / /
ba la nye shing ra snang dang / /
pi lu rtsa ba bcu par bcas / /
dur byid sti ra e raN+Da / /
bskol ba'i 'o mas rlung dreg sel / /
ba gcin 'o ma bzhos ma thag /
bcas pa'ang nad ni bde 'byung byed / /
mkhris par nye shing pu tse shel / /
pa to la rtsa'i 'bras bu gsum / /
sle tres dang ni sman mngar kha / /
'o ma'ang mar dang bskol ba blud / /
nad gzhi shas che'i bkru sman phyir / /
e raN+Da'i mar 'o mar sbyar / /
sbyor ba ji bzhin blud par bya / /
zhu nas 'o ma 'bras chan sbyin / /
a ru ra ni mar brngos pa / /
khu ba blud par bya ba'am / /
dur byid phye ma rgun chu'am / /
'o ma sbyar ba blud par bya / /
yang na de yi nad gzhi ni / /
'jam rtsi 'o ma mar bcas sbyar / /
rlung dang khrag nad gso ba la / /
'jam rtsi las lhag gang yang med / /
mchog tu gzhang dang rtsib logs brla / /
tshigs nad dmu rdzing nyam thag sel / /
bad kan shas che gla sgang dang / /
rgun 'bru skyer pa bskol ba'am / /
'bras bu gsum bskol sbrang rtsir bcas / /
yang na sle tres ci rigs blud / /
ji ltar 'cham par snam blud de / /
slon byas nas ni rtsub chos bya / /
'bras bu gsum dang tsha ba gsum / /
gan+d+ha b+ha dra shing tsha dang / /
cu gang shu dag tsi tra ka /
pi pi ling rtsa byi dang ga /
spang spos ba sha ka'i shun phrags / /
ri sti dbyi mo lang ga ling / /
cha mnyam lde gur byas pa la / /
nang par lcags snod bskus te gzhag /
nyi ma phyed dus de zos na / /
nad gzhi kun gyur dreg nad ni / /
gzer dang ldan la mchog tu phan / /
ko ki lak+Sha bskol ba'i khu / /
blud cing de yi tshod ma zos / /
snying rje goms pa'i skyes bu ltar / /
dreg nad sel bar byed pa yin / /
rtsa ba lnga'am skyu ru ra'i / /
khu ba li li ta yi zhag /
'khrig pa spong zhing 'thungs na ni / /
dreg 'theng shin tu gting zug sel / /
de ltar nang gi bstan nas ni / /
de 'og phyi rol gso ba bshad / /
rang skyur bre bzhir til mar dang / /
sra rtsi pog ni bzhi char bskol / /
chu nang gzar bus mang du dkrugs / /
rims tsha nad gzir sel mchog yin / /
til mar btsod dang spra tshil dang / /
sra rtsi pog dang thal tres bcas / /
til mar skabs lus bskus na / /
dreg nad sel ba'i dam pa yin / /
rtsa ba bcu dang 'o ma bskol / /
yang na lde gu chu dron sbyar / /
blugs na rlung shas che ba yi / /
gzer nad 'phral du sel byed yin / /
lus 'jug rengs dang gzer gyis nyen / /
snum bzhi po ni mngar ba'i sman / /
dro 'jam sbyar ba blugs par bya / /
tsha bar gyur la grang mo blugs / /
de bzhin ra lug pa yi ni / /
'o ma til mar sbyar ba'am / /
'tsho byed sde tshan bskol ba'am / /
rtsa ba chung ngu lnga bskol blugs / /
rgun chu bu ram shing khu chang / /
rang skyur zho dang zho ga chu / /
'bras bkrus chu dang sbrang rtsi'i chu / /
ka ra'i chu ni blud pa'ang phan / /
bud med gzugs sdug snyan par smra / /
lag pa nu ma tsan+da bskus / /
reg na bsil zhing bde ba yis / /
tsha dang na dang rmya ba sel / /
mdog dmar tsha dang na bcas la / /
khrag phyung nas ni lde gus bsku / /
stag tsher pa dang shing mngar btsong / /
skyer ba tsan+dan ka ra dkar / /
e raN+Da yi sa bon phye / /
sran chung shug pa pu shel tse / /
lde gus tsha na shu ba mched / /
na zhing mdog dmar skrangs pa sel / /
kri sa ra ni rlung 'joms sman / /
snum bcas bskol ba'am mung+ga dang / /
'o thug nyungs kar til tshigs ma / /
glan zhing dkris pas gzer 'joms byed / /
chur gnas rlan can mthu rtsal gyis / /
zas tshol sha btags g.yos legs pa / /
'tsho byed sman dang snum bcas pas / /
glan zhing dkri ba byas gyur na / /
sra zhing gzer la na ba dang / /
skrangs dang yan lag na ba 'joms / /
'tsho byed sman dang bskol ba yi / /
'o ma zhag gis bskus na'ang phan / /
sa ha ra dza'i rtsa ba dang / /
dzi ban ti mar ra'i 'o ma / /
lde gu bskus pa'am de bzhin du / /
til btags brngos pa 'o mar sbyar / /
zar ma 'o mar sbyar ba'am / /
e raN+Da yi 'bras bu ni / /
'o ma dag dang sbyar ba'am / /
shu ti'i 'o mar sbyar ba yis / /
rlung shas che ba'i gzer 'joms byed / /
ba gcin thal sman chang dang bskol / /
mar gyis bskus na'ang de la phan / /
bad kan shas che rgun tsha dang / /
bskol ba'i mar bsku blugs pa phan / /
shu dag ru rta khyim dud pa / /
shu ti ser po rnam gnyis kyi / /
lde gus bskus na dreg nad ni / /
rlung dang bad kan shas che sel / /
de bzhin shi kru'i sa bon ni / /
'bras kyi khu ba'i rang skyur ni / /
yud tsam btags nas skyur gyur pa / /
blugs na bad rlung shas che sel / /
rtogs par sla la byug dang bsku / /
blugs dang lus ni bcing bas gso / /
rtogs dka' mas gtong drag po dang / /
bkru sman snum ni blud pas gso / /
bad rlung shas cher dro 'jam sbyar / /
de la byugs stsogs grang mo yis / /
lus tsha na zhing g.ya' zhing skangs / /
sra ba rnam par 'phel bar 'gyur / /
khrag mkhris shas che'i dreg nad la / /
byug pa la sogs bsil bas bya / /
dro bas tsha zhing na la dmar / /
rdul 'byung gas par 'byung bar 'gyur / /
shing mngar srang brgya bskol ba yi / /
khu ba bzhi cha lus pa ru / /
til mar bre bzhi 'o ma mnyam / /
ti ra mur ba ta ma la / /
nye'u shing a gar pa ya s+ya / /
tsan+dan has ba ti dang / /
spang spos sle tres me da gnyis / /
ra mnye ba gnyis shu ti dang / /
shug pa rnam gnyis dzi ban ti / /
dzi ba ka dang bi sha ba / /
shing tsha gan+da b+ha dra dang / /
chu srin sin mo ba le ka /
btsod dang pra puN+Da ri ka /
shi ri ba dang bi la sha /
ku tan na ta srang re yi / /
lde gur bcas pa bskol bar bya / /
sbyor ba bzhi pos dreg nad kyi / /
mkhris pa'i rtsa ba rims nad sel / /
ba la'i khu ba lde gu dang / /
til mar 'o ma cha mnyam bskol / /
lan brgya'i bar du bskol ba de / /
dreg nad rlung can sel bar byed / /
bcud kyis len gyi dam pa ste / /
dbang po gsal bar byed pa yin / /
tshe ring lus 'phel skad snyan dang / /
khu chu khrag gi nad sel byed / /
rgyu ba'i lam 'gags 'khrugs gyur pas / /
tshil lam bad kan shin tu ni / /
'phel bar gyur pa'i rlung nad la / /
snum rtas dang por phan pa yin / /
der ni phyug po'i rlung nad kyi / /
gso bya dreg nad gso bar bya / /
khrag ni dngas par byed pa yi / /
snum dang sman gyi sbyor ba bya / /
srog stsogs rlung ni cig car 'khrugs / /
ji skad bstan dang nad gzhi bzhin / /
ji ltar nye bar sman rnams ni / /
nang tshul ji bzhin sbyin par bya / /
ma zhu bcas la dugs dang smyung / /
smin bya rtsub sman byug pa dang / /
rlung stsogs kyis ni ma zhu bsal / /
byas la ma 'dres rlung gso bya / /
skem dang bya rmyang yan lag 'khums / /
rengs dang 'dar bu tshor ba med / /
'gram nyams kha yo 'theng po dang / /
zha bo dreg nad kyis 'theng dang / /
tshigs 'khrul gzhogs phyed na ba dang / /
tshigs dang rkang rus la zhugs nad / /
'di dag gnas ni gting rings pas / /
de bas 'di dag gsar btab dang / /
bla brnan med cing nyams stobs ldan / /
'bad na 'tsho yi gzhan du min / /
mkhris 'dres rlung la grang dro yi / /
gso ba'i rim gyis mang du bya / /
'tsho byed sde dang bskol ba yi / /
sman mar dag kyang blud par bya / /
skam sa'i sha dang sA lu nas / /
bkru sman 'o mar bcas 'jam gtang / /
rtsa ba lnga dang ba lar bskol / /
'o ma mas gtong sbyor ba bya / /
sman mar bskol ba'i til mar gyi / /
'jam rtsi dus su gtang bar bya / /
shing mngar ba la til mar dang / /
mar dang 'o ma bskol ba blugs / /
rtsa ba lnga yi khu ba'am / /
chu ni grang mo nyid blugs bya / /
bad kan bcas la nas kyi zan / /
skam sa'i ri dwags bya yi sha /
dugs dang mas gtong bkru sman no / /
slon sman bkru sman bcas pa gtang / /
mar rnying til mar nyungs kar las / /
byung ba'i mar ni blud par bya / /
bad kan mkhris pa 'dres pa las / /
dang po mkhris pa gso bar bya / /
khrag dang 'des pa dreg nad kyi / /
gso ba ji skad bshad par bya / /
dugs bsku sha khu 'o ma dang / /
snum dang bcas pas sha bkra sel / /
phyug po'i rlung la gcin snyi dang / /
tshil dang rlung 'joms sman gyis gso / /
rus pa rkang gnas snum chen gyis / /
khu chur gnas la sngar bshad pa'i / /
zas dang 'dres la 'ju byed dang / /
drod skyed skyug sman yang ba gtang / /
gcin 'dres gcin ni 'phel ba dang / /
dugs dang 'jam rtsi gong mas gso / /
bshang 'dres e raN+Da'i mar dang / /
'jam rtsi snum ni 'khru byed phan / /
lus zungs kun zhugs rlung nad la / /
bad kan mkhris par mi gnod dang / /
gang yang rlung ni bder rgyu ba'i / /
sman de rlung nad de la gtang / /
'khru bar mi byed snum pa dang / /
rtsa rgyun sbyong bar byed pa dang / /
mas gtong bas ni mngar ba dang / /
snum gyi 'jam rtsis gso bar bya / /
nyams stobs ci yod brtags nas ni / /
bkru sman 'jam po gtang bar bya / /
bcud kyis len ni thams cad kyi / /
sbyor ba dag kyang bsngags pa yin / /
mchog tu brag zhun sbyor ba dang / /
de bzhin gu gul nyi tshe 'am / /
kha ra srang stong chig brgyar bcas / /
pa wa sangs bshad lde gu'ang phan / /
thur sel 'dres la drod bskyed dang / /
'khru gcod rlung ni bder rgyu byed / /
gcin gyi gnas ni sbyong byed pa'i / /
sman rnams de la gtang bar bya / /
de ltar srog la sogs pa yi / /
'dres pa'i gso ba mdor bshad yin / /
sman pas de gso rgyas par ni / /
blo yis brtags te ci rigs bya / /
stod du rgyu ba'i spyi bor bsdu / /
thur sel de las bzlog par bya / /
me dang mnyam gnas mnyam par bya / /
khyab byed gsum du sbyar bar bya / /
bzhi bo bas kyang srog bsrung ste / /
der gnas na ni lus gnas 'gyur / /
de ltar rlung ni lam gzhan zhugs / /
rang rang gi ni gnas su gzhag /
khrag mkhris 'dres pa ma gtogs par / /
'dres pa'i nad ni thams cad la / /
bcud kyis len gyi cho ga bzhin / /
sgog skya bsten na sel bar byed / /
mkhris par 'dres la mkhris sel bas / /
rlung ni bde bar rgyu bar bya / /
khrag dang 'dres la de nyid dang / /
'theng pa'i nad bshad sman bya'o / /
khrag mkhris rlung ni sel ba yi / /
bcud kyis len ni sna tshogs sbyar / /
nad gzhi ji ltar bstan pa bzhin / /
gso ba de ltar yang dag bshad / /
nyam thag 'phral du sel ba 'di / /
tshe yi rig byed gnas 'bras bu / /
gso ba phan pa gnod sel dang / /
sbyor ba sman dang rtsi dang ni / /
zhi bar byed dang sngags bya ste / /
de dag sman ming rnam grangs yin / /
yan lag brgyad pa'i snying po bsdus pa las /
gso ba'i gnas kyi le'u nyi shu rtsa gnyis pa'o // //
yan lag brgyad pa'i snying po bsdus pa las /
gso ba'i gnas te gnas bzhi pa rdzogs so // //
de nas skyug sman gyi cho ga bshad par bya'o / /
de yang rgyun shes kyi bu la sogs pa drang srong chen po rnams kyis 'di ltar bshad de /
skyug sman mchog ni po son cha / /
dur byid rtsa ba bkru sman mchog /
gzhan dag nad kyi dbang las ni / /
khyad par du ni gyur pa yin / /
po son cha de mdog skya zhing / /
shin tu sngo ba'ang ma yin pa / /
nyin zhag tshes grangs shis pa la / /
sos ka dpyid kyi mtshams su btu / /
phyis nas 'jag ma'i snod du ni / /
bcug ste bcings la ba lang gi / /
lci bas snod du byugs nas ni / /
'bru yi nang du gzhag par bya / /
'jag mas dkris pas 'jam pa dang / /
sbrang rtsi lta bu dri zhim la / /
zhag brgyad 'das par gyur pa dang / /
phyung ste de nyid nyi mar bskam / /
de 'og legs par bskams pa dang / /
nang gi 'bras bu phyung nas ni / /
zho dang zho ga chu mar gyi / /
lde gur mnyes la slar yang bskam / /
de nas legs par sbas te gzhag /
dgos pa'i dus su sbyar bar bya / /
de nas de la tshad tsam du / /
blangs nas cham chom brdungs nas ni / /
shing mngar go bye bi da ra'am / /
bim ba lcang ma sle sman ta / /
bum ti a pa marga dang / /
arga gang yang rung ba ni / /
bskol ba'i chu yi nang du ni / /
nub gcig legs par spang bar bya'o / /
de nas sman gyi khu ba de / /
mnyes shing btsags la nang par ni / /
mdo nas bstan pa'i cho ga bzhin / /
legs par blud nas skyug tu gzhug /
bad kan las byung rims tsham pa / /
skran dang khong 'bras rnams la ni / /
ji srid mkhris pa snang gi bar / /
khyad par du yang skyug tu gzhug /
po son cha yi 'bras bu ni / /
phye ma bskol ba'i khu bar ni / /
'bras bu gsum phye cha gsum btab / /
ko bi dar stsogs khur bcas / /
blud na rims dang dmu rdzing dang / /
rmen bu 'bras dang 'brum chen dang / /
gtun 'dra'i rlung nad sel bar byed / /
mkhris pa bad kan gnas zhugs la / /
dzi mu ta sogs khu ba blud / /
snying tsha khrag mkhris dag la na / /
de 'bras 'o mar bskol ba yi / /
'o thug bcas pa blud par bya / /
bad kan las gyur slon bro dang / /
cham pa mun 'thibs byed pa la / /
de bskol 'o ma las byung ba'i / /
zho yi spris ma'am zho blud bya / /
po son cha sogs lde gu dang / /
bskol ba'i 'o ma las byung ba'i / /
mar sar bad kan gyis drod nyams / /
lus skam pa la skyug sman bya / /
po son cha yi khu ba ni / /
bsre zhing cho gas btsags nas ni / /
gzar bur chags pa'i bar du bskol / /
byin la de bas skyug tu gzhug /
lde gu de'am de'i khu ba / /
bza' dang btung bar sbyar te gtang / /
po son cha yi 'bras bu'i khu / /
dug mo nyung sogs sde tshan btab / /
nim pa arka gang yang rung / /
bskol ba'i khu bar bcas pa ni / /
blud na nyams brtas las byung nad / /
gting zug kun kyang sel bar byed / /
po son cha yi me tog ni / /
zhib btags phreng bsgos bsnams nas ni / /
thug pa sha khu sogs ngoms blud / /
skyid de ba ni bder slon gzhug /
po son cha med me tog dang / /
'bras bu gzhon nu de bzhin sbyar / /
dzi mu ta sogs de dang 'dra / /
dzi mu ta ni khyad par du / /
rims dang lud pa dbugs mi bde / /
skyigs bu la sogs nad la gtang / /
'di yi me tog 'o mar btsos / /
'bras bu smin pa 'o thug bcas / /
spu bcas 'o ma'i spris mar sbyar / /
sbu med zho yi spris mar sbyar / /
skya ba'am sngor gyur 'o mar bcug /
zho ni skyur por gyur pa'am / /
mnan pa'i chang gi dngas mar ni / /
mnyes te zhu bar gyur pa blud / /
bad kan lud pa yi ga 'chus / /
skya rbab gcong chen nad la gtang / /
ku ba ko sha ta ki yang / /
sbyor ba'i cho ga 'di nyid bya / /
smin zhing bskams par gyur pa yi / /
dzi mu ta yi 'bras bu dag /
phye ma srang phyed 'o mar bsres / /
rlung mkhris nad kyis nyen la blud / /
dzi mu ta 'bras gnyis sam gsum / /
brdungs pa de yi khu ba ni / /
dong ga la sogs dgu pa ni / /
gang yang rung ba la sbangs te / /
mnyes la bcags par gyur pa dag /
bad kan mkhris rims can la blud / /
dzi mu ta yi phye ma'am / /
lde gu chu grang sbyar ba dag /
mkhris rims can blud bad kan dang / /
rlung 'dres rims la chu dron sbyar / /
lud pa dbugs mi bde dang dug /
slon rims bad kan gyis nyen dang / /
mun 'thibs byed pa'i nad ldan la / /
ku ba kha bo'i skyug sman bsngags / /
de ni me tog 'bras bu med / /
myu gu gzhon nu 'o mar btsos / /
bad kan mkhris pa las gyur rims / /
mkhris pa shas cher gyur la blud / /
'bras bu smin pa'i nang gi ni / /
'bras bu phyung ste 'o ma bcug /
zhor gyur lud pa dbugs mi bde / /
blud de slon du gzhug par bya / /
'bras bu'i nang na zho ga chu / /
mdze dug skya rbab nyid la blud / /
de dang dar ba bskol ba ni / /
rgyam tsha sbrang rtsir bcas pa blud / /
yang na de yi sa bon ni / /
ra yi 'o mar bcas pa dag /
dug skran dmu rdzing rmen bu dang / /
'bras dang rkang bam nad la blud / /
bad kan las gyur lud pa rims / /
lkog ma'i nad dang ma zhu la / /
ku ba kha bo'i khu ba ni / /
phye dang sbyar ba'i skyo ma blud / /
skran dang rims rnying bying ba la / /
lde gu sha khur sbyar blud na / /
legs pa kho nar slon gyur zhing / /
nyam chung bar yang 'gyur ma yin / /
ku ba kha bo'i me tog dang / /
'bras bu phye mas bsgos pa yis / /
me tog phreng ba mnam pa ni / /
skyid de ba yi skyug sman yin / /
skran lud dmu rdzing lkog ma'i nad / /
bad kan gnas la brten pa'i rlung / /
bad kan kha dang mgrin par gnas / /
bad kan 'phel bar gyur pa dag /
brtan zhing dkyel ni skyes pa la / /
ko sha ta ka'i skyug sman bsngags / /
'tsho byed nye'u shing zangs rtsi ba / /
kha sral phre'u ram nye gnyis / /
shra ba dang ni me da dang / /
ma hA me da ma du li / /
'di dag re re'i phye ma dang / /
ko sha ta ka'i phye mar bcas / /
sbrang rtsi kha rar sbyar ba ni / /
lud pa snying ni tsha la bsngags / /
de rjes chu dron blud pa ni / /
bad kan mkhris tsha ldan la bsngags / /
'u su g.yer ma'i khu ba dang / /
de yi khu bas dug 'joms so / /
bim pa ka sa marda 'am / /
ba sbu ba yi khu bar ni / /
ra dza go sha ta ka yi / /
rdog ma gcig gam gnyis mnyes pa'i / /
dngas ma snying gi nad la blud / /
de bskol 'o ma las byung mar / /
po son cha stsogs bskol ba blud / /
ko sha ta sogs kha dang tsha / /
mdze dang skya rbab mcher pa'i nad / /
'or nad skran nad sbyar dug sogs / /
gting zug pa la bsngags pa yin / /
po son cha sogs drug so sor / /
bskol ba dang ni rlan can sha /
ko sha ta ka cha mnyam bskol / /
khu ba rgyam tshar bcas pa blud / /
po son cha sogs pi pi ling / /
cha mnyam ko sha ta kar sbyar / /
yang na ko sha ta ka yi / /
khu ba bu ram shing khu blud / /
dug mo nyung ni skyid de ba / /
bad kan mkhris pa khrag bcas dang / /
rims dang shu ba snying nad dang / /
dreg nad kyis 'theng mdze la bsngags / /
dug mo nyung gi sa bon de / /
nyungs kar ram ni ma du ki / /
bskol ba'i khu ba'am rgyam tsha'i chu / /
yang na kri sa ra ldan blud / /
de yi sa bon arka yi / /
'o mar zhag bdun sbangs pa ni / /
po son cha dang dzi mu ta / /
ku ba kha bo dzi ban ti / /
dzi ba ka ni bskol ba yi / /
khu ba gang yang rung ba blud / /
skyug sman gyi ni gtso bo yi / /
cho ga phyogs tsam bshad pa yin / /
blo dang ldan pa tshul 'di yis / /
gzhan yang ci rigs sbyar bar bya / /
yan lag brgyad pa'i snying po bsdus pa las /
cho ga grub pa'i gnas kyi le'u ste dang po'o // //
de nas bkru sman bya ba'i cho ga'i le'u bshad par bya'o / /
dur byid bska zhing mngar la rtsub / /
zhu rjes tsha bar gyur pa yin / /
bad kan mkhris pa zhi byed de / /
rtsub pas rlung ni 'khrugs par byed / /
de 'dir sman gyi sbyor ba yis / /
rlung dang mkhris pa bad kan sel / /
cho ga'i khyad par la brten nas / /
nad kun 'joms par byed pa yin / /
dur byid rnam pa gnyis su bshad / /
de rtsa dmar nag dkar ba yis / /
rnam pa gnyis su bshad pa yin / /
de las tri byi ta mchog tu bshad / /
nyes pa med cing bde bar 'khru / /
brgyal rmongs byed cing lkog ma ni / /
rtsub cing gnod par byed pa dang / /
rno zhing myur du 'khru byed pa / /
lto sra nad gzhi shas che dang / /
sdug bsngal gyis nyen nad pa la / /
sha ma dur bying bsngags pa yin / /
de ni zabs su zug cing 'jam / /
thad kar 'phros pa ma yin pa / /
btus la snying po bor nas ni / /
shun pa skams te sba bar bya / /
de nas de'i 'og de'i phye ma / /
rgyam tsha dong ga cung zad btab / /
rlung nad la ni skyur las blud / /
mkhris par sbrang rtsi kha ra mar / /
'o ma rgun 'bru bu ram shing / /
khu ba tang pa la mngar ba yi / /
sman de'i 'bras bu gsum gyi ni / /
khu bar bcas pa blud par bya / /
bad kan nad la pi lu yi / /
khu ba ba gcin chang skyung rtsabs / /
tsha ba lnga sogs phye ma ni / /
bad kan 'joms dang ci rigs sbyar / /
dur byid lde gu khu ba dang / /
bskol ba'i khu ba bsgrangs khar / /
sbrang rtsi dri bzang gsum dang bcas / /
lde gu yid 'ong bkru sman yin / /
a dza gan+d+ha smig rkang dang / /
ka ra dur byid bi da ri / /
phyer btags sbrang rtsi mar dang ni / /
lde gu byin na 'dus pa dang / /
rims dang lus rengs tsha ba dang / /
skom dad kyis gzer legs par 'khru / /
bu ram shing ni tshal par bkas / /
nang ngos dur byid lde gus bsku / /
gcig tu sbyar te phur ma yis / /
btso ba'i tshul byas de bza' bya / /
shing tsha sug smel mnyam ni li / /
de mnyam dur byid sha ka ra / /
phye ma sbrang rtsi rgun chu dang / /
phye dang skyo mar sbyar te blud / /
rlung mkhris bad kan las gyur dang / /
me drod chung ba'i nad dang ni / /
skyid de ba yi mi rnams la / /
gnod pa med pa'i bkru sman yin / /
byi dang ga yi snying po dang / /
'bras bu gsum zhes bya ba dang / /
ya bak+Sha ra pi pi ling / /
dur byid kun gyi cha phyed byas / /
sbrang rtsi mar ram bu ram gyis / /
lde gur byas pa byin na ni / /
skran dang mcher pa dmu rdzing dang / /
gzugs 'khums lud pa yi ga 'chus / /
rlung dang bad kan las gyur nad / /
mang po gzhan dag sbyong bar byed / /
pi pi ling rtsa byi dang ga /
'bras bu gsum dang 'u su dang / /
tsi tra ka dang na le sham / /
pi pi ling dang dug mo nyung / /
zi ra ha ste pi pi ling / /
ti mu sa dang lan tshwa lnga / /
zho ni gnyis gnyis phye mar byas / /
dur byid dang ni til mar gnyis / /
srang ni brgyad brgyad char bsres dang / /
skyu ru ra'i khu bre gsum dang / /
bu ram srang ni lnga bcu me / /
chur bskol de las ran tsam ni / /
zos na mdze dang gzhang 'brum dang / /
mig ser za khu skran dang ni / /
dmu rdzing mtshan bar rdol ba dang / /
pho ba'i nad dang skya rbab rnams / /
'joms shing cho ga bsrung mi dgos / /
bu skyed par yang de yis byed / /
bu ram dge ba can zhes bya / /
dus kun du ni 'phrod pa yin / /
tsha ba gsum dang dri sna gsum / /
gla sgang dang ni byi dang ga /
skyu ru ra ni de thams cad / /
mnyam pa'i dur byid kha ra dang / /
sbrang rtsi'i ri lu byas zos na / /
gcin sri rims dang slon bro dang / /
lud pa sha skem mgo 'khor dang / /
zad byed lus tsha skya rbab dang / /
me drod chung dang dug nad sbyong / /
dur byid dug mo nyung sa bon / /
bi pi ling dang bca' sga rnams / /
sbrang rtsi rgun 'bru chur sbyar ba / /
dbyar gyi dus kyi bkru sman yin / /
dur byid gla sgang byi tsher ba / /
kha ra tsan+dan ba le ka /
shing mngar pa ta la'i phye ma / /
rgun chu dang sbyar ston gyi yin / /
dur byid pa ta kru trug tres / /
zir shu dag sa ra la / /
khron bu'i phye ma chu dron sbyar / /
dgun gyi dus su blud par bya / /
dur byid kha ra cha mnyam pa / /
so ga'i dus kyi bkru sman yin / /
dur byid spa 'bras kyi lce ba / /
pa ta la dang pu tse shel / /
khron bu legs par btags nas ni / /
ba gcin nang du zhag gsum sbangs / /
'di ni dus kun sbyor ba ste / /
snum zhen dri ma nad rnams 'byin / /
sha ma dur byid byi tsher ba / /
gla sgang hasti pi pi ling / /
dug mo nyung dang ni li ni / /
'bras bu gsum dang pu tse shel / /
phye ma sha khu'am mar ram ni / /
chu dron dang sbyar thams cad du / /
khong rtsub la yang gtang bar bya / /
rims dang snying nad dreg nad dang / /
rtug skam la sogs nad rnams la / /
dong ga'i bkru sman lhag par ni / /
'jam mngar bsil ba phan pa yin / /
byis pa rgan po glo rdol dang / /
skyid de ba yi mi rnams la / /
'jam zhing skyon ni med pa'i phyir / /
mchog tu dong ga'i bkru sman gtang / /
'bras bu'i dus su legs smin pa'i / /
de yi 'bras bu btus nas ni / /
de ni yon tan ldan gyur pa / /
khur gcig bye ma'i nang du gzhug /
zhag bdun lon nas phyung nas ni / /
nyi ma la ni bskam par bya / /
de nas rkang ni phyung nas su / /
snod ni gtsang mar gzhag par bya / /
byis pa lo bzhi lon pa nas / /
lo ni bcu gnyis lon pa'i bar / /
lus tsha rtug 'gags kyis gzir la / /
rgun chur sbyar te blud par bya / /
dong ga'i rkang ni mnyes pa dang / /
bskol ba'i chu ni grang mo blud / /
yang na chang dngas zho ga chu / /
skyu ru ra yi khu ba'am / /
rang skyur dag dang bcas pa'am / /
dur byid lde gur sbyar ba sbyin / /
dan da'i khu bar de yi rkang / /
bu ram rnying pa bcug nas ni / /
zla ba gcig gam zla phyed bar / /
mnan pa'i chang ni blud par bya / /
seng phrom rtsa ba'i shun pa ni / /
nang gi shun lpags bor nas ni / /
bskams te phye mar byas nas ni / /
de la cha gnyis bskol te gzags / /
seng phrom cha ni gsum pa sbangs / /
rtsa ba bcu pa'i khu ba dang / /
cha de slar yang sbang bar bya / /
slar yang bskams te phye mar bya / /
de las zho gnyis ba gcin nam / /
chang gi dngas ma'am zho ga chu / /
rgya shug skyu ru ra'i khu ba / /
gang yang rung dang sbyar te blud / /
seng phrom bskol ba'i khu ba dang / /
lde gur byas dang khar dang / /
mar dang bskol ba'i lde gu de / /
bkru sman gyi ni dam pa yin / /
shrI khaN+Das nad kyi tshogs / /
shas cher sogs pa'ang 'jig par byed / /
myur du 'khru zhing drags pas na / /
lto snyi nyam chung byis pa dang / /
rgan po nad pa yun ring la / /
de ni gtang bar mi bya'o / /
skran dang dmu rdzing sbyang ba'i dug /
pags nad gcin nad sbrang rtsi 'dra / /
skya rbab skran dang dug gis phog /
nad kyis sems 'khrugs gyur la gtad / /
de ni tsher ma rnon po ni / /
mang pos khyab par gyur pa mchog /
lo gnyis pa'am lo gsum pa / /
khyad par du ni dgun gyi mthar / /
de ni mtshon gyis rnam bcad la / /
de las 'o ma blang bar bya / /
bil ba la sogs rtsa ba lnga / /
bri ha ti ni rnam gnyis dang / /
bskol ba'i khu ba dang mnyam pa'i / /
su ti'i 'o ma dang bsres la / /
de 'og me yi mdag mar bskam / /
ri lur byas pa zho ga chu'am / /
chang ngam ba gcin la sogs blud / /
dur byid sogs dgu 'bras bu gsum / /
khron bu sab tal dang bcas / /
su ta'i 'o mas zhag bdun sbangs / /
sha khu'am mar dang sbyar te blud / /
tsha ba gsum dang 'bras bu gsum / /
dur byid dan da tsi tra ka /
de bzhin bu ram chus sbyar blud / /
shang gi ni yi 'bras bu ni / /
phub ma med cing ma skams btu / /
de bzhin sap+ta la'i rtsa ba / /
de dag rnon po 'khru byed yin / /
bad kan dmu rdzing sbyar ba'i dug /
skran sogs nad la gtang bar bya / /
de gnyis ri lu zho gnyis tsam / /
chang dang rgyam tshwa sbyar ba ni / /
bad rlung las gyur snying nad dang / /
de bzhin skran gyi nad la gtang / /
dan da dra ban ti'i rtsa ba / /
glang po'i so ltar brtan zhing sbom / /
dmar zhing gnag la rno zhing dro / /
myur du 'khru bar byed pa yin / /
lci zhing rlung nad 'khru byed cing / /
mkhris pa bad kan 'ju bar byed / /
de ni sbrang rtsi pi pi ling / /
lde gus bskus la 'jag ma dang / /
'jim pas bskus te mer bsreg cing / /
nyi ma cung zad dro bskams pas / /
de yi rno ba bsal bar bya / /
de ni chang dngas zho ga chu / /
dar ba mnan chang pi lu yi / /
khu ba gang yang rung sbyar blud / /
nyam chung skran dang gcin snyi dang / /
dmu rdzing sbyar ba'i dug rnams sbyong / /
ba lang ri dwags ra sha yi / /
khu bar sbyar bas skya rbab dang / /
lto srin mtshan par rdol nad sel / /
de bskol khu ba lde gu dag /
rtsa ba bcu yi khu bar bskol / /
mar gyis me dpal khong 'bras dang / /
'brum phran mchan khung tsha ba sel / /
til mar bcas pas skran za khu / /
gzhang 'brum rtug 'gags bad rlung sel / /
snum chen sbyar bas khu chu bshang / /
'phyen 'gags rlung gi nad rnams sbyong / /
dur byid la sogs dgu po ni / /
bkru sman gyi ni rab mchog yin / /
a ru ra yang dur byid kyi / /
cho ga bzhin du sbyar bar bya / /
de nas dus su de'i phye ma / /
rgyam tsha dong gra cung zad gdab / /
rlung nad la ni skyur bas blud / /
bu ram srang brgyad a ru ra / /
nyi shu dan da tsi tra ka /
srang re pi pi ling dur byid / /
zho ni gnyis gnyis lhan cig sbyar / /
ri lu bcu byas zhag bcu bar / /
ri lu re re zos rjes la / /
chu dron blud cing cho ga 'dis / /
de dag thams cad zos gyur na / /
kun zos bsrung ba mi dgos par / /
'dis ni thams cad sel bar byed / /
mchog tu skya rbab pho ba'i nad / /
pags nad zlum po gzhang 'brum dang / /
g.yan pa'i nad rnams sel ba yin / /
chung ngu'am don ni chen po dang / /
chen po las ni nyung zad dag /
'dre dang dbye ba byas pa dang / /
dus dang sbyor ba ldan par byed / /
shing tsha nA ga ge sar dang / /
a mra ta ka se 'bru dang / /
sug smel kha ra sbrang rtsi dang / /
kha lung chang sogs de dang de / /
yi rang rjes su 'thun pa yi / /
rigs pas bkru sman gtang bar bya / /
yan lag brgyad pa'i snying po bsdus pa las / /
cho ga grub pa'i gnas kyi le'u ste gnyis pa'o // //
de nas skyug sman dang bkru sman gyi nyes pa grub par bya ba'i cho ga bshad par bya'o / /
skyug sman lto ni snyi ba'am / /
ltogs pa'am bad kan shas chung ba'am / /
shin tu rno ba'am grang ba'ang chung / /
ma zhu ba'ang nyam chung la / /
blud na nad 'byung re ba nyams / /
de tshe thur byung nad slong 'gyur / /
de la slar yang snum chos bya / /
sngar gyi skyon bral skyug sman gtang / /
bkru sman ma zhu bad kan dang / /
ldan pa'am shin tu rno ches pa / /
dro ba'am lan tshwa shas ches pa / /
yi gar mi 'ong mangs pa yis / /
gyen du brgal bar gyur pa dag /
sngar bshad nyes pa de la ni / /
grub pa'i sbyor ba de bzhin bya / /
de yang snod du ma chags na / /
gsum po de la blud mi bya / /
gzhan du goms pa'ang zhib pa yi / /
sman ni gnod pa med pa gtang / /
snum chos dugs ni ma byas la / /
sman ni rnying zhing rtsub pa yis / /
nad bslangs phyin par ma nus pas / /
mgo 'khor skrangs dang skyigs bu dang / /
mun par mthong dang skom dad che / /
byin snying na zhing lus g.ya' dang / /
bla dang kha dog mi sdug pa'i / /
nad ni skyed par byed pa yin / /
snum chos dugs byas sman nyung zhing / /
me drod che bas zhu gyur pa'am / /
grang bas rengs ba'am ma zhu bas / /
nad bslangs nas ni ma phyin pas / /
nad ni de dag nyid bskyad cing / /
de nyid sbyor nyes thams cad yin / /
de la til mar rgyam tshas bsku / /
gshag ma rdo yi dugs bya zhing / /
mas gtong drag byas skam sa'i sha /
kha zas byin la 'jam rtsi ni / /
po son cha dang pi pi ling / /
thang shing til mar bskol ba gtang / /
rlung 'joms rlung gi snum chos bya / /
slar yang bkru sman rnon pos sbyang / /
nad gzhi che zhing khong rtsub la / /
me drod chung dang sman chung ba / /
rtug skam bcas pas bslangs pa dang / /
nad kyis lam ni 'gags par 'gyur / /
mi bzad sbo dang lte ba dang / /
rgyab dang rtsib logs mgo bo na / /
phyi sa gcin 'gags dbugs mi bde / /
mi bzad pa ni skyed par byed / /
bsku dang dugs dang ring bu sogs / /
mas gtong drag po 'jam rtsi bya / /
rtug skam sel ba'i gso dpyad las / /
thams cad sbo ba dag la phan / /
rtsa ba lnga pa nas tshig 'khus / /
shu dag pu ti ka rany+dza / /
rgyam tsha nas thug legs sbyar bas / /
gzer nad rtug skam lto sbos 'joms / /
thal sman se 'bru pi pi ling / /
shing kun bca' sga star bu dang / /
rgyam tshar bcas pa'i chang ngam ni / /
mar ram chu dron sbyar ba blud / /
mkhregs shing yongs su 'dzag pa dang / /
na zhing bcad snyam sems pa sel / /
sman 'thungs gyur pa'i shugs bkag na / /
rlung la sogs pa'i nad rnams ni / /
'khrugs te snying gi phyogs song na / /
snying nad mi bzad skyed par byed / /
skyigs bu lud pa rtsib logs na / /
rmya zhing mig 'gul kha chu 'dzag /
dran pa nyams shing lce 'cha' la / /
so ni krig krig 'cha' bar byed / /
de la sman pa ma rmongs pas / /
mkhris pas nyen la mngar ba dang / /
bad kan gyis nyen kha ba yi / /
skyug sman dag ni myur du gtang / /
de nas de la smin byed pa'i / /
nad kyi lhag ma smin par bya / /
de yi me drod lus kyi stobs / /
rim gyis mngon par 'phel bar byed / /
shas cher slon gyur rlung gis ni / /
gang gi snying ni gzer gyur pa / /
de la snum gyur lan tshwa sbyin / /
mkhris pa bad kan de las gzhan / /
sman ni 'thungs par gyur nas shugs / /
bkag par gyur pa'am bad kan gyis / /
'gags pa'am shin tu sbyangs gyur pa'i / /
lus la rlung ni 'jug 'gyur bas / /
rengs dang 'dar dang zug pa dang / /
lus snyom dkris snyam sems shing zug /
de la rlung ni 'joms pa yi / /
snum chos dugs stsogs thams cad bsngags / /
sman thun che la rno ba ni / /
bkres nyen lto snyi la blud na / /
bad kan mkhris pa bshang ba ni / /
bsal nas lus zungs 'dzag par byed / /
de la sbyor drags mngar ba yi / /
sman gyis lhag ma slon du gzhug /
skyug sman drags la bkru sman gtang / /
'khrus drags skyug sman 'jam po gtang / /
de la chu grang blud pa dang / /
ro smad bcings pas gcad par bya / /
stang zil tsan+dan pu shel tse / /
ra khrag kha ra'i chu dang ni / /
'bras yos phye ma'i skyo ma ni / /
sbyor drags sel ba'i dam pa yin / /
slon sman sbyor ba drags pa la / /
chu grang dag ni blugs par bya / /
rgun 'bru la sogs khu ba mar / /
sbrang rtsi kha ra'i skyo ma blud / /
sgregs pa bcas par shin tu skyug /
mur ba 'u su gla sgang dang / /
stang zil ma du ka'i phye ma / /
sbrang rtsir bcas pa'i lde gu sbyin / /
slon mthar lce ni 'khums pa la / /
snum dang skyur dang lan tshwa dang / /
ldan pas mkhur ba bkang ba dang / /
yid 'ong yu sha sha khu phan / /
de yi mdun du mi gzhan ni / /
'bras bu skyur ba za ru gzhug /
lce phyir byung la til dang ni / /
rgun 'bru'i lde gu bskus nas gzhug /
tshig bkug rlung gi nad la ni / /
mar dang sha dang g.yos pa yi / /
nas thug sla ba sbyin bya zhing / /
snum dang dugs kyi sbyor ba bya / /
sman gyi sbyor ba drags pa yis / /
srog ces bya ba'i khrag phyung na / /
gang phyir de ni srog 'phrog pas / /
srog len par ni yin par bshad / /
khrag de dang ni zas bcas pa / /
khyi'am bya rog la byin la / /
zos na srog ces brjod par bya / /
ma zos mkhris pa yin par bshad / /
yang na ras dkar la bsgos te / /
bskams la chu dron gyis bkrus la / /
bkrus kyang dag par ma gyur na / /
mkhris pa'o dag na khrag yin no / /
skom dang brgyal dang myos pas nyen / /
de la srog ni myur bsrung phyir / /
khrag dang mkhris pa sel ba yin / /
gso ba 'tsho ba'i bar du bya / /
ri dgas ba glang ma he ra / /
gson pa'i khrag ni phyung ma thag /
srog ni 'byor par byed pa blud / /
des ni myur du srog tu 'gyur / /
de nyid 'jag ma dang mnyes pa'i / /
khrag ni 'jam rtsir gtang bar bya / /
dur byid tang pal shing mngar dang / /
dUr ba pu shel tse 'o ma / /
bskol ba mar gyi snying po dang / /
stang zil dang ni bcas pa yi / /
'jam rtsi grang mo gtang bar bya / /
spyi bag 'jam rtsi rab grang ba'am / /
mar gyi snying po 'jam rtsi gtang / /
gzhang phyir byung la sman khu yis / /
'khru ba gcad la gzhug par bya / /
dran pa stor la rig byed tshig /
gling bu glu dbyangs nyan du gzhug /
yan lag brgyad pa'i snying po bsdus pa las /
cho ga grub pa'i gnas kyi le'u gsum pa'o // //
de nas sman mas gtong ba'i cho ga bshad par bya'o / /
ba la sle tres ra sna 'bras bu gsum / /
rtsa ba lnga pa rnam gnyis srang re'i tshad / /
po son cha brgyad ra sha srang lnga bcu / /
chu nang bskol te bzhi cha lus gyur pa / /
btsags pa la la phud dang po son cha / /
bil ba ru rta sha ta puSh+pa dang / /
shu dag gla sgang pi pi ling rnams kyi / /
lde gu bu ram sbrang rtsi mar dang ni / /
til mar rgyam tsha dag dang ldan gyur pa / /
dro 'jam cho ga bzhin du btang gyur pa / /
mas gtong mchog ste nad kun 'joms pa yin / /
nad med la phan tshe ring nyams brtas byed / /
'jam rtsi gong du lde gu ma smos pa / /
der ni kun la 'di nyid gzhug par bya / /
rtsa ba bcu pa'i khu ba skyur dang ni / /
ra sha bcas pa snga ma btags pa dang / /
snum chen gsum ldan mas gtong mchog yin te / /
rlung gi nad kun rab tu 'joms par bshad / /
pa la pa tol rtsa ba chung ngu lnga / /
kyi lce ba dang e raN+Da dang nas / /
bskol ba'i khu ba bre gang ra sha'i khu / /
de'i phyed bcug la bskol te bre gang lus / /
pri yang ku dang gla sgang pi pi ling / /
lde gur byas shing til mar zhun mar dang / /
sbrang rtsi rgyam tsha dang ni ldan gyur pa'i / /
'jam rtsi btang na me drod 'phel ba dang / /
nyams stobs skyed cing sha ni rgyas pa dang / /
mig gi gsal stobs 'phral du skyed par byed / /
e raN+Da'i rtsa srang gsum pa la sha /
srang gsum rtsa ba lnga pa chung ngu dang / /
ra sna ba la sle tres ba spru ba / /
a shwa gan+d+ha dong ga thang shing rnams / /
po son cha brgyad chu bre brgyad du bskol / /
brgyad cha lus par gyur pa de nang du / /
shu dag shu ti ba sha'i 'bras bu dang / /
pri yang ku dang shing mngar pi pi ling / /
dug mo nyung gi sa bon gla sgang dang / /
skyer pa'i khaN+Dar bcas pa zhib btags pa / /
zho gnyis tshad kyi rgyam tshar bcas pa dang / /
sbrang rtsi til mar ba gcin dang sbyar ba'i / /
mas gtong skyug byed me drod skyed pa dang / /
rkang pa byin pa brla dang mjug to dang / /
lto ba snying dang pho mtshan na ba dang / /
lus lci rlung dang bshang gci 'gags dang skran / /
rde'u chags rgyu rlugs gzhang 'brum pho ba'i nad / /
bad kan rlung nad de dang de dag 'joms / /
shing mngar seng phrom tsan+dan a ru ra / /
tsan+dan ut+pal ba yi 'o mar bskol / /
'tsho byed kha ra mar dang bcas pa yi / /
'jam rtsis mkhris pa'i nad rnams sel bar byed / /
ra sna ba sha ka btsos byi tsher ba / /
ba la rtsa ba chung lnga rtswa yi lnga / /
thal tres tsan+dan shug pa rnam gnyis dang / /
shing mngar seng phrom srang ni phyed phyed dang / /
chu dang bskol ba'i khu ba de nyid ni / /
'o ma bre bzhi bskol te chu du'i bar / /
ji ban ti dang me da rnam gnyis dang / /
nye shing ram nye ba gnyis bi da ri / /
ka she ru dang kha ra dkar po dang / /
dzi ba ka dang pad+ma ge sar dang / /
stag tsher ut+pa la dang pad+ma dkar / /
seng phrom kha sral phre'u shing mngar dang / /
nA ga ge sar muny+dza ta ka dang / /
tsan+dan rnam gnyis btags pa mar dang ni / /
sbrang rtsi rgyam tsha dang ni ldan byas pa / /
bsgrangs pa'i ni ru ha ni gtang bar bya / /
slar phyung skam sa'i sha khu'am 'o ma dang / /
'bras chan byin la lus la chu blugs bya / /
lus tsha tshad 'khru mngal nad khrag mkhris dang / /
snying nad skya rbab mi bzad rims dang ni / /
skran bcas gcin 'gags mig ser la sogs pa / /
mkhris pa las gyur nad ni thams cad 'joms / /
ko sha ta ka dong ga thang shing dang / /
mur ba gze ma arga dug mo nyung / /
pa ta rgya sran bri ha ti chur bskol / /
khu ba srang ni nyi shu lus pa dang / /
der ni nyungs kar sug smel po son cha / /
ru rta zhon gnyis gnyis tshad dang ni / /
sbrang rtsi po son cha yi mar dang ni / /
thal sman nyungs mar srang ni gnyis gnyis bcas / /
mas gtong me drod chung dang yi ga 'chus / /
bad kan las gyur nad ni kun la phan / /
de nas ni ru ha de ni / /
snum 'jam skyid de ba dang ni / /
las kyis lus snyom gyur pa'i sman / /
srang ni gnyis gnyis so sor bshad / /
'o ma las ni srang bzhir bya / /
sbrang rtsi til mar mar khyor re / /
gzar bus dkrugs pa mas gtong bas / /
rlung nad 'jam stobs kha dog skyed / /
til mar chang dang sbrang rtsi mar / /
khyor ni re re'i tshad du byas / /
bil ba la sogs rtsa ba ni / /
khyor gnyis rgya sran khu ba ni / /
khyor do bcas pas rlung nad sel / /
pa to la dang nim pa dang / /
lo ma bdun pa pu ti ka /
ra sna'i khu ba srang gnyis gnyis / /
mar srang gnyis dang nyungs kar kyi / /
lde gur bcas pa kha ba lnga / /
bad kan mang dang srin nad dang / /
mdze dang za khu'i nad rnams 'joms / /
til mar ba gcin zho ga chu / /
skyur rtsabs khyor ni re re dag /
yungs kar btags pa'i lde gur sbyar / /
rtug 'gags lto sbos sel byed yin / /
pa yas s+ye dang bu ram shing / /
sA la par+Ni bi da ri / /
ra sna khyor re pi pi ling / /
lde gu sbrang rtsi mar sbyar ba'i / /
mas gtong khu ba 'phel bar byed / /
de nas grub pa'i 'jam rtsi ni / /
nyes pa med cing 'bras bu che / /
stobs skyed lus 'phel bde bar byed / /
kun du sbyar bya bshad par bya / /
sbrang rtsi til mar cha mnyam pa / /
rgyam tsha zho gnyis shu ti bzhi / /
e raN+Da yi rtsa ba bskol / /
mas gtong sbrang rtsi til mar can / /
bcud kyis len te gcin snyi dang / /
gzhang 'brum srin bu skran nad dang / /
rgyu ma rlugs pa'i nad rnams sel / /
'di ni shing mngar phye mar bcas / /
mig la phan zhing khrag mkhris sel / /
gla sgang lde gu sbrang rtsi dang / /
til mar sha khu mar bcas pa / /
'tsho bar byed pa zhes bya ste / /
gzhang gi nad dang brla nad dang / /
chu so dang ni rmig pa dang / /
pho mtshan zug pa'i nad rnams sel / /
sbrang rtsi mar dang zhag dang ni / /
til mar khyor ni re re'i tshad / /
rgyam tsha zho gcig spa ma yi / /
'bras bu srang phyed bcas pa dag /
de yang 'tsho ba yin par bshad / /
e raN+Da'i rtsa bskol ba yi / /
khu ba shu dag pi pi ling / /
po son cha yi phye mar bcas / /
sbrang rtsi til mar rgyam tshar bcas / /
'di ni shing rta can zhes bya / /
de bskol shu dag shu ti dang / /
shing kun rgyam tsha thang shing dang / /
ra sna sbrang rtsi sbyar ba yi / /
'jam rtsi nad sel zhes bya dge /
rtsa ba lnga yi khu ba dang / /
pi pi ling dang rgyam tsha dang / /
shing mngar sbrang rtsir bcas pa yi / /
til mar grub pa'i 'jam rtsir bshad / /
rtsa ba bcu pa 'bras bu gsum / /
po son cha ni bil bar bskol / /
ba gcin dang ni de btags shing / /
pa ta gla sgang dug mo nyung / /
lan tshwa po son cha til mar / /
thal sman lan tshwar bcas pa ni / /
rigs pa'i 'jam rtsi bad kan nad / /
skya rbab gsud pa'i nad rnams dang / /
khu ba rlung ni 'gags pa dang / /
rlung 'khrugs pa la bsngags pa yin / /
gla sgang pa ta e raN+Da / /
sle tres ba la ba spru ba / /
ra sna btsod dang dong ga dang / /
pu shel tse dang kyi lce ba / /
ba ru ra dang pu tse shel / /
rtsa ba lnga pa chung ngu rnams / /
srang re po son cha rdog brgyad / /
de ni chu bre bzhi nang bskol / /
bzhi cha lus pa btsags nas ni / /
'o ma bre do dang bsres la / /
'o ma lus pa slar yang bskol / /
skam sa'i sha khu bzhi cha dang / /
sbrang rtsi rgyam tsha shing mngar dang / /
shu ti dur byid pi pi ling / /
dug mo nyung dang skyer khaN+Da / /
btags pa dang ni bsres pa yi / /
'jam rtsi dro 'jam btang na ni / /
sha dang me drod lus kyi stobs / /
khu ba 'phel bar byed pa yin / /
dreg nad rmongs bag gcin snyi dang / /
gzhang 'brum skran dang bshang gci 'gags / /
mi bzad rims dang me dbal dang / /
rgyu rlugs lto sbos 'khrug cing 'khru / /
chu so rked pa brla dku na / /
gnye'u rengs rna ba mgo bo'i nad / /
zla mtshan nad dang smyo byed dang / /
'or nad lud pa rde'u chags dang / /
gcin 'khyil ba yi nad rnams 'joms / /
dbang po nyams shing zhum pa dang / /
mig la phan zhing bu skyed byed / /
'tsho byed rgyal po bcud len yin / /
ri dwags phra mo mgo chung ba / /
rtsa ba bcu pa bskol ba'i chu / /
spa ma'i 'bras bu shu ti dang / /
gla sgang lde gu snum chen bcas / /
mas gtong rlung ni sel ba'i mchog /
shin tu ro tsar byed pa yin / /
rma bya'i gshog pa mkhris pa dang / /
rgyu ma rkang pa mchu rtug pa / /
por ba'i sha ni 'ba' zhig dang / /
rtsa ba lnga pa chung ngu ni / /
srang re dang ni ldan gyur pa / /
chu dang 'o mar bskol nas ni / /
'o ma lus par sbrang rtsi mar / /
bcas dang de bzhin bi da ri / /
shing mngar shu ti pi pi ling / /
po son cha yi lde gur bsres / /
rgyam tsha cung zad btab pa yi / /
'jam rtsi stobs 'phel ro tsa'i mchog /
gong ma sreg la sogs pa yang / /
cho ga 'di ni so sor bya / /
khron gyis gzas tshol thams cad dang / /
mthu rtsal mchu yis zas tshol ba / /
chu la gnas pa'ang de bzhin te / /
nya la 'o ma spang bar bya / /
sram dang ne+e'u le byi la dang / /
reg 'jam byi ba rnams kyi sha /
re re srang bcu rtsa ba lnga / /
'o ma'i nang du bskol nas ni / /
'o ma der ni po son cha / /
pi pi ling dang lan tshwa gnyis / /
kha ra til mar sbrang rtsi mar / /
'jam rtsi btang na bcud len mchog /
rtsol bas dkrugs glo 'grams pa dang / /
dbang po nyams dang gzi mdangs stobs / /
khu chu bshang gci 'gags pa dang / /
dreg nad kyis 'theng nad rnams dang / /
rta dang glang po shing rtas g.yeng / /
rkang lag chag grugs gyur pa la / /
slar ni bde bar 'tsho byed cing / /
ro tsa byed pa'i mchog yin no / /
kha sral bu ram shing phran las / /
g.yos su byas pa'i 'o thug blud / /
snum zhing bsdams pa mi dgos pa'i / /
grub pa'i sman ni sbyar bar bya / /
nad 'joms srung dang bcas pa yi / /
snum gyi 'jam rtsi bshad bya ste / /
rtsa ba bcu pa ba la dang / /
ra sna a shwa gan+d+ha dang / /
ba spru ba dang e raN dang / /
sle tres ga bra'i rtsa ba dang / /
ba sha ka dang bu ti ka /
sa ha ra dza nye shing ba / /
ka ka na se srang re dang / /
nas dang ma sha zar ma dang / /
rgya shug rgya sran khyor re'i tshad / /
chu bre drug cu rtsa bzhir bskol / /
de las bre ni bcu drug lus / /
'tsho byed sde ni srang re bcug /
til mar bre ni bzhi dang bskol / /
'di ni 'jam rtsir btang gyur na / /
rlung nad thams cad sel bar byed / /
de bzhin skam sa'i srog chags sha /
'tsho byed sde dang bcas par bskol / /
shu ti nas dang bil ba skyur / /
til mar bskol bas rlung nad sel / /
rgyam tsha mdog dmar gyur gyi bar / /
mer bsregs mar gsur rlung nad 'joms / /
dzi ban ti dang po son cha / /
me da rnam gnyis sra ba ni / /
shing mngar ba la shu ti dang / /
zangs rtsi ba dang pi pi ling / /
ka ka ni sa nye shing ba / /
kha sral k+Shi ra ka ka ri / /
zur pa karka ta sring gi /
shu dag btags pa'i lde gu dang / /
til mar mar dang 'o ma ni / /
bzhi 'gyur gyi ni nang du bskol / /
'jam rtsi nyams brtas rlung nad 'joms / /
stobs dang khu ba me drod 'phel / /
khrag dang khu ba'i nad sel byed / /
bu skyed par yang byed pa yin / /
rgyam tsha ru rta po son cha / /
shu ti lcang ma shu dag dang / /
ba le ka dang shing mngar dang / /
ga bra'i rtsa ba kad pha la / /
thang shing dong gra ma nu dang / /
me da dpyi mo tsi tra ka /
zur pa bong dbyi dang ga /
sha ma dur byid ha re Nu / /
sti ra bil ba ni li ni / /
ti mu sa dang pi pi ling / /
dan da ra sna cha mnyam pa / /
e raN+Da yi mar ram ni / /
til mar bskol ba'i 'jam rtsi yis / /
bad kan nad 'joms rgyu rlugs dang / /
rtug skam skran dang gzhang 'brum dang / /
mcher pa'i nad dang gcin snyi dang / /
rlung 'khyil ba dang lto sbos dang / /
rde chags nad ni myur du sel / /
yang na bil ba la sogs pa'i / /
rtsa ba lnga pa til mar bskol / /
yang na bad kan sel sman sbyar / /
til mar dang btang bad kan 'joms / /
yang na po son cha brgyad 'gyur / /
skyur bskol 'jam rtsis bad kan sel / /
'jam rtsi 'jam pas rmongs gyur la / /
rnon po nye bar sbyang bar bya / /
rno bas gnod la snum pa dang / /
mngar zhing bsil ba 'jam pa gtang / /
rnon po ba gcin pi lu dang / /
tsi tra ka dang lan tshwa dang / /
thal sman dang ni nyungs kar rnams / /
dus la bab par gtang bar bya / /
'o ma mar stsogs 'jam po yis / /
nyams stobs dus dang nad gzhi rang bzhin dag /
rnam par phye ste 'jam rtsi gtang bya ba / /
rang rang gi ni sman gyi sde tshan gyis / /
rang rang gi ni nang rnams bsal bar bya / /
tsha bas nyam thag la bsil ba / /
bsil bas nyen la dro 'jam sbyar / /
de dang 'tsham pa'i sman ldan par / /
'jam rtsi brtags te gtang bar bya / /
sbyang bar bya ba'i nad rnams la / /
rtas byed 'jam rtsi mi gtang zhing / /
mi gang mdze gcin nad kyis nyen / /
tshil rgyas nad la gtang mi bya / /
nyam chung glo 'grams pa dang brgyal ba dang / /
lus skem rid dang sbyangs pa'i lus can dang / /
gang yang dri mas tshe 'di gzung 'gyur la / /
sbyong bar byed pa'i mas gtong gtang mi bya / /
yan lag brgyad pa'i snying po bsdus pa las / /
cho ga grub pa'i gnas kyi le'u ste bzhi pa'o // //
de nas sman mas gtong ba'i cho gas nad phyin te sos par bya ba'i le'u bshad par bya'o / /
snum chos dugs ni ma byas dang / /
lto lci ba la sman grang snum / /
tsha nyung sman tshad chung ba'am / /
sman ni ska ba btang gyur na / /
de yis nad ni bslangs gyur dang / /
stobs chung ba yi nad ma phyin / /
sbyor ba nyes pa skyed 'gyur zhing / /
'phyen dang phyi sa gcin sri dang / /
lte ba chu so na zhing tsha / /
dang gar chags shing gzhang skrangs dang / /
g.yan pa'i thor bu mdog mi sdug /
mi dga' me drod chung bar 'gyur / /
tshad 'khru'i nyes pa bar ma la / /
sngar bshad sman gyi khu ba gnyis / /
de las gcig ni dro ba yi / /
btung ba blugs pa bsngags pa yin / /
po son cha yi reng bu'i dugs / /
dus shes pa yis bkru sman gtang / /
bil ba'i rtsa ba dur byid dang / /
thang shing nas dang rgya shug dang / /
rgya sran chang dang ba gcin bcas / /
mas gtong 'gags pa sel bar byed / /
nad gzhi shas che lus rtsub dang / /
lto sra nus pa chung btang na / /
mas gtong nad gzhi bslangs nas ni / /
rlung gi lam ni 'gag par byed / /
rlung ni lam log zhugs pa des / /
lto sbos nad rnams gzir bar byed / /
gzhang dang lto ba tsha ba dang / /
rlig pa chu so na byed cing / /
snying gar 'gags pas gzer ba dang / /
phan tshun du ni 'gro bar byed / /
de la lus bsku dugs byas pa'i / /
lus la reng bu gzhug par bya / /
bil ba stsogs sam bi lu dang / /
nyungs kar ba gcin bcas mas ga tong / /
tsi tra thang shing til mar ni / /
bskol ba'i 'jam rtsi gtang bar bya / /
shugs ni bkag par gyur pa'am / /
btsir drags par ni byas pa'am / /
lan tshwa snum shas chung la tsha / /
sman chung ba yis mas gtong ba / /
'jam pas rlung gis gyen du 'phul / /
kha dang sna nas 'byung bar 'gyur / /
de yis brgyal dang snying nad dang / /
skom dang tsha ba la sogs 'byung / /
brgyal ba'i nad ni mthong gyur na / /
de yi gdod la chu grang gtor / /
ngal bsos bar du g.yab pa dang / /
dbugs rngub 'byung ba byed du gzhug /
kha sbubs bzhag ste rgyab rtsib logs / /
lto ba lag pa dron pos mnye / /
skra nas bteg ste sprugs pa dang / /
sbrul dang mche ba can 'jigs bstan / /
mtshon dang thog bab rgyal po'i mis / /
skrag bcas mas gtong thur du 'byung / /
lag pa gos kyis mgul par bsdam / /
ci nas 'chi bar mi 'gyur bya / /
srog dang gyen rgyu rlung bkag pas / /
thur sel shin tu bder rgyu ba / /
grub pa yis ni mas gtong ba / /
myur du 'dren par byed pa yin / /
ru rta gla gor zho sha yi / /
lde gu skyur rtsabs sbyar te blud / /
dro dang rno dang 'khru ba yis / /
mas gtong lugs bzhin 'byung bar byed / /
dur byid a ru ra ba gcin / /
sbyar blud lugs bzhin 'byung bar byed / /
zhu ba'i gnas 'dug dugs byas la / /
rtsa ba bcu pa rgya shug nas / /
rgya sran pa gcin bskol ba yi / /
mas gtong drag po sbyar bar bya / /
sle tres smyug ma'i lo ma dang / /
pu ti ka rany+dza'i shun pa / /
'o ma zur pa thang shing dang / /
puti ka ni ba gcin bskol / /
til mar bu ram rgyam tshar bcas / /
bkru sman lde gur bcas pa gtang / /
mas gtong brang na gnas pa la / /
bil ba la sogs lnga bskol gtang / /
mgor gnas snar blugs dud pa rngub / /
nyungs kar lde gus mgo bo bsku / /
mas gtong drod ches rno skyur drags / /
ska ches dugs ni drags pa dang / /
nad gzhi chung zhing lto snyi la / /
yang dang yang du gtong ba yi / /
sbyor ba drags pa nyes 'gyur bas / /
lto ba'i nad ni skyed par byed / /
de la bkru sman drag sbyar bas / /
gso dang mtshungs pa nyid du bya / /
mas gtong thal sman skyur rno dro / /
lan tshwa can nam mkhris can la / /
gzhang tsha 'brud cing gnod pa dang / /
yongs su 'dzag par byed par 'gyur / /
khrag ni btsos pa lta bur 'byung / /
mkhris pa'ang mdog mang 'byung bar byed / /
lan mang shugs drag 'byung ba dang / /
yang dang yang du brgyal bar 'gyur / /
de la khrag mkhris 'khru ba sel / /
gso ba rab tu bsngags pa yin / /
tsha ba sogs la dur byid kyi / /
lde gu rgun chur sbyar ba blud / /
de yis bshang rlung mkhris pa ni / /
bsal nas tsha ba la sogs 'joms / /
dag gyur nas thug grang mo ni / /
khar dang ni bcas pa blud / /
'khru ba drags par gyur pa yi / /
bshang ba zad la kha zas ni / /
ma sha'i khu ba zan dron sbyin / /
zho dang chang ni blud par bya / /
de ltar grub pa'i mas gtong nyes / /
bshad nas snum gyi mas gtong bshad / /
rlung can grang zhing chung ba dang / /
mkhris pa rab tsha bad kan 'jam / /
'grangs ches pa la lci ba dang / /
bshang ba stsogs la stobs chung gtang / /
de ni snum rlung 'dres gyur zhing / /
zil gyis mnan pas 'byung mi 'gyur / /
rengs dang brla na sbos pa dang / /
rims dang gzer dang yan lag na / /
rtsib logs na dang 'dar ba ni / /
snum rlung 'dres la 'byung zhes bya / /
de snum lan tshwa dro dang skyur / /
ra sna bi da dro yi mar / /
rang skyur chang dang rgya shug dang / /
rgya sran nas dang bskol ba'am / /
rtsa ba lnga pa ba gcin bcas / /
mas gtong drag pos legs bsal bya / /
de dag nyid kyi til mar dang / /
dgongs kar zan zos 'jam rtsi gtang / /
skom dang lus tsha rmongs bag dmar / /
mdog nyams rims 'debs mun par mthong / /
mkhris pa dang 'dres yin zhes bya / /
kha mngar mas gtong byas te sbyangs / /
lus snyom sgyid zhan rims drag 'debs / /
cham pa lus lci yi ga 'chus / /
brgyal bcas na bas bad kan dang / /
'jam rtsi snum ni 'dres shes bya / /
de la bska dang kha dang tsha / /
chang dang ba gcin la bskol ba / /
po son cha dang til mar dang / /
skyur bcas mas gtong ba yis bsal / /
slon dang brgyal dang yi ga 'chus / /
snyom gzer gnyid che yan lag na / /
ma zhu'i mtshan mar lus tshar bcas / /
de ni 'grangs ches 'dres shes bya / /
de la tsha dang lan tshwa'i phye / /
bskol ba'i smin byed sman dang ni / /
bkru sman 'jam po gtang ba dang / /
ma zhu la phan thams cad phan / /
gcin rtug 'phyen ni 'gags pas nyen / /
lus lci lto sbos snying ga na / /
snum dang bshang 'dres yin zhes bya / /
de la snum dugs ring bur bcas / /
dur byid bil ba sogs bskol la / /
mas gtong drag dang 'jam rtsi gtang / /
rtug pa 'gags pa sel bas kyang / /
cho ga bzhin du legs par bsal / /
rtog pa'am gzhang ni skrang pa'am / /
thug pa legs par 'thungs pa yis / /
rkub tu snum ni btang gyur pa / /
sdod pa med par shugs kyis rgyu / /
de nas ro stod mgrin pa dang / /
stod kyi bu ga dag tu'ang 'byung / /
de la dur byid rgya shug nas / /
rgya sran ba gcin bskol ba dang / /
de dang bskol ba'i til mar ni / /
mas gtong 'jam rtsir bcas pa gtang / /
lkog mar byang ba dgag par bya / /
lkog ma bsdams shing skyug sman dang / /
slon bro sel ba'i gso bas kyang / /
bzlog pa dag ni de la bya / /
snum tshos ma gyur mi gtang ste / /
des ni gzhang khar chags 'gyur zhing / /
de las nad bcas rmongs bag dang / /
g.ya' dang skrang pa skyed par byed / /
de la mas gtong rnon po dang / /
arka'i lor bskol til mar gtang / /
dbugs ma phyung bar bcing pa'am / /
ma lus par ni btang ba yis / /
rlung zhugs nas ni 'khrug byed cing / /
gzer dang na ba skyed par byed / /
de la gzhang kha bsku dugs bya / /
rlung 'joms pa yi kha zas gtang / /
myur du bcug cing phyung ba'am / /
glo bur du ni bteg pa yis / /
rked pa gzhang dang brla byin pa / /
chu so rengs shing na bar 'gyur / /
de la rlung 'joms kha zas dang / /
dugs bsku 'jam rtsir bcas pa phan / /
btsir ba'i tshe na bar du grol / /
rlung gis gzhang la gnod gyur nas / /
brang dang mgo bo gzer zhing na / /
brla yi nad ni skyed par byed / /
de la bil ba la sogs dang / /
po son cha dang dur byid sogs / /
ba gcin dang ni sbyar ba gtang / /
btsir drags pa yis khong par ni / /
mi 'dug lkog ma 'byung bar 'gyur / /
de la mas gtong bkru sman dang / /
mgul pa bsdam sogs las rnams bya / /
bkru sman sogs pas dag byas nas / /
lus dang nyams stobs me drod chung / /
sgo nga gzhon nu'am til mar ni / /
snod ni gang ba ji bzhin du / /
gnod par gyur pa thams cad las / /
sman pas 'bad de bsrung bar bya / /
kha zas mngar dang yid 'ong sbyin / /
de 'og skyur dang lan tshwar bcas / /
de nas mngar dang kha ba sbyin / /
de 'og bska dang tsha ba sbyin / /
ro ni snum dang rtsub pa dang / /
phan tshun gnyen por gyur pa bzhin / /
rim pa nye bar sbyar ba yi / /
rim pa de ni rnal du dbab / /
kun bzod nyams stobs brtan pa ni / /
rnal mar gyur pa yin zhes bya / /
yan lag brgyad pa'i snying po bsdus pa las /
cho ga grub pa'i gnas kyi le'u ste lnga pa'o // //
de nas sman gyi cho ga bshad par bya'o / /
sa phyogs skam zhing cha mnyam pa'i / /
gzhi mnyam gtsang zhing sa gzhi bzang / /
dur khrod shing chen lha gnas dang / /
g.yang sa grog ma can ma gtogs / /
'jam zhing chu ni g.yas na 'bab / /
'jag ma dUr ba dang ldan pa / /
thong lcags kyis ni ma snad pa / /
ljon shing grib mas ma phog pa / /
kha dog bcud la sogs dang ldan / /
sman skyes pa ni bsngags pa yin / /
'bus ma zos shing mes ma tshig /
'byung ba sogs kyis gnod ma gyur / /
nyi grib chu la sogs ma nyen / /
ji bzhin dus su bsten gyur pa / /
rtsa ba che zhing gting du zug /
byang gi phyogs su bsten pa bzang / /
de nas dge ba la spyod cing / /
dad ldan gtsang sbra smyung ba byas / /
sman ni legs par gnas pa btu / /
'o mar bcas pa dus su sbyar / /
bu ram mar dang sbrang rtsi dang / /
pi pi ling dang byi dang ga /
'bru rnams ma gtogs 'o ma med / /
lo gcig 'das par ma gyur sbyar / /
'o ma ba ni yar ma yi / /
gcin dang lci ba skon med yin / /
na tshod stobs ldan lus zungs dang / /
rwa 'dzugs rmig pa la sogs bzang / /
lan tshwa ma gtogs ro lnga'o / /
sman khu yi ni skye gnas yin / /
sman khu lde gu bskol dang grangs / /
phan dang zhes ni bya ba ste / /
sman ni rnam pa lnga ru brtags / /
snga ma bzhin du mthu stobs che / /
'phral du btus te brdungs nas ni / /
tshags la btsir te btsags pa gang / /
de ni khu ba zhes bshad do / /
lde gu gsher gyis sbrus btags pa'o / /
de bskol ba ni bskol ba yin / /
bsgrangs pa mtshan mo gzhag pa yin / /
khaN+Da 'phral du sbyar btsags pa / /
de dag gi ni tshad brtag pa / /
nad stsogs stobs las sbyar bar bya / /
de yang drang srong gis bshad pa / /
tshad kyi nges pa yod min gyi / /
nad dang lto tshad nyams dang ni / /
dus dang yul ni rnam brtags te / /
de ltar sman ni gtang bar bya / /
sman gyi khu ba srang bzhi ni / /
'bring tshad tsam du bshad pa yin / /
lde gu zho gnyis dag dang bsres / /
de ni chu srang gsum gyi tshad / /
bskol ba'i sman ni srang gcig bya / /
bre phyed chu bskol bzhi cha lus / /
bsgrangs pa srang gcig srang drug ni / /
de las gzhan pas srang bzhi yin / /
sman mar bskol tshad ma smos par / /
lde gu snum dang gsher rdzas ni / /
bzhi 'gyur du ni skyed de sbyar / /
shau na ka yis bshad pa ni / /
snum bskol chu ni 'ba' zhig dang / /
khu ba bskol pa rim bzhin du / /
lde gu'i cha ni bzhi dang drug /
brgyad ni rim bzhin sbyar bar bya / /
lde gu sor mor ma 'byar dang / /
snum ni mer bcug sgra med dang / /
gang tshe kha dog sogs phun tshogs / /
de tshe der ni myur du dbab / /
mar ni lbu ba dngas ma dang / /
til mar lbu ba byung ba dang / /
lde gu nal nal por 'gyur zhing / /
chu nang 'bying zhing gyes mi 'gyur / /
tshos pa'i tshad ni rnam gsum ste / /
'jam tshos 'byar bag 'byar la rtsub / /
'jam tshos tshig ma lde gu 'dra / /
'byar bag sbrang rtsi lta bu yin / /
cung zad tshig cing mdog gnag par / /
snang 'gyur de ni tha ma yin / /
de las 'das par don mi byed / /
mtshos me drod nyams par byed / /
'jam tshos snar btang rtsub pas bsku / /
btung dang 'jam rtsi 'byar bag bya / /
sha na kar sha lag mthil dang / /
spar gang phul bre a da ka /
dro na ba ha rim bzhin du / /
bzhi 'gyur yin par shes par bya / /
rlon pa nyis 'gyur sbyar bya zhing / /
gsher pa phul gang stsogs de bzhin / /
btags te sbrus nas gsher med pa'i / /
snum bskol ba la chu gzhug bya / /
gang du tshad ni ma bshad pa / /
der ni cha mnyam sbyar bar bya / /
sha na gnyis la ba da ka /
de gnyis kar sha go la dang / /
ba ru ra dang drang 'khru med / /
a k+Sha bi tsu su par+Na / /
lag mthil kham tshad byi la'i sder / /
tin du ka dang lag pa'i tshad / /
sgra gzhan don ni gcig pa yin / /
shu ti brgyad pa pi tsu yin / /
srang gcig bil ba pra kun dza / /
sbar gang a mra bzhi po yin / /
gcig gi ming gi rnam grangs yin / /
srang gnyis khyor gang de gnyis la / /
snyim gang de gnyis ma ni ka /
a da ka dang snod ka nas / /
dro na kum pa bum chen yin / /
tu la srang ni brgya yin te / /
de nyi shu la khur du bshad / /
gangs can 'bigs byed ri yis ni / /
sa gzhi phal cher khyab pa yin / /
de las dang por bsil zhing phan / /
'bigs byed sman ni me'i rang bzhin / /
yan lag brgyad pa'i snying po bsdus pa las / /
cho ga grub pa'i gnas kyi le'u drug pa'o // //
yan lag brgyad pa'i snying po bsdus pa las /
cho ga grub pa'i gnas te gnas lnga pa lus gso ba'i yan lag rdzogs so // //
de nas byis pa gso ba'i cho ga'i le'u bshad par bya'o / /
de yang rgyun shes kyi bu la sogs pa drang srong chen po rnams kyis 'di ltar bshad de /
byis pa btsas ma thag phru ma / /
bsal te rgyam tsha mar bskus sbyang / /
de 'og btsas pas sdug bsngal la / /
ba la'i til mar blugs par bya / /
de yi rna ba'i drung du ni / /
rdo gnyis brdungs par spyad par bya / /
de nas de yi rna ba ni / /
g.yas par sngags 'di brjod par bya / /
yan lag yan lag las byung khyod / /
snying las mngon par bskyed pa yin / /
bdag nyid bu zhes bya ba khyod / /
lo brgyar yang dag 'tsho 'gyur zhing / /
lo brgya thub cing ston brgya 'tsho / /
tshe ring por ni thob gyur cig /
rgyu skar phyogs dang mtshan mo dang / /
nyin mos khyod ni bsrung bar shog /
bde bar gyur na lte ba ni / /
sor bzhi'i 'og tu srad bus bcing / /
de yi 'og tu bcad nas ni / /
lte ba la ni brtod de bzhag /
de 'og lte bar ru rta yi / /
til mar gyis ni bsku bar bya / /
'o ma can shing bskol chu'am / /
dri zhim bcud ldan chu dag ni / /
gser ram dngul ni bsregs pa yis / /
bsros pa'i dro 'jam chu yis bkru / /
de nas mdzub mo g.yas pa ni / /
dkris pas rkan ni bteg nas kyang / /
mgo bor ras bal snum can g.yogs / /
blo dang tshe dang stobs bskyed phyir / /
shu dag pra ma bi sha li / /
shang kha puSh+pa'i lde gu ni / /
mar dang sbrang rtsir bcas pa dag /
sngags btab ha re Nu tsam sbyin / /
gser dang shu dag mu men dang / /
ma nu a ru ra'i phye ma / /
gser dang skyu ru ra'i phye ma / /
sbrang rtsi mar bcas lde gu sbyin / /
de nas mngal chu rgyam tsha ni / /
mar dang bcas pa skyug tu gzhug /
skye dgu'i bdag po cho ga yis / /
btsas pa'i cho ga byed du gzhug /
snying la gnas pa'i rtsa rnams ni / /
btsas nas kha ni dbye ba'i phyir / /
nyi ma gsum mam bzhi pa la / /
bud med kyi ni nu zho 'byung / /
de bas nyin zhag dang po la / /
dus gsum du ni sbrang rtsi mar / /
byi tsher ba dang sbyar ba la / /
sngags kyis btab ste byis par byin / /
gnyis pa dang ni gsum pa la / /
lak+Sh+mi dang bskol mar blud bya / /
de nas dang po'i nu zho ni / /
bkag pa de la mar sar ni / /
zho gnyis tsam gyi tshad sbyin zhing / /
nu zho dus gnyis blud par bya / /
ma nyid kyi ni nu zho blud / /
de yis lus ni 'phel byed yin / /
de med ma ma shin tu byams / /
skyon med 'khrig pa spangs pa dang / /
rigs dang rang bzhin de dang mnyam / /
nad med na tshod dar la bab / /
bu ma shi shing brkam chags med / /
gnyis kyi 'o ma blud par bya / /
de gnyis zas dang spyod lam ni / /
phan pas 'bad de gso bar bya / /
mya ngan khro dang smyung ba dang / /
lus dub nu zho nyams pa'i rgyu / /
bu ram chang ma gtogs chang dang / /
rlan can sha khu 'o ma dang / /
'o ma can sman mya ngan stsogs / /
go bzlog nu zho'i rgyun yin no / /
mi mthun zas ni zos pa dang / /
ltogs dang sems ni nyams pa dang / /
lus zungs gnod bcas sbrum ma yi / /
'o ma byis pa'i nad skyed byed / /
nu zho med na ra'am ba'i / /
'o ma bri ha ti sogs rtsa'am / /
stir gnyis bskol kha rar bcas / /
yon tan de ldan blud par bya / /
drug pa'i mtshan mo khyad par du / /
bsrung dang gtor ma'i bya ba bya / /
de yi gnyen gyis mel tshe bya / /
shin tu dga' ba nyid kyang bya / /
zhag bcu rdzogs par 'gyur ba dang / /
rang rig 'tsham pa'i cho ga ni / /
byed du gzhug cing btsas ma bslang / /
lus la ldong ros ba bla dang / /
gi waM tsan+dan a kar btags / /
rgyu skar lha 'am nye du las / /
dras pa'i yi ge mnyam pa yi / /
ming ni byis pa la gdags bya / /
de nas rang bzhin dbye las bshad / /
gzugs kyi tshe ni yongs su brtag /
mkhas pas byis pa'i mal stan ni / /
byang ngam shar du mgo bstan la / /
sngas dang gos ni gtsang zhing bkrus / /
'jam zhing gnyer ma med pa yi / /
gos la gdon ni 'joms byed pa'i / /
sman gyi dud pas bdug par bya / /
bya rog bsad pa snum gsum dang / /
bcas pa'i dud pas bdug par bsngags / /
bse ru la sogs gson po yi / /
rwar btags nor bu bzang po spu / /
bram+hi 'tsho byed in+p+ri sogs / /
sman ni bzang po gdags par bya / /
mchog tu rtag par shu ngag ni / /
lag gnyis mgul dang spyi bor gdags / /
des ni tshe dang yid gzhungs dran / /
bde ba skyed byed gdon las bsrung / /
zla ba bdun nam brgyad pa na / /
nad med nyin zhag shis pa la / /
ma ma'i pang du spro bsrings la / /
dgun gyi dus su rna ba dbug /
khye'u'i dang po g.yas pa dbug /
bu mo'i g.yon pa dbug par bya / /
sman pas khab ni g.yas pas gzung / /
g.yon pas rna shal bzung nas ni / /
rna ba'i khyon gyi dbus las ni / /
mkhur tshos kyi ni phyogs dag tu / /
pags pa dag ni phug nas su / /
nyi ma'i 'od zer snang ba ru / /
mi 'gyur brtan por bzung nas ni / /
rgya skyegs kyi ni khu bas bsku / /
dbus su rang bzhin gyis grub pa'i / /
bu ga drang por cig car dbug /
de nas rtsa ni g.yas pa'i phyir / /
steng 'og ngos gnyis gtang mi bya / /
nag po gnad 'dra dmar po ste / /
rtsa de phug na dmar zhing na / /
skrang zhing tsha la sra ba dang / /
gnye'u rengs gzhan dbang can nad skyed / /
de rnams nad gzhi ji bzhin du / /
gso ba dag ni myur du bya / /
gnad du phug na khrag med cing / /
nad dang dmar sogs 'byung mi 'gyur / /
khab rjes skud pa snum can ni / /
rjes su gzhug pa nyid du byas / /
til mar rlon pas bsku ba dang / /
rgya cher de ni bskyed par bya / /
rna shal phug nas phan zas byin / /
de 'og sdong bu sbom po gzhug /
zhag gsum bzhag nas rma 'tshobs nas / /
rim gyis de ni bskyed par bya / /
de nas de yi so skyes nas / /
nu zho 'thung las rim gyis bzlog /
sngar bshad 'o ma sbyin bya zhing / /
kha zas yang dang rtas byed byin / /
nu zho spangs nas bi ya la'i / /
rkang dang shing mngar 'bras yos dang / /
ka ra dkar po la du sbyin / /
bil ba gzhon nu sug smel dang / /
kha ra 'bras yos drod skyed sbyin / /
'khru gcod da ta ka'i me tog /
kha ra 'bras yos skyo ma sbyin / /
gnod pa skyed par mi byed pa'i / /
sman gyis de yi nad bsal bya / /
shin tu drags nad ma gtogs gzhan / /
rno sman bkru sman kun tu spangs / /
tshul min skrag par mi bya ste / /
skrag na gdon ni 'jug par 'gyur / /
gos kyi rlung dang gzhan reg dang / /
'gom pa la ni de bsrung bya / /
bram+hi nyungs kar shu dag dang / /
rgyam tsha ru rta sha ri ba / /
pi pi ling bcas bskol ba yi / /
sman mar dran dang yid gzhungs skyed / /
tshe 'phel gdon ni mi bzad 'joms / /
'byung po smyo byed zlog par byed / /
so ma ra dza shu dag dang / /
sbal pa nye shing sle tres dang / /
shang ka puSh+pa bram+hi dang / /
pra ma so ma srang re ni / /
lde gu brgyad cha mar bre gang / /
'o ma bzhi 'gyur nang du ni / /
bskol ba de blud dpal yon dang / /
tshe blo yid gzhungs dran pa skyed / /
ra yi 'o ma a ru ra / /
tsha ba gsum dang pa ta dang / /
shi kru shu dag lce myang tsha / /
bskol ba'i sman mar dbyangs can de / /
tshig dang blo gros dran pa dang / /
ngag gsal me drod skyed par byed / /
shu dag sle tres a ru ra / /
nye shing ba dang shang gi ni / /
a pa marga bskol ba yi / /
sman mar yon tan snga mar mtshungs / /
shu dag dkar po ru rta gser / /
arga'i puSh+pa gser dang bcas / /
lcags rkyags dang ni dung dang gser / /
ka rany+dza dang shu dag gser / /
rkang pa re res bshad pa bzhi / /
sbrang rtsi mar dang bcas lde gu / /
lo gcig byin na lus dang blo / /
kha dog nyams stobs skyed par byed / /
shu dag shing mngar lce myang tsha / /
dong gra shu ti a ru ra / /
ru rta zur pa pi pi ling / /
mar bcas lde gu dag dag byed / /
yan lag brgyad pa'i snying po bsdus pa las /
gnas kyi phyi ma'i le'u ste dang po'o // //
de nas byis pa'i nad gso ba'i le'u bshad par bya'o / /
'o ma zas dang gnyi gas 'tsho / /
byis pa rnam pa gsum du bshad / /
de dag gnod med las bder 'gyur / /
gnod pa las ni nad rnams 'byung / /
gang zhig chu dang gcig tu 'dres / /
nyes pa yod pa ma yin te / /
'o ma de ni skyon med yin / /
rlung gis gnod gyur chu steng 'phyo / /
bska zhing rtsub la lbu ba can / /
de yis bshang gci sri bar byed / /
mkhris las gnod gyur dro skyur tsha / /
ri mo ser snang des tsha skyed / /
bad kan gyis ska lan tshwar bcas / /
sbyin bag can la chu nang 'bying / /
ldan pa'i mtshan ma 'dren ma ste / /
'das pa'i mtshan ma gsum dang ldan / /
rang gi mtshan ma ci 'dra las / /
de 'thungs pas ni nad skyed 'gyur / /
byis pa rtag tu mi bzad par / /
ngu ba la ni nad shes bya / /
de ni phyogs gang shas cher 'dzin / /
gang du reg par mi bzod pa / /
de na nad yod shes par bya / /
mgo nad mig 'byed las shes bya / /
snying nad lce mchu sos gnon dang / /
dbugs dang khu tshur bsdams shes bya / /
khong nad bshang gci sri dang slon / /
nu ma sos 'debs rgyu ma 'khrug /
lto sbo rgyab ni 'gugs dgye dang / /
lto 'gugs pas kyang shes par bya / /
chu so mtshan nad bshang gci sri / /
skrag cing phyogs lta las shes bya / /
de nas ma ma nad gzhi dang / /
skyon ni ji bzhin gso bar bya / /
de la nu zho rlung can la / /
rtsa ba bcu bskol zhag gsum blud / /
yang na ru rta tsi tra ka /
pa ta shu dag pu tse shel / /
ga bra'i rtsa ba la la phud / /
thang shing dang ni sa ra la / /
bri sh+tsi ka ni pi pi ling / /
na le sham ni bskol ba blud / /
de nas rlung nad 'joms pa yi / /
sman mar gang yang rung ba blud / /
de rjes chang gi dwangs ma blud / /
snum 'gyur bkru sman 'jam po gtang / /
de 'og 'jam rtsi'i las bya zhing / /
dugs sogs rlung nad 'joms pa bya / /
bil ba ra sna ti mu sa / /
thang shing sa ra la bcas phye / /
mar dang sbyar ba'i lde gu'am / /
de bskol kha ra dkar btab sbyin / /
mkhris pas gnod la sle tras dang / /
nye shing nim pa pa to la / /
tsan+dan sha ri ba bskol ba / /
ma ma dang ni byis par blud / /
yang na gla sgang 'bras bu gsum / /
rtsa mkhris pu tse shel blud bya / /
thal tres la sogs shug pa sogs / /
pa to la sogs sde bskol blud / /
sman ni 'di bskol mar dang ni / /
mkhris pa sel ba'i bkru sman dang / /
bsil sman gyis bsku byug sogs bya / /
bad kan can gyi bdag nyid la / /
shing mngar rgyam tsha bcas pa'am / /
rgyam tsha shing mngar pi pi ling / /
mar sbyar byis pa la blud bya / /
de nas po son cha'i me tog /
btags pa sbrang rtsir bcas pa yi / /
lde gus nu ma byis pa'i mchu / /
bskus pa byin pa der slon gzhug /
ma ma rnon pos slon du gzhug /
de nas shag sogs rim pas spyad / /
gla skang la sogs bskol ba blud / /
de bzhin go snyod rgya spos dang / /
thang shing dug mo nyung bskol blud / /
yang na gla sgang bong nga dkar / /
shu dag tsha ba lnga bskol blud / /
nu zho nyes gsum dri ma can / /
dri mnam 'khru zhing du dang 'dra / /
ma bre gang shing sla la rgyun bar chad / /
lbu ba can du 'khru bar 'gyur / /
bshang ba kha dog sna tshogs 'byung / /
na zhing gcin ser dkar zhing ska / /
rims nad skom dad yi ga 'chus / /
sgregs pa skam po 'byung zhing glal / /
lus na yan lag rkyong ba dang / /
mkhun zhing 'dar la mgo 'khor dang / /
sna mig kha ni shu ba sogs / /
nad ni gzhan dag de las 'byung / /
'o ma'i be+e snabs zhes bshad de / /
gnod pa'i nad ni mi bzad yin / /
de la ma ma byis pa la / /
slon sman btang bas myur du gso / /
thug sogs rim par bshad pa ni / /
shu dag la sogs sde tshan rnams / /
skyer pa stsogs pa'ang bong nga dkar / /
ba ta dang ni pi pi ling / /
gla sgang pu tse shel bskol blud / /
pa tha bca' sga pu tse shel / /
sle tres rtsa mkhris sha ri ba / /
thang shing gla sgang mur ba dang / /
dug mo nyung bcas bskol ba blud / /
nu zho'i nyes pa sel ba'i mchog /
rjes 'brel nad la ji bzhin du / /
dus shes pa yis gso bar bya / /
so 'byung ba dag nad rnams ni / /
thams cad kyi yang rgyu yin no / /
mchog tu rims dang 'khru ba dang / /
lud pa slon dang mgo nad dang / /
bang mig 'dzag pa'i nad dang ni / /
shu ba rnams ni skyed par byed / /
byi la'i sgal tshigs bye ba dang / /
rma bya'i gtsug ni 'byung ba dang / /
byis pa'i so ni skye ba na / /
mi na ba ni cung zad med / /
de la nad ni ji bzhin dang / /
nad stobs ji bzhin 'jigs ji bzhin / /
yul dang dus stsogs rnam phye ste / /
sman gyi sbyor bas gso bar bya / /
gnod dang gnod bya de nyid dang / /
rims sogs nad kyang de nyid 'byung / /
de bas sman ni de nyid de / /
gzhon sha can dang lus chung phyir / /
zas kun sten par mi byed pas / /
'di yi tshad ni chung ngu sbyin / /
mar dang 'o ma la brten pas / /
byis pa rtag par khong snum yin / /
de bas 'phral du skyug sman ni / /
'jam po blo dang ldan pas blud / /
'o ma 'o ma zas bsten la / /
nu zho ngoms par byas pas slon / /
zas za ba la mar bcas pa'i / /
thug pa sla bar blud par bya / /
bkru sman gyis gso mas gtong dang / /
tshad chung tshad phran dag gis bya / /
bkru sman la sogs ji skad bshad / /
ma ma nyid la gtang bar bya / /
mur ba rgya shug tsha ba gsum / /
'bras bu gsum dang 'dzam bu'i shun / /
thang shing pa ta nyungs kar bcas / /
sbrang rtsir bcas pa'i lde gu sbyin / /
nu zho'i nyes pa sel mchog yin / /
pi pi ling ngam skyu ru ra / /
da ta ka yi me tog gi /
phye ma sbrang rtsir bcas pa yi / /
lde gus rnyil ni byug par bya / /
'ur bya sreg pa'i sha skam gyi / /
phye ma sbrang rtsis sbrus pa yis / /
byis pa'i so yi myu gu ni / /
myur du skyed par byed pa yin / /
shu dag bri ha ti gnyis dang / /
pa ta gla sgang pu tse shel / /
bong nga mngar ba'i sman sde dag /
bskol ba'i mar gyis so skyed grub / /
skyer pa thang shing sa ral / /
bri ha ti gnyis nye shing ba / /
kr-iSh+Na par+Ni shri ya se / /
sbrang rtsi mar sbyar lde gu ni / /
pho ba'i me drod skyed pa'i mchog /
rlung ni bde bar rgyu bar byed / /
'khru ba'i rims dang dbugs mi bde / /
mig ser skya rbab lung pa 'joms / /
byis pa'i nad ni thams cad la / /
phan zhing mdog dang nyams stobs skyed / /
btsod dang seng phrom da ta ki /
ku ta nan ta ba la gnyis / /
sa ha che chung gnyis dang ni / /
mung+ga bil ba gzhon nu gnyis / /
ras bal sa bon bcas pa dag /
chu bskol ba dang mar dang ni / /
thal sman zho ga chur bskol bas / /
so skyes las byung sna tshogs nad / /
'di yis myur du 'joms byed de / /
'od srungs rgad pos bshad pa yin / /
byis pa'i so skyes nad la ni / /
sngags kyis mngon par gdab mi bya / /
so skyes pa yi nad gang yin / /
gso bas rang nyid nyer zhir 'gyur / /
nyin par gnyid drags chu grang dang / /
nu zho bad kan can bsten pas / /
byis pa'i dngas ma rgyu ba yi / /
rtsa rgyun bad kan gyis bkag pa'i / /
yi ga 'chus dang cham pa dang / /
de nas byis pa lus skams shing / /
mdog snum mig ni dkar bar 'gyur / /
rgyam tsha tsha gsum sha rang ga /
ba ta ko ri ka tam pa / /
mar dang sbrang rtsi sbyar skams dang / /
yi ga 'chus pa sogs la gtang / /
pu tse shel dang a sho ka /
tsha ba lnga bcas phye ma pan / /
da ta ki dang skyu ru ra / /
rgya shug phye ma mar bcas phan / /
sA la par+Ni shu dag dang / /
bri ha ti gnyis ram nye ba / /
pi pi ling dang rgya spos dang / /
lcang ma ut+pal ba spru ba / /
ga bra'i rtsa ba gla sgang rnams / /
srang re yi ni tshad byas nas / /
mar ni bre gang bcas bskol ba / /
rtsa rgyun sbyong ba'i dam pa yin / /
a shwa gan+d+ha bye'u rug pa / /
bri ha ti dang pi pi ling / /
bskol ba'ang yon tan de dang 'dra / /
shing mngar seng phrom pi pi ling / /
shug pa tsan+dan ut+pa la / /
bal bu'i lo ma sha ri ba / /
bskol ba'i mar gyis skems pa yi / /
nad ni 'joms par byed pa yin / /
shring gi ma du lung ga dang / /
ga bra'i rtsa ba pi pi ling / /
thang shing a shwa gan+d+ha dang / /
ra mnye ba gnyis ra sna dang / /
zangs rtsi ba dang dzi ba ka /
ma sha mung+ga par+Ni dang / /
byi dang ga ni lde gur bcas / /
ri bong mgo bskol khu ba dang / /
bskol ba'i mar ni blud gyur na / /
lus skems rgyas par byed pa'i mchog /
shu dag sle tres ka yas+tha / /
spang spos tsa rong ra thug gcin / /
chang bskol til mar bskus pa phan / /
rgya skyegs khu ba cha mnyam dang / /
til mar bre gang zho ga chu / /
bzhi 'gyur a shwa gan+d+ha dang / /
skyer pa thang shing ru rta dang / /
ha re Nu ka ba li ka /
tsan+dan mur ba pu tse shel / /
ra sna nye shing shing mngar mnyam / /
bskol ba'i til mar rgya skyegs sogs / /
zhes bya bskus na phan par 'gyur / /
stobs skyed rims dang zad byed dang / /
smyo byed brjed byed dbugs mi bde / /
rlung gi nad rnams sel bar byed / /
gnod sbyin srin po 'byung po 'joms / /
sbrum ma la yang bsngags pa yin / /
bong nga kar ka ta sring gi / /
pi pi ling dang sbrang rtsir sbyar / /
lde gu byis pa la sbyin pa / /
bong nga dkar po gcig po yis / /
lde gus lud pa rims slon bro / /
bla brnan gyi ni nad sel byed / /
nu zho 'thung zhing slon pa la / /
de la zhun mar sbrang rtsi dang / /
kaN+Da ka ri bri ha ti / /
'bras bu'i khu ba tsha ba lnga / /
sbyar ba'i lde gu sbyin par bya / /
pi pi ling dang lan tshwa lnga / /
ba ri bar byi dang ga /
de bzhin lde gur sbyar ba sbyin / /
de bzhin tsha ba gsum reg 'jam / /
sha ri da ta rma bya sram / /
ji snyed pags pa spu bsregs la / /
snag tsha sbrang rtsi mar sbyar phan / /
seng ldeng bal bu ardzun / /
ru rta pan ta na yi khu / /
'o ma mar dang bcas bskol bas / /
slon bro nye bar sel bar byed / /
gang gi so dang bcas skyes dang / /
gang gi dang por ya so skyes / /
bkra mi shis pa de la ni / /
zhi ba bya zhing bram ze la / /
yon dang bcas par sbyin par bya / /
de bzhin skem byed mchod par bya / /
bad kan 'khrugs pas rkan gyi shar / /
rkan gyi 'dzer pa zhes bya ste / /
des na rkan gyi phyogs kyi ni / /
spyi bo dma' ba 'byung bar 'gyur / /
rkan lhung nu zho 'gras pa dang / /
ska ba 'thung zhing bshang ba sla / /
skom dang kha g.ya' mig na zhing / /
gnya' ba 'degs dka' slon par 'gyur / /
de la rkan 'degs nas tshig 'khus / /
thal ba sbrang rtsir sbyar ba bsku / /
yang na bca' sga pi pi ling / /
ba lang gcin khu rgyam tsha bsku / /
dong gra skyer pa shing tsha yi / /
lde gu n+ya go d+ha'i lo mar / /
gtums la ba lang lci bas byug /
de rjes me mar myur du bsreg /
khu bas rkan dang kha bsku zhing / /
mig tu yang ni blugs par bya / /
ru rta shu dag a ru ra / /
sbrang rtsir bcas pa'i lde gu ni / /
nu zhor bcas pa byis pa blud / /
rkan gyi 'dzer pa las thar 'gyur / /
dri mas gos sam rdul ba las / /
gzhang khar bad kan khrag las 'byung / /
rma ni nang dmar g.ya' ba dang / /
bla brnan mang po 'byung bar 'gyur / /
la las ma mo'i nyes par bshad / /
gzhan dag lus srul pos byas zer / /
rgyab kyi thor bu gzhang sdebs zer / /
la las de ming med ces bshad / /
de la ma ma bad mkhris dag /
sel ba'i sman gyis nu zho sbyar / /
tsan+dan dkar chu bsil ba dang / /
ldan pa'i skom ni nang nas blud / /
de dang skyer pa'i khaN+Da ni / /
sbrang rtsir bcas pa'i rma bsku bya / /
rgya shug 'bras bu gsum blag sha'i / /
shun pa bskol ba'i chu blugs bya / /
nag chur gi wang spangs ma dang / /
dngul rdo ba bla ldong ros ni / /
skyur dang btags pas bsku bya zhing / /
yang na shing mngar skyer khaN dang / /
dung ni zhib tu btags pa'am / /
dung gi lte ba sha ri ba'am / /
a sa na yi shun pa ni / /
phye ma btags pa gdab par bya / /
dmar zhing g.ya' ba'i shas che la / /
srin bu pad pas khrag dbyung bya / /
gzhang sdebs nad la mkhris pa yi / /
rma la phan pa thams cad bsngags / /
pa ta gla sgang ser po gnyis / /
ga bra'i rtsa ba byi dong ga /
pur+Na rna ba bil bar bcas / /
brish+tsi ka li tsha ba gsum / /
mar bcas bskol ba tshad tsam bldags / /
sa zos nad las thar bar 'gyur / /
nad ni gang gi sman gang yin / /
de yis nu ma bskus nas ni / /
yud tsam 'dug la de rjes bkru / /
blud na nad ni de des sel / /
yan lag brgyad pa'i snying po bsdus pa las /
gnas phyi ma'i le'u ste gnyis pa'o // //
de nas byis pa'i gdon gso ba'i le'u bshad par bya'o / /
sngon gyi skem byed bsrung ba'i phyir / /
gdon ni skyes pa'i gzugs can lnga / /
bud med kyi ni gzugs can bdun / /
lha chen po yi sprul pa yin / /
skem byed sa ga lug thug gdong / /
khyi gdong yi dwags zhes bya dang / /
bya gdon srul mo grang ba yi / /
srul mo long ma lus srul po / /
de bzhin bzhin gyi rgyan can ma / /
nam gru nam gru skem ma'o / /
de rnams kyis ni bzung ba'i tshul / /
rtag tu ngu dang rims kyis 'debs / /
spyi'i tshul skrag dang glal ba dang / /
smin ma 'degs shing rmya ba dang / /
lbu ba slon zhing gyen du blta / /
ma mchu sos 'debs gnyid yar dang / /
ngu zhing mkhun la nu zho la / /
mi dga' skad ni 'gyur ba dang / /
glo bur du ni sen mo yis / /
rang gi ma ma'i yan lag 'brad / /
de la skem byed kyis zin rtags / /
mig gcig mchi ma 'dzag pa dang / /
yang dang yang du mgo bo rdegs / /
phyogs gcig nyams shing lus rengs la / /
rdul bcas skye ba rengs pa dang / /
so 'cha' nu zho la mi dga' / /
sngangs shing ngu la skad gsang nyams / /
kha yo kha chu skyugs pa dang / /
mi bzad par ni gyen du blta / /
tshil khrag dri bro yid mi dga' / /
bshang ba khu tshur la bcang zhing / /
mkhur tshos mig dang smin ma gcig /
g.yo zhing mig ni gnyi ga dmar / /
des ni yan lag nyes nyams pa'am / /
'chi ba kho nar byed par 'gyur / /
skem byed brjed byed mtshan ma ni / /
dran pa nyams shing yang dang yang / /
skra 'bal rke ba 'gugs pa dang / /
rnam par 'dud cing glal bzhin du / /
bshang dang gci ba 'byin par byed / /
lbu bar skyug cing gyen du lta / /
rkang lag smin mas gar yang byed / /
nu ma rang lce so yis 'debs / /
kun tu g.yo zhing gnyid yang rims / /
khrag ni rnag gi dri bro ba'o / /
lug thug gdon gyi rtags kyi nang / /
sbo zhing rkang pa lag pa dag /
'dar zhing lbu ba skyugs pa dang / /
skom dad che 'khru chang pa sdom / /
skad gsang dma' zhing mdog mi sdug /
mkhun cing slon par byed pa dang / /
lud pa skyigs bus 'debs gnyid yar / /
so yis mchu gnon yan lag sdud / /
rengs shing lug thug dri bro la / /
gyen du lta zhing dgod pa dang / /
bar du 'gugs shing rims kyis 'debs / /
brgyal zhing mig gcig skrangs pa yan / /
khyi yi gdong gi rtags gyur pa / /
'dar zhing ba spu ldang ba dang / /
rngul zhing mig ni 'dzums pa dang / /
rgyab tu gug cing lce dang so / /
mchu dang rkan sgra 'byin zhing skyugs / /
bshang ba'i dri 'byung khyi skad 'byin / /
yi dwags kyi ni gdon gyi rtags / /
ba spu ldang zhing yang yang sdang / /
glo bur du zhing rims kyis 'debs / /
'khru zhing slon byed lud pa lu / /
glal skom mi ro'i dri dang ldan / /
lus ni bskyod cing g.yo ba dang / /
skem zhing rengs la mdog mi sdug /
khu tshur sdom shing mchi ma 'dzag /
bya gdon lus lhod 'khru bar byed / /
lce rkan lkog mar rma 'byung zhing / /
thor bur na zhing tsha la gnag /
tshigs dag tu ni yang yang 'byung / /
mtshan mo skye la nyin mo 'bri / /
kha'am bshang sgo 'gags pa dang / /
'jigs shing bya yi dri dang ldan / /
rims kyis 'debs par byed pa yin / /
srul mo'i slon zhing 'dar ba dang / /
lus snyom mtshan mo gnyid yar dang / /
skyigs bu lto sbos 'khru ba dang / /
skom zhing gcin ni sri ba dang / /
lus lhod ba spu gshor ba dang / /
kha ltar dri ni mnam pa yin / /
grang ba'i srul mo 'dar ba dang / /
ngu zhing zur gyis blta ba dang / /
skom zhing 'khru la rgyu ma 'khrog /
zhag ltar dri ni mnam pa dang / /
yan lag logs gcig grang ba dang / /
cig shos dro ba nyid yin no / /
srul mo long ma'i slon pa dang / /
rims dang lud pa gnyid chung dang / /
bshang ba sla zhing mdog mi sdug /
dri nga bskus pas myur du skam / /
mthong ba nyams shing mig na g.ya' / /
mig skrangs glo bar gyur pa dang / /
skyigs bu mi dgod nu zho 'gras / /
mdog mi sdug cing nga ro rtsub / /
mdog nyams nya yi dri dang ldan / /
yang na dri ni skyur bcas yin / /
bzhin rgyan can gyis rkang pa dang / /
lag pa gdong ni mdzes pa dang / /
rtsa ni nag por snang ba yis / /
lto ba khyab cing rims kyis 'debs / /
yi ga 'chus shing yan lag na / /
ba gcin lta bu'i dri 'byung 'gyur / /
nam gru gnag cing sngo ba dang / /
mig dang rna ba sna med cing / /
mig 'gul skyigs bu lud pa lu / /
kha ni yo zhing dmar ba dang / /
lug thug drir ldan rims 'debs skem / /
bshang ba sngo zhing sla ba yin / /
nam gru skem mos lus kun ni / /
rims kyis 'debs par 'gyur ba dang / /
skra 'byi zas la mi dga' dang / /
skad gsang zhum zhing mdog mi sdug /
bshang ba kha dog sna tshogs dang / /
lto bar rtsa yi mdud pa chags / /
ngu zhing bya rgod dri ldan la / /
yun ring na bar byed pa yin / /
lto ba rmen bu zlum po 'byung / /
bshang ba kha dog sna tshogs 'byung / /
lce yi dbus ni dma' ba dang / /
rkan ni gnag 'gyur de spang bya / /
kha zas mang du zos kyang ni / /
byis ba gang zhig lus skem byed / /
skom pas nyen cing mig nyams pa / /
de ni nam gru skem mos gsod / /
'tshe ba la dga' mchod par 'dod / /
gdon rnams 'dzin pa'i rgyu yin no / /
de la 'tshe ba'i bdag nyid can / /
byin tshe sna nas 'dzag pa dang / /
lce nyams mig ni gting du 'bros / /
'degs byed mig ni mchi mar bcas / /
nyam chung tshig ni dman pa dang / /
dri nga ba ni 'byung bar 'gyur / /
skem zhing rang gi bshang dang gci / /
lag pas nyed cing smod mi byed / /
lag pas bteg ste 'bad pa yis / /
bdag dang de bzhin gzhan la rdeg /
mtshon dang shing stsogs kyis rdeg cing / /
'bar ba'i me la 'jug par byed / /
chu nang 'bying zhing khron par ltung / /
gzhan yang de 'drar byed bar 'gyur / /
skom dad che zhing tsha bas rnag /
slon par byed par 'gyur ba dang / /
bu ga kun nas khrag 'dzag cing / /
'chi ltas byung ba de spang bya / /
dga' ba 'dod pas gzir gyur pa / /
dben par bud med 'dod smra dga' / /
dri dang me tog phreng rgyan dga' / /
mgu zhing zhi ba gso ba dka' / /
lces ni kha la nyug pa dang / /
mchu rkan gre ba skams pa dang / /
dogs pas lta zhing ngu ba dang / /
sems khong chud cing zhum pa dang / /
zas 'dod ltogs par gyur kyang ni / /
byin na za bar mi 'dod la / /
gtor ma 'dod pas zin pa ste / /
de ni gso sla yin par bshad / /
gsod 'dod pa la grub pa yi / /
sngags bzlas sbyin sreg byas pas gzhom / /
cig shos la ni ci 'dod par / /
dga' dang gtor ma sogs sbyin pas / /
de nas gso rung gdon la ni / /
byis pa khang pa dben par bzhag /
zhag gsum chag chag phyag dar byas / /
rtag tu me ni gzhag pa yi / /
bu ti'i me tog bsil ma dang / /
'dab ma sa bon nyungs kar gtor / /
gdon 'joms til mar sbar ba yi / /
mar mes gdon ni 'joms par byed / /
nad g.yog nyal po chang dang sha /
yongs su spangs par gyur pa yi / /
mar ni rnying pas bskus nas ni / /
ba la nim pa star ka ri / /
dong gra thang shing ka tang ga /
'dzam bu dang ni ta ma la / /
ka tri na dang lcam pa dang / /
a ba marga ma ta li / /
ma du shi kru zhes bya dang / /
ka ka dza ka shwe ta che / /
bil rkang 'o ma can gyi shing / /
ka dam ba bcas ka rany+dza / /
chu ni dro 'jam dag gis bkru / /
stag dang gzig dang seng ge sbrul / /
dom gyi pags pa mar dang bcas / /
bdugs pas khrus byas 'og tu bdug /
pu ti nyungs kar sha raM ga /
shu dag go bye la la phud / /
ru rta mar sbyar bdug pas ni / /
gdon kun las ni thar byed yin / /
yungs kar nim pa'i lo ma dang / /
shu dag ka ra bI ra'i rtsa / /
dro ba mar sbyar bdug pas ni / /
gdon ni thams cad sel bar byed / /
ba lang rwa dang rus pa spu / /
pags pa byi la'i rtug pa dang / /
nim pa'i lo ma pu tse shel / /
mar dang bri ha ti gnyis dang / /
ras bal sa bon po son cha / /
nas dang ra spu thang shing dang / /
nyungs kar rma bya'i sgro dang pog /
skra dang phub ma pha bang dang / /
rdza mar ra thug gcin dang sbangs / /
zhib btags pa yi bdugs pas ni / /
'byung po'i gdon ni thams cad dang / /
mi bzad rims nad 'joms par byed / /
byi tsher a mra'i tshi gu dang / /
rgya spos mngar sde na le sham / /
kr-iSh+Na par+N-i gla sgang rnams / /
lde gur byas pa mar dang ni / /
'o ma rtsa ba bcu bskol khur / /
bcas bskol de ni gdon 'joms mchog /
ra sna aM shu ma ti gnyis / /
ba la rtsa ba chen po lnga / /
gla sgang btags te mar dang bskol / /
tsha ba gsum dang tsi tra ka /
thal tres pa tra byi dang ga /
shing mngar shing kun pa ya s+ya / /
thang shing pi pi ling rtsa ba / /
dug mo nyung dang bcas pa yi / /
lde gu mar dang bskol bas ni / /
rtag tu byis pa la phan zhing / /
nad dang gnod pa thams cad 'joms / /
me drod stobs dang kha dog skyed / /
sha ri ba dang mu ra dang / /
bram+hi shu dag shang khi ni / /
nyungs kar a shwa gan+d+ha dang / /
bye'u rug pa bcas mar bskol / /
de ni btung dang bsku ba yis / /
gdon rnams thams cad 'joms par byed / /
mar gad 'byung po'i rigs pa ru / /
'og nas bshad pa dag dang ni / /
de bzhin gtor ma sbyin sreg dang / /
khrus ni sngags rgyud shes pas sbyar / /
pu ti ka rany+dza'i shun pa / /
bar pa ra yi rtsa ba dang / /
ku ba kha bo bi sha la / /
ka tra ka dang bil ba dang / /
ka pi ta bskol des mtshan mo / /
byis pa bkrus na shis pa yin / /
gdon dang bral yang bla brnan nad / /
rjes su 'brel pa thams cad la / /
byis pa'i nad gsor bshad pa yi / /
sman gyis ji bzhin gso bar bya / /
yan lag brgyad pa'i snying po bsdus pa las / /
phyi ma'i gnas kyi le'u ste gsum pa'o // //
yan lag brgyad pa'i snying po bsdus pa las /
byis pa gso ba'i yan lag rdzogs so // //
de nas 'byung po'i gdon gyi nad dmigs shes pa bshad par bya'o / /
shes dang rnam shes tshig dang ni / /
spyod dang snying stobs rang bzhin dag /
gang gi rang bzhin 'gyur bar snang / /
de la 'byung po'i gdon yod bshad / /
'byung po'i gzugs dang rang bzhin dang / /
smra dang 'gro sogs spyod pa dang / /
gang zhig 'dre bar byed pa rnams / /
de la de ni zhugs par bshad / /
de ni lha dang lha min stsogs / /
dbye ba rnam pa bco brgyad bshad / /
de 'dzin rgyu ni 'phral gtam ni / /
sngon chad shes rab 'chal ba yi / /
blo yis nyes pa byas gyur nas / /
de yi chags pa stsogs bskyed nas / /
brtul zhugs spyod dang chos lugs nyams / /
mchod 'os rnams ni brnyas pa dang / /
gzhung lugs nyams pa de dag ni / /
sdig dang bdag ni gsod byed ni / /
gdon ni glags skabs tshol byed pas / /
lha la sogs pa'ang rjes gnod byed / /
glags ni sdig la sogs pa dang / /
mi dge'i las ni smin pa dang / /
gcig pur khang stong gnas pa'am / /
dur khrod sogs par mtshan mo gnas / /
gcer bur rgyu ba'am bla ma smod / /
'khrig pa tshul min spyod pa dang / /
gtsang sbra med par lha mchod dang / /
mi gtsang gzhan dang 'dres pa dang / /
sbyin sreg sngags gtor mchod sbyin rnams / /
phyin ci log tu byed pa dang / /
mdor na nyin re sogs spyod par / /
spyod pa brten pa las 'das pa'o / /
lha yi gdon gyis yar ngo yi / /
tshes gcig bcu gsum dag la 'dzin / /
lha min gdon ni yar ngo yi / /
bcu gsum mar ngo bcu gnyis la / /
dri za'i gdon ni bcu bzhi dang / /
bcu gnyis dag la'ang 'dzin par byed / /
klu gdon tshes lnga la 'dzin byed / /
gnod sbyin gdon ni yar ngo yi / /
tshes bdun bcu gcig dag la 'dzin / /
tshangs pa srin pos yar ngo yi / /
tshes brgyad bco lnga dag la 'dzin / /
srin po sha za sogs mar ngo'i / /
tshes gcig tshes dgu bcu gcig la / /
mtshun lha gnam stong tshes bcu dang / /
brgyad dang dgu pa dag la 'dzin / /
rgan pa la sogs gzhan dag ni / /
phal cher dus de'i thun mtshams la'o / /
lha yi gdon gyis dbang byas pa / /
gdong ni pad+ma kha bye 'dra / /
lta stangs zhi zhing khro ba med / /
tshig nyung dul dang bshang gci nyung / /
kha zas la ni 'dod pa med / /
lha dang bram ze 'byung ba dka' / /
gtsang zhing saMskr-i ta'i skad smra / /
yun ring nas ni mig 'dzums shing / /
lus dri zhim zhing mchog ster byed / /
gos phreng dkar po chu bo dang / /
ri mtho khang pa mtho la dga' / /
gnyid med tshugs pa med pa yin / /
lha min gdon gyis zin pa ni / /
yon por blta zhing rang bzhin ngan / /
lha dang bla ma bram ze dang / /
'jigs med khengs shing dpa' ba dang / /
khro zhing rtsol ba che ba dang / /
nga ni drag po khyab 'jug dang / /
skem byed brgya byin yin zhes bshad / /
sha dang chang la dga' zhes bya / /
dri za'i gdon gyis zin pa'i rtags / /
rang spyod la dga' lus dri zhim / /
snying dga' glu dang gar yang byed / /
khrus dang skyed mos tshal la dga' / /
gos phreng byug pa dmar la sred / /
sgeg dang rtsed mo la dga'o / /
klu yi gdon gyis zin pa'i rtags / /
mig dmar khro zhing mi 'gyur lta / /
yon por 'gro zhing blta ba dang / /
nyin mtshan dbugs rgod lce las ni / /
kha chu 'dzag cing kha 'gram lhag /
bu ram 'o ma khrus la dga' / /
kha sbub tu ni nyal bar byed / /
gdugs mthong na ni 'jigs pa yin / /
gnod sbyin gdon gyis zin pa'i rtags / /
mig dmar bgrad cing skrag la 'gul / /
lus ni dri zhim gzi mdangs ldan / /
gtam dang glu dang khrus dang ni / /
phreng ba byug pa la dga' zhing / /
nya yi sha sred dga' ba dang / /
dga' mgu stobs chen nad med la / /
lag rtse bskyod cing su zhig la / /
ci zhig sbyin zhes smra bar byed / /
gsang tshig smra zhing sman pa dang / /
bram ze la ni brnyas par byed / /
khro ba chung zhing mgyogs 'gro ba'o / /
tshangs pa srin pos zin pa'i rtags / /
dgod cing gar la dga' ba dang / /
spyod pa gtum zhing glags skabs tshol / /
gshe zhing myur du 'gro ba dang / /
sman pa bram ze lha la sdang / /
rang la shing dang mtshon sogs brdeg /
kye zhes bya ba'i sgra sgrogs shing / /
bstan bcos rig byed 'dod pa yin / /
srin po'i gdon gyis zin pa'i rtags / /
khro gnyer bcas shing khro bar lta / /
rta bas bag tu ni byed pa dang / /
rdeg cing rab tu rgyug pa dang / /
ngu zhing gdong ni 'jigs rung ston / /
zas ma zos kyang stobs dang ldan / /
gnyid med mtshan mo rgyu ba dang / /
ngo tsha gtsang sbra med cing dpa' / /
gdug cing tshig rtsub smra ba dang / /
khro zhing phreng ba dmar po dang / /
bud med sha chang khrag la dga' / /
sha'am khrag ni mthong ba na / /
mchu ni ldag par byed pa dang / /
zas za'i tshe na dgod pa yin / /
sha za'i gdon gyis zin pa'i rtags / /
sems ni bde bar mi gnas shing / /
yongs su rgyug par byed pa dang / /
mi gtsang la dga' glu gar dang / /
dgod dang chang dang sha rlon dga' / /
spyos na gdong ni zhum pa dang / /
rgyu med par ni ngu ba dang / /
bdag nyid sen mos 'brud pa dang / /
khong rtsub lus nyams skad gsang dma' / /
sdug bsngal ba ni brda sprod cing / /
'brel dang mi 'brel tshig mang smra / /
dran pa nyams shing gnas stong dga' / /
mi brtan gcer bu dri ma can / /
srang bar 'khyams shing gos gyon zhing / /
rtswa yi phreng ba rgyun tu thogs / /
shing 'dzeg rta la zhon par byed / /
de bzhin phyag dar phung por 'dzeg /
mang du za bar byed pa yin / /
yi dags gdon gyis zin pa'i rtags / /
spyod tshul dri ni yi dags 'dra / /
sngar zhing zas la mi dga' dang / /
rtsa gcod byed pa zhes kyang bya / /
grul bum gdon gyis zin pa'i rtags / /
tshig mang smra zhing kha gdong gnag /
dal gyis 'gro bar byed pa dang / /
rlig pa skrang zhing 'phyang ba yin / /
mi ni byang stems zin pa'i rtags / /
shing rdo bong ba stsogs thogs shing / /
tshal pa gyon te 'gro ba dang / /
gcer bur rgyug cing 'jigs bag tu / /
lta la rtswa yis rgyan du byed / /
dur khrod gnas ni stong pa dang / /
srang bar shing gcig brten pa dang / /
til zas chang dang sha la ni / /
rtag tu mig ni tshags pa dang / /
tshig rtsub de ni smra ba yin / /
g.yengs byed kyis ni zin pa'i rtags / /
chu 'dod zas ni mi slong dang / /
sngangs shing mig ni dmar ba dang / /
tshig rtsub smra bar shes par bya / /
ro langs gdon gyis zin pa'i rtags / /
dri dang phreng ba la dga' zhing / /
tshig bden smra la yongs su 'dar / /
gnyid che bar ni shes par bya / /
yi dags mtshun lha'i gdon gyi rtags / /
mig mi gsal zhing bzhin ras zhum / /
rkan ni skam par byed pa dang / /
mig dang rdzi ma bskyod pa dang / /
gnyid che me drod chung ba dang / /
g.yon phyogs nas ni gos gyon zhing / /
sha dang bu ram til la dga' / /
tshig 'khrul pa ni yin zhes bya / /
bla ma drang srong rgan dang grub / /
dmod pa sems kyi rjes mthun pa / /
spyod lam kha zas rang bzhin las / /
ci 'dra gdon ni de yin bshad / /
gzhon nu'i tshogs kyi rjes 'brang zhing / /
gcer bu skra ni gyen du brdzes / /
yid mi bde zhing dus tshigs ni / /
yun ring gyur pa'i gdon de spang / /
yan lag brgyad pa'i snying po bsdus pa las /
phyi ma'i gnas kyi le'u ste bzhi pa'o // //
de nas gdon gso pa bshad par bya'o / /
'byung po'i 'tshe ba mi 'dod dang / /
bzlas dang sbyin sreg gtor ma dang / /
brtul zhugs tshul khrims mnyam 'jog dang / /
sbyin shes brtse la sogs pas bsal / /
shing kun ba bla tsha ba gsum / /
gla rtsi sgog skya arka'i rtsa / /
spang spos a za lo mi dang / /
la ba 'bam po ku ku ti / /
shu dag gan+d+ha pri yang ku / /
sar pa gan+d+ha til mar ni / /
ka ka an da ra mnye ba / /
snu ha ka ka ta shring gi / /
sle tres ma hA na ba li / /
yungs kar dang ni lig bu mig /
gdon 'joms sman ni gzhan dag dang / /
bong bu rta dang khyi lug dang / /
rnga mo go da dred dang ni / /
sre mo reg 'jam byi la gung / /
ba lang seng ge stag dang ni / /
rgya mtsho yi ni srog chags kyi / /
pags pa mkhris pa sen mo so / /
sde tshan 'di dang mar rnying ngam / /
til mar dang ni bskol ba dag /
btung dang snar ni blugs pa dang / /
bsku ba'i don du sbyar bya zhing / /
'di dag phye mas bdug par bya / /
'di yi ri lu byas nas ni / /
mig sman sna sman bya ba dang / /
'di yi lde gus byugs pa dang / /
bskol ba'i khu ba blugs par bya / /
sbyor ba 'di yis smyo byed dang / /
brjed byed bcas pa'i gdon zhi byed / /
nyungs kar ha ti pi pi ling /
pi pi ling rtsa che ba gsum / /
skyu ru ra dang go da dang / /
sre mo byi la rtsa sha yi / /
mkhris pa dang btags sna sman dang / /
bsku byug byugs sogs byas gdon 'joms / /
nyungs kar shu dag shing kun dang / /
pri yang ku dang ser po gnyis / /
gi ri kar+Ni dkar nag gnyis / /
'bras bu gsum dang shwe ta dang / /
nim pa'i lo ma ka rany+dza / /
shri sha gnyis dang sa bon dang / /
thang shing dang ni tsha ba gsum / /
mar dang ba gcin de bzhi 'gyur / /
bskol ba don grub ces bya ste / /
btung dang snar blugs las sbyar na / /
gdon ni thams cad myur 'joms byed / /
mchog tu lha min gdon sel byed / /
brjed byed dug dang bkra mi shis / /
smyo byed gshed byed rims rnams 'joms / /
sman de nyid ni ra thug gi / /
gcin dang sbyar te blud pa dang / /
snar blugs mig sman byugs pa dang / /
khrus dang dril ba la sbyar ba / /
sngar bshad yon tan de 'dra zhing / /
rgyal po'i sgor yang don grub byed / /
nyungs kar shu dag tsha ba gsum / /
a shwa gan+d+ha ser po gnyis / /
shing kun kun dong rtsa ba dang / /
karany+dza yi sa bon dang / /
shri sha yi me tog dang / /
ka bid tha yi 'bras bu dang / /
rgyam tsha ru rta rgya spos dang / /
gi ri kar+Ni dkar po dang / /
so na ka yi rtsa bar gnas / /
ra gcin dag dang legs bsgos shing / /
ba lang mkhris pa bu ram dang / /
ri lu byas pa'i sbyor ba de / /
mig bskus snar blugs bsku byas na / /
smyo byed rma ni red pa dang / /
mtshan mo mi mthong mun 'thibs byed / /
bgegs dang lus chur nub pas brgyal / /
dug bskus mda' yis phog pa dang / /
gdug pa sbrul gyis zin pa sel / /
ras bal sa bon rma bya'i sgro / /
me tog sman ma bri ha ti / /
shing tsha spang spos po son cha / /
byi la'i rtug pa phub ma dang / /
shu dag mi skra sbrul lpags dang / /
glang po'i so dang glang gi rwa / /
shing kun dang ni na le sham / /
tsha mnyam bdugs par byas pa yis / /
skem byed smyo byed sha za'i rigs / /
srin po lha yi gdon 'joms mchog /
gan+d+ha b+ha dra tsha ba gsum / /
gur kum pi pi ling rtsa ba / /
kaN+Da ka ri skyer pa dang / /
thang shing dang ni yungs kar gnyis / /
ba li ka dang dug mo nyung / /
tsan+dan dkar po rgyam tsha dang / /
'bras bu gsum dang pu shel tse / /
shu dag spangs ma pu tse shel / /
tsan+dan dkar po ba la dang / /
shing mngar sug smel ldong ros dang / /
shug pa rgya spos shri pa sa / /
ma du ka yi snying po dang / /
bong nga gnyis po pri yang ku / /
dbyi mo ru rta skyer khaN dang / /
cha mnyam zhib btags lde gu dang / /
mar rnying gcin kun cha mnyam bskol / /
gdon khus 'debs shes bya bar brjod / /
de blud gdon 'joms mchog yin no / /
rgya spos shing mngar ka rany+dza / /
rgya skyegs da ta pa to la / /
shu dag shing kun pa ta la / /
nyungs kar kaN+Da ka ri dang / /
ser po gnyis dang pu tse shel / /
rgya shug gan+d+ha pri yang ku / /
tsha ba gsum dang 'bras bu gsum / /
thang shing sle tres byi dang ga /
ko sha ta ki ka kan ta / /
shi kru nim pa dug mo nyung / /
shri shi'i me tog sa bon dang / /
gla sgang ru rta dan da dang / /
gi ri kar+Ni tsi tra ka /
bil ba cha mnyam lde gur byas / /
mar rnying can gyi sde tshan bcas / /
bskol de yun ring bzhag pa de / /
khus 'debs chen po zhes bshad do / /
rim pa kun gyis sbyar na ni / /
gdon rnams kun dang smyo byed dang / /
mdze dang rims ni myur du 'joms / /
gdon ni nyi ma gang gang la / /
'dzin pa'i nyi ma de dang der / /
mchog tu sbyin sreg gtor ma sogs / /
sman pas rab tu 'bad de bya / /
khrus dang gos dang sha dang tshil / /
chang dang mar dang bu ram stsogs / /
gang zhig gang la sred gyur pa / /
de tshe de ni de la sbyin / /
rin chen dri dang phreng ba dang / /
sa bon mar dang sbrang rtsi dang / /
zas kun kun la sbyin bya ste / /
'di ni spyi yi cho ga'o / /
lha dang bla ma drang srong rgan / /
grub pa lha yi gnas su sbyin / /
de yang lha yi gdon la ni / /
byang gi phyogs su gtor ma sbyin / /
lha min gdon la ci 'dod par / /
mtshams kyi gnas su nub tu sbyin / /
dri za'i gdon la ba lang ngam / /
gos dang rgyan bcas gtor ma sbyin / /
mtshun lha klu gdon 'bab chu'i 'gram / /
klu la shar lho mtshams su sbyin / /
gnod sbyin rang gi gnas sam ni / /
chu gnyis 'dus pa'i gnas su sbyin / /
srin por lam gyi bzhi mdo'am / /
tshang tshing 'jigs su rung bar sbyin / /
srin po lho yi phyogs su sbyin / /
tshangs pa'i srin por shar du sbyin / /
sha za la ni khang stong du / /
nub phyogs su ni gnas te sbyin / /
phreng ba gtsang zhing dkar po dang / /
dri dang 'o thug 'bras chan dang / /
zho dang gdugs ni dkar po dag /
lha rnams kyi ni gtor mar 'dod / /
shing kun nyungs kar shu dag dang / /
tsha ba gsum ni srang phyed phyed / /
mar bre gang dang ba yi gcin / /
bzhi 'gyur dang ni lhan cig bskol / /
de btung snar blugs bskus pa yis / /
lha yi gdon las thar bar byed / /
shu dag shing kun sgog skya rnams / /
ra gcin sbyar ba snar blugs dang / /
mig bskus lha yi gdon las thar / /
lha min gtor ma 'bras bu ni / /
mang po dag dang pu shel tse / /
klu yi gdon la dzA ti dang / /
'bras yos bu ram snum khur dang / /
'bras chan bu ram bcas pa dang / /
zas mchog 'o ma sbrang rtsi dang / /
sa nag nA ga ge sar dang / /
shu dag pad+ma pu shel tse / /
ut+pal pad+ma dmar po yi / /
'dab mar bcas pa'i gtor ma sbyin / /
seng phrom lo ma dkar po dang / /
rgya sbos nA ga ge sar dang / /
nyungs kar chu grang la btags pas / /
snar blugs mig tu bskus pa'ang phan / /
gnod sbyin gdon la 'o ma zho / /
mar dang 'bras chan bsres pa dang / /
gu gul pad+ma thang shing dang / /
pu shel tse dang gos dang gser / /
dbyig ni gtor mar sbyin par bya / /
mar dang 'o ma ba gcin ni / /
cha mnyam bskol ba btung ba dang / /
snar blugs lus la bskus na phan / /
a ru ra dang ser po gnyis / /
sgog skya shu dag na le sham / /
nim pa'i lo mar gcin btags / /
lde gus sna sman mig sman bya / /
tshangs pa srin po'i gtor ma ni / /
nas bre bzhi ni btsos pa yis / /
chu bre bcu drug til btags bsres / /
gdugs dang gos dang byug pa sbyin / /
seng ldeng srang ni nyi shu dang / /
tsha ba gsum dang 'bras bu gsum / /
shing kun shu dag shu ti dang / /
nyungs kar nim pa'i lo mar bcas / /
sgog skya srang ni phyed phyed dang / /
zhun mar phul ni bdun dag dang / /
ba gcin sum 'gyur bskol ba de / /
btung dang snar blugs bskus na phan / /
srin po'i gdon la til phye dang / /
me tog dkar po 'bras chan bsres / /
sha btsos rjen pa nim pa la / /
khrag dang bcas pa'i gtor ma sbyin / /
nag ta ma la shri sha yi / /
shun lpags me tog 'bras bu dang / /
de bzhin pa ta la nag po / /
bil ba'i rtsa ba tsha ba gsum / /
shing kun nyungs kar dug mo nyung / /
sgog skya skyu ru ra'i 'bras bu / /
ra gcin dang ni sbyar ba'i sman / /
snar blugs mig tu byugs na'ang phan / /
'di dag nyid dang mar gyis ni / /
bzhi 'gyur ba gcin bskol ba ni / /
btung dang snar blugs bskus pa yis / /
srin po'i gdon ni zlog par byed / /
sha za la ni bu ram chang / /
til tshig til gyi phye ma zho / /
la phug lan tshwa phye zan mar / /
'byung po 'bras chan gtor ma sbyin / /
ser po rnam gnyis rgyam tsha btsod / /
shu ti dong gra pri yang ku / /
shing kun sgog skya tsha ba gsum / /
'bras bu gsum dang pa ta li / /
shu dag gi ri kar+Ni dkar / /
shi ri sha yi me tog dmar / /
ba gcin bzhi cha bcas par bskol / /
btung dang bsku ba byas na phan / /
yang na de nyid ra gcin btags / /
mig bskus snar ni blugs pa phan / /
lha dang drang srong mtshun lha dang / /
dri za'i gdon la sna sman stsogs / /
rnon po btang bar mi bya zhing / /
'di la zhun mar btung la sogs / /
sman ni 'jam po spyad par bya / /
sha za ma gtogs thams cad la / /
mi mthun sbyin par mi bya ste / /
mthu stobs che ba de khros nas / /
nad pa sman pa bcas gsod byed / /
'phags pa spyan ras gzigs dbang phyug /
mgon po phyag ni bcu gnyis pa / /
nad kun gso bar mdzad pa yi / /
sngags bzlas na ni nad kun sel / /
de bzhin smyo byed brjed byed dang / /
gzhan yang sems 'khrul byed pa 'joms / /
rig sngags rgyal mo rma bya che / /
gtsang byas de la rtag tu bsgrags / /
'byung po'i bdag po lha chen dang / /
de yi 'khor gyi tshogs mchod cing / /
de yi sngags grub bzlas na yang / /
gdon ni thams cad sel bar byed / /
gang yang 'og nas bshad pa yi / /
le'u gnyis las smos pa dang / /
gang 'dir bshad pa de dag kun / /
phan tshun sbyor ba byas na phan / /
yan lag brgyad pa'i snying po bsdus pa las /
phyi ma'i gnas kyi le'u ste lnga pa'o // //
de nas smyo byed gso ba'i le'u bshad par bya'o / /
smyo byed nad gzhi re re dang / /
'dus stsogs dug las gyur pa drug /
smyo byed ces bya lus dang ni / /
sems kyi nad lam log pa ru / /
zhugs pas smyos par gyur pa yin / /
bza' btung gnod pa dag dang ni / /
snying dang ma goms dri mar bcas / /
mang nyung ma snyoms bsten pa dang / /
yid zhum snying stobs chung ba dang / /
nad kyi shugs kyis dkrugs pa dang / /
rid cing spyod pa ma snyoms dang / /
mchod 'os mchod par mi byed dang / /
sems las kyis ni sems nyams dang / /
dug dang nye ba'i dug las gyur / /
'di yis snying stobs zhan pa yi / /
snying gi nad la gnod byas te / /
blo ni dri ma can byas te / /
yid rgyu ba yi lam bkag nas / /
smyo byed dag ni skyed par byed / /
de yis blo dang rnam shes dang / /
dran pa 'khrul zhing lus kyi ni / /
bde dang sdug bsngal las nyams te / /
shing rta kha lo sgyur ba ni / /
med pa lta bur rtsom pa ni / /
kun kyang bsam pa med par spyod / /
de la rlung gyur lus sbeg cing / /
rgyu med ngu zhing tshig rtsub smra / /
dgod dang 'dzum dang gar byed dang / /
glu len rol mo byed pa dang / /
lus bskyod pheg ni rdob pa dang / /
gling bu pi wang la sogs kyi / /
sgra yi lad mo yang yang zlos / /
rgyun du kha nas lbu ba 'dzag /
phan tshun rgyug cing mang du smra / /
rgyan min pas ni rgyan du byed / /
bzhon pa min pas 'gro ba rtsom / /
kha zas la ni gdu bar byed / /
de rnyed na ni mi 'dod byed / /
mig zlum mig ni dmar ba dang / /
kha zas zhu nas nad ldang 'gyur / /
mkhris las spyo zhing khro ba dang / /
khu tshur bong ba rdeg cing rgyug /
grib ma chu ni grang mo 'dod / /
gcer bur 'dug cing lus mdog ser / /
med par me ni 'bar ba dang / /
skar ma mar me mthong ba'o / /
bad kan slon zhing yi ga 'chus / /
kha zas rtsol dang smra ba nyung / /
bud med 'dod cing dben la dga' / /
kha chu snabs ni 'dzag pa dang / /
'jigs rung gtsang sbra la mi dga' / /
gnyid che gdong ni skrangs pa dang / /
nub mo shes cher smyo ba dang / /
zos ma thag tu ldang ba yin / /
'dus pa'i rgyu dang mtshan ma ni / /
kun ldan de yi bdag nyid can / /
smyo byed mi bzad par shes bya / /
de ni sman pas yongs su spang / /
nor dang chung ma la sogs bral / /
brnag dka' ba las sems gdung bas / /
smyo zhing zhum la yang yang brgyal / /
kyi hud kyi hud smre sngags 'don / /
glo bur du ni ngu zhing brgyal / /
de yi yon tan mang du sems / /
mya ngan gyis gdungs sems khong chud / /
gnyid yar rnam par 'khyams pa yin / /
dug gis gdong ni sngo ba dang / /
gzi nyams dbang po stobs chung ba / /
shugs kyi bar du'ang 'khrul bar byed / /
mig dmar de ni spang bar bya / /
de nas rlung gyur smyo byed la / /
dang po snum gyi btung ba blud / /
lam 'gags gyur la dang por ni / /
snum bcas sbyang ba 'jam po bya / /
bad kan mkhris gyur dang po ni / /
snum dang dugs bya skyug sman dang / /
bkru sman mas gtong byas pa dang / /
mgo bo'i bkru sman dag kyang bya / /
de ltar lus ni dag byas na / /
yid ni dran pa rnyed par 'gyur / /
de lta na yang rjes 'brangs na / /
sna sman mig sman rnon po gtang / /
sems dga' dbugs 'byung skrag pa dang / /
'jigs dang rdeg dang sdigs mo byed / /
lus dris byugs dang bsku ba dang / /
dud rngub sman mar blud pa dag /
sbyar te de ni dga' 'gyur na / /
yid ni tha mal pa la sbyar / /
shing kun dang ni rtsab ru tsha / /
tsha ba gsum ni srang gnyis gnyis / /
mar bre bzhi ni ba gcin bcas / /
bskol bas smyo byed 'byung po dang / /
brjed byed gdon ni sel mchog yin / /
bram+hi'i bskol khu bre do dang / /
mar bre gang dang tsha ba gsum / /
sh+ya ma dur byid bim pa dang / /
shang ka puSh+pa dong ga dang / /
sap+ta la dang byi dang ga /
zho ni gnyis gnyis lde gu bskol / /
pram+ti'i sman mar zhes bshad de / /
mar ni srang res bskyed de btang / /
che tshad srang bzhi'i mar pos na / /
smyo byed brjed byed mdze yi nad / /
sel zhing mo gsham bu skyed byed / /
skad snyan tshig gsal dran pa dang / /
yid gzhungs dpal ni skyed par byed / /
'bras bu gsum dang byi dang ga /
pa tra e la thang shing dang / /
e la ba lu ka dang ni / /
thal tres rnam gnyis ser po gnyis / /
s+thi ra rnam gnyis pri yang ku / /
rgya spos ru rta bri ha ti / /
nA ga ge sar dong ga btsod / /
se'u 'bru bal bu'i lo ma dang / /
dzA ti kha 'bus byi dang ga / /
dan da shu dag ut+pa la / /
tsan+dan dkar po zho gnyis ni / /
zhun mar bre gang bcas bskol ba / /
dge ba'i sman mar zhes bshad 'dis / /
'byung po'i gdon dang smyo byed dang / /
brjed byed lud pa sdig can 'joms / /
skya rbab g.yan pa skem dang dug /
rmongs bag gcin snyi dbyig dug rims / /
khu ba med pa'am bu med pa'am / /
dran pa gdon gyis brlabs pa dang / /
yid gzhungs med cing tshig 'khrul dang / /
dran nyams me drod chung la phan / /
stobs skyed bkra shis tshe ring zhing / /
mdangs skye skal ldan lus rgyas che / /
bu skyed byed pa'i mchog yin no / /
'di la thal tres rnam gnyis sogs / /
nyi shu rtsa gcig chu dang bskol / /
de yi khu ba mar dang ba / /
lan cig skyes 'o bzhi 'gyur dang / /
med rnam gnyis ra mnye ba / /
bung tshang rdo dang kha sral phre'u / /
bu ram shing dang par+Ni gnyis / /
bskol ba yi ni sman mar 'di / /
dge ba chen po zhes bya ste / /
brtas byed 'dus pa'i nad 'joms shing / /
snga ma bas kyang yon tan lhag /
spang spos bu ta ke shi dang / /
chu rtsa shu dag kha sral pre'u / /
kyi lce ba dang ram nye ba / /
tsa rong dza ya pu tse shel / /
sle tres tsa tra pa ra ha / /
a ti tsa ta sa ta la / /
ma hA pu ru sha dan dang / /
na gu li gnyis skyu ru ra / /
bri ka la ka dam pa / /
sA la par+Ni bcas bskol mar / /
sha za chen po'i mar zhes bya / /
des ni nyin bzhi pa'i rims dang / /
smyo byed brjed byed gdon 'joms shing / /
blo dang yid gzhungs dran pa skyed / /
byis pa rnams kyi lus 'phel byed / /
bdud rtsi dang ni 'dra ba yin / /
bram+hi in+d+ra byi dang ka /
shing kun spang sbos mur ba dang / /
ra sna sgog skya bong nga dkar / /
shu dag bye'u rug bi sha la / /
nA ga dan ti byi tsher ba / /
dzo ti sma ti tsha ba gsum / /
a ru ra dang sa nag rnams / /
glang po'i gcin btags ri lur byas / /
grib bskams snar blugs mig bsku zhing / /
lus bskus spos bdugs smyo byed sel / /
nyungs kar dang ni sbyar ba yi / /
sna sman rnam pa sna tshogs phan / /
nyungs mar gyis ni lus bsku dang / /
nyungs kar phye ma snar bud bya / /
mdo gnas bstan pa'i cho ga bzhin / /
dung rnon shing kun bcas pa phan / /
wa dang reg 'jam 'ug pa dang / /
byi ba ra thug dza ti ka'i / /
gcin dang rtug pa spu dang ni / /
pags pa mkhris pa sen mo dang / /
spos bdugs mig sman lus bsku dang / /
byugs dang blugs pa bshad par bya / /
bad kan rlung gyur la phal cher / /
khyi dang ba lang nya sha ni / /
rul ba'i bdug pas bdug par bya / /
mkhris gyur la ni tig ta'i mar / /
'tsho byed snum ni gnyis kyi mar / /
bza' dang btung ba bsil ba dang / /
mngar ba dang ni yang ba bsngags / /
ji skad bshad pa'i gtar ga gdab / /
yang na sha tshon gyis 'grangs bya / /
de 'og rlung med gnas bsnyal nas / /
sems myos pa las thar bar 'gyur / /
khron pa'i chu ni nyung bar gzhug /
ltogs pa nyid du byas te bskams / /
de la chos dang nor ldan pa'i / /
gtam snyan mdza' bos sems dga' bya / /
yang na sdug dang bral ba'am / /
rmad du byung ba bstan pa'am / /
bcings la yungs mar gyis bskus te / /
nyi tshan la ni gan rkyal gzhag /
kha sral phre'u'am lcags tsha'am / /
til mar chu tshan gyis reg bya / /
yang na lcag gis gzhus nas ni / /
bcings te g.yang sar skyur bar bya / /
yang na rdo dang mtshon med pa'i / /
mun khang mi ni med par gzhug /
mche ba ston pa'i sbrul dang ni / /
glang dang seng ge glang po ches / /
de ni skrag tu gzhug pa'am / /
yang na rgyal po'i skyes bu yis / /
dam du bcings te phyir phyung nas / /
rgyal po'i bka' yis bsdigs pa dang / /
'di bsad bya zhes skrag tu gzhug /
lus kyi sdug bsngal 'jigs pa bas / /
srog gi 'jigs par rab 'jigs pas / /
de phyir kun tu 'khrul pa'i yid / /
nye bar zhi ba nyid du 'gyur / /
grub pa'i sbyor ba 'di dag ni / /
nad dmigs dus sogs ltos te bya / /
sdug dang nor dang bral ba las / /
gang gi yid la gnod gyur pa / /
de la de 'dra rnyed gyur pa'i / /
spro bsring dbugs dbyung ba yis gso / /
'dod dang mya ngan 'jigs pa dang / /
khro dang 'jigs pa chang las gyur / /
gnyis dag gis ni gcig la gcig /
de dag nyid kyis zhi bar bya / /
bshad pa'i mtshan ma las lhag pa / /
gdon dang rjes 'brel yin zhes bya / /
gal te smyo byed gdon las gyur / /
gdon gsor bshad pa'i sman sbyar bya / /
til btags phye ma nas dang zan / /
snum zhing mngar ba'i kha zas dang / /
'bras ni khrag tu sbrus pa dang / /
sha ni btses pa rjen pa dang / /
'bru chang sbyar chang mnan pa'i chang / /
a ti mug+ti'i me tog dang / /
dzA ti sa ha ra dza yi / /
me tog bcas pa'i gtor ma ni / /
lam gyi bzhi mdo ba lang lhas / /
chu bo 'dus pa dag tu sbyin / /
gang zhig sha dang chang spangs shing / /
phan la brtson zhing gtsang sbra che / /
snying stobs can la lhan cig skyes / /
glo bur smyo byed 'byung mi 'gyur / /
dbang po'i don ni gsal ba dang / /
de bzhin blo dang yid gsal ba / /
lus zungs tha mal par gnas pa / /
smyo byed dang bral mtshan ma yin / /
yan lag brgyad pa'i snying po bsdus pa las /
phyi ma'i gnas kyi le'u ste drug pa'o // //
de nas brjed byed gso ba bshad par bya'o / /
brjed byed dran pa nyams pa ste / /
de ni snying stobs blo 'khrul dang / /
sems las mya ngan 'jigs sogs kyis / /
gnod gyur sems las byung ba yin / /
lus sems gtogs pa'i nad kyis ni / /
smyo byed bzhin du 'khrug 'gyur bas / /
snying stobs nyams zhing snying dang ni / /
'du shes rgyu ba'i rtsa sbubs khyab / /
mun par zhugs snyam sems shing rmongs / /
'jigs su rung ba'i bya ba byed / /
so 'cha' lbu ba skyug pa dang / /
lag pa rkang pa g.yob pa dang / /
gzugs med par yang mthong ba dang / /
'khrul zhing sa la 'gyel ba dang / /
smin ma mi g.yo nad shugs dang / /
bral nas sad par gyur pa dang / /
de ni dus gzhan dag tu yang / /
de bzhin du ni spyod pa yin / /
rlung la sogs dang 'dus pa yi / /
dbye bas brjed byed rnam pa bzhi / /
de ni skye bar gyur pa'i tshul / /
snying 'dar khong stong mgo 'khor la / /
mun par mthong zhing sems khong chud / /
smin ma mi sdug mig 'gyur dang / /
sgra mi thos shing rngul 'byung la / /
kha chu snabs ni 'dzag pa dang / /
mi 'ju yi ga 'chus shing brgyal / /
lto sbos nyams stobs zad pa dang / /
gnyid med skom zhing yan lag na / /
rmi lam glu len gar byed dang / /
til mar chang ni 'thung ba dang / /
de nyid gcin du 'byung ba rmi / /
de la rlung gyur brla 'gul zhing / /
yang dang yang du 'gyel ba dang / /
yang dang yang du dran pa stor / /
'du shes rnyed nas mi gsal du / /
mig 'bur yang yang dbugs 'byin zhing / /
lbu bar skyug cing 'dar ba dang / /
so 'cha' mgo ni rdebs pa dang / /
rlung gis gre ba rgyas par byed / /
yan lag kun du rdebs pa dang / /
sor mo mi snyoms 'gugs pa dang / /
mig dang pags pa sen mo ni / /
gnag cing rtsub mor snang ba dang / /
gzugs ni mi brtan rtsub pa dang / /
mi sdug bzhin ras ngan pa yin / /
mkhris pa las gyur brjed byed ni / /
dran pa yang yang nyams pa dang / /
mig mdog pags pa lbu ba ser / /
sa la rdeg par byed pa dang / /
'jigs rung 'bar zhing khro ba yi / /
gzugs mthong skom dad che ba yin / /
bad kan las gyur ring nas 'dzin / /
yung ring nyid nas sad par byed / /
g.yo 'gul nyung zhing kha chu mang / /
kha mig pags pa sen mo dkar / /
gzugs rnams dkar por mthong ba yin / /
mtshan nyid kun dang ldan pa spang / /
de nas blo sems dran pa dang / /
snying ga'i sbubs ni sad byed pa'i / /
slon sman la sogs las rnams ni / /
rnon po yis ni sbyang bar bya / /
rlung gyur 'jam rtsi mang du bya / /
mkhris gyur phal cher bkru sman gtang / /
bad kan phal cher skyug sman ni / /
btang bas brjed byed gso bar bya / /
rnam pa kun tu legs dag cing / /
legs par spro ni bsring ba la / /
brjed byed las ni thar bya'i phyir / /
zhi bar bya ba'i sbyor bar nyon / /
ba lci khu ba 'o ma dang / /
zho dang gcin dang mar bskol ba / /
brjed byed rims dang smyo byed dang / /
mig ser sel bar byed pa blud / /
rtsa ba bcu pa 'bras bu gsum / /
dug mo nyung shun ser po gnyis / /
a pa marga lo ma bdun / /
ni li ni dang pu tse shel / /
dong ga puSh+kar mU la dang / /
phal gu'i rtsa ba byi tsher srang / /
gnyis gnyis chu bre bcu drug nang / /
bskol ba la ni bzhi cha lus / /
ga bra'i rtsa ba du ba ri / /
pa ta dan da dur byid dang / /
tsha ba gsum dang ro hi She / /
mur ba rtsa mkhris bu di kha / /
ha ti pi pi ling dang ni / /
ma du yan te thal tres gnyis / /
lcang ma dang ni tsi tra ka /
zho ni gnyis gnyis mar bre gang / /
de bzhin snga ma'i gsher rdzas bskol / /
'di ni ba yi rnam lnga che / /
brjed byed rims dang dmu rdzing dang / /
mtshan par rdol ba sel mchog yin / /
'or nad gzhang 'brum mig ser dang / /
skya rbab skran dang lud pa dang / /
gdon rnams 'joms par byed pa yin / /
bram+hi shu dag ru rta dang / /
shang ka puSh+pa mar rnying bcas / /
bskol ba'i mar ni yid gzhungs byed / /
smyo byed bkra mi shis pa dang / /
brjed byed sdig pa 'joms par byed / /
'tsho byed sde tshan srang re dang / /
til mar zhun mar bre re bsres / /
'o ma bre ni bcu drug bskol / /
'thungs na brjed byed las thar byed / /
'o ma bu ram shing khu ba / /
bre bzhi dang ni tang pal gyi / /
khu ba brgyad 'gyur dag dang ni / /
'tsho byed sde tshan zho gnyis gnyis / /
zhun mar bre gang bcas bskol blud / /
des ni rlung mkhris las gyur pa'i / /
brjed byed myur du sel bar byed / /
de bzhin 'jag ma'i bid ri / /
ku sha bu ram shing 'o ma / /
bskol ba 'thungs pa'ang de dang 'dra / /
ku sman ta yi khu ba mar / /
bco brgyad 'gyur dang shing mngar gyi / /
lde gur bcas pa bskol bas ni / /
brjed byed sel bar byed pa dang / /
blo dang tshig gsal skad snyan byed / /
ba ni ser skya'i mkhris pa yi / /
sna sman btang yang mchog tu phan / /
khyi dang wa dang byi la dang / /
seng ge sogs kyi mkhris pa bsngags / /
go da sre mo glang po che / /
ba lang dred dang pri sha ta'i / /
mkhris pa til mar bskol ba dag /
lus bsku snar ni blugs na'ang phan / /
'bras bu gsum dang tsha ba gsum / /
nas tshig 'khus thal ko nyon tshe / /
pha ni dza ka sra rtsi pog /
a pa marga ka rany+dza'i / /
sa bon til mar ra gcin dang / /
bcas pa bskol ba snar blugs pa'am / /
phye ma sna nas bus pa'ang phan / /
sre mo 'ug pa spre'u dang / /
bya rgod khyi rta bya rog sbrul / /
chu dang sgro dang rtug pa yi / /
dud pas 'di la bdug par bya / /
til mar sgog skya bcas pa'am / /
'o ma nye'u shing bsten yang phan / /
bram+hi 'am ru rta'i khu ba'am / /
shu dag sbrang rtsir ldan pa'ang phan / /
nad gzhi mnyam du 'khrugs pa las / /
lus dang sems la brten 'gyur nad / /
skyes par gyur pa gang yin de / /
brjed byed gnad ni chen por gnas / /
de bas gso dka' 'di la ni / /
bcud kyis len gyis gso bar bya / /
des nyen me dang chu la sogs / /
ya nga ba las rtag tu bsrung / /
thar pa na ni yid 'khrul bas / /
khyed kyis 'di ltar byas so zhes / /
mi brjod yul ni yid 'ong bas / /
nyams pa'i sems ni brta bar bya / /
yan lag brgyad pa'i snying po bsdus pa las /
phyi ma'i gnas kyi le'u ste bdun pa'o // //
yan lag brgyad pa'i snying po bsdus pa las /
'byung po'i gdon gso ba'i yan lag rdzogs so // //
de nas mig mchu'i nad dmigs shes par bya ba bshad par bya'o / /
nad kun nad gzhi las bshad pa'i / /
gnod pas nad ni 'khrugs pa dang / /
mchog tu mig la gnod pa dang / /
phal cher mkhris pa skyed pa yis / /
rtsa las gyen du rgyus nas ni / /
mig gi yan lag mig mchu grwa / /
dkar nag mthong byed rgyal mo'am / /
mig kun la gnas nad skyed byed / /
de la rlung ni mig mchu yi / /
rtsa la zhugs par gyur pa dag /
nyal nas ldang tshe mig mchu ni / /
har bag na dang bcas par byed / /
mig ni rdul gyis gang snyam sems / /
'dzums par dka' zhing mchi ma 'dzag /
mnyes na bde ba snyam du byed / /
de ni 'dzums dka' yin zhes bshad / /
rlung gis mig mchu bskyod nas ni / /
yang dang yang du 'byed cing 'dzums / /
'di ni 'dzums pa zhes bshad do / /
gra mtshams lhod cing tshor ba med / /
rtag tu 'dzums shing mig nyams pa / /
gang yin de ni rlung gnod yin / /
mkhris pas mig mchu'i mtha' mar ni / /
'brum bu ku mu ta yi ni / /
sa bon 'dra slar gang gyur pa / /
'brum phran ku mu ta zhes bya / /
tsha zhing 'drul la nad dang bcas / /
dmar zhing reg na mi bzod pa / /
mkhris pas mig mchur skyes pa de / /
mkhris pas skyes pa yin zhes bshad / /
mkhris pa rdzi ma'i nang gnas shing / /
g.ya' zhing tsha bar byed pa dang / /
de rjes rdzi ma 'byi ba ste / /
rdzi ma 'byi ba zhes bshad do / /
bad kan las gyur mig mchu'i nad / /
'brum phran dkar po yungs kar 'dra / /
mthug skrangs g.ya' na mig rdul khebs / /
spyi bag can 'dzag po dag kyang / /
har bag 'drul ba rdu mas khebs / /
bad kan gyis bslangs mig mchu'i nad / /
bad kan las gyur rmen bu dkar / /
na zhing smin ma med g.ya' sra / /
rgya shug tsam mam de las ni / /
cung zad chung ba chags pa yin / /
khrag las 'brum phran dmar ba dang / /
de mtshungs 'brum phran gyis khyab pa / /
brtsegs pa zhes bya des skyed dmar / /
reg mi bzod pa mig mchu slongs / /
mig mchu'i nang du sha lhag ni / /
sra zhing snum la tsha zhing na / /
mdog dmar de ni khrag 'dzag cing / /
bcad bzhin 'phel byed mig 'brum yin / /
mig mchu'i mtha' 'am dbus su ni / /
g.ya' zhing tshal na bcas brtan / /
mung+ga tsam gyi khrag 'brum dmar / /
'brum phran mig nad ces bya'o / /
nad kyis mig mchu'i phyi rol skrangs / /
nang du bu ga phra mos khyab / /
'dzag bcas nang na chu yod de / /
pad+ma'i rtsa 'dra pad rtsa yin / /
nad gzhi gsum dang khrag 'khrugs pas / /
mig mchu'i nad ni ldang ba dang / /
rgyu med par ni gnyid 'gyur gang / /
de ni mig mchu 'khrugs zhes bya / /
nad kyis mig mchu dri ma khrag /
skrangs rnags na bcas mig mchu sngo / /
g.ya' zhing skrangs la dmar ba dang / /
mig mchu 'byar ba 'byar zhes bya / /
mig mchu'i nad ni sra zhing rtsub / /
'brum phran bye ma 'dra zhes bya / /
gnag cing 'dam 'dra 'dam bu'o / /
mdog 'dra sha ni mang pos rgyas / /
na shas che ba zhes bya'o / /
byis pa so skyes tshe na 'byung / /
des ni byis pa'i mig skrang zhing / /
mig dmar lta bar mi nus la / /
mig mchu gzer zhing spyi bag 'dzag /
rna ba sna dang mig nyed byed / /
gang yin de ni sgra ngan yin / /
rdzi 'gags rdzi ma 'dus shing zhum / /
mig mchu'ang de 'drar gyur pa dang / /
rtsub cing nang du kha bltas la / /
spu gzhan yang ni tsher ma ltar / /
rtse mo rnon po skyes gyur cing / /
des bdar mig ni skrangs pa dang / /
tsha zhing rlung la sogs mi bzod / /
bton na cung zad bde bar byed / /
mig phugs grwa mtshams phyi rol du / /
thor bu sra zhing mtho ba dang / /
dmar zhing mchi ma rnag khrag 'dzag /
yang yang rgyas pa slon pa yin / /
nad gzhi gsum dang khrag las ni / /
mig mchu'i nang na sha'i dum bu / /
rmen bu sra la nad med la / /
phyi rol mi mnyam g.yo mdzer pa / /
de ltar nyi shu rtsa bzhi po / /
mig mchu la gnas nad yin no / /
de la dang por sman gyis gso / /
de 'og gnyis dang 'brum bu spang / /
rdzi ma 'gags pa gsor rung tsam / /
lhag ma mtshon gyis gso bar bya / /
de dag las kyang rdzi ma 'phyi / /
gtsags par bya la mig mdzer gcad / /
chags dang pad rtsa ku mu ta / /
brtsegs dang 'brum phran slon pa 'dral / /
mig mchu'i sha sngo bye ma 'dra / /
'byar dang bskyed bya zhes pa bzhi / /
'dam chas shas cher byas pa dang / /
sgra ngan bcas pa mtshon gyis bzhar / /
yan lag brgyad pa'i snying po bsdus pa las /
phyi ma'i gnas kyi le'u brgyad pa'o // //
de nas mig mchu'i nad gso ba bshad par bya'o / /
'dzums pa dka' la mar rnying ni / /
rgun 'bru'i lde gu chur bskol bar / /
kha ra btab dang sna sman dang / /
dud pa mig sman snum can gtang / /
ku mu ta la zhal zhal btab / /
de steng rgyam tsha gdab par bya / /
shing mngar dang ni skyu ru ra / /
pa to la bskol chu blugs bya / /
rlung med gnas la g.yog mkhas kyis / /
sbyang byas gan rkyal nyal ba la / /
mig mchu bzlog ste dro 'jam chur / /
bsros pa'i gos kyis dugs byas la / /
gos kyis legs par dkris nas ni / /
g.yon pa'i mtheb mdzub kyis bzung zhing / /
'gul zhing 'gyur ba med par ni / /
de nas mig mchu kun tu ni / /
dkyil 'khor lta bu'i mtshon gyis ni / /
'phred du gdab cing mtshan ma byas / /
de nyid kyis sam lo rtsub bam / /
she pa li yi lo ma'am / /
yang na rgya mtsho'i lbu bas brud / /
khrag ni ras bal ye'us phyi / /
khrag bcas legs par brud shes nas / /
rang rang sman ni sbrang rtsi dang / /
bcas pa de la bsku bar bya / /
de 'og chu dron gyis bkrus la / /
mar gyis blugs par bya ba dang / /
rna ba'i steng dang 'og gi bar / /
nas kyi zan dang sbrang rtsi dang / /
mar dang bcas pas dkri bar bya / /
zhag ni gnyis pa la dgrol te / /
ji lta bar ni sman blugs shing / /
bzhi par sna sman la sogs bya / /
zhag ni lnga pa dag la dgrol / /
mnyam zhing sen mo ltar dmar la / /
skrangs g.ya' drud sogs nad med pa / /
mig mchu sbyar legs yin zhes bya / /
de las bzlog pa slar bzhar bya / /
bzhar drags pas ni na ba dang / /
rdzi ma 'byi zhing mig mchu 'gyur / /
de la snum dang dugs la sogs / /
rlung la phan pa'i sbyor ba bsngags / /
mar sar gyis ni bsku bya zhing / /
seng phrom dkar po mar sar gyis / /
legs par bsku ba byas nas ni / /
e raN+Da yi rtsa ba yi / /
lde gus byugs te phur mas btso / /
tshos pa bkrus te bskams nas ni / /
btags pa thum po byas nas ni / /
ra 'am bud med 'o mar ni / /
mnyes pa mig tu blugs par bya / /
de nyid sA lu thug po che'i / /
lde gu bskus te de ltar byas / /
zho dang zho ga chus spangs pa / /
mig ni bzhar drags gyur la blugs / /
yang na zho ga chu nyi tshe / /
blugs shing skam sa'i sha khu sbyin / /
'brum phran sra zhing mtho ba ni / /
'bras kyi rtse mos brtol bar bya / /
de rjes btsir te cho ga ni / /
lhag ma snga ma bzhin du bya / /
zhal zhal gdab dang 'dral ba la / /
rim 'dis mig mchu'i nad kun sbyar / /
khrag mkhris las gyur mngar ba yi / /
sde tshan dang bskol mar gyis gso / /
snum gyur nas ni gtar ga gdab / /
dur byid bkru sman btang ba mchog /
bzhar zhing khrag ni phyung nas kyang / /
shing mngar bskol ba'i chus bkru zhing / /
tsan+dan dkar po 'o mar bskol / /
mig mchu la ni blugs pa phan / /
rdzi ma 'byi la khab kyis ni / /
ba spu'i bu ga gtsags pa'am / /
srin bu pad pas khrag dbyung ngo / /
yang na 'o ma'am bu ram shing / /
khu bas slon bya mngar bsil sman / /
bskol ba'i mar ni gtang bar bya / /
nag tshur dkar po'i phye ma ni / /
bye'u rug pa'i khu bar bsres / /
zangs kyi snod du bcug pa ste / /
rdzi ma 'byi ba'i mig sman mchog /
mig mchu'i sha brud bca' sga dang / /
rgyam tsha'i phye ma gdab par bya / /
chu dron gyis bkrus seng ldeng dang / /
na le sham dkar tu pa ri / /
chu bskol ba'am ser po gnyis / /
shing mngar dang ni 'bras bu gsum / /
khu ba sbrang rtsir bcas pa blugs / /
bad kan las gyur zhal zhal byas / /
nag tshur rgyam tsha pi pi ling / /
ldong ros stang zil zhib btags la / /
sbrang rtsir bcas pa bsku bar bya / /
skyug sman mig sman sna sman ni / /
bad kan sel ba thams cad phan / /
chags pa la yang 'di dag bya / /
ma zhi me btsa' gdab par bya / /
sgra ngan la ni seng ldeng dang / /
nim pa'i lo ma 'bras bu gsum / /
mar dang sbyar ba'am pi pi ling / /
shing mngar rgyam tsha bskol ba ni / /
ma mas blud de slon du gzhug /
rgun 'brum dang ni a ru ra / /
pi pi ling bskol ba kru sman sbyin / /
ser po rnam gnyis pi pi ling / /
gla sgang lde gus nu ma bsku / /
nyungs kar mar bcas dud pas bdug /
sbyang ba byas nas pa to la / /
gla sgang dang ni rgun 'brum dang / /
sle tres 'bras bu gsum bskol blud / /
byis pa'i mig mchu brud pa'am / /
srin bu pad pas khrag dbyung bya / /
a sman ta ka skyu ru ra / /
'dzam bu'i lo ma bskol ba blugs / /
byis pa 'o ma mar bsten pas / /
phal cher bad kan nad 'byung bas / /
de bas dang por skyug sman nyid / /
nad kun la ni bsngags pa yin / /
lce myang tsha dang pi pi ling / /
a pa marga'i 'bras bu mar / /
'o ma shu dag sbrang rtsir bcas / /
po son cha ni shing mngar bcas / /
'o ma kha zas 'o ma dang / /
zas la brten pa'i byis pa la / /
rim bzhin blud pas nad kun ni / /
sbyang par bya phyir slon sman gtang / /
mchog tu sgra ngan nad la phan / /
sap+ta la yi khu ba mar / /
bskol ba gnyis ka sbyong byed sbyin / /
seng phrom shing mngar ser po gnyis / /
nim pa'i lo ma pu tse shel / /
zangs kyi phye mar bcas reng bu / /
sgra ngan gyi ni nad la phan / /
yang na lcags kyi phye ma bsregs / /
'o ma sbrang rtsi mar bcas phan / /
sug smel sgog skya ka ta ka /
pha ni dza ka na le sham / /
dung bcas chu dang bdar ba dang / /
kad pha la bcas ri lu'ang phan / /
rdzi ma'i 'gags nad 'phel ba la / /
sbyang ba byas par gyur pa ni / /
smin ma'i 'og gi cha gnyis dang / /
rdzi ma'i cha gcig bar bar ni / /
nas kyi tshad tsam nas kyi dbyibs / /
'phred du dbral la ras rlon pas / /
de yi khrag ni bsal nas ni / /
khrag ni chung bar gyur pa dang / /
bar mtshams mung+ga tsam bzhag la / /
khab ni yon pos btsem par bya / /
dpral ba ras kyis bcings nas ni / /
de bzhin skud pas btsem par bya / /
shin tu dam dang lhod min par / /
der ni legs par btsem par bya / /
de nas sbrang rtsi'i mar gyis byug /
'di la bcing bar mi bya'o / /
na na n+ya gro d+ha sogs pa'i / /
khu ba 'o mar bcas pa blugs / /
zhag lnga pa la skud pa ni / /
bsal te yug snam phye ma ni / /
rma la legs par gdab par bya / /
sna sman mig sman rnon po gtang / /
zhag bcu'i mthar yang ma sos na / /
mig mchur brten gnyer bzlog ste bsreg /
rdzi ma'i lhag ma tsher zungs kyis / /
phyung la de yi gnas dag ni / /
me yi mdog 'dra'i khab rtses bsreg /
phyi rol rlon pa bsregs pa dang / /
thor bu bcad par gyur pa la / /
me 'am thal sman rnon pos bsreg /
yan lag brgyad pa'i snying po bsdus pa las /
phyi ma'i gnas kyi le'u dgu pa'o // //
de nas mig zur dang mig gi 'bras bu dkar nag gi nad kyi dmigs brtag pa bshad par bya'o / /
rlung 'khrugs pas ni chu rgyu ba'i / /
rtsar song nas ni chu 'dra ba'i / /
mchi ma mig mchu mig phugs kyi / /
mtshams nas mchi ma 'dzag par 'gyur / /
des ni nad med rtsa dmar la / /
skrangs 'gyur de ni chu 'dzag yin / /
bad kan las gyur spyi bag mang / /
dkar ba bad kan 'dzag pa yin / /
bad kan gyis skrangs rtse mo rno / /
lan tshwa'i chu bur 'dra ba 'byung / /
rtsa ba che zhing g.yo la snum / /
mdog 'dra 'jam zhing spyi bag can / /
che zhing smin dka' g.ya' dang bcas / /
gzer med bcings pa lta bu yin / /
khrag las mchi ma khrag 'dzag dmar / /
shas cher dro ba khrag 'dzag yin / /
mig mchu gra mtshams dkar po ru / /
'brum phran tsha zhing gzer dang bcas / /
dmar zhing mung+ga 'dra lags / /
khrag 'dzag de ni tshigs can yin / /
rnag 'dzag dri ma khrag dang bcas / /
mig phugs kyi ni gra mtshams nas / /
yang dang yang du rnag 'dzag cing / /
sha lpags 'drul bas mchi mar bcas / /
rnag sla 'dzag pa rma phra zhing / /
skrangs shing g.yo ba che ba dang / /
mig phugs mtshams skrangs rnag 'dzag cing / /
nad bcas rnag gi chu ser 'dzag /
mig phugs kyi ni mtshams nang na / /
skrangs zug tsha bcas chu ser nad / /
mig zur ram ni mig phugs su / /
g.ya' zhing rdzi ma'i bu ga nas / /
rnag 'dzag srin dang rmen bu 'byung / /
na bcas srin gyi rmen bu can / /
bcings pa lta bu'i srin rmen bu / /
rnag gi chu ser tshigs can dag /
mtshon gyis gso bya lhag ma lnga / /
'dzag pa chu ser bcas pa spangs / /
mkhris pas dkar po'i thig le ni / /
nag pa'am sngo ba'am ser po skyed / /
gur gum me long dri mas gos / /
ltar snang na dang tsha ba med / /
'khru zhing skom dad rims dang bcas / /
nad gzhi nya phyis can zhes bya / /
bad kan las dkar sha lhag dkar / /
ring nas 'phel ba mig mdzer dkar / /
nad med pa la skrangs pa dang / /
mdog dkar lhun chen 'jam pa dang / /
lci snum chu yi thigs pa 'dra / /
bad kan mdud pa zhes byar bshad / /
thig le 'bras phye ltar dkar ba / /
mtho ba 'bras phye 'dra zhes bshad / /
dkar po'i ri mo dmar pos khyab / /
tsha zhing na dang bcas pa dang / /
skrangs shing mchi mas gos pa med / /
khrag gyur rtsa yi nges par bshad / /
rtsa'i nyes yal bar bor na ni / /
dmar ris de nyid 'phel bar 'gyur / /
khrag bcas rtsa ni brtse bar byed / /
de yis mig gis blta mi nus / /
rtsa yi dra bas g.yogs shing stug /
mtho ba rtsa yi dra ba yin / /
khrag gis mig mdzer 'jam zhing mnyam / /
pad+ma 'dra ba sha lhag yin / /
nad med ri bong khrag ltar dmar / /
thig le ling thog dmar po yin / /
'jam shing nad med myur du 'phel / /
dkar por khyab byed dmar nag ni / /
khyab pa'i mdzer pa zhes bya'o / /
dri ma khrag bcas rtsa'i mdzer pa / /
rtsa rgyus dang 'dra rtsa mdzer yin / /
khrag skam gong bu ltar gnag cing / /
sha ni che zhing rgyas pa gang / /
de ni sha lhag mdzer pa yin / /
tsha zhing reg na rtsub pa dang / /
rtsas g.yogs mig 'bras nag dang nye / /
'brum phran nyungs kar lta bus rtsa / /
nya phyis rtsa brtse rtsa'i nyes pa / /
'bras phye 'dus pa'i ling tog dmar / /
drug po sman gyis gso bar bya / /
lhag ma bdun po mtshon gyis gso / /
de yang sar pa sman gyis gso / /
mdzer pa bshad pa lnga po gang / /
rgyus pa dang ni rtsas g.yogs pa / /
nag por phyin zhing pags gas 'dra / /
mthon po gcad par bya ba yin / /
mthong byed steng du phyin pa spang / /
nag po'am mthong byed la mkhris pas / /
pags pa brtol te ling tog ni / /
zug dmar mchi mar bcas pa skyed / /
de yis mig 'bras dkyil 'khor rnag /
'dzam bu smin pa 'drar snang zhing / /
dma' ba rma yi ling tog ste / /
de ni gso dka' rim gnyis dag /
brtol ba gso ba tsam yin no / /
der ni zug pa la sogs mang / /
nag po khab kyis phug snyam byed / /
rim pa gsum ni brtol ba dang / /
rma yis khyab pa gsor mi rung / /
bad kan las gyur dung ltar dkar / /
shas cher mi na gso sla dkar / /
dmar zhing mchi ma spyi bag 'dzag /
'brum phran dmar zhing shin tu na / /
ra yi ril ma 'dra zhing 'bur / /
khrag skyes ra ril 'dra ba spang / /
nad khrag bcas pas rtsa'i ling tog /
de yis mig 'bras nag po khebs / /
na zhing tsha la dmar ba yi / /
rtsa yis kun tu rgyas gyur la / /
rgyu med mchi ma grang dro dang / /
ska sla 'dzag pa de spang bya / /
nad gzhi khrag las mthong bcas rnag /
'bras bu dkar por sgyur byed de / /
sprin dkar gyis ni g.yogs 'dra zhing / /
nim pa ba ni bkas pa 'dra / /
shin tu mi bzad na zhing dmar / /
tsha zhing skrangs pas gzir ba dag /
smin pas nyen pa'i ling tog ste / /
mi bzad na ba spang bar bya / /
gang gis mtshan ma nyams pa'am / /
nang sngo ba'am dmar bcas pas / /
shin tu 'bur ba'am gting ring pa 'am / /
mchi mar bcas shing rtsa'i rmas khyab / /
rnying pa'am mtho dma' can dag gam / /
dbus chang ling tog spang bar bya / /
nag po'i nad ni gsor rung dang / /
mi rung dbye ba rnam lnga yin / /
yan lag brgyad pa'i snying po bsdus pa las /
phyi ma'i gnas kyi le'u bcu pa'o // //
de nas mig zur dang mig gi 'bras bu dkar po dang nag po'i nad gso ba bshad par bya'o / /
mig nad bcings pa sman pa yis / /
dugs byas rtse mo 'bras 'dras dbug /
rtse mo dkyil 'khor 'dra bas bzhar / /
de 'og rgyam tsha pi pi ling / /
sbrang rtsi sbyar bas bsku bar bya / /
de nas snga ma bzhin du bcings / /
pa to la'i lo skyu ru ra / /
bskol ba'i sman khu thigs pas blugs / /
tshigs can lcags kyu'i cha spyad kyis / /
phyi yi mtshams kyi tsha gsum gzung / /
'phel gtsags kyis ni phyed gcad bya / /
gzhan du mchi ma rgyu la gnod / /
sbrang rtsi rgyam tshas bskus nas ni / /
mig mdzer lta bur gso bar bya / /
chu ser rnag 'dzag gtar ga gdab / /
de nas de ni bcing bar bya / /
mig rnags cho gar bshad pa yi / /
las kun cho ga ji bzhin bya / /
rgyam tsha sge'u gsher nag tshur dang / /
lcags dang zangs ni zhib btags pa'i / /
phye ma'i mig sman btang ba'am / /
sbrang rtsir bcas pa'i khu ba blugs / /
srin gyi rmen bu lci ba yis / /
dugs byas brtol te phyi bar bya / /
nag tshur rgyam tsha 'bras bu gsum / /
sbrang rtsir sbyar bas bsku bar bya / /
nya phyis mkhris mchi 'dzag ltar gso / /
bad kan 'dud pa 'bras phye gnyis / /
gtar ga ma gtogs bad kan gyi / /
mchi ma 'dzag pa bzhin du gso / /
tsha ba gsum dang kad pha la / /
ba lung khu ba'i mig sman gtang / /
rgyam tsha dzA ti kha 'bus pa / /
thang shing bca' sga btags pa'i phye / /
chang gi dngas mas ri lur byas / /
mig sman skrangs dang g.ya' ba sel / /
rtsa nyes rtsa brtse ling tog dmar / /
rtsa dra khrag 'dzag lta bur gso / /
rtsa yi nyes la khyad par du / /
mar dang sbrang rtsi'i mig sman bsku / /
rtsa brtse ba la sbrang rtsi dang / /
skyer pa'i khaN+Da zhib btags bsku / /
ling tog dmar po zho ga chu / /
sbrang rtsi kha ra'i thigs pa blugs / /
shel dang gur gum shing mngar dung / /
sbrang rtsi sbyar ba'i mig sman gtang / /
yang na sbrang rtsi dung sbyar ba'am / /
kha ra rgya mtsho'i lbu ba phan / /
mdzer par bshad pa rnam lnga las / /
dud pa lta bu'i rnyog can dang / /
gang yang dmar zhing zho 'dra ba / /
de sman ling tog bzhin du bya / /
cig shos gan rkyal bzhag dugs byas / /
kha lung dang ni rgyam tsha dag /
sbyar ba'i mig sman bskus nas ni / /
mig btsums nas ni mnye bar bya / /
de ltar mig ni 'khrugs bcas pa / /
sha lhag skyes pa bskyod nas ni / /
mgo bo mi 'gyur dam du gzung / /
mig mchu mchog tu mi 'gul bya / /
mig zur du ni blta bzhin du / /
mig phug mtshams nas mdzer pa mtho / /
gang du gnyer ma 'dus gyur pa / /
der ni lcags kyus dam bzung ba'am / /
ha cang mi che mu tsi tra'am / /
khab bam skud pas blangs nas ni / /
kun nas dkyil 'khor 'dra bas 'dral / /
de nas bton te dral nas kyang / /
mig phug mtshams su bsnyen nas ni / /
cha bzhi lus par gcad bya ste / /
mig phug rtsa dang mchi ma ni / /
'dzag pa'i rtsa la mi gnod bsrung / /
mig phug zur bcad mchi ma 'dzag /
mig gi rtsa sbubs rma can 'gyur / /
mig 'gram mdzer pa cher skyes la / /
mig phug zur du bltas te bya / /
legs par bcad de tsha ba gsum / /
rgyam tsha sbrang rtsir bcas pa bsku / /
zhun mar dron mo blugs pa dang / /
sbrang rtsi mar sbyar bskus te bcings / /
de nas zhag gsum la sogs nas / /
bkrol nas ka rany+dza'i sa bon / /
'o ma bskol ba de bzhin blugs / /
ser po rnam gnyis pa to la / /
shing mngar dang ni rgya skyegs shing / /
ka rany+dza yi me tog ni / /
kha 'bus sbrang rtsir bcas bskol blugs / /
zhag bdun nas ni de dgrol bya / /
legs par bcad na nad med 'gyur / /
bcad drags mchod las nad 'gyur / /
sman khu blugs dang mig sman sogs / /
phyi ba dang ni brta bas gso / /
kha ra ldong ros e li ya / /
rgyam tsha bca' sga zho re dang / /
skyer pa'i khaN+Da srang phyed dang / /
sbrang rtsi sbyar ba'i mig sman gyis / /
bad kan las gyur rab rib dang / /
chu ser gyis gang ling tog dang / /
mig mdzer bcas pa'i sha lhag sel / /
'bras bu gsum ni gang rung ba'i / /
shun pa chur btags lde gur byas / /
kham phor sbyar ba'i nang du bsregs / /
de nas tshig nas phye mar btags / /
sman ni lhag ma'i khu ba yis / /
so sor legs par bsgos nas ni / /
snag tsha de bskams slar yang btags / /
rgyam tsha nyis 'gyur bcas pa yi / /
mig sman gsum po de dag ni / /
phyi ba'i mchog tu mu khyud 'chad / /
rtsa yi dras g.yogs rtsa gang zhig /
sra bas phyi ba'i sman dag gis / /
ma zhi 'brum phran de la ni / /
mig mdzer cho ga bzhin du gso / /
ling tog nad gzhi'i dbang las ni / /
snum rtsub 'bras bu gsum sbyin zhing / /
tig ta chen po'i sman mar sbyin / /
gtar ga bkru sman khu ba yi / /
thigs pa blugs pa la sogs bya / /
snad pa'i ling tog dur byid chu / /
lan gsum bskol ba'i mar blud bya / /
de 'og gtar ga'am pad pa yis / /
mig las khrag ni dbyung bar bya / /
ut+pal rgun 'brum ra mnye ba / /
shing mngar bi da ri bskol ba / /
kha ra ra yi 'o ma 'am / /
chu bskol thigs pa blugs par bya / /
mig dmar mchi ma nad zhi nas / /
de rjes phyi ba'i mig sman phan / /
dzA ti kha 'bus rgya skyegs dang / /
yug snam tsan+dan ri lur byas / /
khrag dang mkhris pa dngas byed cing / /
snad pa las gyur ling tog sel / /
phag dang rnga mo glang po che / /
ba lang ra rta bong bu'i so / /
rgya mtsho'i lbu ba mu tig dang / /
na le sham ni bzhi par sbyar / /
so yi ri lus snad pa yi / /
ling tog gis khyab sel bar byed / /
ta ma'i lo ma ba lang so / /
rgya mtsho'i lbu ba bong bu'i rus / /
zangs ma dung gcin ri lur byas / /
ling tog thams cad sel bar byed / /
rin chen so dang rwa dang ni / /
khams dang sug smel tsha ba gsum / /
sgog skya ka rany+dza'i sa bon / /
rma la phan pa'i sman rnams ni / /
rma bcas rma med gting zug dang / /
pags gnas ling tog 'joms sman yin / /
sna sman snum blud sha khu ni / /
blud pas dma' ba bstod par bya / /
nad med ling tog dma' ba ni / /
phur ma btsos dang brta bas bstod / /
ling tog dkar po skyes pa dang / /
shing mngar thal tres seng phrom chu / /
blugs pas seng phrom gtums pa ni / /
chu dron la spangs thigs pa blugs / /
shing mngar bri ha ti'i rtsa ba / /
rgyam tsha dong gra zangs ma ni / /
skyu ru ra'i 'bras chu dang btags / /
lde gu zangs ma'i snod la bsku / /
nas mar skyu ru ra'i lo ma / /
dud pas de 'og mang du bdugs / /
de nas ri lur bya ba ni / /
de ni chu dang sbrang rtsir btags / /
mthon ka chen po zhes bya ste / /
ling tog dkar po sel mchog yin / /
ling tog brtan zhing mthug pa la / /
khrag ni lan mang dbyung bar bya / /
mgo dang lus kyi bkru sman gtang / /
phur ma btsos pa'ang lan mang gtang / /
pi pi ling dang na le sham / /
rgyam tsha shri sha'i 'bras bu'am / /
'bras bu gsum bskol rgyam tshar bcas / /
blud pas gnas las bstod par bya / /
dung dang rgya shug ka ta ka /
rgun 'brum shing mngar sbrang rtsi dang / /
mur so yi dri ma yi / /
shri sha yi ni me tog bcas / /
tshigs bcad phyed kyis bshad pa 'di / /
mig sman sbyor ba gtang bar bya / /
skyu ru pa ni dza'i khu bar / /
lang ka li yi thal ba ni / /
nub gcig spangs te bskams pa'i phye / /
ling tog bskyod pa'i mig sman yin / /
mung+ga spun pa med btags pa / /
dung dang sbrang rtsir bcas pa'ang phan / /
sbrang rtsi ma du ka'i snying po'am / /
ba ru ra rkang sbrang rtsir bcas / /
ba lang rta bong rnga mo'i so / /
dung dang rgya mtsho'i lbu ba dang / /
ardzu ne'i chus ri lur byas / /
bskyod pa'i ling tog 'jig par byed / /
bstod pa'am zug rngur bcas pa yi / /
ling tog spu la sogs pas phyi / /
rtsa yi ling tog mthong gnod med / /
snad pa'i ling tog lta bur gso / /
shing mngar stag tsher ra mnye ba / /
bri ha ti dang a ka ru / /
skyer pa'i mig sman ra'i 'o ma / /
btags pa'i lde gu nas dang mar / /
bcas pa'i dud pas bdug par bya / /
skyu ru ra yi lo ma dang / /
ri lur byas pa mig sman mchog /
ma sos ra yi ril ma 'dra / /
mdzer pa lta bur mtshon gyis gso / /
ra'i ril gsor ni mi rung dang / /
ling tog de 'dra de bzhin gzhan / /
nad ma zhi na snum blud cing / /
gtar ga gdab pa la sogs bya / /
smad byas de ni bsal byas shing / /
dkar zhing mtho ba gso bar bya / /
rgya star go bye lung thang dang / /
ta la smyig ma ka ri ra / /
bsres pa'i thal chu btsags pa dang / /
rnga mo'i rus pa'i phye ma bsre / /
mig sman ling tog gso dka' dang / /
mdog mi sdug pa 'joms par byed / /
gso sla la yang 'di nyid ni / /
bsten pas sel bar nus pa yin / /
ra yi ril ma ngos gnyis nas / /
khab kyis phug ste chu gzags nas / /
mthe bos mnyam du btsir nas ni / /
rma yi nang ni sha phye dang / /
tshil ni rlon pas bkang nas ni / /
dkri zhing dkri zhing dgang bar bya / /
zhag bdun nas ni rma 'byor nas / /
mig 'bras nag po mnyam brtan la / /
mig sman snum can gtang bya zhing / /
mar dang 'o ma'i sna sman blugs / /
de lta na yang rgyas gyur na / /
dbug dang bcad sogs bya ba byas / /
bcad drags pa yis mig nang du / /
zhugs par mi 'gyur ci rigs bya / /
ling tog la ni rtag par rang gi sman / /
bskol ba'i mar blud sna sman bsten pa dang / /
ci nas mthong ba nyams par mi 'gyur bar / /
mig sman rnon po rtag tu bsten par bya / /
yan lag brgyad pa'i snying po bsdus pa las /
phyi ma'i gnas kyi le'u bcu gcig pa'o // //
de nas mthong bar byed pa'i mig nad kyi nad dmigs shes par bya ba bshad par bya'o / /
nad ni rtsa yi nang zhugs pa / /
rim pa dang por gnas nas ni / /
gzugs ni mi gsal mthong 'gyur zhing / /
rgyu med par yang gsal bar mthong / /
rim pa gnyis par phyin pa na / /
med pa dag kyang mthong 'gyur zhing / /
yod cing nye bar bsgribs na mthong / /
ring nas phra ba mthong bar 'gyur / /
nye dang ring bar gnas pa'i gzugs / /
phyin ci log tu shes par 'gyur / /
nad kyis zlum po'i dbyibs 'dra par / /
zlum po nyid du mthong bar 'gyur / /
mthong byed dbus gnas gcig gnyis mthong / /
mang du gnas na du ma mthong / /
mthong byed nang du zhugs pa ni / /
che chung go ni bzlog par mthong / /
'og tu gnas pas nye mi mthong / /
steng du gnas pas ring mi mthong / /
ngos la gnas pas g.yas g.yon min / /
nad 'di rab rib ces byar bshad / /
nad ni rim pa gsum par brten / /
sngon po nyid du 'gyur ba yin / /
de yis steng mthong 'og mi mthong / /
gos srab kyis g.yogs ltar mthong zhing / /
kha dog ji bzhin 'gyur ba dang / /
rim gyis mthong ba nyams par 'gyur / /
de lta na yang yal bar dor / /
rim pa bzhi par phyin nas ni / /
mthong byed mtshan mo nyams byed cing / /
mig gi rgyal mo khebs par byed / /
de la rlung gyur rab rib ni / /
long long por ni mthong ba dang / /
g.yo zhing rnyog can rtsa dmar snang / /
chad 'ga' gsal bar mthong ba dang / /
dra ba skra shad sbrang bu dang / /
'od mthong de ni yal bar bor / /
sngon por gyur la mig dmar la / /
bzhin la sna ni med par mthong / /
zla ba med sogs du mar mthong / /
yon po'ang drang por mthong bar 'gyur / /
sngon po 'phel na mthong byed ni / /
rdul gyis khebs pa lta bur mthong / /
gsal zhing dmar ba'am rgya che ba'am / /
phra ba'am mthong ba nyams par 'gyur / /
de ni mthong ba nyams pa yin / /
rlung gis mig gi rtsa 'khums 'gyur / /
mthong byed gting du zhugs pa dag /
'di ni gting ring zhes byar bshad / /
mkhris gyur rab rib glog dang ni / /
srin bu me khyer me sgron 'od / /
rma bya sreg pa'i sgro dang 'dra / /
phal cher sngon por mthong bar 'gyur / /
mthong byed mig ni 'khar g.ya' 'dra / /
de lta bu ni mthong ba dang / /
nyi zla 'khyims dang me dang ni / /
smig rgyu 'ja' tshon mthong bar 'gyur / /
bung ba ltar sngo mthong ba med / /
'bras bu snum pa mthong nyams yin / /
mkhris pa mig ni chung zhes bshad / /
chung mthong de ni thung ngu yin / /
ser zhing dngos po ser por mthong / /
mkhris pas tshig par gyur zhes bya / /
bad kan rab rib phal cher ni / /
snum zhing dkar bar mthong ba dang / /
dung dang zla ba kun+da dang / /
kun+da'i me tog lta bus khyab / /
sngon po 'od med nyi zla dang / /
sgron mes khyab pa lta bur mthong / /
mig 'bras dkar por snang bar 'gyur / /
bad kan mthong nyams des mngon khyab / /
snum zhing mthong ba nyams 'gyur la / /
chu yi thigs pa pad+ma yi / /
'dab ma'i steng na gnas ltar g.yo / /
dro na zhum par 'gyur ba dang / /
grang bas yongs su khyab par byed / /
zla ba me tog kun+da dung / /
shel ltar snang zhing dkar ba yin / /
khrag gi rab rib dmar ba dang / /
mun par gyur pa mthong ba yin / /
sngon po dmar ba gnag par ni / /
mig gis de ltar mthong ba yin / /
mtshan ma nyams pa de 'drar mthong / /
'od med mthong ba nyams pa yin / /
ldan pa 'am ni 'dus pa yi / /
rab rib la sogs mtshan ma ni / /
'dren ma yin par shes par bya / /
glo bur du ni rab rib dag /
gsal dang mi gsal 'khrugs par byed / /
lhag ma dag gis mthong byed ni / /
dmar zhing sna tshogs dag tu snang / /
gang gis mthong byed nad kyis khyab / /
sre mo'i mig 'drar snang bar 'gyur / /
de ni nyin mthong mtshan mo min / /
ne+e'u le long ba zhes de bshad / /
nyi ma nub par gyur pa na / /
'od mi snang tshe rengs 'gyur zhing / /
mthong byed nyams par byed pa ni / /
nad kyi long ba gnyis pa yin / /
nyi ma'i zer gyis phog pa na / /
mthong ba'i lam nas dri ma ni / /
zhu zhing med par gyur nas ni / /
nyin mo gsal bar mthong bar byed / /
tsha bas gdungs te mod la ni / /
chu grang nang du zhugs gyur na / /
nad gzhi gsum dang khrag 'khrugs te / /
drod ni gyen 'gro de nas mig /
tsha zhing na dkar dri ma can / /
nyin mo long long por mthong zhing / /
mtshan mo long bar gyur pa dag /
de ni dro bas tshig ces bya / /
shas cher skyur zos nad dang ni / /
khrag dang bcas pas mig khyab 'gyur / /
'drul zhing g.yo la dri ma can / /
de ni skyur gyis tshig ces bya / /
mya ngan rims dang mgo nad kyis / /
rlung sogs gdungs par gyur pa las / /
rlung sogs 'khrugs shing dud 'thul mthong / /
de ni dud pa can zhes bya / /
snying stobs chung bas glo bur du / /
ngo mtshar can gyi gzugs mthong ba'am / /
nyi ma 'od can sogs mthong nas / /
mig la brten pa'i rlung la sogs / /
gzi brjid nyams pas mig gi ni / /
mthong ba nyams par byed par 'gyur / /
bai DUr+ya'i mdog mkhrang bag dang / /
rang bzhin gnas ltar nad med 'gyur / /
'di ni phrad pa las byung ba'i / /
mtshan ma nyams pa zhes byar bshad / /
'di las bad kan ma gtogs mtshan / /
nyams dang thung ngu gting zhen spang / /
mig sngon drug dang ne+e'u le'i / /
long ba 'tsho tsam lhag ma ni / /
bcu gnyis po ni gso bar bya / /
de ltar mig nad nyi shu ni / /
rtsa bdun dag tu bstan pa yin / /
yan lag brgyad pa'i snying po bsdus pa las /
phyi ma'i gnas kyi le'u bcu gnyis pa'o // //
de nas rab rib gso ba bshad par bya'o / /
rab rib sngon po nyid 'gyur zhing / /
sngon po ma bcos long bar 'gyur / /
de bas mig nad la rab rib / /
mi bzad myur du gso bar bya / /
'tsho byed srang brgya chu pre ni / /
bcu drug nang bskol bzhi cha lus / /
khu ba 'o ma bre do dang / /
mar ni bre gang lhan cig btso / /
stag tsher ba dang ra mnye ba / /
seng phrom rgyam tsha pi pi ling / /
shu ti shing mngar rgun 'brum dang / /
thang shing kha ra 'bras bu gsum / /
zho ni gnyis gnyis btab bskol te / /
mtshan 'thungs rab rib sel mchog yin / /
rgun 'brum btsod dang tsan+dan dkar / /
ra mnye ba gnyis dzi ba ka /
kha ra nye'u shing me da dang / /
shing mngar ut+pal puN+Da rI / /
zho ni gnyis gnyis mar rnying ni / /
bre gang 'o ma de mnyam bskol / /
de yis mig sngon rab rib dang / /
mar gyis mgo nad rab rib 'joms / /
nim pa skyer pa pa to la / /
pu tse shel dang pu shel tsi / /
'bras bu gsum dang ba sha ka /
byi tshe rab dang kyi lce ba / /
par pa ta ni srang re yin / /
skyu ru ra ni bre gang dang / /
chu bre bcu drug nang du bskol / /
bre bzhi lus par gla sgang dang / /
rtsa mkhris shing mngar dug mo nyung / /
ba lu ka dang tsan+dan dang / /
pi pi ling srang phyed phyed dang / /
mar bre gang dang bcas bskol ba / /
des ni rna mig sna nad dang / /
khong 'bras rims dang mdzer pa dang / /
'brum phran shu ba mdze nad sel / /
mchog tu ling tog rab rib dang / /
mtshan long dro bas tshig pa 'joms / /
'bras bu gsum ni srang brgyad dag /
chu bre bzhi bskol bzhi cha lus / /
'o ma de dang cha mnyam dang / /
'bras bu gsum gyi lde gu ni / /
srang gcig zhun mar bre phyed bskol / /
kha ra'am sbrang rtsir bcas pa'am / /
'bras bu gsum gyi khu bar bcas / /
'thungs na rab rib thams cad 'joms / /
shing mngar ra mnye ba gnyis dang / /
kaN+Da kA ri pi pi ling / /
a ru ra dang ut+pa la / /
kha ra rgun 'brum srang rer bcas / /
ra yi 'o ma mar bre re / /
'bras bu gsum dang ba sha ka /
bring ga ra dza'i khu bar bskol / /
'di ni 'bras bu gsum chen mo'i / /
mar de mig nad kun sel mchog /
'bras bu gsum dang mar ram ni / /
'bras bu gsum dang shing mngar bcas / /
sbrang rtsi yis ni sbrus gyur pa / /
mtshan mo zos par gyur na ni / /
zla gcig phan pa'i zas bsten zhing / /
skyu ru ra yi chu 'thungs na / /
mkha' lding lta bu'i mig thob ces / /
drang srong mu khyud kyis bshad do / /
ta bya shing mngar lcags dang gser / /
kha ra sbrang rtsi mar rnying dang / /
'bras bu gsum dang ci 'dod sbyar / /
bsten pas rab rib 'joms mchog yin / /
yang na 'bras bu gsum bskol mar / /
rab rib can gyis bsten bya'am / /
snum khur phye'am sran tshod ni / /
'bras bu gsum gyi phye bcas pa'am / /
'o thug 'bras bu gsum bcas pa / /
bsgrangs te kha ra sbrang rtsi btab / /
zas ma zos pa'am nang par ni / /
rgun 'brum kha ra sbrang rtsi dang / /
a ru ra ni so sor bza' / /
rtag tu rab rib can gyis bsten / /
lig bu mig cha drug cu bzhi / /
zangs dang dngul dang gser gyi cha / /
re re gcig tu sbyar ba ni / /
kong bu kha sbyar nang du gzhug /
'dres par gyur gyi bar du bud / /
de nas de yi ro drug gi / /
tshogs kyi khu ba lan bdun dang / /
so sor de la blugs par bya / /
mu tig dung dang be+e DUr+ya / /
tsha ba gsum dang de nas bsre / /
phye ma'i mig sman de gtang bya / /
rab rib thams cad sel byed yin / /
rgun 'brum pad+ma'i rtsa ba yi / /
khu ba 'o ma chang dang zhag /
char pa de bzhin lig bu mig /
bskol zhing bsku ba byas nas ni / /
phye ma de ni dung dang gzhug /
mthong ba gsal byed mig sman yin / /
mig nad thams cad la bsngags zhes / /
lus 'phags rgyal pos bshad pa yin / /
spangs ma srang gnyis rgya shug gi / /
sol bar bsregs la ra yi ni / /
'o ma mar dang sbrang rtsi yi / /
nang du lan ni bdun bdun bcug /
ta bya dang ni na le sham / /
lig bu mig dang pu tse shel / /
spang spos rgyam tsha a ru ra / /
seng phrom ldong ros pi pi ling / /
sug smel rgya mtsho'i lbu ba dang / /
stang zil zho ni gnyis gnyis dang / /
shing mngar srang gcig bcas pa ni / /
kong bu kha sbyar nang bsregs btags / /
mig sngon mtshan mo long bar bcas / /
dmar ris de bsten pa yis 'joms / /
phye mas mchog tu rab rib nad / /
nyi mas mun pa lta bur sel / /
spang spos dri bzang gsum dang lcags / /
gur gum ut+pal sngon po dang / /
kha ra spangs ma a ru ra / /
rgya mtsho'i lbu ba 'ching bu dkar / /
na le sham dang pi pi ling / /
stang zil shing mngar dung dang bcas / /
tha skar zla ba'i tshe na ni / /
phye ma mig gnyis la bskus na / /
mig mdzer rab rib dmar ris dang / /
g.ya' dang mig sngon sogs zhi byed / /
na le sham dang rgyam tsha ni / /
cha re pi pi ling dang ni / /
rgya mtsho'i lbu ba cha gnyis dang / /
skyer pa'i kha N+Da cha dgu ni / /
nag pa la bab tshe na btags / /
mig bskus bad kan rab rib 'joms / /
spangs ma bsregs te lan mang du / /
ba gcin ra thug khu ba dang / /
skyur rtsabs bud med nu zho dang / /
dug gi khu ba sbrang rtsi mar / /
bcug par gyur pa gang yin pa / /
phye mar byas des mi yi mig /
mkha' lding mig ltar gsal bar 'gyur / /
bring ga ra dza 'bras bu gsum / /
dug dang shing mngar khu ba dang / /
mar dang ra yi 'o mar ni / /
zha nye lan ni bdun bdun du / /
bsregs shing bsregs shing btsos pa yi / /
mig sman thur mar byas pa de / /
mig sman bskol ba 'am ma bskol ba'am / /
byugs na rab rib mig mdzer nad / /
chu ser 'dzag dang 'byar bag can / /
g.ya' dang tshor ba med pa dang / /
ri mo dmar por snang ba 'joms / /
dngul chu ro nye cha mnyam bya / /
de gnyis stang zil mnyam byas la / /
ga pur cung zad btab pa yi / /
mig sman rab rib sel mchog yin / /
bya rgod dus su shi ba'i mgo bo ni / /
nyi ma 'char ka'i mdog 'dra gang yin de / /
ba lang lci bas bsregs thal lig bu mig /
cha mnyam btags par gyur pa'i phye ma yi / /
sbyor 'dis mig gi gsal stobs bya rgod lta bur byed / /
sbrul nag mgor ni lig pu mig /
mar bcas dud pa ma shor bsregs / /
spang spos gan+d+ha b+ha dra dang / /
lhan cig btags pas mig 'bras ni / /
rdol yang mig ni srung bar byed / /
sbrul nag shi ba'i ro dang ni / /
sdig pa shi ba'i ro bzhi ni / /
'o ma'i bum par zhag nyi shu / /
rtsa gcig bcug ste bsrul la bsrub / /
de las mar sar gang byung bas / /
khyim bya gsos te de yi ni / /
rtug pas mig ni bskus gyur na / /
long bas kyang ni legs par mthong / /
sbrul nag po yi zhag dang dug /
stang zil ka ta ka'i 'bras bu / /
khu bar byas pa'i sbyor ba yis / /
long ba'ang myur du mthong bar byed / /
na le sham ni rdog ma bcu / /
drub mar cang ni srang phyed dang / /
spangs ma srang gcig shing mngar ni / /
zho gnyis 'o ma'i nang du sbangs / /
du ba ma shor bsregs mig sman / /
khu ba mnyam med ces bya ste / /
rab rib 'joms pa'i mchog yin no / /
ba ru ra yi tshi gu na le sham / /
skyu ru ra dang spangs ma shing mngar ni / /
chu thag byas pa'i ri lu grib mar bskams / /
rab rib myur du 'joms par byed pa yin / /
na le sham dang skyu ru ra / /
rgya mtsho'i lbu ba spangs ma dang / /
dngul rdo dang ni drub mar bcas / /
go rims bzhin du cha res bskyed / /
drub mar cha ni drug pa ste / /
sbyor 'dis rab rib ling tog mdzer / /
gnag dang mig sngon g.ya' ba sel / /
rin chen dngul dang shel dang gser / /
lig bu mig dang zangs dang lcags / /
tsan+dan dmar po yug snam dmar / /
phye ma'i mig sman nad kun sel / /
til mar ba ru ra yi mar / /
bring ga ra dza a sa na'i / /
khu ba lcags kyi snod du bskol / /
snar blugs mig ni gsal stobs skyed / /
nad kyi tshul las de la lan mang du / /
snum blud gtar ga bkru sman sna sman dang / /
mig sman mgo bo'i bkru sman mas gtong dang / /
nyams brtas byugs dang blugs pas ci rigs gso / /
'di ni spyi yi gso ba yin / /
da ni re re'i mnyan par gyis / /
de la rlung gyur rab rib la / /
rtsa ba bcu bskol khu ba mar / /
'o ma bzhi 'gyur 'bras bu gsum / /
lde gu bskol ba blud par bya / /
de 'og 'bras bu gsum dang ni / /
rtsa ba lnga'i khu 'o ma dang / /
e raN+Da yi til mar bcas / /
bkru sman nye bar gtang bar bya / /
dzi ban ti yi yal gar bcas / /
srang brgya chu bre bcu drug bskol / /
brgyad cha lus pa de nang du / /
til mar 'o ma bre re dang / /
ba la gsum dang dzi ban ti / /
nye'u shing rtsa ba srang re dang / /
shing mngar srang ni bzhi dang bcas / /
lcags kyi snod du bskol bar bya / /
lcags snod nyid du zla gcig gzhag /
sna sman nam tshod yan chad kyi / /
rlung nad mkhris pa'i nad 'joms shing / /
mchog tu mig la gnas pa sel / /
skra gdong gnya' ba phrag nad sel / /
rgyas shing gzi mdangs mdzes par byed / /
e raN+Da dkar rtsa ba dang / /
thang shing bri ha ti'i 'bras bu / /
shu dag rgya spos tsi tra dang / /
bil ba'i rtsa ba til mar dang / /
'o mar bcas bskol snar blugs na / /
nam tshong yan chad rlung dang ni / /
bad kan gyi ni nad kun sel / /
stag dang phag dang bya rgod dang / /
sbrul dang khyim bya'i tshil dang ni / /
shing mngar so sor sbyar te bskol / /
mig sman bskus par bsngags pa yin / /
de rjes mig sman lig bu mig /
sha khu 'o ma mar rim bzhin / /
snga ma bzhin du blugs na ni / /
rab rib 'joms byed mchog yin no / /
de ltar byas kyang ma zhi na / /
de 'og brta ba'i cho ga spyad / /
shu ti ru rta spang spos dang / /
shing mngar ram nye ba gnyis dang / /
stag tsher ba dang sa ra la / /
pi pi ling dang thang shing ni / /
mar gyi brgyad 'gyur 'o mar bskol / /
mig brta ba yi mchog yin no / /
ri dag e ne ya'i tshil ni / /
'o mar bskol te gzar bus dkrugs / /
de yi dngas ma shing mngar dang / /
tsan+dan pu shel tse de bzhin / /
shwa bid reg 'jam go da dang / /
khyim bya sreg pa rma bya'i tshil / /
re re zhing ni cho ga dag /
'di dag gis ni brta bar bya / /
gsal bar bya dang snum dang ni / /
sman phur btsos pa'i thigs pa'ang blugs / /
'dir ni rlung 'gyur cham pa bzhin / /
ni ru ha dang 'jam rtsi bya / /
mkhris pa las gyur rab rib la / /
'tsho byed 'bras bu gsum dang ni / /
bskol ba'i mar ni blud bya zhing / /
snum gyis zhen par gtar ga gdab / /
kha ra dur byid sug smel phye / /
sbrang rtsi sbyar ba'i bkru sman gtang / /
rab bsil sman chu blugs byug sogs / /
gdong dang mig dang spyi bor bya / /
thal tres shug pa pu shel tsi / /
mu tig seng phrom tsan+dan dkar / /
ri lu'i mig sman bskus na phan / /
de bzhin gan+d+ha b+ha dra dang / /
nA ga puSh+pa ut+pa la / /
ga pur shing mngar yug snam phan / /
skyer khaN+Da dang sbangs ma dang / /
karka ta yi sring gi dang / /
skyu ru ra yi 'bras bu shel / /
ga pur cha ni lnga lnga dang / /
cha gsum cha re sbyar ba yin / /
mig sman rab rib 'joms par byed / /
'tsho byed kha ra ut+pa la / /
'o ma mar bskol sna sman gtang / /
bad kan las gyur sle tres dang / /
'bras bu gsum dang pi pi ling / /
mar bskol snum blud gtar ga gdab / /
de rjes dan+da dur byid bskol / /
gla gor zho sha a ru ra / /
bca' sga pi pi ling phye gdab / /
bkru sman dag ni gtang bar bya / /
rtsa ba bcu pa'i khu bar ni / /
ba le ka dang ser po gnyis / /
thang shing pi pi ling 'o ma / /
til mar bskol ba'i sna sman gtang / /
dung dang gla rtsi pri yang ku / /
rtsa ba gsum dang 'bras bu gsum / /
dri med ri lus mig gsal byed / /
lcags nag phye ma tsha ba gsum / /
rgyam tsha 'bras bu gsum mig sman / /
ri lu nag pos mig gsal byed / /
ri bong bong bu seng ge glang / /
rnga mo'i so dang dpral ba'i rus / /
ba lang dkar spun le sham / /
rgya mtsho'i lbu ba tsan+dan dung / /
nu zho ra yi 'o mar btags / /
ri lus rab rib ling tog sel / /
khrag gyur mkhris pa lta bur gso / /
bsil chos bya zhing gtar ga gdab / /
rgun 'brum spang spos seng phrom dang / /
shing mngar tsan+dan spangs ma dung / /
pad+ma shug pa ut+pal / /
ra yi 'o mas ri lur byas / /
khrag gyur rab rib myur du sel / /
ldan pa 'dus pa las gyur pa / /
nad gzhi cha ni ji bzhin gso / /
ma du ka dang byi dang ga /
na le sham dang sgron shing dang / /
'o ma til mar bskol ba'am / /
btags pa'i sna sman gdong bsku bya / /
rgya spos ut+pal a nan+ta / /
shing mngar su ni shan kai /
til mar bskol ba'i sna sman dang / /
mgo bsku 'jam rtsi bya ba bsngags / /
pu shel tsi bskol khu ba'i nang / /
rgyam tsha pi pi ling phye gdab / /
de btsags slar yang mar bcas par / /
bskol la ska gyur bsgrangs nas ni / /
sbrang rtsi bcug pa'i mig sman ni / /
'dus pa las gyur rab rib sel / /
nub mo rgyu ba'i sems can gyi / /
rus pa rkang gis gang ba dang / /
lig bu mig dang bcas pa ni / /
'bab chu'i nang du zla gcig gam / /
zhag ni nyi shu'i bar du gzhag /
de nas phyung ste skams nas ni / /
lug ru yi ni me tog dang / /
shing mngar bcas pa'i phye mar byas / /
mig bskus 'dus pa las gyur pa'i / /
rab rib sel bar byed mchog yin / /
mig sngo gso ba'ang 'di nyid las / /
gtar ga gdab par mi bya ste / /
nad des long bar gyur pa yin / /
srin bu pad pas khrag dbyung bya / /
bu ram rgya mtsho'i lbu ba dang / /
pi pi ling dang na le sham / /
gur gum sbrang rtsi lig bu mig /
spris g.yogs 'tsho ba tsam mig sman / /
'dus gyur ne+e'u le lta bur long / /
rab rib skabs bshad cho gar sbyar / /
mar dang sbrang rtsi ba lang gi /
lci ba'i khu ba skyer khaN+Da / /
yug snam bal bu'i phye mar sbyar / /
mig sman mtshan me long la phan / /
na le sham ni zho dang sbyar / /
mtshan mo mi mthong mig sman mchog /
ut+pal yug snam ka rany+dza / /
pad+ma ge sar ba lang gi /
lci ba'i khu ba dang sbyar ba'i / /
ri lus mtshan mo long ba sel / /
ha re Nu ka pi pi ling / /
rgyam tsha dang ni lig bu mig /
ra gcin ri lur byas pa phan / /
pri yang ku dang tsha ba gsum / /
ldong ros ba bla 'bras bu gsum / /
rgya mtsho'i lbu ba ra'i 'o ma / /
ri lu byas pa'i mig sman gyis / /
mtshan mo long ba'i mig nad sel / /
mcher pa'i nang du pi pi ling / /
bcug ste ma tshos bar btsos la / /
de bskams sbrang rtsir btags pa ni / /
mtshan mo mi mthong mig sman mchog /
ma he'i mchin pa mcher pa dang / /
til mar mar ni lhan cig bza' / /
'tsho byed sna bcu lo ma ni / /
mar dang lhan cig bskol ba bza' / /
a ti mug ta e raN+Da / /
nye'u shing lang ga li'i lo ma / /
mar dang brngos pa bza' bar bya / /
dro na puSh+pa mar dang brngos / /
bza' dang btung bar sbyar ba'ang phan / /
dud 'thul mkhris pa skyur bro bas / /
tshig la mar ni rnying pa dag /
snum gyur bsil ba'i bkru sman gtang / /
bsil sman gyis ni kun tu byug /
ba lang lci khu 'o ma mar / /
bskol ba yi ni mig sman nam / /
bal bu'i lo ma yug snam bskal / /
phye ma btab pa'i mig sman phan / /
med seng phrom a nan+ta / /
skyer pa btsod dang shing mngar ni / /
mar gyi brgyad 'gyur 'o ma bskol / /
til mar bskol ba'i sna sman phan / /
'o ma mar sar gyis brta bya / /
des ma zhin gtar ga gdab / /
sems las nad dang mya ngan 'jigs / /
zas rtsub tsog tsog por 'dug dang / /
skyug sman bkru sman sna sman dang / /
sman thigs blugs sogs nyes pa dang / /
kha zas phyed zhu slon pa dang / /
bkres skom la sogs brnags pa dang / /
mig nad ma bcos yun ring las / /
rab rib nad ldan brta bar bya / /
de la nad gzhi sogs brtags te / /
rang gi sman ni ji bzhin sbyar / /
nyi ma gzas zin me 'od glog la sogs / /
bltas pas mig ni nyams par gyur pa dag /
de la bsil sman sogs kyis brta bya zhing / /
de bzhin gser bdar mar gyi mig sman gtang / /
mi yis ji srid 'tsho yi bar du ni / /
rtag tu mig bsrung ba la 'bad par bya / /
nyin dang mtshan mo 'dra bar gyur pa yi / /
mi la nor yod gyur kyang don med yin / /
'bras bu gsum bsten gtar ga spyang bya dang / /
sems dga' mig sman sna sman bcas bsten na / /
bya sha za zhing rkang pa'i rim gro dang / /
zhun mar btung bas rtag tu mig bsrung bya / /
kha zas mi 'phrod za ba rtag tu spang / /
rab phra 'tsher dang g.yo ba mi lta zhes / /
skyes bu'i mig ni mchog tu bsrung ba'i thabs / /
drang srong chen po mu khyud 'dzin gyis bshad / /
yan lag brgyad pa'i snying po bsdus pa las /
phyi ma'i gnas kyi le'u bcu gsum pa'o // //
de nas mthong ba nyams pa gso ba bshad par bya'o / /
bad kan las gyur spris g.yogs pa / /
rba klong la sogs bla brnan ni / /
drug po med par gyur pa dang / /
legs smin mthong ba med pa dbye / /
de smin ma gyur mi snyoms la / /
zho ga chu 'dra srab pa ni / /
thur ma yis ni drangs gyur kyang / /
slar yang gyen du 'byung bar 'gyur / /
nad ni mi bzad skyed byed cing / /
mthong byed slar yang 'gebs par byed / /
de ni zas bcas bla brnan bcas / /
bad kan can gyis myur du skyed / /
bad kan gyis ni mthong nyams pa / /
bad kan dkar bas dkar ba yin / /
de ni nad gzhan gyis zil gnon / /
kun tu sngo ba'i nad du 'gyur / /
de la rlung gyur mig g.yo zhing / /
rba klong g.yo zhing dmar skyar 'dug /
gseg ma arga'i 'o ma ni / /
thig phran khyab 'dra mthug pa yin / /
gra ma lta bu'i mig 'bras ni / /
'bras kyi gra ma 'bras khyab yin / /
gra ma bcad pa gra ma tshig /
bcad pa ltar snang na ba yin / /
rma sgro rma bya'i mjug sgro 'dra / /
khar ba'i mdog tu snang ba yin / /
gdugs 'dra kha dog sna tshogs pa / /
spris g.yogs gdugs can zhes bya'o / /
gtar ga mi bya cham pa dang / /
lud pa can ni dbye mi bya / /
ma zhu sngar ma skyugs pa dang / /
rna mig mgo gzer can mi dbye / /
de nas thun mong dus su ni / /
sbyang byas zas zos pa la ni / /
sa phyogs gsal bar snga dro ni / /
sman pa pus mnyam khri la 'dug /
nad pa 'dug cing bsdam byas la / /
kha yi dbugs kyis dugs bya zhing / /
mthe bos mig ni mnyes byas nas / /
nad ni g.yos par mthong ba dang / /
mi 'gul bar ni mgo nas bzung / /
rang gi sna la blta bzhin du / /
nag po sor phyed ma gtogs shing / /
mig 'gram bzhi cha dor ba ru / /
mdzub mo gung mo mtheb mo yis / /
mig thur dam du bzung nas ni / /
rang grub bu gnas 'phred du / /
gzugs shing gyen mnye drang por byas / /
mig g.yon lag pa g.yas pas dbug /
mig g.yas lag pa g.yon pas dbug /
legs par phug na sgra 'byung 'gyur / /
nad med chu ni nyung zhing 'byung / /
de rjes nad pa spro bsrings la / /
mig tu nu zho blugs par bya / /
de nas thur ma'i rtse mo yis / /
gnod pa med par dal gyis ni / /
mig gi 'bras bu dbyi byas la / /
sna nas dal gyis phul bar bya / /
mig na gnas pa'i bad kan ni / /
sna nas brngubs pas bsal bar bya / /
nad mi 'gul ba'am 'gyur na ni / /
mig gi phyi rol nas dugs bya / /
de nas gzugs ni mthong gyur nas / /
thur ma rim gyis dbyung bar bya / /
mar la sbangs pa'i ras bal gzhug /
mig dkris nas ni de 'og tu / /
de las logs ni cig shos dbab / /
gnyis ka phye na gan rkyal bzhag /
rlung med mal du mgo bo dang / /
rkang bsku phan pa'i zas bsten bya / /
sbrid pa lud pa sgregs pa dang / /
mchil ma 'dor dang chu 'thung dang / /
thur du gtong ba khrus byed dang / /
so shing 'cha' bar byed pa dag /
zhag bdun bar du spang bya zhing / /
snum 'thung cho ga bzhin du bsdam / /
chu dron gyis ni nyer spyod / /
ci nus smyung bya na gyur na / /
mar khu dro 'jam blugs par bya / /
nas chan sla ba'am thug pa ska / /
tsha gsum skyu ru ra mar sbyin / /
zhag gsum nas ni de bkrol la / /
rlung 'joms pa yi sman gyi ni / /
khu ba mig tu blugs par bya / /
zhag bdun nas ni mig de nyid / /
rnam pa kun tu dgrol bar bya / /
ji srid mi gsal brtan gyur pa / /
bsdams la 'bad de gnas par bya / /
gzugs ni phra dang 'tshor ba dag /
mod la blta bar mi bya'o / /
dbug nyes mi mthun zos pa las / /
skrang dang na dang dmar la sogs / /
mig nad gdung ba 'byung bar 'gyur / /
nad tshul de bzhin de gso bya / /
nad dang dmar bzhi bya'i phyir / /
dUr ba nas dang yug snam dang / /
thal tres mar dang ldan pa yi / /
lde gus gdong ni bsku bar bya / /
de bzhin til dang yungs kar bcas / /
kha lung khu bas sbrus pa'ang phan / /
thal tres lo ma pa ya s+ya / /
btsod dang shing mngar ra yi ni / /
'o mar sbyar ba'i lde gu ni / /
dro 'jam bde bar byed mchog yin / /
seng phrom rgyam tsha rgun 'bru dang / /
shing mngar ra yi 'o mar bskol / /
thigs pa mig tu blugs pa ni / /
na dang dmar ba 'joms par byed / /
shing mngar ru rta ut+pal / /
rgun 'bru rgya skyegs kha rar bcas / /
rlung 'joms sman bskol 'o ma ni / /
mar gyi bzhi 'gyur bskol ba dang / /
shug pa la sogs lde gus btab / /
las kun la ni bsngags pa yin / /
des ma zhi na snum chos dang / /
dugs byas gtar ga gdab par bya / /
gdung ba'i gso ba dag kyang bya / /
dbug 'drub mig sman 'jam po bsku / /
tu pa ri'i rtsa na le sham / /
ba bla skyer pa'i khaN+Da bsku / /
mig phyed bu ram ri lu ni / /
char pa'i chu dang bdar ba gtang / /
dzA ti da ba shi ri sha //
karka ta sring gi me tog /
mu tig 'bras bu bai DUr+ya / /
ra yi 'o mar btags pa ni / /
zangs ma'i snod la sla bar bsku / /
zhag bdun nas bskol slar yang ni / /
'o ma dang btags lde gur byas / /
ri lu grib ma la bskams pa / /
mig bskus phye ba mthong ba ni / /
gsal zhing stobs ni skyed par byed / /
byi ru ldong ros lig bu mig /
rgya mtsho'i lbu ba na le sham / /
sna nas btang ba'i sman sbyar na / /
bshad pa'i yon tan mtshungs par bstan / /
yan lag brgyad pa'i snying po bsdus pa las /
phyi ma'i gnas kyi le'u bcu bzhi pa'o // //
de nas mig nad thams cad kyi nad kyi dmigs brtag pa bshad par bya'o / /
rlung gis mig nad mchi ma 'dzag /
sna rgyas cung zad skrangs pa dang / /
mur 'gram dpral mig smin ma kha / /
na zhing zug la 'phar ba dang / /
rngu ma skam zhing mchi ma grang / /
sla nyung na ba ldang dub can / /
'byed dang 'dzums par dka' ba dang / /
srin bu 'gro ba snyam du sems / /
mig ni bus pa lta bur snang / /
zug rngu phra mos khyab snyam byed / /
snum dang dro bas nyer zhir 'gyur / /
mchi ma 'dzag pa zhes bya'o / /
de ma bcos na gdung bar 'gyur / /
rna ba sgra 'byung mgo 'khor dang / /
dpral ba mig dang smin ma sogs / /
gtsub shing gis ni gtsubs snyam byed / /
de yang bag med yal bar bor / /
gdung bas bcom gyur nad de yis / /
sna tshogs tshul ni 'byung 'gyur zhing / /
mig mthong nyams byed rma 'byung 'gyur / /
mur 'gram kha dang mjing pa las / /
rlung ni gzhan du 'jug 'gyur zhing / /
mi bzad na la gnag pa dang / /
dmar zhing skrangs la mig mi sdug /
zhum zhing kun nas mchi ma 'dzag /
de ni rlung gis gzhan gyur yin / /
de bzhin mig ni yon po dang / /
chung ba rlung gis phyin ci log /
mkhris pa'i mchi 'dzag mtshan ma ni / /
tsha grang du ba 'byung snyam sems / /
mig chu'i phyi rol gnag pa dang / /
nang na rnag 'drul mchi ma tsha / /
ser zhing mig dmar ser por mthong / /
rma la lan tshwas btab snyam sems / /
me mdag gtor ba 'dra ba dang / /
mcher pa'i gong bu lta bur snang / /
mig nad gdung bar gyur pa yin / /
bad kan las gyur mchi 'dzag ni / /
tshor ba med skrangs rab tu g.ya' / /
gsher zhing snum la shas cher dkar / /
mig gdung spyi bag 'dzag pa yin / /
gdung ba des ni nag po dma' / /
'bras bu dkar po mtho ba dang / /
cham pas thebs shing sna rgyas la / /
mig ni rdul gyis gang snyam byed / /
khrag gyur dmar ris mig tu dmar / /
mig 'bras dkar po dmar ba dang / /
khrag 'dzag dmar po mthong ba dang / /
mkhris pa'i mchi 'dzag mtshan nyid yin / /
gdung ba mig ni mtha' dmar zhing / /
phyung ba dang ni mtshungs par na / /
me tog ban du ka ltar dmar / /
shin tu na zhing reg mi bzod / /
lung tang khrag tu nub pa 'dra / /
gnag cing me ltar snang ba yin / /
gdung ba rang gi ji bzhin du / /
thams cad 'dzag pa las lhag na / /
mur 'gram so dang mkhur tshos dang / /
mgo bo lhag par na bar byed / /
rlung mkhris shas cher drud snyam sems / /
zug cing na la phul snyam sems / /
shin tu rtsub cing mig mchu mig /
'dzums dang 'byed par dka' ba dang / /
na zhing skams par gyur pa dang / /
grang 'dod smin zhing skam dang bcas / /
mig skam smin pa zhes bya'o / /
nad gzhi gsum ni khrag bcas la / /
skrang 'gyur de ni rab skrangs shing / /
na dang tsha dang 'dzag dang bcas / /
u dum bA ra'i 'bras smin 'dra / /
mig 'bras dkar por 'byung bar 'gyur / /
mchi ma grang zhing dro ba dang / /
spyi bag ska sla res kyis 'byung / /
skrangs chung cung zad skrang zhes bya / /
de bzhin mtshan nyid gzhan gyis smin / /
mig smin pas nyen skrang ba yi / /
rtsom che mchi ma rnyog can 'dzag /
bad kan gyis bsgos mig 'bras ni / /
dkar po dmar zhing 'drul ba dang / /
tsha zhing mthong ba nyams pa dang / /
nad ni mal na mi gnas yin /
khrag mkhris shas che'i nad kyis ni //
zas kyi dngas ma skyur por 'gyur / /
mig gi rtsar ni song nas ni / /
mig ni dmar por byed par 'gyur / /
skrang tsha smin zhing mchi ma 'dzag /
shin tu lang long por mthong na / /
skyur gyis bskyed pa'i nad ces bya / /
de ltar kun gtogs nad bcu drug /
de la gdung bas bcom pa ni / /
mig smin bcas pa spang bar bya / /
rlung gyur zhag lngas mig la gnod par byed / /
bad kan las gyur gdung bas zhag bdun gyis / /
de bzhin khrag gyur zhag gsum gyis 'joms byed / /
mkhris gyur 'phral du log spyod kyis gnod byed / /
yan lag brgyad pa'i snying po bsdus pa las /
phyi ma'i gnas kyi le'u bco lnga pa'o // //
de nas mig nad thams cad gso ba bshad par bya'o / /
mchi 'dzag sngar byung tshul nyid la / /
mkhur bkang sna sman rnon po gtang / /
rlung 'khrugs ma gtogs nad gzhan la / /
smyung ba dag kyang bya ba yin / /
tsha dang dmar dang gos pa dang / /
skrang sogs zhi phyir kun la ni / /
sug smel gan+d+ha b+ha dra dang / /
na le sham dang btsag yug snam / /
lde gur byas pas bsku bar bya / /
rlung gyur rgyam tsha skyer khaN+Da / /
shing mngar rgya spos tsan+dan nam / /
rgyam tsha dong gra skyer khaN+Da / /
mar gyi nying khu bdar ba'am / /
yang na seng phrom sbyar ba gtang / /
khrag mkhris gyur la spang spos dang / /
shug pa shing mngar ra mnye ba / /
bad kan las gyur pri yang+ku / /
ldong ros sbrang rtsi sbyar bas bsku / /
'dus pa las gyur kun gyis bsku / /
na le sham ni dkar po cha gcig dang / /
ldong ros cha bzhi seng phrom cha bcu drug /
zhib tu btags te ras gtsang phur mas gtums / /
nad ldang mod la mig tu gdab par bya / /
rgya sran nag po ba lci ra'i ril khu / /
legs btsos sen mos shun pa bshus gyur pa / /
de yis mtshan mo lan cig bskus pa yis / /
mig nad 'khrugs pa myur du zhi bar byed / /
shu ti shing mngar spangs ma a ru ra / /
zhib btags ras kyi thum po lhod par bcing / /
zangs kyi snod du skyur rtsabs nang du bcug /
mig tu bzhag na mig nad sna tshogs sel / /
skyer pa srang gcig chu bre phyed du yang / /
khu ba brgyad cha lus par sbrang rtsi btab / /
de bzhin mig tu bskus par gyur na ni / /
nad gzhi thams cad 'khrugs pa'i mig nad sel / /
shi kru'i lo ma'i khu ba sbrang rtsir bcas / /
mig tu blugs na rlung dang mkhris pa dang / /
bad kan 'dus pa las gyur mig nad rnams / /
mig nad mang po dag kyang myur du sel / /
e raN+Da ni gzhon nu'i lo ma dang / /
rtsa ba brdungs te ra yi 'o mar bskol / /
blugs sam zan dron mig tu glan pa yis / /
rlung gyur mchi 'dzag nad ni mod la 'joms / /
rlung gyur ba la bil ba stsogs / /
bskol ba'i sman thigs blugs pa'am / /
e raN+Da'i rtsa bri ha ti / /
ma du shi kru dro 'jam blugs / /
sha rang gaSh+Ta ba la ka /
rgya spos u dum wA ra'i shun / /
chu dang 'o ma bcas bskol ba'i / /
thigs blugs gzer ni sel mchog yin / /
btsong dang skyer pa rgya skyegs dang / /
rgun 'brum ut+pal shing mngar gnyis / /
bskol te bsgrangs par khar gdab / /
mig blugs khrag mkhris mig nad sel / /
shing mngar ka she ru'i phye ma / /
ras ma 'jam pos lhod par bcing / /
char chu'i nang du sbangs pa ni / /
khrag mkhris las gyur mchi 'dzag sel / /
shing mngar skyer pa stag tsher ba / /
thum po nu zho kha rar bcas / /
ra yi 'o mar sbangs pa blugs / /
tsha na mdog dmar mchi 'dzag sel / /
seng phrom dkar po shing mngar bcas / /
mar brngos legs par btags pa ni / /
ras la gtums te nu zhor mnye / /
khrag mkhris snad pa'i mig nad sel / /
dong gra nim pa 'bras bu gsum / /
seng phrom ba sha ka'i khu ba / /
dro 'jam blugs pas bad kan sel / /
'dus par 'di dag bsres pas phan / /
rlung la mar ni rnying pa dang / /
mkhris par kha rar bcas pa dang / /
bad kan la ni tsha ba gsum / /
bskol dang thal sman bcas pa blud / /
de 'og khrag kyang dbyung ba dang / /
de nas snum gyur bkru sman gtang / /
dro bas tsha ste gzer ba la / /
skam sa'i srog chags sha btags pas / /
mgo dang gdong bsku tsha ba la / /
'o ma mar bcas grang mos bsku / /
rab rib gso ba'i cho ga yang / /
brtags te ji bzhin gso bar bya / /
cho ga 'di dag thams cad ni / /
gdung ba la sogs rnams la phan / /
gdung ba yong ye ma zhi na / /
smin ma'i steng du me btsa' gdab / /
ba zho snum med kyis dngul snod / /
byugs te sngon por gyur pa dang / /
skams nas zho ga chu ri lur / /
byas pas rlung gyur mig nad 'joms / /
dzA ti'i me tog kha 'bus dung / /
shing mngar ba la 'bras bu gsum / /
char chu dang btags ri lur byas / /
khrag mkhris las gyur mig nad sel / /
rgyam tsha 'bras bu tsha ba gsum / /
rgya mtsho'i lbu ba dung snying po / /
e la ba lu sra rtsi pog /
ri lus bad kan mig nad sel / /
shing mngar pra puN+Da rI ka /
skyer pa srang ni brgyad brgyad dag /
chu bre bcu drug nang bskol btsags / /
slar bskol ska bar gyur pa ni / /
ra gan dud pa srang bcu dang / /
na le sham phye zho gnyis gzhug /
de la ri lu'am phye mar byas / /
bskus na mchi 'dzag thams cad dang / /
dmar na drud pa byed snyam 'joms / /
'phral du mig ni gsal bar byed / /
sbyor 'di phyug bdag ces bya ste / /
sman pa rnams kyi gsang ba mchog /
mig smin skam pa mar blud cing / /
'tsho byed kyi ni sman mar ni / /
blud cing mig ni brta bya dang / /
til mar chung ngu'i sna sman gtang / /
'di la 'o ma rgyam tshar bcas / /
dro 'jam thigs pa blugs pa'ang phan / /
bca' sga bud med nu zhor btags / /
mar sbyar mig tu bskus na'ang phan / /
yang na rlan can sha yi zhag /
dong gra rgyam tsha cung zad btab / /
skra ni mar bskus me long gis / /
mnyes te kham phor kha sbyar bcug /
bsregs te lcags snod mar dang bcas / /
snag tsha de ni mig sman mchog /
skrang bcas cung zad skrangs pa la / /
snum chos byas te gtar ga gdab / /
snum byas rgun 'brum a ru ra / /
dur byid mar bcas bkru sman gtang / /
seng phrom dkar po mar la brngos / /
phye mar byas te ras la gtums / /
chu dron la mnyes thigs pa blugs / /
gzer 'joms pa yi mchog yin no / /
skyer pa pra puN+Da rI ka /
bskol ba'i thigs pa blugs pas phan / /
mchi 'dzag na zhing drud snyam byed / /
sbyar sman 'di dag gtang bar bya / /
lcags kyi snod du zangs ma ba gcin sbyar / /
mar bdug mig bskus gzer ni 'joms par byed / /
zangs ma'i snod du ba zho'i spris ma bdar / /
rgyam tsha pi pi ling dang bcas pa mchog /
zangs ma'i snod du nu zho dung bdar la / /
dong ga'i lo ma mar bcas dud pas bdug /
sbyar sman zhes bya mig tu bskus na ni / /
drud snyam byed sogs mi bzad nad myur sel / /
u dum wA ra'i 'bras bu ni / /
lcags snod nang du nu zho bdar / /
sha ma'i lo ma mar dud bdug /
mchi 'dzag gzer dmar drud pa 'joms / /
shi kru'i lo ma'i khu ba ni / /
zangs ma gnyis kyi bar du bdar / /
mar dud bdugs pas skrangs pa dang / /
g.ya' dang mchi 'dzag nad rnams 'joms / /
til gyi chu dang khar ba ni / /
kham phor bdar te nim pa yi / /
'o ma mar bskol dud pas bdug /
gzer ram mchi 'dzag drud snyam sel / /
sbyar sman gyis ni mig bskus te / /
sman shugs zug gzer dang bral nas / /
bud med nu zho'i thigs pa blugs / /
lan gsum phan chad de mi bsku / /
bal bu'i lo ma pi pi ling / /
rgya spos lcags phye stang zil dang / /
dzA ti kha 'bus nag tshur dang / /
rgyam tsha ba gcin btags pa yi / /
lde gus zangs kyi snod bskus la / /
zhag bdun bzhag ste ba gcin dang / /
btags te ri lur byas nas ni / /
de 'og grib ma la bskams te / /
bud med nu zho dang bdar bsku / /
drud snyam byed dang mchi ma 'dzag /
skrang dang g.ya' ba sel bar byed / /
kaN+Da ka ri'i shun pa dang / /
shing mngar zangs ma'i phye ma ni / /
ra yi 'o mas lde gur byas / /
sha mi skyu ru ra'i lo ma / /
mar gyis bskus pa'i dud pas bdug /
bskus na skrangs dang gzer nad sel / /
skyur gyis bskyed la mkhris pa yi / /
mchi ma 'dzag pa'i cho gas gso / /
bad kan khrag mkhris kyis bskyed dang / /
'dus pas bskyed dang sgra ngan dang / /
rdzi ma 'gags dang mig smin skam / /
rnag gi chu ser pad+ma'i rtsa / /
mig mchu'i sha dang skyur skyed cung / /
mchi 'dzag gdung ba rlung ma gtogs / /
bcwa brgyad po dag chag par bshad / /
yun ring du ni na ba yin / /
'di dag gso ba so so yi / /
le'u'i nang du bshad pa yin / /
de'i 'og mig tshag spyi yi bshad / /
de nas mig tshag nad pa ni / /
snum chos slon ni byas nas kyang / /
gtar ga gdab ste khrag dbyung bya / /
bkru sman btang zhing mig chu ni / /
dag par gyur gyi bar du bzhar / /
spangs ma srang gcig na le sham / /
dkar po srang ni nyi shu dang / /
skyur rtsabs srang ni sum cu dag /
btags te zangs ma'i snod du gzhug /
lo mang lon pa'i mig tshag pa'am / /
chu ser 'dzag sogs zhi bar byed / /
gos dang tsha dang mchi ma 'dzag /
g.ya' skrangs de blugs pa yis sel / /
bye'u rug ka rany+dza'i sa bon / /
dzA ti'i me tog kha 'bus pa / /
brdungs te bskol la btsags nas ni / /
khu bar byas pa de dang ni / /
stang zil dang sbyar mig sman ni / /
mig tshag g.ya' dang chu ser 'dzag /
g.ya' zhing 'drul ba sel mchog yin / /
skyer pa'i khaN+Da sra rtsi pog /
ra gan dud pa ldong ros dang / /
rgya mtsho'i lbu ba rgyam tsha dang / /
na le sham dang btsag yug snam / /
sbrang rtsi btags pa'i mig sman ni / /
mig tshag 'drul g.ya' sel bar byed / /
rgya spos a ru ra'i khu bar / /
dngul rdo btags pas mig tshag sel / /
thang shing snum dang bcas pa ni / /
ra gcin nang du sbangs pa'ang phan / /
rgyam tsha 'bras gsum pi pi ling / /
dung gi snying po pu tse shel / /
zangs ma'i phye ma bcas ri lu / /
mig tshag ling tog sel bar byed / /
yang na nag tshur phye ma ni / /
bye'u rug pa'i khu bar sbangs / /
zangs ma'i snod du zhag bcu bzhag /
de yis mig tshag chu ser 'dzag /
rdzi ma 'byi ba sel bar byed / /
ldong ros dang ni skyer pa'i khaN+Da dang / /
de mnyam zangs ma'i phye ma zhib tu btags / /
phye ma mig sman thur ma gcig gis kyang / /
rdzi ma bskyed cing mig tshag 'dis sel byed / /
rgya skyegs bring ga skyer pa ni rgun+thi / /
khu bar ras kyi dum bu lan bdun sbangs / /
sdong bu mar me de bus las byung ba'i / /
snag tsha mig tshag sel bar byed mchog yin / /
mig mchu mang du zhal zhal bya / /
de bzhin gtar ga bya ba dang / /
bkru sman yang yang bya ba ni / /
mig tshag can gyi nad pas bsten / /
rnag gi chu 'dzag ma zhi'i mthar / /
thur ma phra mos bsreg par bya / /
de ltar mig nad dgu bcu bzhi / /
nad gzhi mtshan nyid gso ba dag /
phan tshun 'dres pa med par ni / /
ma lus par ni bshad pa yin / /
skyes bu nad med pa yis kyang / /
nas dang gro rnying drug cu pa / /
sA lu khre rgod rnyid pa dang / /
mung+ga la sogs bad mkhris 'joms / /
zhun mar mang du btab pa dang / /
tshod ma de 'dra skam sa yi / /
sha dang se 'bru kha ra dkar / /
bsten zhing char chu btung ba dang / /
gdugs bcang lham ni bgo ba dang / /
cho ga bzhin du nad sbyang ba / /
rnam pa kun tu bsten par bya / /
shugs bkag pa dang ma zhur za / /
phyed zhu za dang rtug 'gags za / /
tsha dang phyi sa 'gags byed pa'i / /
zas dang spyod lam sman kun spang / /
rkang pa gnyis kyi dbus na rtsa sbom po / /
gnyis gnas de yis mig ni nang du khyab / /
de bskus byug dang dril ba la sogs pa / /
rkang par byas na mig tu 'gro bar 'gyur / /
dri ma tsha dang snad pa la sogs pas / /
de gnod gyur na mig la gnod par 'gyur / /
de bas mig la phan 'dod lham dang ni / /
bsku dang dril dang byug pa sogs bsten bya / /
yan lag brgyad pa'i snying po bsdus pa las /
phyi ma'i gnas kyi le'u bcu drug pa'o // //
de nas rna ba'i nad kyi dmigs shes pa bshad par bya'o / /
cham pas btab dang chu la rtse / /
rna ba brud pas rlung 'khrugs shing / /
sgra yi log pa'i sbyor ba dang / /
ldang ba'i rgyu gzhan gyis 'khrugs nas / /
rna ba'i rtsar ni rlung zhugs te / /
rna ba'i bu gar shugs drag gzer / /
gzhogs phyed na zhing rengs pa dang / /
grang ba dag ni mi 'phrod cing / /
ring nas rnags shing smin nas kyang / /
chu ser cung zad 'dzag par byed / /
rgyu med rna ba stong snyam sems / /
zhum dang rgyas pa snyam du byed / /
mkhris gyur tsha bcas na zhing gzer / /
grang 'dod skrang zhing rims kyis 'debs / /
myur du smin zhing smin nas kyang / /
chu ser ser por 'dzag par byed / /
chu ser des ni gang gang du / /
reg pa de dang der rnags 'gyur / /
bad kan las gyur mgo 'gram pa / /
mgrin pa lci zhing nad shugs dal / /
g.ya' zhing grang la dro ba 'dod / /
smin nas rnag dkar ska ba 'dzag /
snad la sogs pas gnod gyur pa / /
rna ba gzer bar byed par 'gyur / /
khrag dang mkhris pa ltar na dang / /
mtshan nyid cung zad lhag pa yin / /
nad gzhi 'dus pas gzer ba dang / /
skrangs bcas rims 'debs mi bzad na / /
res kyis grang dang dro ba 'dod / /
'on pa lta bu nyid du 'gyur / /
smin nas rnag ni dkar dang nag /
dmar dang ska ba 'dzag par 'gyur / /
sgra thos rtsar ni rlung zhugs pa / /
rgyu med par ni sna tshogs pa'i / /
sgra ni yang dang yang du thos / /
de ni rna ba'i sgra zhes bya / /
rlung ni bad kan dang 'dres pa'i / /
rna sgra yal bar bor na ni / /
skad gsang mthon por smras pa thos / /
rim gyis 'on pa nyid du 'gyur / /
rlung gis bad kan bskams gyur pas / /
de la rna bar gos gyur na / /
na zhing lci la 'gags gyur pa / /
de ni rna ba 'gags zhes bshad / /
bad kan las ni rna ba g.ya' / /
skrang sra de yi ming gis bshad / /
mkhris pas bad kan tshig gyur pa / /
nad bcas pa'am nad med kyang / /
rnag ska 'dzag cing mang du 'drul / /
rna ba rnag can byed par 'gyur / /
rlung sogs pa yis rna ba'i sha /
khrag la gnod gyur 'drul bar za / /
srin bus bskyod cing mi bzad na / /
rna nad srin bu can zhes bya / /
rna ba phug pa'i rma las byung / /
rma ni snga ma'i mtshan nyid can / /
khong 'bras 'gyur ba'am gzhan du'ang 'gyur / /
thor bu 'brum bu skrangs las 'byung / /
de las rna ba rnags pa dang / /
'on par byed pas gnod par 'gyur / /
mngal du rlung gis rna ba'i sha /
zhum 'gyur 'khums pa zhes bya'o / /
mngal du sha mdzer sra na med / /
pi pi ling 'dra mang po'ang gcig /
nad med pi pi ling zhes bya / /
'dus pa las gyur gas pa ni / /
mdog 'dra na zhing sra ba dang / /
skrang 'gyur de ni ma gsos na / /
smin nas nyungs mar lta bur ni / /
'dzag cing 'tsho ba dka' bar 'gyur / /
rma 'tsho bas kyang nges par ni / /
rna ba'i sha ni zhum par 'gyur / /
rtsa la gnas pa'i rlung gis ni / /
rna shal skam pa de ming can / /
rna shal pi wang rgyud ltar pra / /
sra ba rgyud can zhes bya'o / /
gzhon sha can ni yun ring du / /
btang snyoms bor nas 'phral du bskyed / /
rna shal skrangs shing nad bcas la / /
dmar zhing 'byar bar gyur pa ni / /
de ni rlung gis 'byar zhes bya / /
gnod 'gyur rgyan lci khur sogs kyis / /
khrag dang mkhris pa 'khrugs gyur pas / /
dmar zhing tshan smin pa dang / /
skrang dang 'brum bu 'brum phran dang / /
dmar zhing tshal rnags pa yin / /
rlung dang bad kan gyis rna shal / /
skrang zhing nad med sra ba dang / /
brtan zhing mdog 'dra g.ya' ba dang / /
de ni mnye ba zhes byar bshad / /
phug nyes rna ba brgyangs pa las / /
g.ya' bcas tsha grang smin zhing na / /
'dus pa las gyur skrangs ba de / /
sdug bsngal 'phel byed ces bya'o / /
bad kan khrag gyur srin bu phra / /
g.ya' zhing gnag la rnag bcas pa / /
srin bu phra mos bldags zhes bya / /
de ma gsos na rna shal za / /
de las 'dus gyur pi pi ling / /
gzer can gas 'khums gsor mi rung / /
rgyud can gcig pu 'tsho ba tsam / /
lhag ma rnams ni gso bar bya / /
de ltar rna ba'i nad kyi ni / /
dbye ba nyi shu rtsa lngar bshad / /
yan lag brgyad pa'i snying po bsdus pa las /
phyi ma'i gnas kyi le'u bcu bdun pa'o // //
de nas rna ba'i nad gso ba bshad par bya'o / /
rlung las gyur pa'i rna nad la /
sha khu blud cing rlung 'joms pa'i / /
sman bskol mar ni mtshan mo blud / /
rna ba dugs byas de rjes la / /
a shwat+tha dang e raN+Da / /
bil ba arka'i lo ma dang / /
til mar rgyam tshar bcas pa dang / /
phur ma btso ba byas pa yi / /
khu ba dro 'jam tsam mam ni / /
la phug gu gul rna ba dgang / /
rlung 'joms sde tshan skyur rnams dang / /
gcin gyi nang du snum chen ni / /
bskol ba de ni rna ba'i nad / /
mi bzad pa yang myur du sel / /
rtsa ba chen po lnga yi shing / /
gang yang rung ba gse mas dkri / /
til mar gyis bskus 'bar ba'i rtse / /
snum 'dzag 'phral du nad sel byed / /
de bzhin thang shing ru rta dang / /
sgron shing las kyang de bzhin bya / /
rlung nad cham pa la bshad pa'i / /
gso bas 'dir yang phan pa yin / /
mgo bo bkru dang chu grang btung / /
nyin mo'ang yongs su spang bar bya / /
mkhris gyur kha ra dkar por bcas / /
mar gyis snum byas bkru sman gtang / /
rgun 'brum shing mngar nu zho bskol / /
rna ba bkang ba'ang bsngags pa yin / /
shing mngar tsan+dan dUr ba dkar / /
pu shel tse dang ra mnye ba / /
seng phrom pad+ma'i rtsa ba dang / /
pad+ma'i sdong bu dzi ba ka //
btsod dang thal tres bskol ba dang / /
shing mngar khu ba bre gang dang / /
'o ma bre do bcas pa dag /
til mar phul gang bskol ba dang / /
'di yis rnar blugs rna dgang bsku / /
yang na sbrang rtsi nyi tshes dgang / /
gzer dang tsha dang na ba sel / /
shing mdang la sogs mar dang bcas / /
rna ba kun tu byugs na'ang phan / /
bad kan las gyur pi pi ling / /
mar bskol snum gyur skyug tu gzhug /
bad kan sel ba'i sna sman dang / /
mkhur bkang dugs dang dud pa brngub / /
sgog skya sge'u gsher shi kru dang / /
la phug chu shing mu rang ga /
bskol ba'i khu ba dam pa ni / /
dro 'jam rna bar blugs na'ang phan / /
arka'i myu gu skyur khur btags / /
til mar rgyam tshar bcas pa gang / /
snu ha'i shing bu brus par ni / /
bcug la arka'i lo mas g.yogs / /
phur ma btsos pa'i tshul du bsreg /
de yi khu ba gzer 'joms mchog /
ma du lung ga'am ka pid ta'i / /
khu bas bkang ba byas na'ang phan / /
yang na tshas bkang de rjes la / /
rgya mtsho'i lbu ba'i phye mas gdab / /
ra lug gcin dang 'od ma'i shun / /
til mar bskol bas bkang na phan / /
yang na nyungs mar shing kun dang / /
e raN dong gra bskol ba blugs / /
khrag gyur mkhris pa lta bur gso / /
gtar ga myur du gdab par bya / /
smin zhing rna ba khrag 'dzag la / /
dud pa mkhur bkang sna sman sbyar / /
sbu gu'i cho ga dag dang ni / /
rma red cho ga gang yin bya / /
gos par ye'us dus gnyis su / /
rna ba phyi zhing dag par bya / /
gu gul dud pas bdugs nas kyang / /
sbrang rtsi yis kyang dgang bar bya / /
bye'u rug khu ba bskol ba dang / /
bu ram khu bas bskol ba yi / /
ras bal ye'u rab phras byug /
de yi phye ma gdab par bya / /
gzer dang rnags dang lci ba la / /
cho ga 'dis ni bzlog par bya / /
pri yang+ku dang am pash+tha / /
shing mngar dang ni da ta ki /
ut+pa la yi lo ma dang / /
btsod dang seng phrom rgya skyegs dang / /
ka pid ta yi khu ba dang / /
til mar bskol te de blugs na / /
rnag 'dzag pa ni myur 'chad byed / /
sgra bcas 'on pa dag la ni / /
rlung gi gzer 'joms sman gtang bya / /
bad kan las gyur bad kan ni / /
slon sman sogs kyis dang bor bsal / /
e raN+Da dang shi kru dang / /
la phug gzhon nu'i lo ma dang / /
khu ba til mar bzhi 'gyur dang / /
lo ma brgyad 'gyur bcas pa dang / /
shing mngar ram nye ba'i lde gu / /
bcas par bskol ba rnar blugs dang / /
bsku dang rna ba bkang ba yis / /
sgra bcas 'on dang gzer ba 'joms / /
shing kun bong nga dkar po dang / /
shu ti skyer shun sa rdzi ka /
til mar tsha dang bcas bskol bas / /
bkang na gzer dang chu ser 'dzag /
sgra bcas 'on pa sel bar byed / /
rna ba sgra dang bcas pa la / /
nyungs mar gyis ni bkang na phan / /
la phug skam pa'i dum bu yi / /
thal ba shing kun bca' sga dang / /
shu ti ru rta shu dag dang / /
thang shing shi kru skyer khaN+Da / /
ya bak+Sha ra rtsabs ru tsha / /
rgyam tsha rngul tsha sardzi ka /
stag pa'i tsher ma kha ru tsha / /
gla sgang rgun tsha bzhi 'gyur dang / /
kha lung khu ba de dang 'dra / /
chu shing khu ba mnyam bskol ba'i / /
til mar bkang bas rna ba'i nad / /
g.ya' dang sgra bcas 'on pa dang / /
rnag 'dzag gzer zhing srin bu can / /
shin tu gso dka' thal sman gyi / /
til mar gyis ni myur du 'joms / /
kha dang so yi nad la'ang phan / /
de nas tshor ba med pa la / /
nye ba la ni gtar ga gdab / /
skrang zhing rnags la thos pa ni / /
mi gsal gyur la skyug sman btang / /
byis pa rgan dang yun ring du / /
lon pa'i 'on pa spang bar bya / /
sgra bcas rnags par gyur pa la / /
snum dang dugs byas dag par bya / /
rna ba sbyangs nas de rjes la / /
rna ba sbyangs pa'i til mar dag /
kha lung khu ba rgyam tsha dang / /
tsha dang sbrang rtsir bcas pa'ang blugs / /
dag byas rtsub par gyur na ni / /
mar gyi nying khus dgang bar bya / /
rim 'di rna spabs gang la'ang bya / /
g.ya' dang skrang la rna sman sogs / /
bad kan sel bar byed pa phan / /
skrang la tshwa dang dro bas byug /
rna ba rnag 'dzag 'bu can la / /
rna ba chu 'dzag gso bar bya / /
mchog tu rna nad srin can la / /
nyungs mar dron po blugs par bya / /
rna ba'i 'bras la khong 'bras kyi / /
gso ba dang ni skyug sman gtang / /
snad pa'i khong 'bras gso ba ni / /
mkhris gyur rna gzer gso bar bya / /
'brum pa thor bu sna ltar bya / /
rna ba gas pa ma smin la / /
rna ba'i khong 'bras ltar gso zhing / /
nad gzhi ji bzhin las kyang bya / /
rna shal skam la rlung gzer ltar / /
rna sman bsku ba la sogs bya / /
dugs bya snyi bar gyur pa na / /
rna shal til mar bskus shing mnye / /
shing mngar pi la ya'i sa bon / /
a shwa gan+d+ha nas bcas bsku / /
de nas rgyas byed snum gyis ni / /
bsku ba rtag tu bsten par bya / /
nye shing a shwa gan+d+ha dang / /
e raN+Da dang pa ya s+ya / /
dzi ba ka dang 'o mar bcas / /
til mar bskol bas bsku ba ni / /
rna shal rgyas byed mchog yin no / /
'tsho byed sde tshan lde gu dang / /
rlan can sha ni bskol ba dag /
rna shal 'phel zhing rgyas byed yin / /
rna shal rab zad bcad pas ni / /
lhag ma sbyar la gso zhing bskyed / /
de bzhin rgyud 'dra 'tsho tsam bya / /
'byor ba la yang cho ga 'di / /
gnod gyur bsil sman bsku ba dang / /
srin bu pad pas khrag dbyung bya / /
'dzam bu a mra'i lo ma dang / /
ba la shing mngar seng phrom til / /
btsod dang ut+pal ka dam pa / /
thal tres til mar bcas pa dang / /
skyur rtsa bas bcas par bskol ba 'di / /
til mar bsku bar bya ba dang / /
me dbal skabs bshad mar gyis bsku / /
mnye ba go ta karka ta / /
zhag dang bcas pa'i til mar dang / /
ta la'i lo ma arka dang / /
a shwa gan+d+ha bye'u rug pa / /
so ma ra dza 'bras bu dang / /
rgyam tsha lang ka lir bcas bskol / /
til mar bsku bar bya ba dang / /
rna sman rnon po gtang bar bya / /
dbug nyes pa la a sman ta / /
'dzam bu a mra'i lo ma ni / /
bskol ba'i khu ba blugs par bya / /
rna shal til mar gyis bsku zhing / /
shing mngar btsod dang stag tsher ba / /
yung ba'i phye ma zhib po gdab / /
rgya skyegs byi dang ga bskol ba'i / /
til mar gyis ni bskus na phan / /
srin bus zos la ba'i lci bas / /
lan mang du ni dugs byas la / /
byi dang ga yi snying po ni / /
lug gi gcin sbyar lde gus bsku / /
dug mo nyung dang ing gu dang / /
e raN+Da yi sa bon dang / /
dong ga'i shun pa lde gus bsku / /
yang na de dag nim pa yi / /
lo ma na le sham dang bcas / /
sbrang rtsi'i lde gus rma la bsku / /
rna ba chad la sbyang byas te / /
skyon med khrag dang de 'tsham pa'i / /
bcing ba dag gis sbyar bar bya / /
sbyar nas 'phral bcad sbyang bar bya / /
de nas skra mthar mdud byas te / /
rna shal bcad dang zhal zhal bya / /
bcad pa dang ni bsrung bar bya / /
mtshams ni mnyam par sbyar bya zhing / /
mthon dman med pa nyid du bya / /
zhun mar dang ni sbrang rtsis byug /
ras bal gyis ni glan pa dang / /
skud pas dam lhod ran par bcing / /
rma yi khrag ni bcad pa yi / /
sman gyi phye mas gdab bya zhing / /
spyod pa de la bsten par bya / /
zhag bdun nas ni ma btses pa'i / /
til mar bskus la ras bal dgrol / /
legs 'byor spu skyes pa dang / /
mtshams 'byor mnyam zhing brtan pa dang / /
tshad ldan nad ni med pa dang / /
rim gyis rna ba skyed par byed / /
nya lcibs kha sral phre'u dang / /
pri ha ti 'bras ser po gnyis / /
ba la ha ti pi pi ling / /
a shwa gan+d+ha nyungs kar ser / /
ko sha ta ka'i rtsa ba dang / /
ka ra bI ra ru shig /
lo ma bdun pa bil ba la / /
sa nag sbrang ma'i gnas dang ni / /
bye'u chu skyes srin bu'i sha /
de bzhin seng phrom sdong bu rnams / /
'di dag lde gu til mar bcas / /
ma he'i mar dang glang po rta'i / /
gcin dang bcas par bskol ba ni / /
bskus na rna ba 'phel byed mchog /
de nas na tshod ldan pa yi / /
sbyang ba byas nas rna chad gso / /
sna dang mnyam pa'i sha lpags ni / /
mkhur tshos las ni bcad nas kyang / /
rna dang nye ba'i sha lpags ni / /
srab mo nyid du bzhar bar bya / /
de nas ras bal bcas pa yi / /
khab kyis mkhur ba btsem par bya / /
sna bcad mtshon gyis bzhar nas ni / /
mkhur tshos las bcad pags pa yis / /
sna ni lags mor btsem par bya / /
kha yi dbugs ni dbyung ba'i phyir / /
snar ni sbu gu can gzhug bya / /
de rjes til mar slon par bsku / /
rma ni sbrang rtsir sbyar bas bsku / /
khrag bcad pa yi sman gzhan yang / /
zhib tu btags pa'i phye mas gdab / /
de nas mar dang sbrang rtsis bsku / /
bcings la spyod pa bstan par bya / /
de nas gnas skabs shes byas nas / /
rma gsar gso ba'i cho ga bya / /
rma 'byor sna yi nye 'khor gyi / /
sha lhag legs par gcad par bya / /
de nas shin tu zhib tu btsem / /
dma' ba dag kyang bskyed par bya / /
bcad ma thag la ci rigs par / /
bzhag ste cho ga 'di nyid bya / /
mchu bcad pa la sbu gu dag /
ma gtogs sna sbyar bzhin du bya / /
yan lag brgyad pa'i snying po bsdus pa las / /
phyi ma'i gnas kyi le'u bco brgyad pa'o // //
de nas sna nad kyi dmigs shes pa bshad par bya'o / /
ba mo rlung dang rdul dang ni / /
smra drags gnyid log gnyid yar drags / /
sngas ni mtho dang dma' drags dang / /
chu gzhan 'thungs par gyur pa dang / /
chu mang 'thungs dang nyal po dang / /
skyugs dang mchi ma bkag pa yis / /
rlung shas che ba'i nad 'khrugs nas / /
sna ni sra ba nyid 'gyur zhing / /
cham pa skyed par byed pa yin / /
'phel na zad pa skyed par byed / /
de la rlung gyur cham pa ni / /
kha skam sbrid pa drag tu 'byung / /
sna 'gags zug cing na ba dang / /
mur 'gram so dang klad pa dang / /
smin ma nas ni sna rtse'i bar / /
srin bu rgyu ba snyam du sems / /
skad 'gags ring nas smin pa dang / /
mchil snabs grang bar 'dzag pa yin / /
mkhris gyur skom dad rims kyis 'debs / /
mgo 'khor sna nang 'brum pa 'byung / /
sna rtse gnag cing dro la rtsub / /
mchil snabs dmar ser 'dzag pa yin / /
bad kan lud pa dbugs mi bde / /
slon zhing lus lci yi ga 'chus / /
kha mngar bro zhing g.ya' ba dang / /
mchil snabs snum dkar ska ba 'dzag /
'dus gyur mtshan nyid kun dang ldan / /
rgyu med 'phel dang 'grib par byed / /
nad khrag sna yi rtsar zhugs nas / /
cham pas 'debs par byed 'gyur ba / /
brang na tshor ba med pa dang / /
mig dmar dbugs kyi dri mi zhim / /
mig dang rna ba sna g.ya' zhing / /
'di ni mkhris gyur mtshan nyid ldan / /
cham pa thams cad ma gsos na / /
gnod pa mi bzad skyed byed 'gyur / /
ji skad bshad pa'i bla brnan ni / /
'phel bas dbang po kun gnod byed / /
me drod nyams nyes dbugs mi bde / /
lud pa brang dang rtsib logs zug /
glo bur du ni shas cher 'khrugs / /
kha dri nga zhing skam par byed / /
sna nang 'drul zhing skam pa dang / /
yang yang sna 'gags dag par byed / /
snabs ni rnag 'dra dkar zhing dmar / /
dud pa can ni 'dzag par 'gyur / /
'di la srin bu snum zhing ring / /
dkar zhing phra ba 'byung bar bshad / /
de smin mtshan ma lus yang zhing / /
sbrid pa zhi bar gyur pa dang / /
snabs ni sbyin zhing ser ba dang / /
dri dang ro ni tshor ba yin / /
snar ni rnon po brngubs pa dang / /
nyi 'od skud pa rtsa sogs dang / /
rlung 'khrugs byed pa gzhan gyis kyang / /
sna yi mtshul par zhugs gyur pas / /
bskyod de rlung ni 'khrugs gyur pa / /
sum mdor zhugs 'gyur 'gags nas ni / /
ldog nas mi bzad sbrid pa ni / /
snabs 'dzag bcas par skyed par byed / /
sna yi bu ga skam byed cing / /
rlung gis bad kan skyed par byed / /
sna nang gra mas gang snyam sems / /
dbugs 'byung dka' bar gyur pa de / /
sna skams pa zhes bya bar bshad / /
sna rgyas pa ni 'byung 'gyur ba / /
sna ni bkag pa 'drar sems shing / /
rlung gis 'gag par byed par 'gyur / /
dbugs 'byung dbugs rngub 'gags pa las / /
bu ga gdangs pa lta bu yin / /
mkhris pas sna khung rnags gyur pa / /
sha lpags tsha zhing gzer dang bcas / /
de ni sna yi shu bar bshad / /
bad kan las gyur chu ser ni / /
chu 'dra rgyun du 'dzag pa dang / /
mchog tu mtshan 'dzag de ming can / /
bad kan 'phel bas sna khung du / /
bu ga 'gags shing cham pa skyed / /
dbugs ni ngar ngar por 'byin zhing / /
cham pa las kyang nad tshabs che / /
sna las lug ltar rnag 'dzag cing / /
rgyun du sbyin bag ser po dang / /
smin ma'i rnag ni 'dzag 'gyur zhing / /
de yi sna ni snabs bcas yin / /
khrag gi sna ni tshig snyam sems / /
phyi dang nang du reg mi bzod / /
du ba lta bu'i dbugs 'byin pa / /
bsregs 'dra de ni 'bar ba yin / /
rkan gyi phugs su nad 'khrugs pas / /
rlung ni kha dang sna nas 'byung / /
mchil snabs dri nga 'byung 'gyur ba / /
de ni sna nad rul pa yin / /
'dus pa'am snad pa las gyur pa'i / /
rnag dang khrag ni sna nas 'dzag /
mgo bo tsha zhing na byed pa / /
de ni rnag khrag can zhes bshad / /
rlung gis mkhris pa bad kan dag /
sna ni skams par gyur pa las / /
bad kan skams te gong por gyur / /
de ni bsgongs pa zhes bya'o / /
'brum bu thor bu nad gzhi yi / /
mtshan nyid ci 'dra dag las dbye / /
kun las dbugs 'byung dka' ba dang / /
rgyun du chu 'dzag sbrid pa 'byung / /
sna 'gags lta bur smra ba dang / /
sna nas rnag 'dzag klad pa na / /
de ltar rnam pa bco brgyad las / /
cham pa ma rungs 'tsho ba tsam / /
yan lag brgyad pa'i snying po bsdus pa las / /
phyi ma'i gnas kyi le'u bcu dgu ba'o // //
de nas sna nad gso ba bshad par bya'o / /
sna nad kun las dang por ni / /
rlung med khang par 'dug nas ni / /
snum chos dugs dang skyug sman dang / /
dud pa brngub dang mkhur bkang bsten / /
gos ni lci zhing dro ba bgo /
mgo bo shin tu mthug pas dkri /
kha zas yang skyur lan tshwa snum / /
dro ba dang ni bska ba bza' / /
bu ram 'o ma skam sa'i sha /
lan tshwa tsha ba gsum shas che / /
nas dang gro ni mang po dang / /
zho dang se 'bru'i khu ba bsten / /
la phug gzhon nu'i khu ba dang / /
ku lang+tha yi khu ba'ang bsngags / /
rtsa bcu'i khu ba dro 'jam mam / /
chang snying dngas ma blud par bya / /
tsa rong ag+ni man+tha dang / /
shu dag zi ra go snyod snom / /
bal bu'i lo ma tsha ba gsum / /
dbyi mo da trig star bu dang / /
zir tsi tra srang gnyis gnyis / /
shing tsha gan+d+ha b+ha da dang / /
sug smel zho ni gnyis gnyis dang / /
bu ram rnying pa srang lnga bcu / /
bskol te ri lur byas pa ni / /
zos na cham pa dbugs mi bde / /
lud pa lu ba 'joms byed cing / /
skad snyan yi ga 'byed mchog yin / /
shu ti'i shun pa ba la dang / /
so na ka dang e raN+Da / /
bil ba'i rtsa ba dong grar bcas / /
zhag mar spra tshil dud pa brngub / /
yang na phye dang mar dang bcas / /
kham phor sbyar ba'i nang du bcug /
bsregs pa'i dud pa brngub par bya / /
khrus dang mya ngan khro ba dang / /
shas cher gnyid log chu grang spang / /
rlung gyur cham pa rlung 'joms pa'i / /
sman ni bskol ba'i khu ba'am / /
lan tshwa lnga ni bskol ba'am / /
bi da ri sogs sde bskol blud / /
dugs dang sna sman la sogs bya / /
gzhogs byed nar bshad gso ba'ang bya / /
khrag mkhris las gyur thug pa ni / /
mar sar mngar ba'i sman bskol blud / /
sman chu blugs shing byug pa dang / /
nus bsil grang mo dag gis bya / /
da ba'i shun pa 'bras bu gsum / /
shi ri par+Ni pri yad+ku / /
shing mngar seng phrom til mar gyi / /
bcu 'gyur 'o ma skyer bar bcas / /
bskol ba'i sna sman gtang bar bya / /
bad kan las gyur smyung ba dang / /
yungs kar lde gus mgo bsku'am / /
thal sman bcas pa'i mar blud de / /
slon gzhug rgyam tsha tsha ba gsum / /
byi dong ga dang dug mo nyung / /
zi ra ra gcin sbyar ba yi / /
sna sman dag ni gtong bar bya / /
'dus gyur tsha dang rno sbyar ba'i / /
mar gyi sna sman blugs pas gso / /
gcong chen srin gso'i rim gyis ni / /
cham pa ma rung 'tsho tsam bya / /
tsha ba gsum dang e raN+Da / /
thang shing ru rta byi dong ga /
bong nga dkar po ing gu dang / /
dur byid par ta ka'i sa bon / /
nyungs kar nye'u 'phral rus pa dang / /
ag+hi man+d+ra'i me tog dang / /
pi lu shi kru'i sa bon dang / /
rta sbangs khu ba gcin dang ni / /
glang po'i gcin dang gcig tu sbyar / /
zar ma'i skud dkris reng bu yi / /
dud pa kha dang sna nas brngub / /
smin dang sbrid pa 'byung zhes pa / /
sna sman rnon po bud pas phan / /
bca' sga ru rta pi pi ling / /
rgun 'brum byi dong ga'i lde gu / /
mar ram til mar bcas bskol ba'i / /
sna sman sbrid pa rnags pa sel / /
sna skams pa la ba la'i mar / /
btung sogs sha khur sbyar ba bza' / /
snum gyi dud pa dugs kyis gso / /
sna rgyas la yang cho ga 'di'o / /
sna rnags 'bar la mkhris 'joms sman / /
chu 'dzag sna sman sogs rnos bya / /
rnags can la ni bad kan gyi / /
gso ba dang ni 'dra bar bya / /
rgya skyegs dang ni karany+dza / /
na le sham dang byi dang ga /
shing kun bu ram pi pi ling / /
lug thug gcin sbyar sna sman ni / /
slon byas 'og tu gtang bar bya / /
shi kru dan+da bri ha ti / /
tsha ba gsum dang lce myang tsha / /
bye'u rug pha dang byi dang ga / /
til mar bskol ba'i sna sman yang / /
btang na mchog tu phan pa yi / /
rnag dang khrag can sar pa ni / /
khrag gi cham pa lta bur gso / /
shin tu 'phel la rma 'khyims ltar / /
'brum bu rmen bu tsha ba la / /
dan ti dur byid lce myang tsha / /
ldong ros dang ni bi pi ling / /
tsi tra ka yi lde gu ni / /
mar dang sbrang rtsir sbyar ba yi / /
reng bu snar ni gzhug par bya / /
shi kru la sogs sna sman yang / /
rnag can gso ba'i skabs su bshad / /
yan lag brgyad pa'i snying po bsdus pa las /
phyi ma'i gnas kyi le'u nyi shu pa'o // //
de nas kha nad kyi dmigs shes pa bshad par bya'o / /
nya dang ma he phag gi ni / /
sha dang la phug rjen pa dang / /
ma sha'i sran tshod 'o ma zho / /
cha dang bu ram shing kun dang / /
'brum phran kha sbubs nyal bsten dang / /
so shing gis snad goms pa spong / /
dud ba mkhur bkang skyugs pa dang / /
gtar ga dbug ni nyes pa yi / /
bad kan shas che'i nad 'khrugs pas / /
kha yi nang gi nad skyed 'gyur / /
de la rlung gis mchu gas 'gyur / /
mchu ral ba yi nad ces bshad / /
rlung gis mchu la gnod gyur pa / /
mchu sra nad tshabs che ba yin / /
mchu gas rdol bar 'gyur ba dang / /
gnag cing rtsub pa mchu 'khrugs yin / /
mkhris pa tsha ba mi bzod ser / /
'brum phran nyungs kar 'dra bas khyab / /
myur smin mang du rnags pa yin / /
bad kan las gyur grang ba yis / /
mi bzod lci zhing skrang ba dang / /
'brum phran dkar pos khyab pa yin / /
'dus gyur sna tshogs par snang zhing / /
dri nga'i spyi bag 'dzag pa dang / /
glo bur shas cher skrang zhing zhum / /
na dang min rnag mi snyoms / /
khrag las gyur pa khrag 'dzag cing / /
khrag gi mdog dang 'dra ba dang / /
'di la 'bra go lta bu yi / /
khrag zad chu bur 'byung ba yin / /
sha gyur sha yi gong po 'dra / /
rim gyis srin bu skye zhing 'gul / /
tshil gyur g.ya' zhing 'drul ba dang / /
skrang 'jam til mar lta bur 'dzag /
snad pa las gyur gas pa dang / /
yang dang yang du 'bye 'gyur la / /
slar yang 'drub par 'gyur ba dang / /
mchu ni g.ya' bar byed pa yin / /
rlung dang bad kan 'dres pa las / /
chu yi chu bur lta bur 'byung / /
mkhur ba'i 'bras 'byed skrang zhing brtan / /
mkhur ba tsha zhing rims dang bcas / /
rlung gyur so nad dro la sred / /
grang bas reg na lhag par na / /
gzer zhing bcag pa snyam du sems / /
grang bas zhig pa de bshad do / /
rlung dang chu yis so brtse pa / /
grang dang skyur ba mi bzod par / /
skyur ba zos pa nyid kyis 'gyur / /
nad bcas 'gul bar byed pa yin / /
so gas so ni zegs pa dang / /
na zhing zug la g.yo ba yin / /
so 'gul so ni g.yo ba dang / /
za ba'i tshe na lhag par na / /
so sto so ni mi sdug par / /
so rnams skye bar 'gyur ba yin / /
so lhag so ni skyes pa ste / /
de ni 'phel ba zhes kyang bshad / /
skye bar 'gyur ba'i tshe na ni / /
na zhing skyes nas de zhi byed / /
ma bkrus so yi dri ma'am / /
bad kan rlung gis skams pa las / /
dri nga brtan gyur so dreg yin / /
de ni yal bar bor ba las / /
so ni dum bur zegs gyur pa / /
grugs shing so ni gogs pa yin / /
khrag dang mkhris pa rlung gis so / /
sngon por gyur pa so sngon yin / /
nad kyi rlung ni shas cher 'gyur / /
rtsa bar bcas pa'i so la brtan / /
so dbus skams te stong par byas /
so ni zas kyi dri mas gang / /
rul bas srin bu phra mo ni / /
skye bar 'gyur te de 'og tu / /
rgyu med brnag dka' ldang dub can / /
sbom che gnag la shas cher na / /
bcad pa 'drar snang rnag khrag 'dzag /
de ni so srin can zhes bya / /
bad kan dang ni khrag gis rnyil / /
rnags shing rul bar 'gyur ba dang / /
mnyen la zags shing gnag pa de / /
grang bas nyen pa yin par bshad / /
khrag mkhris rnags pa las byung ba / /
rnyil ni tsha bar byed pa dang / /
khrag gis skrangs pa mtho ba dang / /
g.ya' zhing khrag ni 'dzag pa dang / /
khrag chad nas ni rgyas par 'gyur / /
so na 'gul zhing nad tshabs chung / /
kha dri mnam gyur nyer bdar yin / /
so ni gnyis sam gsum thad kar / /
bad kan las gyur rgya shug tsam / /
skrangs pa sra zhing mi bzad na / /
myur du smin pa so 'bur yin / /
rnyil ni nad bcas khrag gis ni / /
phyi dang nang du skrang zhing lci / /
na zhing tsha la gas pa las / /
rnag khrag 'dzag so'i khong 'bras yin / /
so rtsar khrag mkhris las gyur nad / /
skrang zhing nad dang bcas pa dang / /
kha chu 'dzag cing rnyil 'drul ba / /
khong stong gi ni nad ces bya / /
'dus pa las gyur rims dang bcas / /
rnag dang bcas pa'i khrag 'dzag la / /
so yi sprel mtshams zhig pa ni / /
khong stong chen po zhes bshad do / /
bad kan gyis ni so yi mthar / /
sha mdzer ltar skrang 'gram pa dang / /
rna ba na byed spyod lam nyams / /
de ni sha lhag ces byar bshad / /
rnyil ni bdar bar 'gyur pa las / /
nad tshabs chen por 'byung 'gyur zhing / /
gang zhig so ni 'gul gyur pa / /
de ni snad pa las byung yin / /
rnyil la brten par byed pa'i nad / /
gsor rung yal bar bor ba gang / /
nang du de ni nad 'dzag pas / /
des ni rgyun lam phra ba skyed / /
de ni yang yang rnag 'dzag cing / /
pags pa sha dang rus pa 'bigs / /
de yang rang rang mtshan nyid ni / /
ji skad bshad pas lngar shes bya / /
lce ni sha kha'i lo ltar rtsub / /
tshor ba med gas rlung gnod yin / /
mkhris pas tsha zhing nad bcas 'gyur / /
mdzer pa dmar pos khyab pa yin / /
bad kan las gyur shal ma li'i / /
tsher mas khyab gyur lci zhing mthug /
bad kan mkhris pas 'og tu skrang / /
mtho zhing gyong bar byed pa dang / /
smin na nya yi dri 'dra la / /
sha 'drul chu ser can zhes bya / /
lce rtsa'i 'og dang 'brel pa ni / /
skrang zhing lce yi rtse mo 'dra / /
mdzer pa byung zhing kha chu 'dzag /
lce ni rengs shing rtsub pa dang / /
g.ya' dang nad bcas tshig mi thon / /
za bar mi nus lce lhag yin / /
de dang 'dra bar lce steng na / /
gnas pa'i nye ba'i lce zhes bya / /
rlung 'khrugs pa ni rkan gyi shar / /
'brum phran sra zhing nad bcas 'gyur / /
mang zhing mthug la 'dzag par bcas / /
rkan gyi 'brum phran zhes de bshad / /
bad kan khrag gis rkan phugs su / /
nya yi lgang pa 'dra zhing 'jam / /
'phyang zhing skrangs la spyi bag can / /
kha zas sna nas 'byung bar byed / /
lkog 'gags skom dang lud pa dang / /
slon byed lkog ma'i sha lhag yin / /
rkan gyi dbus su nad med sha //
'dus pa rkan 'dus zhes bya'o / /
rkan gyi dbus su pad+ma 'dra / /
khrag las skyes pa chu bur yin / /
bad kan 'khrugs pas ring nas 'phel / /
nad med rus sbal 'dra zhes bya / /
bad kan tshil gyis rgya sran 'dra / /
nad med brtan pa 'bur ba yin / /
mkhris pas rnags pa smin zhes bya / /
rnag 'dzag nad dkyel che ba yin / /
rlung mkhris las gyur tsha nyon mongs / /
rkan skam de yi ming can yin / /
lce dang 'brel ba lkog ma'i nad / /
sha yi myu gu myur 'phel zhing / /
mi bzad lam ni 'gog byed pa / /
myur gsod byed pa gag pa yin / /
de ni rlung gyur lkog ma kha / /
skam byed 'gram pa rna nad skyed / /
mkhris pas rims skom rmongs bag can / /
lkog 'gags dud pas bdugs snyam sems / /
myur smin myur du 'phel ba dang / /
dmar zhing reg na mi bzod byed / /
bad kan gyis dkar 'byar bag can / /
khrag gyur 'brum bus khyab pa dang / /
me mdag 'dra zhing rna nad skyed / /
mkhris pa las gyur mtshan nyid mtshungs / /
'dus gyur rnag phugs gting ring zhing / /
mtshan ma kun dang ldan pa yin / /
bad kan shas cher skrangs pa dang / /
rmen bu rgya shug 'dra zhing mtho / /
gra ma tsher mas gar snyam byed / /
lam 'gag byed pa rtsa ba yin / /
zlum zhing mtho la tsha ba dang / /
lkog ma'i ngos gnas 'dus pa yin / /
'gram pa'i mtshams nas mgul pa'i nad / /
ras bal sa bon lta bur zlum / /
spyi bag nad tshabs chung bar skrang / /
sra ba mchu rtse can zhes bya / /
phyi dang nang du mi bzad skrang / /
lkog ma'i lam gyi gtan pa 'dra / /
mgo lci snum dang kha chu 'dzag /
rims skyed lkog mchu 'dzings pa yin / /
skrangs pa shas cher mi na zhing / /
chu zheng de 'dra gdu bu yin / /
nad kyi lkog ma sha mdzer ni / /
gcig gam mang skyes nad tshabs chung / /
dbugs 'byin dka' zhing zas mid dka' / /
rtsa ba che ba lkog ma'i mtshon / /
sha yi mdzer pa mang pos khyab / /
rab skam tsha la mgo bo na / /
mdung ltar shin tu nad skyed byed / /
mdzer pas khyab pas mdung 'dra yin / /
lkog ma kun ni myur khyab cing / /
myur skye myur smin shas cher na / /
rul ba'i rnag 'dra 'dzag gyur pa / /
skrangs pa lkog ma'i khong 'bras pa yin / /
lce yi mtha' ma lkog ma sogs / /
skrang zhing smin pa med pa'i nad / /
brtan pa khrag gis skyed byed pa / /
nad med lkog ma'i rmen bu yin / /
rlung dang bad kan tshil gyis ni / /
lkog ma'i phyi rol lba ba skyes / /
de ni 'phel bar gyur pa'i tshe / /
rlig pa ltar 'phyang na ba med / /
de ni rlung gyur dmar ba'am gnag /
na zug rtsa ris nag por bcas / /
'phel bas lkog ma kha skam zhing / /
lce yis ro mi tshor bar byed / /
bad kan las lci reg na grang / /
brtan zhing skya la g.ya' dang bcas / /
'phel na rkan dang lkog mar chags / /
kha ni mngar ba bro bar byed / /
tshil gyur bad kan lta bur na / /
de ni 'phel 'bri lus 'dar byed / /
'phel bar byed pa'i tshe na ni / /
lkog mar sgra bcas skad gsang nyams / /
bad kan gyis ni rlung rgyun bkag /
lkog skam skad gsang nyams pa dang / /
dka' bas dbugs 'byin mon zhugs snyam / /
rlung las skad nyams gang yin 'gyur / /
rlung ni kun tu 'gro byed pas / /
kha nang rma ni 'pho bar byed / /
dmar la rtsub pa skyed byed cing / /
lce yis grang ba me bzod lci / /
gas shing tsher mas khyab 'drar snang / /
kha mnam gdangs par dka' ba ni /
kha yi shu ba zhes byar bshad / /
bad kan gzhang 'brum skran sogs kyis / /
'og tu gnod par byas pa'i rlung / /
gyen 'byung kha ni dri mi zhim / /
de ni steng gi rkub ces bya / /
mkhris gyur kha shu kha rnag cing / /
tsha na kha ni tsha bro la / /
rma la lan tshwas byugs snyam sems / /
khrag las gyur pa'ang de dang 'dra / /
bad kan las gyur kha mngar bro / /
g.ya' zhing rma ni 'byil bag can / /
mkhur tshos nang du brten nas ni / /
'brum bu gnag cing skya ba 'byung / /
de ni mnye zhing bcad pa dang / /
bskyod na 'phel bar byed pa yin / /
nad ni khrag bcas gyur kha shu / /
kha shu nad ni khrag bcas 'gyur / /
'dus pa mtshan nyid kun dang ldan / /
de nyid so shing la sogs la / /
mi dga' kha dri mi zhim 'gyur / /
mchu dang mkhur tshos so rtsa dang / /
lce dang rkan dang mgul pa dang / /
kha dang thams cad dag gi ni / /
nad ni bdun cu rtsa dgu yin / /
bcu gcig gcig dang bcu dang ni / /
bcu gsum de bzhin drug dang brgyad / /
bcu gnyis bco brgyad dag dang ni / /
de dag go rims bzhin du sbyar / /
so sto sha dang khrag gyur mchu / /
chu bur chu ni med pa dang / /
rkan gyi rus sbal 'brum phran dang / /
ming khong stong stong che chung 'dzings / /
skad nyams so sngon steng gi rkub / /
mdung 'dra gdu bu chu ser can / /
'dus gyur mid pa mchu nad dang / /
khrag dang 'dus gyur gag pa dang / /
so gogs so ni chag pa dang / /
smin pa'i nye ba'i lce dang ni / /
lkog ma'i lba ba skad nyams dang / /
dbugs mi thon pa lo gcig lon / /
so brtse gsang ba 'tsho ba tsam / /
lhag ma mtshon dang sman gyis gso / /
yan lag brgyad pa'i snying po bsdus pa las /
phyi ma'i gnas kyi le'u nyi shu rtsa gcig pa'o // //
de nas kha nad gso ba bshad par bya'o / /
mchu ral ba yi mtha' brud de / /
btsems la rma ltar gso bar bya / /
shing mngar seng phrom kra ku ni / /
thal tres ut+pal shra pa ni / /
mon sne'u dme ru pa to la / /
til mar bskol bas bsku bar bya / /
rlung 'joms mngar ba'i sde tshan dang / /
bskol ba'i til mar sna sman gtang / /
rlung gyur mchu nad sra rtsi phog /
spra tshil gu gul thang shing na / /
snum chen bskol ba'i ras bal dag /
sbangs pa'i ye'us glan par bya / /
shing mngar phye mar bcas pa dang / /
de nyid kyis ni bsku bar bya / /
e raN+Da yi lo ma ni / /
'o mar bskol bas sbubs dugs bya / /
mchu ral skabs bshad sna sman dang / /
mgo bo brta ba dag kyang bya / /
mkhris pas snad pa'i mchu nad la / /
srin bu pad pas khrag dbyung bya / /
seng phrom sbrang rtsi sra rtsi pog /
shing mngar bcas pa'i phye ma gdab / /
sle tres shing mngar rma shing dang / /
bskol ba'i mar gyis bskus na'ang phan / /
mkhris pa'i khong 'bras ltar yang gso / /
khrag las gyur pa sar pa la / /
de dag nyid kyis gso bar bya / /
bad kan las gyur mchu nad la / /
pa to'i thal ba tsha ba gsum / /
sbrang rtsi dang ni sbyar bas bsku / /
gtar ga byas nas phye ma gdab / /
bad kan 'joms par byed pa yin / /
dud brngub sna sman mkhur bkang bya / /
tshil gyur dugs byas dbral nas ni / /
me yis nges par bsreg par bya / /
pri yang ku dang 'bras bu gsum / /
seng phrom sbrang rtsir sbyar bas sku / /
chu yi chu bur brtol nas sbyang / /
sman rnon sbrang rtsis bsku bar bya / /
gting ring ba'am rab 'phel la / /
thang sman dag gam me btsas gso / /
mkhur ba'i chu ser smin skabs su / /
skrangs pa'i nad ltar gso bar bya / /
so grang ba la dugs byas la / /
so rtsa brud de til mar bsregs / /
gla sgang rgyam tsha sbrang rtsi dang / /
se'u 'bru'i shun pa 'bras bu gsum / /
skyer pa'i khaN+Da 'dam bu'i rkang / /
bca' sga sbyar bas bsku bar bya / /
'o ma can bskol mkhur ba bkang / /
e raN+Da'i mar sna sman gtang / /
so brtse de bzhin bye ba la / /
rlung 'joms gso ba thams cad bya / /
til dang shing mngar sbrang rtsi ni / /
'o mar bskol ba'i mkhur bkang bcang / /
so 'gul ba la rtsa ba bcu'i / /
khu ba mar bskol mkhur ba bkang / /
sbangs ma seng phrom pi pi ling / /
'bras bu gsum dang rma shing dang / /
rgyam tsha yis ni bdar bar bya / /
snum bag gis ni sna sman dang / /
mkhur bkang gnas skabs ji bzhin bsten / /
so lhag skyes la thal sman gyis / /
bskus te gogs par gyur pa dang / /
srin can so ltar phyung nas ni / /
de tshe de dang 'dra bar gso / /
khrag ni chod par ma gyur na / /
bsregs la rma ltar gso bar bya / /
so dreg chags la so rtsal / /
gnod pa med par bsal bar bya / /
thal sman sbrang rtsir bcas pas ni / /
de yi 'og tu bsku bar bya / /
so gogs pa la'ang 'di nyid dang / /
so brtser bshad pa'i gso ba bya / /
srin can so ni mi 'gul la / /
dugs byas nas ni khrag dbyung bya / /
snum gyis bsku zhing mkhur bkang dang / /
sna sman kha zas rlung 'joms sbyin / /
khong stong bu ram spra tshil gyis / /
gang ba'i thur mas bsreg par bya / /
lo ma bdun pa arka yi / /
lo mas bkang na srin gzer 'joms / /
shing kun nag chur kad pa la / /
sardzi ka dang byi dang ga /
ru rta'i phye ma ras la gtums / /
sor glan zug gzer myur du 'joms / /
yang na 'di nyid bskol ba yi / /
til mar mkhur bar dgang bar bya / /
yang na bri ha ti rnam gnyis / /
bu ga dam pa e raN+Da / /
bskol ba'i khu bas mkhur ba bkang / /
de ltar gso ba mang po yis / /
nad ni zhi bar ma gyur na / /
skam pa phra mo dag gis sam / /
so dbyung ba yi cha spyad kyis / /
dang po rtsa ba nas bslangs te / /
gtan nas de ni dbyung bar bya / /
til mar shing mngar phyer bcas pa'am / /
sbrang rtsis de 'og mkhur bkang bya / /
de 'og shing mngar bid ri / /
srid ka dang ka she ru / /
til mar bcu 'gyur 'o ma dang / /
bskol ba'i sna sman gtang bar bya / /
rid cing nyam chung rgan po dang / /
rlung nad kyis nyen so mi dbyung / /
ya so dbyung bar mi bya ste / /
de ni bla brnan mang po skyed / /
de yang 'byin na snum pa dang / /
mngar dang bsil ba'i rim pas gso / /
grang bas nyen la khrag dbyung zhing / /
sbrang rtsir bcas pas bsku bar bya / /
gla sgang ardzu na'i shun pa / /
pri yang ku dang skyer khaN+Da / /
bca' sga sgrang rtsir sbyar ba bsku / /
de bskol bas ni mkhur bkang dang / /
mngar sman til mar bskol snar blugs / /
rnyil ni nye bar bdar ba la / /
chu tshan mkhur bkang bas dugs bya / /
dkyil 'khor 'dra ba'am sha kha yi / /
lo mas mang du brud par bya / /
rgya skyegs rma shing pri yang ku / /
rgyam tsha ru rta btsag yug snam / /
na le sham dang bca' sga dang / /
shing mngar skyer pa'i khaN+Da dang / /
mar gyi snying po sbrang rtsi dang / /
sbyar ba de 'og bsku bar bya / /
mar khu'am til mar mkhur spo ba / /
dro 'jam de yi rjes la bya / /
mngar ba'i sde dang bskol ba'i mar / /
mkhur bkang sna sman byas na phan / /
so 'bur ba la dugs byas la / /
bcad dang dbug dang brud par bya / /
shing mngar bca' sgas rdzi ka /
rgyam tsha'i phye ma bsku bar bya / /
so yi khong 'bras tsha dro rno / /
rtsub pa'i mkhur bkang bsku bar bya / /
pu tse shel dang ba spru ba / /
ru rta nas tshig 'khus phyir bdar / /
bsil sman gyis ni smin mi gzhug /
smin nas dral la gting ring bsreg /
khong stong bcad de brud nas ni / /
gla sgang seng phrom 'bras bu gsum / /
shu ti rma shing skyer khaN+Da / /
rgya skyegs shing mngar kad phal / /
sbrang rtsir sbyar bas bsku bar bya / /
de nyid khu bas mkhur ba bkang / /
shing mngar seng phro ma dUr ba dkar / /
thal tres tsan+dan na a ga ru / /
ka ra dkar po btsag yug snam / /
pad+ma dkar po stag tsher ba / /
bskol ba'i til mar sna sman gtang / /
sha lhag skyes pa bcad nas ni / /
shu dag te dzo ba ti dang / /
pa ta nas tshig 'khus thal ba / /
sardzi ka dang sbrang rtsis bsku / /
'bras bu gsum dang pa to la / /
nim pa bskol bas mkhur ba bkang / /
snad pa las byung nad la ni / /
dkyil 'khor rtse mo 'dra bas sbyangs / /
de nas thal sman sna sman gtang / /
mkhur bkang la sogs bsil sman gtang / /
lus kyi gong 'og nas sbyang bya / /
de 'og mgo bo'i bkru sman bya / /
so yi rtsa ni sos nas kyang / /
phyung ste nad dang ldan pa yi / /
bu ram spra tshil bkang bas bsreg /
dzA ti seng ldeng spra tshil dang / /
gze ma bskol ba'i khu bas bkru / /
'o ma can shing chus mkhur bkang / /
de bskol til mar sna sman gtang / /
rlung gyur lce ni rtsub pa la / /
rlung gi mchu nad gso bar bya / /
mkhris pa las gyur lce nad la / /
bzhar te khrag ni dbyung bar bya / /
bsku dang mkhur ba bkang ba dang / /
sna sman mngar ba dag kyang bya / /
de bzhin bad kan las gyur la / /
nyungs kar tsha ba gsum la sogs / /
sman ni rnon pos gso bar bya / /
lce las chu ser 'dzag pa gsar / /
mtshon mi reg par de bzhin gso / /
lce lhag skyes pa lce bteg ste / /
lcags kyus lce lhag drangs nas ni / /
rtse mo dkyil 'khor 'dra bas bcad / /
rno dang dro bas bdar sogs bya / /
nye ba'i lce la khrag gzags te / /
nas tshig 'khus pa'i thal bas bdar / /
sha lhag skyes la bad kan 'joms / /
sna sman mkhur bkang bdar bar bya / /
ga gon sa bon lta bur ni / /
'phel zhing rtsa ni mi mngon dang / /
rtse mos lce yi rtsa ba slebs / /
lcags kyu yis ni bzung nas kyang / /
rtse mo dkyil 'khor 'dra ba yis / /
rtse mo rtsa ba ran par gcad / /
bcad drags khrag zags 'chi bar byed / /
bcad chung nad ni 'phel bar byed / /
bong nga ba ta na le sham / /
shu dag ru rta pa ri la / /
rgyam tsha sbrang rtsir bcas pa yis / /
bcad pa dag ni bdar bar bya / /
pa ri be la kun ta ta'o / /
pu tse shel dang bong da dkar / /
ba ta nim pa ra sna dang / /
shu dag chu yis mkhur bkang bya / /
'dus dang so 'bur rus sbal 'dra / /
de bzhin bzhar te gso bar bya / /
rkan rnags ma smin pa la ni / /
nag tshur sbrang rtsi skyer khaN+Da / /
bsku bar bya'o bsil dang mngar / /
sman bskol khu bas mkhur bkang bya / /
smin nas na ya'i gzhi ltar dras / /
dro dang rno bas bsku bar bya / /
ba sha ka dang pa to la / /
nim pa la sogs rno ba yi / /
sman gyi khu bas mkhur ba dgang / /
rkan skam skom dad gdung med pa / /
zas zos rjes la zhun mar ni / /
bca' sga bi pi ling bskol blud / /
skyur bas mkhur ba spo ba bcang / /
skam sa'i sha khu snum pa dang / /
zhun mar 'o ma'i sna sman gtang / /
lkog ma'i nad la gtar ga gdab / /
sna sman la sogs rnon po bya / /
skyer pa'i shun pa skyer khaN+Da / /
dug mo nyung bskol khu ba blud / /
a ru ra yi khu ba ni / /
sbrang rtsir ldan pa sbyin par bya / /
'bras bu gsum dang cha ba gsum / /
nas tshig 'khus thal skyer pa dang / /
tsi tra ka dang skyer khaN+Da / /
pa ta te dzo ba ti dang / /
nim pa tsha dang ra gcin bskol / /
mkhur ba spo dang ri lu dang / /
phye ma gdab pa dag kyang bya / /
lcang ma gi ri kar+Ni dang / /
gla sgang thang shing bca' sga dang / /
shu dag dan da mur ba yi / /
lde gu dro bskus skrangs nad sel / /
de nas phyi nang dugs byas te / /
sor gdub cha spyad dag gis sam / /
rgyam tsha ldan pa'i sen mo yis / /
rlung gyur gag pa bzhar bar bya / /
rtsa ba lnga bskol mkhur bkang dang / /
til mar mkhur sbo sna sman gtang / /
mkhris pa las gyur gtar ga gdab / /
kha ra sbrang rtsi pri yang ku / /
seng phrom rma shing bcas pa bdar / /
de bskol khu ba mkhur bar bcang / /
rgun 'brum pa ru sha ka bskol / /
mkhur ba bkang ba'ang phan pa yin / /
khrag las gyur pa'ang de bzhin du / /
gtar ga gdab ste gso bar bya / /
bad kan las gyur khang pa yi / /
dud pa tsha ba'i sman bcas gdab / /
a pa marga'i 'bras bu dang / /
gi ri kar+Ni byi dang ga /
rgyam tsha tsan+dan til mar bskol / /
sna sman mkhur bkang bya ba bsngags / /
de bzhin 'dus dang rtsa ba dang / /
mchu rtse lkog ma'i mtshon la'ang bya / /
khong 'bras khrag gzags 'bras bu gsum / /
gi wang yug snam skyer khaN+Da / /
seng phrom rgyam tsha rma shing dang / /
pi pi ling bsku mkhur bkang bya / /
rlung las gyur pa'i wa ba la / /
dugs byas nas ni khrag dbyung zhing / /
til dang zar ma leb rgan rtsi / /
pi la ya dang btsod 'bras kyis / /
rma 'drub nas bskus dkri bar bya / /
shi kru seng phrom tar ka ri / /
tang pa la ha ti pi pi ling / /
ba spu pa dang a ru ra / /
arka'i rtsa ba po son cha / /
e kai Shi kar bcas pa ni / /
chang ngam rang sgyur btags pas bsku / /
lde gus yang dang yang du bsku / /
sle tres nim pa dug mo nyung / /
han sa ba ti ba la gnyis / /
thang shing dang ni pi pi ling / /
bskol ba'i til mar blud par bya / /
bad kan la yang 'di dag ni / /
bya zhing lhag par dugs bsku bya / /
a za gan+d+ha bong nga dkar / /
a za shing gi bi sha l+ya / /
ku ba kha bo 'ol ma se / /
shi ri sha dang rgya skyegs shing / /
thal chu'i lde gus bsku bar bya / /
thal ba drag po gcin bskol btsags / /
khre rgod za zhing btung bar bya / /
dug mo nyung sogs lan tshwa lnga / /
til mar lhan cig bskol ba blud / /
bad kan 'joms pa'i dud pa dang / /
slon sman sna sman la sogs bsten / /
tshil gyur ba la gtar ga gdab / /
bad kan 'joms pa'i cho ga bsten / /
'di la a sa la sogs pa'i / /
khu ba gcin ni snga dro blud / /
des ma zhin thams cad ni / /
smin byas rma ltar gso bar bya / /
kha shu la ni 'bras bu gsum / /
ba ta rgun 'brum dzA ti yi / /
'o mar bskol ba'i sbrang rtsir bcas / /
kha ni bsku zhing bcang bar bya / /
yang na zin thig la sogs spe / /
bza' zhing bsten pa nyid du bya / /
rlung gi kha shur pi pi ling / /
rgyam tsha sug smel phye ma gdab / /
yang na rlung 'joms sman bskol ba'i / /
til mar sna sman mkhur bkang phan / /
khrag mkhris gyur la khrag mkhris 'joms / /
bad kan las gyur de 'joms bsten / /
'brum phran sra zhing brtan pa la / /
sha kha'i lo ma sogs kyis bzhar / /
'dus pa las gyur gso ba ni / /
nad gzhi ji bzhin shas cher bya / /
chu bur gsar zhing ma 'phel ba / /
bcad las rdzi ka'i thal ba / /
bca' sga sbrang rtsi gdab par bya / /
de bskol mkhur ba bkang bar bya / /
sle tres nim pa'i lde gu ni / /
sbrang rtsi til mar bcas pa'ang rung / /
nas zan za zhing til mar rnos / /
sna sman dang ni bsku byug bya / /
kha dri nga la slon sman dang / /
dud pa sna sman rnon po gtang / /
btsod dang seng phrom da ta ki /
shug pa bri yang ku yi chus / /
kha yi nang ni bkru ba dang / /
phye mas kha ni dag par bya / /
grang nyen nye bar bdar bshad pa'i / /
sna sman la sogs bsten par bya / /
'bras bu gsum dang rtsa mkhris tsi tra ka /
shing mngar nyungs kar gla sgang tshab gsum / /
ya bak+Sha ra ser po rnam gnyis dang / /
da trig tsan+dan lcang ma star bu dang / /
a shwat+tha dang 'dzam bu'i myu gu dang / /
da nan dza ya ka ra bI ra'i shun / /
seng ldeng snying po bskol te ska bar gyur / /
de yi phye ma btab ste ri lu bya / /
de ni kha nang rtag tu bzhag gyur na / /
mchu dang rkan sogs nad ni mi bzad 'joms / /
mchog tu kha skams pa dang gag pa dang / /
ro mi tshor sel lus 'phags bdag pos bshad / /
seng ldeng srang brgya chu bre bcu drug bskol / /
khu ba de dang tsan+dan a ga ru / /
gur gum pa la ba ri pe la dang / /
thang shing seng phrom rgun 'brum pu shel tsi / /
btsod dang tso tsa shug pa byi dang ga /
pri ka rgya spos kad pa la chu srin sder / /
sug smel d+he ma ka dang rma shing bcas / /
zho ni gnyis gnyis til mar bre gang bskol / /
de ni btung dang sna sman mkhur bkang bya / /
kha yi nad kun 'joms byed bya rgod ltar / /
mig gsal rna ba phag 'drar gsang bar byed / /
tsa kra mar da skyer pa seng phrom gyi / /
lde gu gdong la byugs par gyur na ni / /
do khabs sme ba dri ma la sogs sel / /
zla ba lta bu'i mdangs dang ldan par 'gyur / /
sa ha ra dza srang stong chu bre ni / /
bcu drug nang bskol brgyad cha lus pa ru / /
seng ldeng 'dzam bu shing mngar e raN+Da / /
a mra a ti ma ra ut+pal sngo / /
zhib btags til mar bre gang nang du bskol / /
de ni kha yi nang du bcangs gyur na / /
kha yi nad kun 'joms shing khyad par du / /
so yi phreng ba 'gul ba brtan par byed / /
seng ldeng snying po srang ni nyis brgya dang / /
a ri me da sa ni srang brgya dag /
chu bre drug cu bzhi bskol bzhi cha lus / /
btsags te slar yang ska ba'i bar du bskol / /
de nang dbyi mo rma shing ba le ka /
tsan+dan rnam gnyis seng phrom stag tsher ba / /
shing mngar rgya skyegs a dza ri rnam gnyis / /
da ta ki dang kat+pa la'i 'bras bu / /
ser po rnam gnyis 'bras bu gsum dang ni / /
dri sna bzhi dang gla sgang a ru ra / /
btsod dang spang spos n+ya gro d+ha'i myu gu / /
shug pa btsod dang e la ba lu ka /
zho ni gnyis gnyis btab ste bsgrangs pa ru / /
dzA ti pa tra dzA ti phal dang / /
li shi a ko la dang ka ko la / /
srang reg pur srang bzhi gzhug par bya / /
de las ri lu byas la rtag tu ni / /
khar bzhag na ni kha nad thams cad sel / /
bskol dang reng bu'i sman ni go bzlog pa / /
btags pa 'di yi til mar bskol bar bya / /
kha nad kun sel bar ni de bshad do / /
so brtan byed pa'i mchog kyang 'di nyid yin / /
ri lu 'di ni seng ldeng sbyar til mar / /
a ri me da sa dang bskol ba dag /
nyin re bsten par byed na nad med pa'ang / /
so ni nges par brtan par byed pa yin / /
rgun 'brum sle tres dzA ti'i myu gu dang / /
skyer pa byi tsher 'bras bu gsum bskol ba'i / /
sbrang rtsir bcas pa 'di ni mkhur bar bcangs / /
kha yi nad du gtogs pa thams cad sel / /
skyer pa ba ta ru rta gla sgang btsod / /
yung ba seng phrom te dzo ba ti dang / /
pu tse shel gyi phye ma sbrang rtsir sbyar / /
bskus na rnyil nad nyam thag g.ya' ba dang / /
rnag dang 'dzag pa'i nad rnams 'joms par byed / /
khyim gyi dud pa tha skyer khaN+Da / /
tsha ba gsum dang nas tshig 'khus thal ba / /
tsi tar ka dang lcags phye 'bras bu gsum / /
te dzo ba ti sbrang rtsir sbyar ba ni / /
nag po khar bcangs so dang mgul nad sel / /
skyer pa'i shun pa ldong ros lce myang tsha / /
ba bla nas tshig 'khus pa'i thal ba'i phye / /
sbrang rtsi mar sbyar phye ma ser po can / /
khar bzhag so dang mgul ba'i nad rnams sel / /
ba gcin a ru ra bskol thim gyur pa / /
shu ti ru rta ba le ka'i phye zos / /
nang gi kha nad phra mo yan chad ni / /
rgyal por brten na gnod pas mi tshugs bzhin / /
nang du bzhag na nad rnams sel bar byed / /
lo ma bdun pa gla sgang bu shel tse / /
a ru ra dang tig ta pa to la / /
shing mngar dong gra tsan+dan pu shel tse / /
bskol ba 'thungs na kha yi shu ba 'joms / /
pa to la dang bca' sga 'bras bu gsum / /
bi sha l+ya dang tig ta kyi lce ba / /
sle tres bskol ba sbrang rtsir bcas blud dam / /
khar bzhag kha yi nad kun ma lus 'joms / /
skyer pa bskol ba'i khu ba ni / /
ska gyur yug snam btsag dang bcas / /
sbrang rtsir bcas pa kha nang bzhag /
shu ba rma 'khyims sel bar byed / /
nim pa shing mngar pa to la / /
ba sha ka dang dzA ti dang / /
seng ldeng a ri med sa / /
'bras bu gsum po re re la'ang / /
de bzhin du ni gtang bar bya / /
seng ldeng lcags phye 'bras bu gsum / /
ma ta yan ti a rdzu na / /
a ti ma ra bskol ba ni / /
mkhur bcad kha nad so nad sel / /
kha dang so rtsa mgul nad phal cher ni / /
bad kan khrag las mang du 'byung ba yin / /
de bas nad de bsal bar bya ba'i phyir / /
nad khrag lan mang du ni dbyung bar bya / /
mgo dang lus kyi skyug sman bkru sman dang / /
kha dang tsha dang mkhur bkang bcang bar bya / /
de bzhin bad kan khrag ni sel ba yi / /
gso ba'i nad ni phal cher bsngags pa yin / /
nas dang rtsa 'bru phub ma med byas la / /
thal sman mang du spangs shing snum med bza' / /
khu ba bstan pa la sogs gang gzhan ni / /
bad kan sel bar byed pa phan pa yin / /
srog ni rlung gi lam la gnas pas na / /
bag med pa yis 'gag par 'gyur ba yin / /
de bas lkog ma'i nad kyi gso ba ni / /
shin tu myur bar bya ba kho na yin / /
yan lag brgyad pa'i snying po bsdus pa las /
phyi ma'i gnas kyi le'u nyi shu rtsa gnyis pa'o // //
de nas mgo bo'i nad kyi dmigs shes par bya ba bshad par bya'o / /
du ba nyi tshan kha ba dang / /
chu dang rtse dang gnyid drags dang / /
gnyid yar rdul dang mdun gyi rlang / /
mchi ma bkag dang dus drags dang / /
chu 'thungs chang 'thungs drags pa dang / /
srin bus shugs ni bkag pa dang / /
sngas dang bsku byug dril phyis la / /
mi dga' rgyun du thur du blta / /
ma goms dri dang zas gnod zos / /
mang du smras pas mgo bo yi / /
nang du nad ni skyed par byed / /
de la rlung ni 'khrugs pa las / /
mur 'gram gnyis su shin tu zug /
'gram so phug pa snyam du sems / /
smin ma'i mtshams dang dpral ba ni / /
ltung ba snyam sems rab tu na / /
rna bar sgra yis gnod par byed / /
mig ni phyung ba snyam du sems / /
mgo bo 'khor ba lta bur sems / /
tshigs rnams bye ba snyam du byed / /
rtsa yi dra ba shin tu 'phar / /
mjing pa 'gram pa 'byar snyam byed / /
gsal ba mthong bar mi bzod cing / /
sna chu 'dzag cing glo bur du / /
na ba dang ni nad gzhi byed / /
mnye zhing snum bskus dugs byas dang / /
bcings pas bde bar 'gyur ba yin / /
mgo bo tsha ba'i nad ces bya / /
klad pa'i gzhogs phyed na ba ni / /
gzhogs phyed nad ces bya bar bshad / /
zla gcig zla phyed nas ldang de / /
rang nyid zhi bar 'gyur pa yin / /
shas cher 'phel na mig dang ni / /
rna ba dag kyang ma rung byed / /
mkhris gyur mgo bo tsha ba dang / /
dud pas bdugs snyam sems rims 'debs / /
rdul zhing mig tsha brgyal ba dang / /
mtshan mo grang bas rtse 'jil 'gyur / /
bad kan las gyur yi ga 'chus / /
mgo lci tshor ba med cing grang / /
rtsa mi 'phar zhing sgyid snyom la / /
nyin mo nad chung mtshan mo ldang / /
rmya zhing mig ni skrangs pa dang / /
rna ba g.ya' zhing slon pa yin / /
khrag gyur mkhris pa las cher na / /
'dus gyur mtshan nyid kun dang ldan / /
'dren ma'i zas kyis spyi bo yi / /
khrag dang sha ni 'drul byas pas / /
'dus pa'i nad ni 'khrugs 'gyur zhing / /
mgo bo'i srin bu skye bar 'gyur / /
des ni mgo bo'i khrag 'thung zhing / /
sems ni 'khrul par byed pa yi / /
mi bzad nad ni skyed par byed / /
lud pa rims dang nyams stobs zad / /
mgo bo rtsub skrangs dbug snyam na / /
tsha zhing mgo 'gul rnags pa dang / /
thod pa rkan dang mgo bor ni / /
g.ya' zhing skem la tshor ba med / /
snabs kyi mdog ni dmar ba la / /
rna ba sgra bcas srin skyes nad / /
rlung shas che bas mgo 'dar zhing / /
de yi ming can nad skyed byed / /
mkhris shas che ba'i rlung sogs kyis / /
mur 'gram skrang zhing khrag bcas la / /
mi bzad tsha zhing nal dmar / /
glal zhing rims 'debs skom mgo 'khor / /
kha nang kha bro gdong ser zhing / /
myur du gsod byed mur 'gram can / /
zhag gsum nas ni srog 'joms shing / /
myur du gso na 'tsho ba yin / /
rlung mkhris rjes 'brel mur 'gram mig /
smin ma dpral ba na ba dang / /
'phar bar byed pa skyed par byed / /
nyi ma 'char bar gyur pa nas / /
nyi ma phyed kyi bar du 'phel / /
de phan chad ni bde bar 'gyur / /
ltogs na de ni lhag par na / /
grang dang dro la nges pa med / /
de ni nyi ma 'khor zhes bya / /
de ltar mgo bor gtogs pa'i nad / /
rnam pa bcur ni bshad pa yin / /
gzhan yang thod pa la brten nad / /
dgu po mgo bo bzhin bshad bya / /
klad pa rlung ni 'khrugs gyur pa / /
nang na gnas pa'ang nad skyed byed / /
mdog gnag nad chung skrangs pa yin / /
de ni nye ba'i mgo zhes bya / /
'brum phran thor bu khong 'bras ni / /
nad gzhi ji bzhin brjod par bya / /
thod par ljan ljin mang po dang / /
khrag dang mkhris pa'i 'bu las ni /
khre dang nyungs kar lta bur 'byung / /
'brum phran srin gyi nad skyed 'gyur / /
rlung dang mkhris pa 'khrugs pa las / /
pags ba rtsub cing gas pa dang / /
g.ya' zhing skra 'byi tshor ba med / /
gyur pa mi bzad yin zhes bya / /
mkhris ba rlung dang 'dres pa ni / /
ba spu'i nang du zhugs gyur pa / /
skra ni 'byi bar byed pa yin / /
de nas bad kan khrag bcas pas / /
ba spu'i bu ga 'gag byed de / /
de yis gzhan dag mi 'byung ba / /
'khor ling skra 'byi zhes bya ste / /
gzhan dag skra 'byi zhes byar 'dod / /
spyi cer skye ba'ang de bzhin du / /
skra 'byi de la rim gyis 'byung / /
de ni rlung gyur mes tshig 'dra / /
mkhris gyur rlan can rtsa yis khyab / /
bad kan pags pa'i mdog dkar mthug /
pags pa rang gi ji bzhin snang / /
'dus gyur mtshan nyid kun dang ldan / /
sen mo'i mdog 'dra gsor mi rung / /
mes bsregs lta bur spu med gang / /
tsha bcas de yang gsor mi rung / /
mya ngan khro dang ngal las byung / /
lus kyi drod ni mgor zhugs pas / /
nad des skra ni btsos nas ni / /
de la skra dkar skye bar 'gyur / /
de ni rlung gyur yid tsam gnag /
sra zhing rtsub la chu mdog can / /
mkhris pa tsha zhing mdog ser yin / /
bad kan las gyur snum zhing 'phel / /
sbom zhing mdog ni dkar ba yin / /
'dus gyur mtshan ma 'dren ma yin / /
mgo bo'i nad las byung ba gzhan / /
mdog ngan reg na mi bzod yin / /
'dus pa las ni gyur pa yi / /
spyi cer skra dkar gsor mi rung / /
lus kyi 'gyur ba las byung ba / /
bcud kyis len gyis gso bar bya / /
yan lag brgyad pa'i snying po bsdus pa las /
phyi ma'i gnas kyi le'u nyi shu rtsa gsum pa'o // //
de nas mgo bo'i nad gso ba'i le'u bshad par bya'o / /
rlung las gyur pa'i mgo nad la / /
rlung nad gso ba'i cho ga bshad / /
'di ni mtshan mo zhun mar blud / /
de rjes 'o ma dron mo blud / /
ma sha rgya sran mung+ga 'ang rung / /
mar dang ldan pa de bzhin sbyin / /
til mar til gyi lde gu ni / /
'o ma dang ni lhan cig blud / /
glan dang bcing ba'i dugs dag ni / /
sha dang 'u su las byas phan / /
rlung 'joms rtsa ba bcu la sogs / /
bskol ba'i 'o ma snum can blud / /
sna sman dud brngub snum can dang / /
mgo dang rna ba brta bar bya / /
ba ra Na sogs sde tshan brdungs / /
'o ma chu phyed bskol ba yi / /
'o ma lus pa de bsgrangs la / /
bsrubs te snying po blangs nas ni / /
de nas mngar ba'i sde tshan bskol / /
mar gyi sna sman blugs pa bsngags / /
'dir ni 'o ma'i sde tshan bskol / /
mar dang kha rar bcas pa blugs / /
ras bal sa bon shing tsha dang / /
gla sgang dzA ti kha 'bus pa / /
chu dron btags pa'i sna sman ni / /
mgo bo'i nad kun 'joms byed yin / /
khrag dang mkhris pa las gyur pa / /
kha ra gur gum mar bskol gtang / /
ru rta rgya spos ut+pa la / /
tsan+dan mar sbyar mgo bskus phan / /
rlung shas che la 'jigs yod pas / /
gtar ga 'di la mi bya'o / /
des ma zhi na bad rlung la / /
me btsa' ji skad bshad pa bya / /
gzhogs phyed na la'ang de bzhin te / /
nad dang 'brel pa'i gso ba bya / /
shi ri sha yi sa bon dang / /
a pa marga'i rtsa ba dang / /
kha ru tsha bcas sna sman gtang / /
yang na sa la par+Ni 'am / /
tsa kra marda gang yang rung / /
skyur ku dang sbyar lde gus bsku / /
nyi ma ltar 'khor de yi tshe / /
gtar gas khrag ni dbyung bar bya / /
mkhris pa las gyur mgo nad la / /
snum chos byas nas gtar ga gdab / /
mgo dang gdong byugs sman chu blugs / /
slon khrus mas gtong bsil bar bya / /
'tsho byed dang bskol 'o ma dang / /
mar ni sna sman btung ba blugs / /
khrag las gyur pa 'ang 'di nyid bya / /
mur 'gram can la gtar ga spang / /
bad kan mgo nad mar snying dang / /
snum chos byas la tsha bas slon / /
dugs dang byug pa sna sman sogs / /
rtsub dro rno ba'i sman gyis gso / /
'dir ni smyung ba'ang bsngags pa yin / /
'dus pa las ni 'dren mar gso / /
srin gyur sna sman khrag blugs te / /
de yis 'bu ni brgyal bar 'gyur / /
khrag gi dri yis ra ro nas / /
kha dang sna nas 'byung bar 'gyur / /
de nas sna sman dud brngub rnos / /
de ni nye bar dbyung bar bya / /
nyungs kar nim pa ing gu dang / /
pi lu'i mar dang sbyar ba yi / /
byi dang ga dang sa rdzi ka /
dan+da shing kun ba gcin bskol / /
sna sman so sor gtang bar bya / /
byi dang ga ni ra gcin dang / /
sbyar ba'i sna sman 'bu 'joms mchog /
nya rul bcas pa'i sna sman dang / /
dud pa dag kyang brngub par bya / /
srin bus khrag ni 'thungs pa'i phyir / /
'di la khrag ni dbyung mi bya / /
mgo 'dar rlung gi mgo nad kyi / /
gso ba me btsa' ma gtogs bya / /
nye ba'i mgo nad skyes pa yi / /
rjes dang skyes ma thag la ni / /
rlung nad kyi ni gso ba bya / /
smin nas khong 'bras gso las bya / /
'brum phran 'brum bu khong 'bras la / /
smin dang ma smin ji bzhin bya / /
srin las srin bu pad pa yis / /
gtar ga byas te nim pa'i chu / /
blugs shing rta spangs khu ba ni / /
lan tshwa shas cher btab pas bsku / /
nim pa pa to la'i lo ma / /
yungs mar bcas pa zhib btags bsku / /
ba gcin 'ba' cha rnying par sbyar / /
khyim bya'i rtug pa dag gis bsku / /
gyo mor ru rta brngos pa dang / /
til gyi phye mar bcas pa yis / /
glog pa bskus na g.ya' ba'am / /
chu 'dzag tsha ba sel bar byed / /
ma la dzi dang tsi tra ka / /
ka ra bI ra ka rany+dza / /
til mar spu gris bregs pa yi / /
rjes bskus 'khor ling 'byi ba sel / /
des ma zhin mgo bo yi / /
sbyang bya slon sman sogs pa bya / /
mi bzad pa la dang por ni / /
dpral ba'i rtsa la gtar ga bya / /
mgo bo'i bkru sman sna sman gtang / /
shing mngar pi la ya'i sa bon / /
ru rta ma sha nyungs kar bcas / /
sbrang rtsir bcas pa'i lde gus bsku / /
rgya skyegs dong ga'i lo ma dang / /
tsakra marda skyu ru ra / /
sbrang rtsir sbyar bas bskus kyang phan / /
khre rgod rtsa bsregs thal ba ni / /
chu dang sbyar bas bskus na phan / /
'khor ling skra 'byi'i nad la ni / /
nye bar gtar ga gdab pa dang / /
zhal zhal byas te na le sham / /
ldong ros spangs ma nag tshur bsku / /
yang na 'ba' cha'i thang shing ngam / /
'ol ma se yi 'bras bu'i rtsa / /
yang na lang ka li'i rtsa ba'am / /
ka ra bI ra'i khu ba 'am / /
kaN+Da kA ri'i khu ba ni / /
sbrang rtsir bcas pas bsku ba 'am / /
d+ha du spyor yi lo ma 'am / /
bse shing 'bras bu'i khu bas bsku / /
til gyi me tog gze ma dang / /
mar dang sbrang rtsir bcas pa'am / /
glang po'i so bsregs til mar bsres / /
'khor ling 'byi ba'i sman mchog yin / /
skra dkar skye la lug gi rwa'i / /
snag tshas de bzhin bsku bar bya / /
ji srid skra ni skyes kyi bar / /
chu blugs pa ni spang bar bya / /
spyi cer skra dkar gnyer ma mang / /
skra ser skyes la sbyang byas nas / /
sna sman gtong dang mgo bkrus la / /
byug pa rnams kyis gso bar bya / /
bri ha ti sogs til mar bskol / /
'tsho byed bskol ba'i sna sman blugs / /
nim pa'i mar gyis zla ba gcig /
sna sman btang ste 'o ma blud / /
shri sha e raN+Da dang rams / /
bring ga rA dza'i khu bar sbangs / /
se'u lu til dang ba ru ra / /
pri yang ka ka ti'i sa bon / /
cha mnyam lcags la bskol nas ni / /
nyi ma'i 'od la skams nas ni / /
mar 'dzag pa yi sna sman gtang / /
'o ma 'thungs pas skra dkar sel / /
sa ha ra dza bye'u rug pa / /
bring ga ra dza'i khu ba ni / /
bre gang til mar phul gang dang / /
shing mngar srang gcig btab ste bskol / /
a sa na'am rdo snod dam / /
lug gi rwa yi nang du gzhug /
ka ra bI ra pa ya s+ya / /
'o ma dang ni zhib btags pa / /
skra dkar phyung ba'i rjes bskus shing / /
sbangs na skra dkar sel bar byed / /
bi la ya dang shing mngar dang / /
'tsho byed sde tshan til nag dang / /
sa nag 'o ma'i lde gu yis / /
gdong bskus gnyer ma spu ser sel / /
til dang pad+ma ge sar dang / /
shing mngar sbrang rtsi skyu ru ra / /
lde gu 'di yis mgo bskus na / /
skra 'phel gnag par 'gyur ba yin / /
spang spos ru rta til nag dang / /
thal tres ut+pal sngon po dang / /
'o mar btags te sbrang rtsir sbyar / /
skra ni 'phel bar byed pa'i mchog /
lcags phye bring ga ra dza dang / /
'bras bu gsum dang sa nag po / /
bu ram shing khur zla gcig gzhug /
skra dkar rtsad nas skyur bar byed / /
ma sha khre rgod skyur rtsabs dang / /
nas thug lcags phye tsha mang btab / /
zhag gsum bzhag ste btags pa yis / /
bya dkar yang ni nag por byed / /
shing mngar tsan+dan stag tsher ba / /
pi pi ling dang ut+pal dang / /
skyu ru ra khu til mar bskol / /
sna sman bsku ba byas gyur na / /
skra dkar dang ni klad pa yi / /
nad kun 'joms par byed pa yin / /
nye'u shing dzi ban+ti'i khu ba / /
'o ma mar dang til mar dang / /
'tsho byed bskol ba'i sna sman gyis / /
nam tshong yan chad nad kun sel / /
rma bya'i sgro mkhris rgyu ma dang / /
rkang pa rtug pa chu bor ba'i / /
sha dang ba la rtsa ba bcu / /
ra sna shing mngar srang gsum gsum / /
chu bskol khu ba mar bre gang / /
'o ma bre gang bcas bskol ba / /
mngar ba'i sman sde'i lde gu btab / /
de btung mas gtong bsku ba dang / /
sna sman dag tu bsten pa yis / /
nam tshong yan chad nad kun sel / /
sman 'di dag gi lde gu dang / /
dzi ban+ti dang 'bras bu gsum / /
med rgun 'brum dbyi mo dang / /
pa ru sha ka sa mang ga /
ga pra'i rtsa ba tang pa la dang / /
karka ta sring kha sral phre'u / /
'bro go pad+ma'i rtsa ba dang / /
pad+ma'i sdong po kha rdzun / /
shing mngar nye'u shing dzi ba ka / /
bi da ri dang bu ram shing / /
thal tres rnam gnyis bri ha ti / /
mur ba gze ma zangs rtsi ba / /
sring ga ta dang ka she ru / /
ra sna s+thi ra lca ba dang / /
sug smel zur ba ma nu dang / /
ba spru ba dang cu gang dang / /
ra mnye ba dang byi tsher ba / /
ma du ka dang star ga dang / /
a bi shu ka muny+dza ka /
zho ni gnyis gnyis phyir btags dang / /
mar bre gang dang 'o ma ni / /
bzhi 'gyur dag dang bskol ba'i mar / /
'di ni rma bya chen mo ste / /
rma bya las ni yon tan lhag /
lus zungs dbang po nyams skad 'gags / /
lud pa dbugs mi bde nyen 'joms / /
zla mtshan khu ba'i skyon la'ang phan / /
mo gsham la yang bu skyed byed / /
byi ba khyim bya dang pa dang / /
ri bong dang yang de bzhin sbyar / /
nam tshod yan chad gtogs pa'i nad / /
nyis brgya sum cu rtsa gcig yin / /
de dag phan tshun ma 'dres par / /
rgya cher rab tu bshad pa yin / /
drang srong rnams kyis skyes bu'i mgo / /
rtsa ba 'og ni yal gar bshad / /
de phyir rtsa ba la gnod pa'i / /
nad ni myur du gso bar bya / /
gang la dbang po kun rten zhing / /
gang la srog ni gnas byed pas / /
des na yan lag dam pa yi / /
srung ba la ni 'bad par bya / /
yan lag brgyad pa'i snying po bsdus pa las / /
phyi ma'i gnas kyi le'u nyi shu rtsa bzhi pa'o // //
yan lag brgyad pa'i snying po bsdus pa las / /
stod gso ba'i yan lag rdzogs so // //
de nas rma gso ba bshad par bya'o / /
rma ni lhan cig skyes glo bur / /
red dang ma red dbye ba gnyis / /
lus kyi nad gzhis skyed lhan cig /
phyi rol rgyus byung glo bur ba'o / /
nad dang 'dres pa red pa yin / /
de med dag pa ma red yin / /
rma red kha rgyas zhum pa dang / /
shin tu sra ba'am shin tu snyi / /
shin tu mtho 'am shin tu dma' / /
shin tu grang ngam shin tu tsha / /
dmar zhing skya'am gnag pa nyid / /
rnag ni dri mnam yongs su 'dzag /
sha dang rtsa rgyus 'drul ba dang / /
g.yos shing mched la rab tu na / /
g.yo zhing tsha la skrang ba dang / /
g.ya' ba la sogs bla brnan bcas / /
yun ring du ni 'tsho ba dka' / /
rma red mtshan mar shes par bya / /
de ni khrag bcas nad bco lnga / /
de la rlung las gyur ba'i rma / /
gnag cing smug dmar thal mdog dang / /
thi ba'i rus pa lta bur snang / /
zho ga chu'am 'bras bkrus chu / /
'dra ba'i chu sla nyung ngu 'dzag /
sha zad shas cher na zhing zug /
rtsub cing tsheg tsheg tsha ba yin / /
mkhris gyur myur rnags ser ba dang / /
sngo zhing ser skya'am kham par 'dug /
gcin dang thal chu rgya skyegs khu / /
til mar 'dra chu mang du 'dzag /
rma la thal sman btab ltar na / /
dmar zhing tsha la rnags pa yin / /
bad kan las gyur mdog skya g.ya' / /
chu ni ska ba mang du 'dzag /
rma kha sbom zhing na ba dang / /
rtsa rgyus kyis khyab nad tshabs chung / /
khrag gyur byi ru'i mdog ltar dmar / /
khrag dang bcas pa'i rnag 'dzag cing / /
rta bres kyi ni dri ltar bro / /
mkhris pa'i mtshan ma dag dang ldan / /
gnyis sam gsum mam thams cad las / /
gyur pa'i mtshan ma 'dren ma yin / /
lce yi mdog 'dra 'jam zhing mnyen / /
rma kha smug cing 'brum phran can / /
mnyam pa dbus ma cung zad mtho / /
bla brnan med rma dag pa yin / /
pags pa sha dang rtsa rgyus dang / /
tshigs dang rus pa nang grol gnad / /
brgyad po der ni rma gnas pa / /
phyi ma bzhin du gso bar dka' / /
gso sla snying stobs me drod sha / /
na tshod nyams stobs ldan pa'i rma / /
zlum zhing dkyus ring rim gsum pa / /
zur bzhi pa ni gang yin dang / /
de bzhin dpyi rkub pho mtshan mchu / /
rgyab dang kha nang mkhur tshos byung / /
gso dka' mig dang so dang ni / /
sna dang mig zur lte ba dang / /
srubs mtshams lto ba rna ba dang / /
rtsib logs mchan khung nu mar byung / /
lbu ba rnag 'dzag rlung 'byung zhing / /
zug rngur bcas shing stong nas 'dzag /
mtshan bar rdol zhing kha nang bltas / /
de bzhin rked pa'i rus par gnas / /
mdze can dug gis phog pa dang / /
lus skem gcin nad sbrang rtsi 'dra / /
rma steng rma ni byung ba gang / /
rma de gso bar dka' ba yin / /
me dbal rims dang tshad par 'khru / /
lud pa lu dang skom dad che / /
gnyid med pa dang dbugs mi bde / /
me drod chung bar gyur pa yi / /
rma ni 'tsho ba par mi 'gyur ro / /
mgo bo'i thod pa chag gyur cing / /
klad rgyas mtshan ma snang de bzhin / /
chu ba rul zhing rtsa chad dang / /
rma phugs ring dang srin bus zos / /
rus pa chag dang zug rngur bcas / /
dug bcas pa dang ma rtogs dang / /
bcing ba nyes dang snum ches dang / /
rtsub pas spu sogs bdar ba dang / /
bskyod dang khong pa ma dag dang / /
'grangs drags nyams smad drags pa dang / /
chang 'thungs nyin par gnyid log dang / /
nyal po la brten mtshan gnyid yar / /
rma ni log par gsos pa dag /
gsos kyang 'drub par mi 'gyur ro / /
gang zhig nang ni thi pa'i mdog /
'dra zhing rnags pa med pa dang / /
brtan zhing 'brum bu rnyid bcas pa / /
'tsho bar 'gyur bar de bshad do / /
de nas 'dir skrang gnas skabs su / /
gang la nye ba de las sbyang / /
sbyangs pas skrangs par gyur pa dang / /
rma ni myur du 'tshob par 'gyur / /
skrangs pa'i skabs su rgyun du ni / /
nye bar spyod pa bsil bas gso / /
de yis nad med chu lta bur / /
mod la zhi bar 'gyur ba yin / /
rma skrang sra bar gyur pa dang / /
nad bcas mdog ni mi sdug dang / /
dug can la ni khyad par du / /
pad pa sogs shes khrag dbyung ngo / /
nad khrag bral nas mod la ni / /
skrang dang mdog dmar nad zhir 'gyur / /
khrag dbyung nas ni cung zad lus / /
reg na nus pa rab bsil ba / /
shin tu zhib par de nyid btags / /
bu ram shing khu 'o mas sbrus / /
lan brgyar bskus pa'i mar dang bcas / /
gzhan ma skam par yang dang yang / /
rjes su mthun par bskus na phan / /
byugs dang blugs pa de bzhin bya / /
u dum bA ra n+ya gro dang / /
blag sha lcang ma a shwad+tha'i / /
shun pa mar dang bcas bskus na / /
skrangs pas sel ba'i mchog yin no / /
rlung shas che zhing mkhrang ba dang / /
sra zhing nad tshabs che ba dang / /
khrag 'dzag pa dang rma skrang ba / /
'di lta bu yi rma la ni / /
rlan can sha btags la dugs bya / /
zar ma til ni brngos pa dang / /
'o mas dbal ni bsad pa dag /
de btags bskus na tsha na sel / /
rma skrangs brtan zhing nad tshabs chung / /
bad kan rlung 'joms snum bsku zhing / /
de yi rjes la 'od ma yi / /
sbu gus rim gyis dugs bya'o / /
zhu bar bya phyir lag mthil lam / /
mthe bo yis ni mnye bar bya / /
nas dang gro dang mon sran sde'u / /
btsos te btags pa'i lde gus bsku / /
gal te de yis ma zhum na / /
de nas de ni dkri bar bya / /
ma smin pa ni zhi 'gyur la / /
smin na rnags pa nyid du 'gyur / /
rgya shug til dang zar ma dang / /
rgyam tsha phabs dang ru rta'i phye / /
zho skyur zan dron gyis glan zhing / /
dugs byas nas ni dkri bar bya / /
legs smin skrangs pa phyogs gcig 'dus / /
btsir bas nye bar btsir gyur pa / /
dral bar 'os la dral bya zhing / /
shin tu 'jam por gyur pa'ang dral / /
gu gul zar ma ba lang so / /
khron bu phug ron rtug pa dang / /
thal sman 'phrod dang thal sman de / /
smin pa'i sman gyis brtol bar bya / /
nang na rnag 'byung sgo phra zhing / /
mtho bar gyur dang gnad la gnas / /
snum med btsir ba'i sman gyis ni / /
kun nas rab tu btsir bar bya / /
bsku ba bskams na btsir ba yi / /
las la btang snyoms nyid du bya / /
de yi rma sgor mi bsku ste / /
de 'dras nad ni 'byung mi 'gyur / /
sran ma nas dang gro dang ni / /
ma sha shu dag bra bo dang / /
sman ni spyi bag can dag gis / /
pags pa'i rtsa ba rab tu bsdams / /
gcin snyi mdze yi rma dang ni / /
shas cher red pa'i rma dag la / /
dong ga bye'u rug pa sogs kyis / /
lan ni bdun bdun bkru sogs bya / /
ma dag nim pa pa to la'i / /
lo ma bskol bas bkru bar bya / /
rma dag pa la n+ya gro d+ha / /
la sogs shun lpags bskol bas bkru / /
shing mngar til dang pa to la / /
dur byid dan da ser po gnyis / /
nim pa'i lo ma rgya mtshar bcas / /
lde gus bskus na rma sbyong byed / /
rma ni kha phrag nad mtshams gnas / /
da rgyam tsha lang ka li / /
dud byid sbrang rtsir sbyar ba yi / /
reng bur byas pas rma sbyang bya / /
rlung gis gnod cing khrag bcas shing / /
mi bzad na la nas dang gro / /
spra tshil shri ba kra ka dang / /
thang shing mar bcas dud pas bdug / /
khrag mkhris dag gi shas che la / /
shin tu bsil ba'i sman gyis bsku / /
skam zhing sha nyung gting ring rma / /
sha skyed pa yi sman bya ste / /
shug pa n+ya gro d+ha sogs dang / /
ba la a shwa gan+d+ha til / /
bskus te sha ni bskyed par bya / /
sha za'i sha ni cho ga bzhin / /
g.yos su byas te sbyin par bya / /
sems dga' ba dang sha za yi / /
sha zos na ni sha 'phel 'gyur / /
sha snyi 'bur bar gyur pa la / /
dzA ti'i me tog nag tshur dang / /
ldong ros ba bla gu gul dang / /
tsi tra ka sogs lde gus bsku / /
sha 'bur bar ni sra ba dang / /
g.ya' zhing ring nas 'tsho ba dang / /
rma ni na zhing sbyang dka' la / /
thal sman las kyis sbyang bar bya / /
rde'u dbyung rma ni gcin 'dzag dang / /
gang gzhan khrag ni 'byung ba dang / /
gang zhig bcad nas sbyar ba dang /
ji skad bshad pa'i cho ga yis / /
gso bar byed bzhin mi 'grub na / /
de ni me yi las kyis gso / /
skyon med rma la rma 'byor ba'i / /
sman dang sha skyed gang yin sbyar / /
a shwa gan+d+ha seng phrom dang / /
shing mngar btsod dang kad pha la / /
da ta ki yi me tog gi /
phye ma rma 'tshob byed pa'i mchog /
rnag dang sha ni med pa dang / /
sha yi gnas su ma 'drubs par / /
til dang shing mngar bcas pa yi / /
lde gus rma ni 'tshob par bya / /
snum dro mngar dang kha ba dang / /
bska bas thams cad sel bar byed / /
nim pa'i lo ma sbrang rtsir bcas / /
bskus pas rma sbyor mchog yin no / /
snga ma gnyis dang zhun mar sbyar / /
myur du rma 'tshob byed pa yin / /
til 'drar nas kyi lde gu ni / /
de dang 'dra bar la la 'dod / /
khrag mkhris dug dang glo bur dang / /
gting ring tsha dang bcas pa'i rma / /
'o ma rma 'byor sman dang ni / /
bskol ba'i mar gyis rma 'tshob bya / /
bad kan rlung gyur rma 'byor sman / /
til mar bcas pas rma 'tshob 'gyur / /
nag tshur seng phrom a ru ra / /
li khri dngul rdo sra rtsi pog /
spangs ma po son cha'i phye ma / /
til mar bcas pa rma 'tshob mchog /
mnyam zhing sha ni brtan pa dang / /
pags par gnas la phye ma phan / /
u dum wA ra a shwat+tha / /
'dzam bu seng phrom kad pha la / /
ka ku seng phrom phye mas gdab / /
pags pa myur du skyed par byed / /
rgya skyegs ldong ros btsod dang ni / /
ba la dang ni ser po gnyis / /
sbrang rtsi mar sbyar lde gu yis / /
bskus na pags pa dag byed mchog /
skyer pa a mra'i rus pa dang / /
nA ga ge sar bri yang ku / /
tsan+dan ser po dngul chu rnams / /
lde gu ba lang lci khu dang / /
sbyar ba bskus par gyur na ni / /
pags pa mdog 'drar byed mchog yin / /
ba so dud pa ma shor bsregs / /
skyer khan+Da dang til mar sbyar / /
bskus na spu ni skyed par byed / /
de bzhin rkang bzhi'i sen mo spu / /
rus pa pags pa rwa rmig bsregs / /
snag tsha til mar dang sbyar bas / /
bskus na spu ni skyed par byed / /
smin ma la ni cha spyad kyi / /
las bshad phan dang gnod pa bsten / /
rlung gyur rma la rtsa ba lnga / /
gnyis dang rlung 'joms sde tshan phan / /
mkhris gyur shug pa n+ya gro dang / /
sde tshan gnyis dang mkhris 'joms gtong / /
bad kan las gyur dong ga'i sde / /
bad kan 'joms par byed pa gtang / /
'dren ma las gyur 'dren mar byas / /
'di dag gis bkru byugs pa dang / /
sman mar til mar sman khu dang / /
phye ma ril bu bdun po ni / /
rma la ci rigs sbyar bar bya / /
dzA ti nim pa pa to la'i lo ma / /
skyer pa yung ba thal tres pu tse shel / /
spra tshil spangs ma shing mngar a ru ra / /
ka rany+dza yi sa bon btsod dang btsos / /
mar bskol 'dis ni rma kha chung ba dang / /
nad la brten zhing rnag ni 'dzag pa dang / /
rma yi phugs ring nad bcas phugs ring ba'i / /
rma ni dag cing 'tshob par byed pa yin / /
yan lag brgyad pa'i snying po bsdus pa las / /
phyi ma'i gnas kyi le'u nyi shu rtsa lnga ba'o // //
de nas 'phral du byung ba'i rma'i gso ba bshad par bya'o / /
rma gang snad pas 'phral du ni / /
byung gyur glo bur rma zhes bya / /
de ni mtha' yas kyang yan lag /
gnas pa rnam pa brgyad du bshad / /
bshus dang bcad dang rnam par bcad / /
rab tu 'phyang dang lhung ba dang / /
phug dang gshags dang grugs pa'o / /
de la bshus pa chu ser ram / /
khrag ni nyung zad 'byung 'gyur zhing / /
pags pa chos pas tsha 'gyur yin / /
de las tshos gyur bcad pa yin / /
de las chos pa rnam bcad yin / /
rab 'phyang rus par lhag ma lus / /
lhung ba lus las phogs pa yin / /
zug rngu phra mo 'bigs pas phug /
khong pa ma gtogs bsnun pa yin / /
snga ma las gzhan gshags pa yin / /
khrag dang rkang ni 'dres gyur pa / /
mtshon gyis drag tu bsnun pa yis / /
rus bcas rgya cher snad grugs pa / /
de la 'phral du byung ba'i rma / /
zug gzer shin tu che ba la / /
shing mngar mar dang bskol ba'am / /
ba la'i til mar dro 'jam blugs / /
snad pa'i tsha ba zhi bya'i phyir / /
bsku ba la sogs snum pa dang / /
bsil dang mngar ba'i sman gyis ni / /
de yi mdo la blugs par bya / /
'phral gyi rma ni rgya che la / /
sbyar ba'i phyir ni sbrang rtsi dang / /
mar gyis mchog tu bsku bya zhing / /
mkhris 'joms bsil ba'i gso ba bya / /
nad kyi rtsom pa che ba la / /
steng dang 'og nas sbyang bar bya / /
smyung ba bya zhing 'bras chan sbyin / /
rgyun du gtar ga gdab par bya / /
bshus dang grugs pa 'di nyid de / /
cho ga 'di nyid lhag par sbyar / /
de gnyis khrag ni nyung shas 'dzag /
smin pa'ang myur ba nyid du 'gyur / /
phal cher rma ni shas cher 'byung / /
gzhan las khrag ni 'byung gyur la / /
de yis khrag ni zad gyur pas / /
rlung 'khrugs nad ni skyed pa las / /
rlung 'joms sman dang bskol ba yi / /
snum blugs pa dang sman chu blugs / /
dugs dang bsku dang dkri ba dang / /
snum gyi 'jam rtsi rnams kyang bya / /
de ltar zhag bdun par bshad pa'i / /
'phral gyi rma byung cho ga bshad / /
zhag bdun nas ni shugs zad nas / /
sngar bshad pa yi cho gas spyad / /
'dir ni phal cher spyi'i cho ga /
re re'i gso ba bshad bya ste / /
shus la na ba myur bsal phyir / /
rma la phan pa'i phye mas gdab / /
bcad pa rma sel lde gus bsku / /
rnam par bcad dang rab 'phyang la / /
cho ga bzhin du btsem pa dang / /
bcing ba dang ni btsir bar bya / /
mig bcang ba ni gsor mi rung / /
ma zhar phyir ni 'phyang ba la / /
rang gi gnas su legs gzhag cing / /
rtsam 'chol bar byas nas ni / /
pad+ma'i 'dab mas g.yogs nas ni / /
lag pas dal gyis mnan par bya / /
de nas shing mngar dzi ba ka / /
zangs rtsi ba dang ut+pa la / /
mar dang 'o ma bcas bskol ba'i / /
sman thigs blugs dang sna sman dang / /
brta ba'i cho ga dag kyang bya / /
mig nad thams cad sel mchog yin / /
mig phugs zhugs la mgul pa bsdam / /
slon dang lud pa sbrid pa 'byung / /
yang na dbugs 'byung dbugs brngub bsdam / /
rma byung mig gi gso ba bya / /
rna ba bogs pa btsems nas ni / /
bu ga til mar dag gis dgang / /
ltag pa'i sum mdo chod gyur te / /
rlung ni 'byung bar gyur pa la'ang / /
mnyam du bzhag ste bar mtshams ni / /
med par btsems te bcing bar bya / /
de la ra yi mar sar gyis / /
blugs pa dag ni rab tu bsngags / /
gan rkyal bzhag ste kha zas sbyin / /
legs par spyod lam bsdams te nyal / /
yan lag thad kar gnas pa yi / /
rma byung yan lag legs gzhag ste / /
btsems la dkri zhing bcing bya zhing / /
gos ni mthug pos bcing bar bya / /
pags pa'i 'ur mthil bcing bas ni / /
phrag pa'i rma la bcing bar bya / /
rlig pa 'phyang la rkang par ni / /
sbu gus chu ni gtor nas kyang / /
rlig pa bcug ste ras bal dang / /
bcas pa'i khab kyis btsem par bya / /
'ur mthil bcing bar byas pa la / /
rked pa nas ni srad bus gdags / /
der ni rma ni 'dul gyur pas / /
snum dang dugs kyi las mi bya / /
pri yang ku dang a ga ru / /
sug smel dzA ti par pa ta / /
tsan+dan ldong ros skyer pa dang / /
sle tres dang ni spangs ma dang / /
til mar bskol bas rma 'tshob byed / /
yan lag ma las chad pa la / /
til mar bskol bas bsregs nas ni / /
sgye'u bcing bas bcing bar bya / /
de nas rma ltar gso bar bya / /
phug pa zug rngu phyung bas gso / /
grugs dang chag grugs gso bar bya / /
mgo bo'i zug rngu dbyung ba la / /
skra yi ye'u gzhug par bya / /
gzhan du klad rgyas 'dzag pa yis / /
rlung 'khrugs de ni gsod par 'gyur / /
rma 'tshob nas ni rim gyis ni / /
skra ni dal gyis dbyung bar bya / /
klad rgyas 'dzag la srog chags ni / /
gzhan gyi klad pa sbyin par bya / /
gzhan las zug rngu phyung nas ni / /
rma der ring bu snum can gzhug /
phugs ring kha ni chung ba dang / /
rma gang rnag dang khrag 'dzag la / /
'khor los btsir ba'i til mar blugs / /
de ni sbu gu chung ngus gtang / /
khong pa brtol te khrag gis gang / /
brgyal zhing snying ga rtsib logs na / /
rims 'debs lus tsha lto spo skom / /
zas la mngon par mi dga' zhing / /
bshang ba gcin dang 'phyen 'gags la / /
mig dmar rngul 'byung dbugs mi bde / /
kha nang khrag gi dri bro zhing / /
lus kyang dri mi zhim par 'gyur / /
ma zhu'i gnas na gnas pa'i khrag /
khrag tu yang ni skyug par byed / /
shin tu shas cher lto spo zhing / /
gzer nad kyis kyang gnod par byed / /
zhu ba'i gnas na gnas pa'i khrag /
gzer bcas lus ni lci bar byed / /
lto ba man chad grang ba dang / /
bu ga las kyang khrag 'byung 'gyur / /
gnas ni zhig par ma gyur kyang / /
khrag ni 'dzag par gyur pa yis / /
bu ga las ni 'gengs byed de / /
lgang pa'i ngos nas 'gengs dang 'dra / /
khrag nad yod pa de la ni / /
rkang lag kha dang dbugs grang zhing / /
mig dmar gdong ni skya pa dang / /
lto sbo ba ni spang bar bya / /
ma zhur gnas la skyug sman gtang / /
zhu ba'i gnas la gnas pa la / /
bkru sman dang ni ni ru ha / /
snum med dro bas sbyang bar bya / /
nas dang rgya shug rgya sran gyi / /
khu ba snum ni med pa dang / /
nas thug kha zas bza' ba dang / /
lce myang tsha dang ldan pa sbyin / /
khrag ni mang du 'dzag pa dang / /
khong pa snad la khrag blud bya / /
rgyu ma 'byar dang chad par nyen / /
khong pa snad pa gnyis su bshad / /
dang por brgyal sogs chung ba yin / /
gnyis pa shas cher gnod par byed / /
rgyu ma 'byar ba the tshom bcas / /
rgyu ma chad pa 'tsho mi 'gyur / /
gang gi bshang dang gcin dang 'phyen / /
rang gi lam las byung gyur la / /
bla brnan med par rdol gyur kyang / /
'tsho bar 'gyur bar the tshom med / /
ma rdol rgyu ma byung ba ni / /
gzhug par bya zhing gzhan du min / /
grog ma'i mgo bo bcad nas ni / /
de yang gzhug ces pa la smra / /
rdul dang khrag dang rtsa yis gos / /
'o mas legs par bkrus nas ni / /
sen mo bregs te mar gyis bskus / /
rim gyis legs par gzhug par bya / /
skam po 'o mas spangs nas ni / /
mar sar mang po bsku bar bya / /
sor mos mgul pa mnye ba dang / /
chu yis kyang ni gtor bar bya / /
de ltar rgyu ma nang zhugs nas / /
de yi tshe na btsir bar bya / /
rma kha chung dang sbom pa yis / /
rgyu ma khong par ma chud na / /
de yi tshad tsam lto ba ni / /
dbral te nang du gzhug par bya / /
gnas su legs par 'dug gyur nas / /
de rjes rgyu ma'i rma btsem bya / /
gnas su legs par ma bzhag na / /
de ni 'khrugs pas 'chi bar 'gyur / /
de rjes ras kyis dkris nas ni / /
mar gyis bsku zhing blugs par bya / /
de nas ngan da til mar dang / /
sbyar ba'i 'o ma dro 'jam blud / /
des ni bshang ba snyi ba dang / /
rlung ni bde bar 'byung bar 'gyur / /
ji skad bshad pa'i spyod pa bsrung / /
lo gcig bar du 'bad par bya / /
lto las tshil ni byung gyur na / /
thal ba'am ni sa dag gam / /
ro bska ba yi rtsa ba dag /
zhib tu btags pas btab nas ni / /
de nas srad bus dam du bcing / /
sman pa mkhas pas gcad par bya / /
mtshon rnon me la bsregs pa yis / /
lan cig kho na gcad par bya / /
gzhan du byas nas gcod pa'i tshe / /
na zhing sbo 'am 'chi bar 'gyur / /
sbrang rtsir bcas pas rma bcings la / /
kha zas zhu nas 'o ma mar / /
dan te rgya skyegs gze ma dang / /
shing mngar kha ra bskol ba blud / /
shing mngar bcas pa sngar gyi ni / /
cho gas na dang tsha ba sel / /
tshil gyi rmen bur bshad pa yi / /
til mar bskus na'ang phan pa yin / /
bal bu'i lo ma shug pa dang / /
spang spos ha re Nu ka dang / /
a ga ru dang tsan+dan dang / /
pad+ma'i sa bon ser po gnyis / /
u shi ra dang shing mngar bcas / /
bskol ba 'phral gyi rma la ni / /
'tsho bar byed pa'i dam par bshad / /
mtshon gyis bsnun pas mi mngon pa / /
g.yang sa mthon po nas lhung ba / /
rlung mkhris 'joms sman 'drangs pa dang / /
mnye dang bsku dang sbyang ba bya / /
lus tshigs bye dang mnyes pa dang / /
gnad du bsnun pas nyen pa la / /
snod chen til mar gyis bkang bar / /
gzhug cing sha khu sbyin par bya / /
yan lag brgyad pa'i snying po bsdus pa las /
phyi ma'i gnas kyi le'u nyi shu rtsa drug pa'o // //
de nas chag grugs gso ba'i le'u bshad par bya'o / /
lhung dang snad sogs kyis rus tshigs / /
tshigs dang tshigs min chag gyur gnyis / /
tshigs byung gyur na brkyang dang bskum / /
nus pa med pa nyid du 'gyur / /
gzhan dag shin tu skrangs pa dang / /
gnas skabs kun tu rab tu na / /
bskyod pa chung ngu'ang mi nus shing / /
btsir na sgra dang bcas pa yin / /
de ltar chag grugs mdor bsdus pa'i / /
mtshan nyid yin te de dbye ba / /
chag pa'i dbye bas du mar 'gyur / /
de dag kun gyi gso ba ni / /
ji ltar 'tsham pa bzhin du ni / /
de bzhin de ni nye bar bstan / /
mang du phra mor chag pa dang / /
reg na sgra ni 'khrol ba dang / /
gang du rus pa chag pa yi / /
bar du rus pa phra mo zhugs / /
yang na snad pas chag pa las / /
cung zad lus par gyur pa dang / /
gang yang bteg pa'i tshe na ni / /
rma ltar rkang du nub pa dang / /
nus zhan sbig par gyur pa dang / /
rlung can nyung zad spang bar bya / /
dpyi yi rus mig chag pa dang / /
gang yang tshigs bye lhung pa dang / /
ro smad zhib tu grugs pa'am / /
chag par gyur pa gang yin dang / /
thod pa'i mtshams ni ma 'byor ba'am / /
de bzhin dpral ba phye mar gyur / /
gang yang mur 'gram chag pa dang / /
ltag pa nu ma'i par chad spang / /
rus pa legs par chag gyur kyang / /
bzhag nyes bcings ni nyes pa dang / /
gang zhig bskyod pas gnod gyur pa / /
de yang spang bar bya ba yin / /
gdod nas rus pa'i tshigs dag ni / /
nyes par skyes gyur de yang spang / /
rus pa gzhon nu gug pa dang / /
sbu ba can chag par gyur pa dang / /
thod pa gyes par gyur pa dang / /
gzhan yang mang du gas pa rnams / /
de nas dma' ba bstod par bya / /
mthon po mnan par bya ba yin / /
nung du nub pa drang bar bya / /
'og tu song ba steng du drang / /
'degs dang mnan dang smad pa dang / /
pags pa bsdus te bcing ba dang / /
de ltar bzhag pa'i thabs kyis ni / /
lus su gtogs pa'i tshigs thams cad / /
g.yo ba'am mi g.yo gang yang rung / /
legs par bzhag ste mi 'gyur bya / /
ras ma mar ni mang bas dkri / /
u dum bA ra ka dam pa / /
ardzu na dang a shwat+tha / /
sardza dang ni pa la sha /
'od ma las byung shun zheng che / /
'jam pas legs par 'jar ba dang / /
rten dang bcas shing mi 'gyur ba'i / /
shun pa'am dum bu dag dang ni / /
'jag mas legs par dkri bya zhing / /
ras kyis steng du glan par bya / /
bcing ba lhod par gyur pa yis / /
mtshams sbyor brtan por mi 'gyur ro / /
dam pos shin tu na zhing tsha / /
rnag dang skrangs pa 'byung bar 'gyur / /
sos ka'i dus su zhag gsum / /
dgun gyi dus su bdun nas dgrol / /
thun mong dus su zhag lnga nas / /
yang na chag pa'i dbang las dgrol / /
de nas n+ya gro d+ha sogs pa'i / /
khu ba bsil ba'i chu blugs bya / /
de ni nang bcas rtsa ba lnga / /
'o ma bskol ba blugs par bya / /
mkhas pas til mar 'khor los btsir / /
rlung 'joms sran dang bcas pa ni / /
dro 'jam tsam ni bsku bar bya / /
dus dang yul gyi dbye bas bya / /
khu ba shin tu grang mo ni / /
rgyun du blugs shing lde gus bsku / /
ba gsar 'o ma mar dang bcas / /
mngar ba'i sman dang bskol ba dag /
rgya skyegs khu bar bcas pa ni / /
chag grugs can la nang re blud / /
chag grugs rma dang bcas pa ni / /
rma la shing mngar mar shas che / /
lde gu bskus pa'am yang na ni / /
lhag ma chag grugs lta bur gso / /
rma yi sha ni 'phyang ba la / /
sbrang rtsi mar gyis bskus nas ni / /
sman pas rma ni kha sbyar nas / /
bcing ba dag kyang legs par bya / /
de ni mnyam zhing legs bzhag nas / /
pri yang ku dang kad pa la / /
seng phrom btsod dang da ta ki /
phye mas legs par bdar bya'am / /
seng phrom da ta ki'i phye ma / /
btab na myur du 'tsho bar 'gyur / /
de ltar chag grugs gso ba yin / /
lus zungs brtan la dgun gyi tshe / /
sha chen nad gzhi chung ba'i rma / /
gso sla gzhan ni gso bar dka' / /
na tshod dang po bar ma mtha' / /
zla gcig gnyis dang gsum rim gyis / /
cho ga ji skad bshad bsten na / /
rma 'byor brtan par 'gyur ba yin / /
rked pa rje ngar brla chag na / /
spang leb la ni nyal na phan / /
de bzhin bsdams phyir phur pa lnga / /
byas nas nye bar brtod bya ste / /
rje dar ngos gnyis la gnyis gnyis / /
rkang mthil drang po gcig bzhag brtod / /
sta zur ram ni sgal tshigs sam / /
gdong dang de bzhin phrag pa rus / /
tshigs byung chag grugs byung gyur na / /
cho ga 'di bzhin spyad par bya / /
tshigs ni byung nas yun ring la / /
snum bsku dugs kyis mnyen byas te / /
'di bshad thabs dang rang gi blos / /
rang gi gnas su legs par gzhug /
tshigs min chag ste 'drubs pa dang / /
bcings nyes pa yis gsos pa la / /
brdungs te chag grugs bsrang bar bya / /
de nas chag grugs bzhin du gso / /
chag nas ci nas ma rnags pa / /
de ltar sman pas 'bad par bya / /
sha dang rtsa rgyus 'drul na ni / /
tshigs ni 'drubs par mi 'gyur ro / /
chag grugs can la rlung nad kyi / /
skabs bshad snum ni sbyar bar bya / /
stobs bskyed sbyor ba bzhi po dang / /
'jam rtsi'i las kyang bsten par bya / /
sA lu'i chan ngang sha khu mar / /
'o ma rgyas byed bsil ba bsten / /
chag grugs can la rus pa'i mtshams / /
'byor byed tshad tsam sbyin par bya / /
de ni mtshams sbyor byed pas na / /
rmya bar byed pa bsngags pa yin / /
lan tshwa tsha dang thal sman dang / /
snum dang nyal po nyi tshan dang / /
rtsol ba bsten par mi bya zhing / /
chag grugs zas rtsub bsten mi bya / /
til nag phub ma med pa ras sra'i nang du gtums / /
chu yi nang du zhag bdun nye bar spangs gyur cing / /
'di ni bteg ste nyin re legs par bskams nas ni / /
de bzhin 'o ma chu dang shing mngar nang du bskol / /
slar yang 'o mar snga ma bzhin du spangs te bskams / /
phub ma med cing rdul med zhib tu btags nas ni / /
spang spos ba la ka dang btsod dang chu srin sen / /
shu ti ku tan nad ru rta ba la gsum / /
tsan+dan gur gum dang ni thal tres a ga ru / /
sgron shing sra rtsi pog dang thang shing shug pa'i sde / /
de yi phye ma dri zhim 'o ma lhan cig btags / /
dri yi sman ni ma lus 'o mar bskol ba btsir / /
rdo dreg ra sna aM shu ma ti dang / /
ka she ru dang gan+d+ha bri yang ku / /
rgya spos gan+d+ha b+ha dra seng phrom dang / /
pa ya s+ya dang mur ba 'o mar bcas / /
spang spos sogs dang til mar de bskol ba / /
dri yi til mar mchog 'dis rus pa dag /
brtan zhing myur du zhi bar byed mchog yin / /
rlung dang mkhris pa las gyur nad kyis khyab / /
sbyor ba sna tshogs bsten pas sel ba yin / /
yan lag brgyad pa'i snying po bsdus pa las /
phyi ma'i gnas kyi le'u nyi shu rtsa bdun pa'o // //
de nas mtshan bar rdol gyi le'u bshad par bya'o / /
glang po rta la zhon te 'gro / /
gnas dang mal sar tsog pur 'dug /
gzhang 'brum nad kyi rgyur bshad dang / /
gzhan la'ang brten par gyur pa dang / /
mi dge smin par gyur pa dang / /
'phral du dam pa la smad pas / /
phal cher 'brum phran dang por 'byung / /
rkub kyi phyi'am nang du ni / /
rma ni sor tshad gnyis sam gcig /
sha khrag gnod par gyur las 'byung / /
chu sor gcin gyi gnas nye bar / /
byung bas 'dzag pa'i rang bzhin can / /
de ni mtshan par rdol zhes bya / /
kun kyang ma gsos 'drul byed cing / /
mo mtshan chu so gzhang gi bar / /
shas cher 'jig par byed pa dang / /
bshang gci 'phyen dang khu chu ni / /
bu ga'i nang nas rim gyis 'byung / /
nad gzhi re re ldan pa 'dus / /
glo bur ba dang brgyad du bshang / /
ma smin 'brum bu zhes byar bshad / /
smin pa mtshan bar rdol yin no / /
rtsa ba mi mngon nad tshabs che / /
shas cher g.yos shing rma 'khyims 'khrugs / /
mtshan bar rdol 'gyur shes par bya / /
de las gzhan du de mi byed / /
de las rlung gyur 'brum bu ni / /
dmar zhing gnag la na ba dang / /
zug cing 'phar bar byed pa yin / /
mkhris gyur rnga mo'i mgrin ltar ring / /
dmar zhing srab la shas cher tsha / /
thal mdog dud pa 'thul bcas yin / /
bad kan las gyur brtan zhing snum / /
rtsa ba che zhing mdog skya g.ya' / /
rlung mkhris las gyur mdog gnag cing / /
dmar zhing tsha la mi bzod na / /
bad rlung las gyur cung zad gnag /
smin par dka' ba'i mtshan nyid can / /
'dus gyur rkang pa'i mthe bo 'dra / /
nad ni sna tshogs 'byung 'gyur zhing / /
gzer dang skam dad yi ga 'chus / /
rims dang slon sogs kyis gnod byed / /
yal bar bor la smin pa dang / /
rma nyid du ni 'gyur ba yin / /
de la rlung gyur 'brum bu ni / /
kha phra mang pos khyab byed de / /
ko tshags bzhin du kha mang zhing / /
rim 'phel chu ser sla ba dang / /
lbu ba can ni rgyun du 'dzag /
ko tshags kha brgya pa zhes bya / /
mkhris pa las gyur rnga mo'i mgrin / /
bad kan las gyur spyi bag ni / /
mang 'dzag yongs su 'dzag ces bya / /
rlung mkhris las gyur bshang sgor ni / /
yongs su mched pa kun khyab cing / /
der ni ra ba'i 'obs kyis ni / /
bskor ba lta bur 'byung bar 'gyur / /
rlung dang bad kan las gyur grang / /
gzhan du drang por song 'gas byed / /
bad mkhris las gyur sngar bshad pa'i / /
gzhang 'brum la brten de ldang zhing / /
de las gzhang 'brum rtsa bar g.ya' / /
skrang dang tsha ba la sogs skyed / /
de ni myur smin rdol gyur na / /
gzhang 'brum rtsa ba rnag can yin / /
rgyun mi chad par 'dzag byed de / /
gzhang 'brum 'di ni mtshan bar rdol / /
'dus pa las gyur dung 'dra ba / /
dung ni 'khyil pa'i dbyibs dang 'dra / /
'di yis gzhang ni zhig byed cing / /
mi bzad lam ni zhig par byed / /
gang tshe sha la brkam pa yis / /
rus pa'i dum bu zos gyur pas / /
thad kar song bas lam log zhugs / /
rdol zhing snad par byed pa yin / /
de tshags pas rnags pa dang / /
sha ni 'drul bar byed pa yin / /
der ni srin bu skye 'gyur zhing / /
gzhang ni kun tu za bar byed / /
ring por mi thogs des 'jig byed / /
de ni lam log rma skyes yin / /
de las na tsha g.ya' la sogs / /
rma gso ba las shes par bya / /
de las drug po gso dka' yin / /
'dus gyur rma skyes spang bar bya / /
sel ba'i gnyer mar phyin pa dang / /
srubs mtshams la ni brten pa'ang spang / /
de nas 'brum bu'i tshe nyid ni / /
'di ni 'bad de gso bar bya / /
sbyang dang gtar ga chu blugs sogs / /
ci nas smin par mi 'gyur bar / /
'di ni 'bad de gso bar bya / /
smin nas slar yang snum chos dang / /
dugs byas nas ni lus spying bya / /
gzhang 'brum lta bur bsdams nas ni / /
gting ring legs par brtag bya zhing / /
rtsa ba'am ni rtse mo'am / /
phyi bltas nang du bltas pa brtags / /
de la nang bltas btsal nas ni / /
gtsags bus legs par gcad par bya / /
phyir bltas ma lus par bcad la / /
thal sman dag gis gso bar bya / /
de nas thal sman btab pa'am / /
yang na sman pas me btsa' gdab / /
rnga mo'i mgrin la thal sman bsku / /
ko tshags kha brgya sbubs gcig pa / /
bcug nas legs par gcad par bya / /
de 'drubs nas ni lhag ma'ang gcad / /
gzhan du gzhang ni zhig nas 'chi / /
'obs ltar khyab pa'ang de bzhin du / /
thal sman pa gcin sbu gus gso / /
gzhang 'brum mtshan bar rdol la sngar / /
gzhang 'brum la ni sman phye gdab / /
rma skyes pa la re thag bcad / /
zug rngu dbyung ba'i cho ga bzhin / /
zug rngu phyung ste srin 'joms pa'i / /
bza' dang byug pa sbyar bar bya / /
glan dugs sbu gu can la sogs / /
snum chos legs sbyar nad la phan / /
ko tshags 'dra dang thams cad la / /
ba lang dogs dang kun tu bzang / /
gshol phyed pa dang gshol gyis bya / /
brtags te nye bar sbyar bar bya / /
ngos su 'debs par byed pa'i mtshon / /
ba lang ngogs zhes bya bar bshad / /
kun tu gtong ba kun tu bzang / /
ngos la gcod pa gshol phyed pa / /
ngos gnyis su ni gshol gyis bcad / /
'dzag pa'i lam ni ma lus pa / /
thams cad me yis bsreg par bya / /
slar yang 'di lta'i gnod mi bskyed / /
sman pas de yi bar bar du / /
de yi lto sbyang la 'bad bya / /
byi la'i rus pa 'bras bu gsum / /
khu ba lde gur byas pas bsku / /
dzo ti sma ti ma la yu / /
sle sman ta ka bi sha l+ya / /
dur byid pa ti ba tra ka /
ka ra bI ra sra rtsi pog /
shu dag su d+ha k+Shir dang / /
arka'i lo ma til mar bskol / /
mtshan bar rdol la bskus na ni / /
'di ni phan byed mchog tu bshad / /
shing mngar seng phrom pi pi ling / /
sug smel ha re Nu ka dang / /
ser po gnyis dang pri yang+ku / /
rgyam tsha thal tres shug pa dang / /
pad+ma'i snying po da ta ki /
spra tshil ru rta sra rtsi pog /
kha lung 'o mar bcas pa dang / /
til mar lhan cig bskol ba yis / /
bskus na 'brum bu mdze dang rma / /
gcin nad sbrang rtsi 'dra ba 'joms / /
byi dang ka snying 'bras bu gsum / /
pi pi ling rtsa pi pi ling / /
sbrang rtsi til mar sbyar ba yi / /
lde gu zos na srin bu'i nad / /
mtshan bar rdol dang mdze nad dang / /
gcin snyi ba dang smas pa dang / /
rma 'khyims 'tsho bar byed pa yin / /
sle tres sug smel byi dang ka /
dug mo nyung dang ba ru ra / /
skyu ru ra dang a ru ra / /
gu gul rim gyis cha res bskyed / /
sbrang rtsir sbyar ba 'di zos na / /
'brum bu sbom dang mtshan bar rdol / /
nad ni sel bar byed pa yin / /
pi pi ling dang tsi tra ka /
byi dang ga dang dug mo nyung / /
cha mnyam phyed kyi 'bras bu gsum / /
kun dang cha mnyam gu gul dang / /
sbrang rtsir sbyar ba'i lde gu yis / /
nad ni thams cad 'joms par byed / /
gu gul srang lda pi pi ling / /
'bras bu gsum ni srang re dang / /
shing tsha sug smel zho gnyis gnyis / /
sbrang rtsir sbyar ba'i lde gu ni / /
zos na mtshan bar rdol ba dang / /
mdze dang skran nad 'joms par byed / /
de nyid dang ni bca' sga'i phye / /
legs par bsres par gyur pa dang / /
rtsa ba bcu yi khu bar bsres / /
mchog tu rlung gi nad sel byed / /
seng ldeng snying po 'bras bu gsum gyi phye / /
a sa na bskol khu ba dang bsres dang / /
cha mnyam gu gul sbrang rtsi lde gur byas / /
mdze 'brum gcin snyi mtshan bar rdol nad sel / /
'di ni mtshan bar rdol gso'i bye brag bshad / /
sman gyi mtshan nyid lhag ma gang yin pa / /
rma yi dbang byas yongs su bsten pa dang / /
gso thabs dgos pa legs par brtags te sbyar / /
rta zhon stobs 'gyed shugs ni /
'gegs pa dang / /
chang 'thungs nyal po ma zhum goms dang / /
drag shul las ni sna tshogs rma 'drubs na / /
lo gcig bar ram de las lhag pa spang / /
yan lag brgyad pa'i snying po bsdus pa las /
phyi ma'i gnas kyi le'u nyi shu rtsa brgyad pa'o // //
de nas rmen bu dang thor bu dang rkang bam dang 'bras kyi phreng ba'i nad dmigs shes pa bshad par bya'o / /
nad ni bad kan shas che ba / /
khrag dang sha dang tshil la brten / /
zlum zhing mtho bar skrangs pa de / /
mdud pa 'dra bas rmen bur bshad / /
de ni nad gzhi khrag sha tshil / /
rus rtsa rma las gyur pa dgu / /
de la rlung gyur rgya che zhing / /
zug cing bye ba snyam sems na / /
gnas nas gnas gzhan dag tu 'pho / /
rgyu med par ni 'phel zhing 'bri / /
'jam zhing lgang pa lta bur rgyas / /
brtol na khrag ni sla ba 'dzag /
mkhris gyur tsha zhing mdog ser la / /
dmar zhing myur du smin pa yin / /
brtol na khrag ni dron mo 'dzag /
bad kan las gyur nad med sra / /
reg na grang zhing dkar la g.ya' / /
smin na rnag ni ska ba 'dzag /
nad 'khrugs khrag las gyur rmen bu / /
srin bu dang ni bcas par 'gyur / /
sha dang rtsa la gnas pa yi / /
rmen bu tshor ba chung ba dang / /
mkhris pa'i mtshan nyid 'dra ba yin / /
sha che'i gnod gyur sha las ni / /
sha skyed zas la rmen bu 'byung / /
snum zhing che la sra ba dang / /
rtsa yis khyab cing bad kan 'dra / /
tshil skyed pa yis tshil 'phel ba / /
sha 'am pags par phyin gyur pa / /
rlung gi rmen bu shin tu snum / /
'jam dang brtan par byed pa yin / /
bad kan dang ni mtshan nyid mtshungs / /
lus 'phel 'bri ba mtshungs pa yin / /
de brtol tshil mthug dmar ba dang / /
dkar dang gnag pa 'dzag par 'gyur / /
rus pa chag dang snad pa las / /
mtho dang dma' bar gyur pa de / /
rus pa'i rmen bu zhes bya'o / /
rkang gis song ba'am drag shul gyis / /
dub par gyur nas chu brgal bas / /
rlung gis rtsa grang khrag bcas pa / /
rlung gis btsir te 'khums nas ni / /
yon por byas te bskams pa dang / /
mi 'phar nad byung rmen bu chags / /
de ni rtsa yi rmen bur bshad / /
rma ni ma 'drubs 'drubs ma thag /
ro ni thams cad zos gyur pa'am / /
rlon pa dkris pa med pa'am / /
yang na lus ni snad gyur pas / /
rlung ni nad khrag ma phyung ba / /
ma sbyangs rma ni bsrubs pa las / /
tsha zhing g.ya' dang bcas gyur pa / /
rma yi rmen bur de bshad do / /
gsor rung nad gzhi khrag tshil gyur / /
sra zhing 'gyur dang sbom pa dang / /
gnad dang mgul pa stor gnas yin / /
mdud pa cher chags thor bu ste / /
rmen bu de yi mtshan nyid can / /
nad gzhi la sogs gyur drug yin / /
phal cher bad kan tshil rgyas yin / /
brtan pas smin par mi 'gyur ro / /
rtsa la gnas pa'i khrag nad kyis / /
'khums pa'i rjes la gnod 'gyur zhing / /
smin pa de tshe rgyas par 'gyur / /
sha yi gong po bcas par 'gyur / /
sha yi myu gus khyab gyur zhing / /
skyes pa de las nad khrag ni / /
rgyun mi 'chad par mang du 'dzag /
de ni khrag gi thor bu yin / /
de las sha khrag las gyur spang / /
bzhi po gzhan dag gso bar bya / /
dang por chu sor gnas pa'am / /
ro smad la brten bad kan rgyas / /
sha khrag nad kyi rkang par ni / /
dus su skrang bar byed 'gyur zhing / /
rim gyis stug po nyid du 'gyur / /
de ni rkang bam zhes bya'o / /
rlung gyur gas shing gnag pa dang / /
rgyu med na zhing rtsub cing na / /
mkhris pa las gyur ser ba dang / /
tsha dang rims kyis 'debs pa yin / /
bad kan snum lci nad tshabs chung / /
sha yi mdzer pa chen pos khyab / /
de ni mang du 'dzag pa dang / /
lo gcig 'das pa spang bar bya / /
kha cig lag pa sna dang mchu / /
rna ba rkang pa ltar 'byung gzer / /
rkang bam skyes par gyur pa de / /
rlan can gnas su mi bzad skye / /
nad ni tshil mgrin mjing pa mig /
mchan khung chu sor gnas pa dag /
mdog 'dra sra zhing snum pa dang / /
bar ta skyu ru ra 'dra dang / /
gting zug 'bras ni cher 'byung ba / /
ring zhig lon na smin par byed / /
de las kha cig nad med smin / /
kha cig 'dzag dang g.ya' ba yin / /
kha cig skam zhing kha cig skye / /
yun ring du ni gnas par byed / /
drur ba bzhin du 'bri zhing 'phel / /
'brum chen 'bras phreng zhes bya'o / /
de ni rims bcas skyugs pa dang / /
chom lud rtsib logs zug pa yang / /
rma la mi 'phrod bsten pa yis / /
skrang dang smin pa khyad par med / /
sha sogs nang du rnag zhugs 'gyur / /
ring du 'gro bar byed pa yin / /
de ni ring du 'gro bas 'gro / /
sbubs ltar 'dzag pa sbu gu yin / /
drang po sbu gu gcig yin te / /
de nyid sna tshogs 'gro bas 'gro / /
de ni nad gzhi re re 'dus / /
zug rngu'i rgyus 'byung lngar 'gyur ro / /
rlung gyur nad bcas rma sgo sra / /
mdog mi sdug cing lbu ba 'dzag /
nub mo lhag par 'dzag pa yin / /
mkhris gyur skom tsha rims kyis 'debs / /
ser bro rnag ni dri mnam 'dzag /
nyin par lhag par 'dzag pa yin / /
bad kan ska zhing spyi bag 'dzag /
g.ya' zhing sra bar gyur pa dang / /
mtshan mo lhag par 'dzag pa yin / /
'dus gyur mtshan ma kun ldan spang / /
nang na gnas pa'i zug rngu ma phyung zhing / /
sbu gu skyed par byed pa gang yin de / /
lbu ba can la sla zhing dro ba dang / /
khrag bcas rnag ni nad bcas rtag tu 'byung / /
yan lag brgyad pa'i snying po bsdus pa las /
phyi ma'i gnas kyi le'u nyi shu rtsa dgu pa'o // //
de nas rmen bu la sogs pa'i nad gso ba bshad par bya'o / /
rmen bu ma smin pa la ni / /
rang rang skrangs pa'i nad ltar gso / /
kaN+Da ka ri bri ha ti / /
tsi tra ka dang pi pi ling / /
bskol ba'i mar gyis lus sbyang bar / /
'dod pa dag gis snum chos bya / /
sbyang byas sman rnon lde gus bsku / /
rmen bu lan mang dugs byas te / /
yang dang yang du mnye bar bya / /
'di ni mchog tu rlung la bya / /
khrag dang mkhris pa las gyur pa'ang / /
gtar ga bsil ba'i sbyor kun bya / /
bad kan las gyur rlung ltar gso / /
'on kyang smin na de bcad de / /
khrag yod pa ni mes bsreg bya / /
ma lus par bcad lus gyur na / /
slar yang 'phel bar byed par 'gyur / /
sha yi rma las gyur rmen bu / /
de bzhin 'tsho ba tsam du bya / /
tshil las gyur pa'ang 'di nyid dang / /
til dang 'o ma'i lde gus bsku / /
ras ni nyis rim dag gis dkri / /
tog lcags la sogs bsregs pas bsro / /
yang na mtshon gyis dbral nas ni / /
tshil phyung nas ni legs par bsregs / /
rtsa yi thor bu sar pa la / /
sa ha tsa ra'i til mar blud / /
rlung 'joms sman gyis dkri dugs bya / /
'jam rtsi dang ni gtar ga bya / /
thor bu rmen bu lta bur ni / /
rang gi ji bzhin byas rab phan / /
rkang bam rlung gyur 'phel ba la / /
snum zhing dugs bcas dkri ba dang / /
long mo'i sor gnyis gong du ni / /
gtar ga gdab par bya ba dang / /
e raN+Da'i mar 'o ma dang / /
ba gcin sbyar ba zla gcig blud / /
zhu nas 'bru rnying bca' sga dang / /
'o ma dang sbyar kha zas sbyin / /
de bzhin dur byid 'o ma blud / /
des ma zhin mes bsreg bya / /
mkhris gyur long mo'i 'og tu ni / /
khrag dbyung mkhris pa sel kun sbyar / /
bad kan las gyur mthe bo las / /
khrag gtar nas kyi kha zas ni / /
sbrang rtsir bcas pa'i sman khu blud / /
'phel ba'i tshe na pi pi ling / /
a ru ra ni bsten par bya / /
yungs kar bri ha ti gnyis kyi / /
rtsa ba'i lde gus byug par bya / /
yang na 'u su'i lde gus byug /
'bras kyi phreng ba steng 'og nas / /
sbyang zhing dan da tra ban ti / /
dur byid ko sha ta ki dang / /
de ba ta la'i mar bskol blud / /
bad kan tshil ni 'joms pa yi / /
dud pas mkhur bkang sna sman btang / /
gtar gas khrag ni dbyung ba dang / /
skyer pa'i khaN+Das gcin yang blud / /
rmen bu ma smin pa la ni / /
rgyam tsha bca' sga na gu li / /
bsku zhing sra bar rgyam tsha yi / /
thum bus dugs byas mnye bar bya / /
sha mi la phug shi kru yi / /
sa bon nas dang yungs kar bcas / /
dar ba skyur po btags bskus na / /
rmen bu'i mdud pa zhi bar byed / /
smin par 'phrigs na khrag dbyung zhing / /
bad kan mkhris pa sel bas gso / /
ma smin pa ni phyung nas kyang / /
thal sman me btsas gso bar bya / /
dzo tiSh+ma ti lang ga li / /
shu ka na sa'i 'bras bu dang / /
ka ka tig ta kar ko Ti / /
de bta la'i sa bon dang / /
bi sha l+ya dang ni rgun ti / /
ko sha ta ki pa ta rnams / /
srang ni phyed dang dug zho gnyis / /
ka rany+dza'i mar bre gang dang / /
ni rgun ti yi khu ba ni / /
bre bzhi bskol bar gyur pa 'di'i / /
btung dang bsku byug snar btang na / /
'bras kyi phreng ba gsor mi rung / /
yun ring lon zhing rnag 'dzag sel / /
long ka li yi sdong bu yi / /
lde gu til mar de bzhi 'gyur / /
nir gun ti yi khu bar bskol / /
sna sman sogs btang 'bras phreng sel / /
tsan+dan thang shing na le sham / /
dur byid gla sgang ser po gnyis / /
srang re dug ni srang phyed dang / /
ba gcin sbyar te zhib tu btags / /
bram+b+hi'i khu ba arga yi / /
'o ma ba lang lci khur bcas / /
yungs mar bre gang bcas bskol ba / /
btung ba la sogs par bsten na / /
mdze dang rma ni 'khyims pa dang / /
'bras kyi phreng ba myur du sel / /
shu dag rgya skyegs a ru ra / /
pu tse shel dang tsan+dan dang / /
til mar bskol ba blud na ni / /
'bras phreng rtsa bar bcas pa sel / /
sha ra pung ka'i rtsa ba ni / /
'bras kyi chu dang btags gyur pa / /
sna sman bsku bas 'brum bu dang / /
dug srin 'bras kyi phreng ba 'joms / /
ut+tam ka ra'i rtsa ba dang / /
bi lu'i lo ma seng phrom dang / /
sa ha tsa ra a ru ra / /
shing mngar shu ti tsi tra ka / /
thang shing til mar 'o ma mnyam / /
sna sman bsku byug byas pa'ang phan / /
ba lang ra lug rta rmig bsregs / /
nyungs mar sbyar te bsku ba'am / /
sbrul nag bya rog rang nyid shi /
ing gu dang ni sbyar ba bsku / /
de ltar ma zhi nad kyi ni / /
logs gzhan byin pa la gnas pa'i / /
chu so'i steng ngam 'og nas ni / /
tshil phyung nas ni mes bsreg bya / /
gyen du 'greng ba'i rkang pa gzhal / /
de yi tshad kyi rting pa ru / /
de las rmen bu dbyung bya zhes / /
drang srong mu khyud kyis bshad do / /
rting pa nas bzung sor ni bcu gnyis na / /
dbang po'i chu so yod spang nad kyi ni / /
g.yon du dbral te nya sgong 'dra dbus nas / /
dra ba drang zhes legs thos kyis bshad do / /
mi yi long mo rna ba'i bar du gzhal / /
de yis brgyad pa rting pa'i cha bgos te / /
byin snying gnad kyi drang thad ma gtogs dpral / /
tshil ni dbyung bar bya zhes gzhan dag 'chad / /
rlung gyur sbu gur dugs byas la / /
dbral te a pa marga yi / /
sbu gus til dang rgyam tshar bcas / /
btags pa'i lde gus legs par bsku / /
mkhris pa las gyur til dang btsod / /
nA ga dan ti ser po gnyis / /
bad kan las gyur rgyam tsha til / /
dan da nim pa lan tshwas bsku / /
zug rngu las byung dbral te dbyung / /
til dang mar dang sbrang rtsis bsku / /
mtshon dbral mi rung chu tshod kyis / /
legs par btsal te nang du dbug /
thal sman la spangs skud pa yis / /
rma tshol kha ni shas cher dral / /
rma red kha ni dog pa dang / /
phugs ring la yang sbyar bar bya / /
reng bu gang dang til mar gang / /
de ni rma 'khyims la yang bsngags / /
e raN+Da'i 'bras lde gus bsku / /
sbu gu'i rma sbyor byed mchog yin / /
rgya shug 'bras bu shun pa dang / /
lan tshwa rgya skyegs bcas pa dang / /
gla gor zho sha'i lo ma dang / /
pri yang ku dang nu zho dang / /
arka snu hi'i 'o mar sbyar / /
reng bus rma 'khyims myur 'tsho bar byed / /
rgyam tsha'i tsha dang rtsabs ru tsha / /
lce myang tsha ni legs par bsregs / /
gla gor zho sha khyim dud pa / /
a mra ta ka seng ldeng gi /
lo ma dzi na skyer pa gnyis / /
lde gus bsku ba sogs bsten na / /
skyabs med mi brtan skyes bu yi / /
'byor pa bzhin du 'grib par byed / /
yan lag brgyad pa'i snying po bsdus pa las /
phyi ma'i gnas kyi le'u sum cu pa'o // //
de nas nad phra mo'i dmigs shes pa bshad par bya'o / /
bad rlung las gyur 'brum phran ni / /
snum zhing mdog 'dra mdud pa can / /
nad med mung+ga 'dra ba ni / /
byis pa las skyes ra'i 'gram pa / /
de gnyis las byung shar gnas mthug /
nas 'dra nas zhes bya ba yin / /
'bras byer zlum po rtse mo med / /
rnag nyung rtag mtho 'bras byer yin / /
rmen bu lnga 'am drug 'byung zhing / /
rus sbal ltar mtho rus sbal yin / /
rna ba'i steng ngam kun tu ni / /
'brum phran sra zhing mi bzad na / /
ut+pal rtsa 'dra pa nas / /
skrang shing cung zad na la brtan / /
'gam pa'i mtshams su de gnyis las / /
'byung ba rdo yi bong bu yin / /
shal ma li yi tsher ma 'dra / /
'brum phran nad bcas mthug po ni / /
nang na tshil yod lang tsho la / /
byung ba bzhin ni ma rung byed / /
bad kan rlung gyur pad+ma yi / /
tsher ma 'dra bas khyab gyur cing / /
dkar zhing nad ni med pa dag /
pad+ma'i tsher ma can zhes bya / /
mkhris pa las gyur 'brum phran zlum / /
u dum bA ra'i 'bras smin 'dra / /
shas cher tsha zhing rims 'debs byed / /
gas pa kha bye zhes bya'o / /
lus kyi nang dang gdong la ni / /
tsha zhing nad dang rims skyed cing / /
sran chung tsam la de'i mdog can / /
'brum phran mthug po srin chung zhing / /
de bas 'brum bu nad tshabs che / /
sdug bsngal byed pa 'brum bu yin / /
rlung mkhris las gyur 'brum bu'i nang / /
pad+ma'i snying po lta bu yi / /
'brum phran gyis ni phug pa yin / /
de dag nyid skyed bong bu yin / /
zlum zhing rgya che mtho ba dang / /
mdog dmar 'brum phran dag gis khyab / /
phal cher rlung las mchan khung du / /
nye bar skyes pa mchan khung 'brum / /
mkhris pa las gyur 'brum phran ni / /
phra zhing mthug pa 'bras yos 'dra / /
de 'dra'i chen po cig byung ba / /
dri can zhes ni grags pa yin / /
tsha ba'i rdul gyis lus gdungs la / /
'brum phran nad bcas stug po ni / /
dbyibs dang chad mdog skye tshe 'dra / /
de ni ske tshe zhes bya'o / /
mkhris pa shas che'i nad kyis ni / /
me dbal lta bur dal gyis mched / /
skrang zhing snum la srab cing dmar / /
rim skyed dra ba'i bong bu yin / /
mkhris pa shas che'i 'brum bu ni / /
rim skyed sha la gnod byed pa / /
mchan khung phyogs byung me'i mdog can / /
'dra ba de ni me skyed yin / /
zhag lnga'am ni zhag bdun na / /
zla ba phyed nas srog 'phrog byed / /
nad gzhi gsum skyes 'brum bu zlum / /
nam tshong yan chad skyes sa skor / /
mchan khung chu sor bi da ri'i / /
rtsa ba ltar sra bi da ri / /
tshil dang bad rlung las gyur pa'i / /
rmen bu rtsa rgyus sha la gnas / /
brtol na mar zhag sbrang rtsi 'dra / /
'dzag gyur de la rlung shas che / /
sha skam rmen bur byas nas ni / /
gseg ma lta bur skyed par byed / /
khrag ni dri mnam rangs pa dang / /
kha dog sna tshogs 'byung ba yi / /
nad kyis de la khrag 'dzag pa / /
de ni 'brum bu gseg ma can / /
lag pa rkang mthil tshigs dang ni / /
nam tshong yan chad grog mo yi / /
mgo ltar rim gyis rmen bu ni / /
phra mo mang pos khyab byed la / /
na zhing tsha la g.ya' zhing 'drul / /
kun tu skyes te grog mo'i mgo /
rkang mthil gshags mas brud pa'am / /
tsher ma sogs kyis snad pa yi / /
'brum bu bur pa ltar mtho ba / /
skyes te mdzer pa 'dra zhes bya / /
shugs bkag pa yis rlung dag ni / /
gzhang dang rkang pa la gnas pa / /
phyi dang nang du rgyu byed pa / /
lam rgyu de las bshang ba ni / /
dka' bas 'byung bar byed pa'i nad / /
gzhang 'gags pa zhes bya bar 'dod / /
rlung mkhris kyis ni sen mo yi / /
nang gi sha smin nad skyed pa / /
ma snad nad dang tshim pa dang / /
nye ba'i sen mo zhes bya'o / /
snad pas gnag cing rtsub pa dang / /
sra ba sen mo ngan zhes bya / /
'dam ni gnod byed la reg las / /
nang na g.ya' zhing rnag bcas pa / /
sor mo'i 'bras 'byer zhes bya'o / /
pags pa til 'dra gnag pa la / /
nad med byung gyur rme ba ste / /
de nyid 'bur ba mdzer pa yin / /
mdzer pa las kyang chen por gyur / /
dkar nag pags pa'i mdzer pa yin / /
de 'dra'i 'brum bu skyes pa ni / /
dmar po rgya skyegs nor bu yin / /
dkar ba'am gnag par lhan cig skyes / /
zlum pa'am mtshan ma zhes bya'o / /
mya ngan khro dang rlung mkhris sogs / /
'khrugs te gdong ni srab 'gyur zhing / /
thig le nag po ngo shig can / /
gdong las gzhan 'byung khabs zhes bya / /
rlung gyur ngo shig rtsub par snang / /
reg na rtsub cing gnag pa yin / /
mkhris gyur mtha' ma cung zad sngo / /
bad kan las gyur mtha' dkar g.ya' / /
khrag gyur mtha' ma zangs mdog can / /
skam zhing tsha ba tsag tsag byed / /
rlung gis bad kan bslangs gyur pa / /
pags par phyin te bskams gyur nas / /
de las pags pa skya 'gyur zhing / /
rim gyis tshor ba med 'gyur la / /
g.ya' ba chung zhing 'drul ba med / /
bem po de ni tshor med yin / /
skyug sman nyes dang ma zhu dang / /
bad mkhris lus la gnas bslangs pas / /
rab g.ya' zlum po gor gor po / /
dmar po mang du 'byung 'gyur zhing / /
rjes 'brel ldan pa zlum por bshad / /
de ltar nad ni phra mo yi / /
dbye ba sum cu drug tu bstan / /
yan lag brgyad pa'i snying po bsdus pa las /
phyi ma'i gnas kyi le'u sum cu gcig pa'o // //
de nas nad phra mo'i gso ba bshad par bya'o / /
ra yi 'gram pa ma smin pa / /
srin bu pad pas khrag dbyung ngo / /
nas 'dra dugs ni byas nas su / /
thang shing ru rta ldong ros dang / /
ba bla'i lde gu bskus te bzhu / /
rdo yi bong bu'ang de ltar gso / /
smin pa ra 'gram rma ltar gso / /
bzhin gnod seng phrom 'u su dang / /
shu dag btags pa'i lde gu'am / /
n+ya gro d+ha yi lo ma'am / /
rgya star lo ma tsha sbyar bsku / /
des ma zhi na skyug sman dang / /
sna sman dpral bar gtar ga gdab / /
pad+ma'i tsher ma nim pa yi / /
khu ba'am nim pa mar bskol bar / /
sbrang rtsi dang ni bcas pa blud / /
nim pa dong gar sbyar bas byug /
kha bye sogs nas dra bong bar / /
sa skor bcas pa mkhris pa yi / /
me dbal lta bur gso bar bya / /
me skyed pa ni spang bar bya / /
dra ba'i bong bu smyung ba dang / /
gtar ga gdab dang rtsub chos dang / /
lus kyi sbyang ba skyu ru ra'i / /
sbyor ba'i bsil sman byugs pas gso / /
bid ril khrag gtar zhing / /
bad kan rman bu lta bur gso / /
gseg ma lta bu'i 'brum phran la / /
tshil gyi rmen bu lta bur gso / /
grog ma'i mgo 'dra bu ga mang / /
cher skyed skrang zhing gnad la gnas / /
rkang pa lag par byung ba spang / /
cig shos la ni khrag byung la / /
rgyam tsha dong ga sle tres dang / /
ci tse rgya sran rtsa ba dang / /
da nad til btags nas phyes bsku / /
smin pa la ni nad can sha /
thams cad legs par sbyang bar bya / /
mtshon gyis bcad la de rjes la / /
thal sman yang na me yis bsreg /
mdzer pa 'dra la gtsags bu yis / /
ma lus bcad la snum gyis bsreg /
gzhang 'gags pa la nor bu ni / /
'gags pa lta bur gso bar bya / /
nye ba'i sen mo sbyangs pa yis / /
tsha ba bsal te mtshon gyis gso / /
sen mo ngan la'ang de bzhin bya / /
rkang pa'i chu ser dag la'ang / /
'bras bu skyur po nag tshur bcas / /
til dang gi wang nim pa yi / /
lo ma'i lde gus bsku bar bya / /
sme ba mdzer par bcas pa ni / /
me shel thal sman dag gis bsreg /
yang na me btsa' gdab par bya / /
de bzhin bags mdzer rgya skyegs nor / /
mtshon gyis bcad de de bzhin gso / /
mtshan ma can sogs gsum po la / /
nye ba'i phyogs la gtar ga gdab / /
'o ma can shing myu gu shun / /
'o mar btags pas bsku bar bya / /
ngo shig ardzu na'i shun pa'am / /
btsod dang sbrang rtsi sbyar ba yi / /
lde gu'am rta dkar rmig pa ni / /
bsregs pa'i snag tsha mar sbyar bsku / /
tsan+dan dmar po btsod dang ni / /
ru rta seng phrom pri yad+ku / /
sran chung n+ya gro d+ha'i myu gu / /
lde gus ngo shig sel byed cing / /
bzhin mdangs gsal bar byed pa yin / /
zir gnyis dang til nag dang / /
yungs kar 'o mar bcas pa ni / /
btags pa'i lde gus gdong bskus na / /
ngo shig sel zhing zla 'drar byed / /
sran chung phub ma med brngos pa / /
'o ma sbrang rtsi mar btags bsku / /
tsher ma rno ba'i shal ma li'i / /
'o mar btags pas bskus na phan / /
rgya shug tshi gu bu ram bcas / /
sbrang rtsi ri bong khrag sbyar bsku / /
ru rta kha lung khu ba yi / /
nang sbangs sbrang rtsir bcas pa'am / /
rkang mar rtsa ba ra'i 'o ma / /
sbrang rtsir bcas pa'i lde gu'ang phan / /
rkang mar rtsa ba lang rus / /
sbrang rtsi mar dang bcas pas bsku / /
'dzam bu a mra'i lo ma dang / /
ser po rnam gnyis zho ga chu / /
bu ram sar pa sbyar ba'am / /
tin du ka yi lo ma yi / /
khu bar btags pa yang mdog gsal byed / /
ut+pal sngo dang ru rta dang / /
tsan+dan ser po pri yang ku / /
rgya shug tshi gu'i lde gu yis / /
gdong ni bskus zhing dril gyur na / /
pad+ma'i mdog dang 'dra bar byed / /
sman ni 'di dag btags pa dang / /
shing mngar dang bcas bskol snum ni / /
nad gzhi ji bzhin ma lus la / /
btung dang bsku ba la sogs bya / /
nas dang seng phrom sra rtsi pog /
spra tshil sbrang rtsi pu tse shel / /
mar dang bu ram ba gcin ni / /
gzar bur chags kyi bar du bskol / /
de bskus pa yis sme ba dang / /
ngo shig mdzer pa myur sel byed / /
gdong ni pad+ma 'drar byed cing / /
rkang pa pad+ma'i 'dab 'dar byed / /
gur gum shing mngar pu shel tse / /
tsan+dan ser dang rgya skyegs dang / /
tsan+dan dkar dang n+ya gro d+ha'i / /
rkang pa gzhon nu shug pa dang / /
de bzhin pad+ma ge sar dang / /
ut+pal sngon po btsod dang bcas / /
srang re chu bre bzhi nang du / /
bskol te bzhi cha lus ba ru / /
rgya skyegs btsod dang le brgan rtsi / /
shing mngar gur gum zho gnyis gnyis / /
phye ma til mar srang brgyad dang / /
de yi nyis 'gyur 'o ma bskol / /
de ni sna sman tshul bsten na / /
sme ba ngo shig skra dkar dang / /
gnyer ma gdong gi dri ma sel / /
gdong gi sha rgyas mdog gsal byed / /
btsod dang seng phrom sha ba ri / /
rgya skyegs ldong ros du pa ri / /
gur gum ru rta ser po gnyis / /
gi wang tsan+dan rnam gnyis dang / /
n+ya gro d+ha yi lo ma dang / /
dngul chu rma shing tsan+dan ser / /
d+ha du ra yi shun pa yi / /
sa bon pad+ma ge sar dang / /
spra tshil spangs ma shug pa sogs / /
zhag dang 'o ma rkang dang mar / /
'o ma can shing 'o ma ni / /
bskol ba'i mar ni bskus gyur na / /
ngo shig gnyer ma sogs 'joms shing / /
bzhin ni pad+ma'i mdangs 'drar 'gyur / /
bring ga ra dza'i khu bar ni / /
'o ma chu bskol sna sman bsngags / /
pags pa tshor med la rlung gi /
gso ba dang ni me btsa' bya / /
pags nad zlum por bad mkhris bshad / /
mdze nad sel ba thams cad phan / /
yan lag brgyad pa'i snying po bsdus pa las /
phyi ma'i gnas kyi le'u sum cu gnyis pa'o // //
de nas gsang ba'i nad kyi dmigs shes pa bshad par bya'o / /
bud med nyal po spangs pa las / /
mod la bsten par gyur pa'am / /
nad dang bcas shing dogs pa las / /
dri ma can nam zla mtshan nam / /
skye gnas gzhan dang mi 'dod dang / /
bgrod min gsar du btsas pa dang / /
dga' ba'i mthar ni dug can sogs / /
chus reg pa'am ma bkrus dang / /
bskyed pa'i bsam pas sman rnon po'i / /
lde gu la sogs bskus pa dang / /
khu tshur so dang sen mo dang / /
gra ma dug can gyis reg dang / /
shugs dgag pa dang yun ring du / /
reg pa rtsub pas bdar ba 'am / /
nad gzhi 'khrugs pas gsang bar zhugs / /
sos 'dzin lta bu la sogs nad / /
nyi shu rtsa gsum 'byung bar 'gyur / /
sos 'dzin lta bu 'dir lnga ste / /
nad gzhi re re khrag las gyur / /
'dus pa'i nad las gyur pa'o / /
de la rlung gyur pho mtshan skrangs / /
nad mang rtag ldang pags 'gas pa'o / /
mkhris pa las gyur skrang rims 'debs / /
u dum+WA ra'i 'bras smin 'dra / /
bad kan gyis mkhrang snum pa dang / /
g.ya' zhing skrangs la lci ba yin / /
khrag gyur 'brum bu nag po 'byung / /
khrag 'dzag rims kyis 'debs par byed / /
'dus gyur mtshan nyid kun dang ldan / /
rlig 'bras gnyis kyang skrang bar byed / /
mi bzad na zhing lhung pa dang / /
gas shing srin bu skye ba yin / /
de las khrag gyur 'tsho ba tsam / /
'dus pa las gyur 'chi bar byed / /
nad 'khrugs pa las pho mtshan gnas / /
sha khrag las ni pho mtshan gyi / /
phyi'am yang na nang du ni / /
mdzer pa g.ya' bar byed pa 'byung / /
khrag ni spyi bag 'dzag par byed / /
mo mtshan de 'dra gdugs ltar 'dug /
de ni 'brum nad ma gsos na / /
pho mo'i khu khrag nyams byed gsod / /
pho mtshan gyi ni phyi'am nang / /
bad kan khrag gyur 'brum phran ni / /
tshad dang dbyibs ni yungs kar 'dra / /
stug po'i yungs kar zhes byar bshad / /
bad kan khrag gyur 'brum bu ni / /
ring zhing mang por gyur pa la / /
dbus nas gas pa gang yin pa / /
de ni nges par 'joms shes bya / /
na zhing ba sbu brtse bar byed / /
khrag mkhris las ni 'dzam bu yi / /
rus pa ltar 'dug khong stong can / /
'bras byer gcin snyi 'drar shes bya / /
khrag mkhris las gyur 'brum phran ni / /
ma sha mang+ga 'dra mchog yin / /
pad+ma'i steng du ge sar bzhin / /
'brum bu 'brum phran gyis khyab pa / /
de ni pad+ma can zhes bya / /
lag pa gnyis kyis rab mnyes pa / /
de ni mnyes pa'i 'brum bur gyur / /
mtshan ni mnyes par gyur pa las / /
rlung 'khrugs gyur pa mnyes pa yin / /
mi mnyam sra zhing yon por ni / /
rlung 'khrugs gyur pa gtun shing yin / /
rlung gis mnyes pa la sogs pa'i / /
nad 'khrugs mtshan gyi pags pa ni / /
ldog cing tsha la nad bcas shing / /
la lar shu ba dag tu 'gyur / /
'dus shing mdud pa chags pa ni / /
de yi nor bu thur du 'phyang / /
pags pa ldog pa'i nad ces bya / /
bad kan bcas las g.ya' zhing sra / /
rma 'tshob dka' zhing pags pa gas / /
gas pa'i nad ces bya bar bshad / /
rlung gis pags pa gnod 'gyur zhing / /
nor bu 'byar zhing gcin 'gag 'gyur / /
de las rgyun phra nad med 'byung / /
nor bu'i kha ni 'gags gyur pas / /
de ni nor bu'i nad ces bya / /
bad kan las gyur mtshan gyi nad / /
gra mas gang snyam mdud pa'i nad / /
gra mas gnod pa'i khrag gi nad / /
tshor ba nyams pa de ming can / /
rlung dang khrag mkhris las gyur pa / /
bu ga'i rtse mo phra ba yis / /
mtshan gyi nang ni kun tu khyab / /
de ni kha brgya pa zhes bya / /
khrag mkhris las gyur pags pa rnams / /
tsha zhing rims bcas pags pa smin / /
'dus pa las gyur sha rnams ni / /
thams cad ngan pas smin pa yin / /
'brum bu gnag cing dmar ba yi / /
'brum bu dag gis gnod 'gyur shing / /
pho mtshan shin tu na ba gang / /
de ni khrag gi 'brum bu yin / /
sha yi mdzer pa sngar bshad do / /
khong 'bras nad gzhi gsum las skyes / /
'dus pas mtshan ni rnags gyur cing / /
sha ni nag por gyur pa dang / /
kun nas zhig par byed pa gang / /
de ni til nag ces brjod bshad / /
sha las gyur pa'i 'brum bu rnags / /
khong 'bras til nag ces bya ba / /
bzhi po 'di dag spang bar bya / /
lhag ma rnams ni myur du gso / /
kha zas gnod pa zos pa dang / /
mal stan mi bder nyal ba dang / /
nyal po bsten ni drags pa dang / /
nang na nad khrag sman gnod dang / /
sa bon nyes pa rnam smin las / /
mngal gyi nad ni nyi shur 'gyur / /
rlung gis mngal la gnod gyur pas / /
na zug yangs shing tshor ba med / /
grog mas khyab pa snyam du sems / /
sra zhing rtsub pa sgra dang bcas / /
zla mtshan sla zhing wu ba can / /
nyung zhing gnag pa 'dzag par byed / /
chu so rtsib logs lhod pa dang / /
na zhing rim gyis skran bskyed la / /
rang rang nyes pa de dang de / /
de ni rlung can yin zhes bshad / /
de nyid shas cher spyad na skrang / /
bcas pa nyal po drags zhes bya / /
shin tu gzhon la 'khrig pa spyad / /
rgyab dang chu so byin par ni / /
na zhing mngal la gnod byed pa / /
de ni spyad sngas pa zhes bya / /
shugs 'khyil ba yi mngal du ni / /
rlung gis gnod par gyur pa las / /
zla mtshan lbu ba can 'byung ba / /
'khyil ba lta bur snang gyur pa / /
nad 'di 'khyil pa can zhes bya / /
gang tshe rlung ni rtsub pos bu / /
skye zhing skye zhing gsod byed pa / /
skyes nas gsod pa zhes byar bshad / /
'grangs drags mi mnyam gnas par ni / /
'dod pa spyad pas rlung 'khrugs shing / /
gzhan gyis gnod par gyur pa las / /
mtshan gyi bu ga sha rus la / /
gnod gyur mngal ni yon bor 'gyur / /
na gyur nang du kha bltas yin / /
kha zas rlung can bsten pa yis / /
zla mtshan rlung gis gnod gyur zhing / /
bud med mo mtshan zhum gyur par / /
byed pa de ni khabs mig yin / /
dus su shugs bkag rlung 'phel bas / /
bshang dang gci ba 'gag byed cing / /
mo mtshan skam par byed pa dang / /
shas cher na ba mngal skams yin / /
zhag drug gam ni zhag bdun nas / /
rlung gis mngal gnas khu ba 'byin / /
nad bcas pa'am nad med pa / /
de ni khu ba slon zhes bya / /
bud med mngal dang sa bon gyi / /
nyes pa rlung gis gnod gyur zhing / /
'khrig par mi dga' nu ma med / /
ma ning yin te gsor mi rung / /
mngal gyi nang du rlung gis ni / /
gnod gyur mo mtshan khong khar gnas / /
bye ba'am lhod par gyur pa dang / /
rlung can bzhin du na gyur pa / /
sha ni mtho bar gyur pa ste / /
mo mtshan che nad tshabs che bya / /
mkhris pa mngal na gnas pa yi / /
nang gi nad gzhis gnod gyur pa / /
tsha ba'am rnag par byed 'gyur zhing / /
dri mnam rims kyis 'debs pa dang / /
shin tu tsha zhing ro ltar mnam / /
zla mtshan sngo nag ser por 'dzag /
nad de mkhris pa can zhes bya / /
zla mtshan cher 'dzag khrag can yin / /
bad kan skyed par byed pa yis / /
mo mtshan gnod gyur na ba med / /
grang zhing dkar la g.ya' ba dang / /
spyin bag tu ni 'dzag par byed / /
nad de bad kan las gyur yin / /
rlung mkhris 'khrugs pas zla mtshan zad / /
tsha zhing lus skems mdog mi sdug /
de ni khrag zad pa zhes bya / /
mkhris pa shas che nyal po bsten / /
sgrid pa sbregs pa bkag pa las / /
mkhris par bcas pa'i rlung gis ni / /
mngal du gnod pa skyed par 'gyur / /
skrang zhing nyam thag reg mi bzod / /
zla mtshan sngo dang ser por 'byung / /
pho ba'i lto ni lci ba dang / /
'khru zhing yi ga 'chus par byed / /
chu so brla ni na zhing zug /
rims skyed yongs rgyas nad ces bya / /
rlung dang bad kan nad kyis khyab / /
mngal nas skye zhing spyi bag 'dzag /
nye bar 'dzag pa zhes bya'o / /
srin bu skyes shing g.ya' bas 'dod pa las / /
rab gdungs de ni rnam par g.yeng zhes bya / /
dus min spyod par gyur pas rlung / /
bad kan khrag dang 'dres gyur te / /
zla mtshan lam ni 'gag byed de / /
mngal du lte ba skyed par byed / /
de ni pad+ma'i snying po yin / /
nad gzhi gsum ni mo mtshan gyi / /
mngal nas rang rang gnod pa skyed / /
'dus pa las gyur nyes pa yin / /
de ltar bud med mngal nad kyis / /
khu ba 'dzin par mi byed de / /
des na mngal du bu mi chags / /
mi bzad nad kyang skye 'gyur zhing / /
khrag 'byung gzhang 'brum skran la sogs / /
rlung sogs nad ni kun skyed byed / /
yan lag brgyad pa'i snying po bsdus pa las / /
phyi ma'i gnas kyi le'u sum cu gsum pa'o // //
de nas gsang ba'i gnas kyi nad gso ba'i le'u bshad par bya'o / /
sos 'dzin 'dra ba gsar byung la / /
pho mtshan dbus na gtar ga gdab / /
bsil ba'i gso bas sbyang bar bya / /
khyad par du ni bkru sman gtang / /
smin na til gyi lde gu ni / /
sbrang rtsi mar dang bcas pa bsku / /
'dzam bu a mra klu shing dang / /
nim pa kam po dza'i myu gu / /
rgya shug bil ba sa li ka /
rgya skyegs til ni sha yi shun / /
'o ma can gyi shing gi shun / /
'bras bu gsum ni chur bskol ba'i / /
khu ba des ni bkru ba dang / /
de bskol til mar gyis rma 'tshob / /
spangs ma seng phrom btsag yug snam / /
sug smel ldong ros ba bla dang / /
nag tshur rgya skyegs skyer khaN+Da / /
rgyam tsha ha re Nu ka yi / /
phye ma sbrang rtsi sbyar bas bsku / /
sos 'dzin lta bu'i rma 'tshob byed / /
kham phor sbyar bar 'bras bu gsum / /
bsregs pa mar bcas rma 'tshob byed / /
'di ni spyi yi gso ba yin / /
re re skrang pa lta bur gso / /
sman pas ci nas rnags par ni / /
mi 'gyur de ltar 'bad par bya / /
rnags na rgyus pa rtsa dang sha / /
zhig pas pho mtshan ma rungs 'gyur / /
'brum pa bcad dang bsregs pa yi / /
gso ba so sa 'dzin lta bur bya / /
brud nas yungs kar phye zhib dang / /
bskol sman phye mas gdab par bya / /
til mar de nyid kyis bsku zhing / /
rma 'tsho ba pa yi gso ba bya / /
mnye gso ba ni 'di nyid bya / /
de dag gnyi gar gtar ga gdab / /
khong stong la ni gtar ga bya / /
rnags la rma ni dag par bya / /
tin du ka dang 'bras bu gsum / /
seng phrom lde gu til mar bsku / /
'bras byer la ni gtar ga gdab / /
gso ba'i rim pa 'di nyid bya / /
mchog ces bya ba'i 'brum bu ni / /
brtol te lcags kyus blangs te bcad / /
lde gu phye ma sman khu ni / /
sbrang rtsir bcas pas gso bar bya / /
mnye dang pad+ma can la ni / /
mkhris pa'i me dbal gso bar bya / /
pags smin tshor ba med pa la'ang / /
pho mo'i gso ba 'di nyid bya / /
mnye la dugs ni bya ba dang / /
ba la'i sman mar dro 'jam blugs / /
mngar ba'i sman sbyar dkri dugs bya / /
gtun shing 'dra la gtar ga gdab / /
bad kan rmen bu lta bur gso / /
pags pa ldog la mar gyis bsku / /
sa lba la sogs snum gyur pas / /
zhag gsum mam ni zhag lnga ru / /
dkri ba'i las ni spyad par bya / /
dugs bya de yi 'og tu ni / /
snum gyur pags pa drang bar bya / /
nor bu rim gyis btsir nas ni / /
chud nas nye bar dkri bar bya / /
nor bu yang yang snum chos bya / /
kha zas snum can sbyin pa'ang phan / /
gas pa la yang cho ga yi / /
rim pa ji bzhin byas pa'ang phan / /
'gags pa sbu gu kha gnyis pa / /
rgya skyegs kyis ni dkris pa la / /
snum bskus bu gar bcug nas ni / /
rlung 'joms snum ni blugs par bya / /
sbu gu zhag ni gsum gsum nas / /
legs par bskyed de spang bar bya / /
sbu gu'i sbyor bas ma grub na / /
mkhas pas mdoms kyi srubs can ni / /
bor te mtshon gyis dral nas kyang / /
de 'og rma gsar cho ga bya / /
rmen bur sbu gu'i dugs byas la / /
snum zhing dro bas dkri bar bya / /
kha brgya pa ni bzhar nas kyang / /
bska ba sbrang rtsi sbyar bas bsku / /
khrag gi 'brum bu khrag gi ni / /
khong 'bras bzhin du gso bar bya / /
kun la rma yi gso ba ni / /
gnas skabs ji bzhin sbyar bar bya / /
mngal gyi nad la mang du ni / /
snum chos dugs dang mas gtong sogs / /
rlung 'joms pa yi gso ba bsngags / /
rlung las gyur la mchog tu sbyar / /
bud med kyi ni mngal gyi nad / /
rlung ma gtogs par 'byung mi 'gyur / /
de bas rlung ni bsal byas la / /
nad gzhan gyis ni gso sman bya / /
ba la'i til mar blud bya zhing / /
'dren ma skye de'i 'o ma blud / /
snum chos dugs ni byas te mngal / /
nyes par gnas pa mnyam du gzhag /
yon po lag pas drang por bsrang / /
zhum pa slar ni bskyed par bya / /
byung ba slar ni gzhug bya zhing / /
gyes pa yongs su bzlog par bya / /
mngal ni gnas nas g.yos gyur pa / /
bud med zug rngur gyur par 'dod / /
bud med la ni slon sman sogs / /
'jam po yongs su sbyar bar bya / /
rnam pa kun tu dag gyur nas / /
'jam rtsi bsku byug sman khu blugs / /
byugs dang ye'u gzhug la sogs / /
gso ba'i las ni lhag ma spyad / /
rgun 'brum tang pal 'bras bu gsum / /
ka sa mar da ser po gnyis / /
sle tres nye'u shing sher+ya ka /
shu ka na sa ba spru ba / /
pa ru sha ka zho gnyis gnyis / /
mar ni bre gang bcas par bskol / /
de blud mngal gyi rlung nad dang / /
bu skyed byed pa'i mchog yin no / /
zi ra go snyod pi pi ling / /
shu dag rgyam tsha ba sha ka /
nas tshig 'khus thal ti mus / /
tsi tra ka dang kha rar bcas / /
btags te chang gi dngas mar sbyar / /
mar brngos de ni byin gyur na / /
mngal nad rtsib logs snying nad dang / /
skrangs dang gzhang 'brum sel bar byed / /
kha lung khu ba ka sha'i rtsa ba / /
zi ra nag po go snyod dang / /
sen rtsi rgyam tsha'i phye ma ni / /
chang dang sbyar te blud par bya / /
ra sna gze ma ba sha ka /
bskol ba gzer 'joms mchog yin no / /
sle tres dan dang 'bras bu gsum / /
bskol ba'i khu ba'ang blugs par bya / /
rgya spos kaN+Da ka ri dang / /
ru rta rgyam tsha thang shing rnams / /
bskol ba'i khu ba til mar bskol / /
sbangs pa'i ye'us mngal nad sel / /
mngal nad mkhris pa las gyur pa / /
chu blugs bsku byug ye'u yis / /
gso ba bsil zhing mkhris 'joms pa / /
snum chos don du mar gyis bya / /
nye'u shing rtsa ba srang bzhi brgya / /
brdungs te btsir ba'i khu ba dang / /
'o ma de mnyam mar bre ni / /
bzhi yi nang du bskol bar bya / /
'tsho byed sde tshan nye'u shing dang / /
pa ru sha ka rgun 'brum dang / /
pi la ya dang ba la gnyis / /
shing mngar zho ni gnyis gnyis phye / /
bskol te bsgrangs par sbrang rtsi dang / /
pi pi ling ni srang brgyad brgyad / /
ka ra dkar po srang bcu gzhug /
de las srang ni phyed phyed sbyin / /
mngal khrag khu ba'i nad sel zhing / /
ro tsa bu skyed byed mchog yin / /
glo rdol zang byed khrag mkhris dang / /
lud pa dbugs mi bde ba dang / /
mig ser rlung dang khrag dang ni / /
me dbal dang ni snying nad dang / /
brjed byed kyis nyen da rgan dang / /
myos byed skem byed 'joms par byed / /
de bzhin 'o ma zhun mar dang / /
'tsho byed sde tshan bskol ba ni / /
bu skyed mkhris pa las gyur pa'i / /
mngal nad sel ba'i dam pa yin / /
ba la bre ni sum cu gnyis / /
bskol ba'i til mar mar bre bzhi / /
'o ma bzhi 'gyur pi pi ling / /
ka ka ma si ka ra dkar / /
dzi ban ti dang ram nye ba / /
s+thi ra nye shing zi ra gnyis / /
mon sran gre'u pa ya s+ya / /
ma sha par+Ni sra ba ni / /
pi lu'i lo ma lhan cig bskol / /
blud na rlung mkhris las gyur pa'i / /
mngal nad sel zhing bu skyed byed / /
khrag gi mngal nad khrag mdog las / /
rjes su 'brel ba brtags nas kyang / /
nad gzhi bsags pa'i tshul las ni / /
khrag bcad pa yi sman gtang bya / /
shing mngar sbrang rtsi chu shing rtsa / /
ta la'i sa bon skyer pa'i rtsa / /
pri yang ku dang 'bras drus chu / /
sbyar ba blud na khrag 'dzag pa / /
mdog skya dmar po sel bar byed / /
pa tha 'dzam bu a mra yi / /
tshi gu dang ni brag zhun dang / /
skyer pa'i khaN+Da aM baSh+Ta / /
btsod dang shal ma li'i thang chu / /
dug mo nyung gi shun lpags dang / /
gur gum bil ba bong nga dkar / /
seng phrom gla sgang btsag yug snam / /
shing mngar tsan+dan dmar po dang / /
kad pa la dang tsa ma ka /
ka Tang ka dang dug mo nyung / /
byi tsher ba dang da ta ki / /
ma du ka dang stang zil ni / /
skar ma rgyal la bab pa na / /
btus shing btags te sbrang rtsi dang / /
'bras kyi chur sbyar blud na ni / /
gzhang 'brum tshad par 'khru ba dang / /
gang yang khrag tu 'khru ba dang / /
gang yang srin bu'i nad rnams dang / /
byis pa'i nad gang yin pa 'joms / /
mngal gyi nad dang zla mtshan nad / /
gnag cing dkar dang dmar ba sel / /
phye ma rgyal gyi rjes 'gro ba / /
phan zhes rgyun shes bu yis bshad / /
bad kan las gyur mngal nad la / /
rtsub dang dro ba'i sman kun sbyar / /
skyu ru'i lo ma da ta ki /
shing mngar ut+pal lig bu mig /
'dzam bu a mra'i tshi gu dang / /
seng phrom sa nag kang pa la / /
se'u 'bru shing tsha tin du ka /
u dum bA ra bil ba gzhon / /
zho ni gnyis gnyis btags pa'i phye / /
ra gcin 'o ma nyis 'gyur dang / /
til mar bre gang bskol bar bya / /
de bsku ba dang 'jam rtsi dang / /
ras bal ye'us gzhug par bya / /
skrang zhing phyir log mtho zhing sra / /
de bzhin spyi bag 'dzag pa dang / /
phyir 'bur nang du zhum pa dang / /
'brum bu gzer dang bcas la phan / /
nas zan a ru sbyar chang dang / /
bu ram chang dang til mar bsten / /
pi pi ling dang lcags phye dang / /
a rur sbyor sbrang rtsi phan / /
nag tshur rgyam tsha 'bras bu gsum / /
a mra 'dzam bu'i tshi gu bcas / /
da ta ka'i phye sbrang rtsir sbyar / /
spyi bag 'dzag pa dag par byed / /
rgya skyegs 'dzam bu da ta ki /
so ma ra dza la mang gi / /
sra rtsi pog gi phye ma yis / /
dri mi zhim dang spyi bag 'dzag /
rnags shing sra ba sel bar byed / /
dong ga la sogs sde tshan ni / /
bskol ba'i khu ba blugs par bya / /
sra zhing rtsub par gyur pa la / /
mnyen pa'i cho ga bya ba dang / /
sha brdungs pa yis glan pa dang / /
kri sa ra dang 'o thug gzhung / /
dri ngar til mar dri zhim pa'am / /
lde gu dri zhim bsku ba'am / /
dri bzangs kun gyi phye ma'am / /
rul ba'i dri ni sel byed gzhug /
bad kan can la phal cher sman / /
tsha ba ba gcin mas gtong phan / /
mkhris pa shing mngar 'o mar bcas / /
rlung gyur skyur bcas til mar phan / /
'dus pa las gyur nad la ni / /
thun mong gis ni gso ba phan / /
de ltar mngal ni dag gyur na / /
sa bon skyon med tha mal bar / /
rnam par shes pa 'jug pas na / /
bud med la ni bu chags 'gyur / /
skyes pa yi ni dbang po yang / /
las rnam lnga yis dag bya zhing / /
mdog las nad gzhi brtags nas ni / /
nad bcas de 'joms sman gyis gso / /
ru rta rgya spos shu dag bcod / /
'bras bu gsum dang kar dkar / /
shing mngar me da ser po gnyis / /
la la phud dang pu tse shel / /
shing mngar ram nye pa ya s+ya / /
a shwa gan+d+ha nye'u shing pa / /
zho ni gnyis gnyis btags pa'i phye / /
mar bre gang dang 'o ma ni / /
bzhi 'gyur bcas pa bskol bar bya / /
blud na mngal dang khu ba yi / /
nyes pa thams cad sel byed cing / /
tshe ring lus ni rgyas byed la / /
yid gzhungs pa dang bkra shis dang / /
bu skyed par ni byed mchog yin / /
'bras bu'i sman mar zhes byar bshad / /
zla mtshan rgyu tshe 'thungs gyur na / /
bu ni 'chi bar byed pa yang / /
'tsho zhing sbrum ma rnams la bsngags / /
'di ni mchog tu byis pa yi / /
lus rgyas gdon 'joms byed pa yin / /
yan lag brgyad pa'i snying po bsdus pa las / /
phyi ma'i gnas kyi le'u sum cu rtsa bzhi pa'o // //
yan lag brgyad pa'i snying po bsdus pa las / /
mtshon spyad kyis gso ba'i yan lag rdzogs so // //
de nas dug nad gso ba bshad par bya'o / /
sngon ni lha dang lha ma yin / /
bdud rtsi 'dod pas bsrubs pa na / /
bdud rtsi 'byung ba'i sngon rol du / /
skyes bu shin tu 'jigs pa'i gzugs / /
mche ba bzhi pa gzi brjid 'bar / /
skra ser mig ni me 'bar ba / /
de mthong 'gro ba sdug bsngal gyur / /
des na 'di ni dug ces bya / /
tshangs pas hUM zhes brjod pa dang / /
bslu ba'i bdag nyid can spangs te / /
gzugs de rgyu dang mi rgyu ba'i / /
gzugs la de ni zhugs par gyur / /
brtan dug nus pa mi bzad par / /
sdong bu la ni gnas pa gang / /
ka la ku ta dbang po'i bu / /
btsan dug ha la ha la sogs / /
rgyu ba'i dug ni mi bzad gyur / /
sprul dang phag dang mche ba can / /
rgyu ba dang ni mi rgyu ba'i / /
bcos ma ma yin dug tu bshad / /
bcos ma sna tshogs sman la ni / /
sbyar ba sbyar ba'i dug ces bya / /
de ni sbyor ba'i dbang las ni / /
shin tu ring nas gsod pa'am / /
skrang dang skya rbab dmu rdzing dang / /
smyo byed gzhang 'brum la sogs bskyed / /
rno dro rtsub cing dang ba dang / /
khyab cing myur gsod yang ba dang / /
'dar zhing bra la ro mi gsal / /
'ju bar mi byed pa yin no / /
rno sogs yon tan dang ldan pas / /
de ni mdangs las go bzlog yin / /
mi ni rlung mkhris shas che ba / /
srog ni 'phral du 'phrog par byed / /
dug gis lus su phyin pa dang / /
dang por khrag la gnod par byed / /
bad kan mkhris pa rlung rjes la / /
nad gzhi grogs dang lhan cig 'byung / /
de nas snying la gnas nas ni / /
lus la gnod par byed par 'gyur / /
mi rgyu'i dug ni btang gyur na / /
lce gnag lus ni rengs pa dang / /
brgyal dang slon dang sdang dang ngal / /
gnas skabs dang por 'byung bar 'gyur / /
gnyis par 'dar zhing rngul ba dang / /
tsha zhing lkog ma na ba dang / /
dug gis ma zhu'i gnas phyin na / /
snying ni na bar byed par 'gyur / /
gsum par rkan ni bskams pa dang / /
ma zhu'i gnas su shin tu gzer / /
de'i mig nyam chung ser ba dang / /
skrang ba nyid du 'gyur ba dang / /
zhu ba'i gnas phyin zug pa dang / /
skyigs bu lud pa rgyu ma 'khrug /
dug gi shugs ni bzhi pa la / /
mgo bo lhag par lci bar 'gyur / /
lnga par mchil snabs 'dzag pa dang / /
lhu tshigs na ba 'byung 'gyur la / /
mdog mi sdug cing nad kun 'khrug /
zhu ba'i gnas kyi 'og tu na / /
drug par 'du shes nyams pa dang / /
shin tu 'khrul bar byed par 'gyur / /
bdun par phrag gong sgal tshigs dang / /
dpyi tshigs bye na 'chi 'gyur yin / /
dug gi shugs ni dang po la / /
slon zhing chu grang dag gis gtor / /
mar dang sbrang rtsir bcas pa yi / /
dug gi sman ni myur du blud / /
gnyis par skyug sman bkru sman gtang / /
snga ma bzhin du dug sman blud / /
gsum par dug gi sman blud cing / /
de bzhin mig sman sna sman gtang / /
bzhi par snum dang bcas pa yi / /
dug gi sman ni btang na phan / /
lnga par shing mngar khu ba dang / /
sbrang rtsir sbyar ba blud na phan / /
drug par 'khru ba lta bur gso / /
bdun par sna sman dud pa dang / /
spyi bor rgya gram byas nas ni / /
sha'am khrag ni gzhug par bya / /
ko sha ta ki lang ga li / /
pa tha lcam pa a ru ra / /
sA lu sle tres shi ri sha /
gi ri kar ni yung ba dang / /
ha yang sbrang rtsi ba spru ba / /
bri ha ti gnyis tsha ba gsum / /
sha ri ba dang ba la ste / /
'di rnams bskol ba'i khu ba dang / /
bskol ba'i nas thug bsgrangs par ni / /
sbrang rtsi mar dang bcas pa gzhug /
gnas skabs gzhan la dug 'joms pa'i / /
sman dang gso ba thams cad bya / /
shing mngar tsan+dan ma du ka /
pad+ma ge sar de bzhin bya / /
dngul rdo rgya spos ru rta dang / /
ba bla ldong ros pri yang ku / /
tsha ba gsum dang 'bu su hang / /
nA ga puSh+pa ge sar bcas / /
shing mngar spang spos ha re Nu / /
gi wang mon sne'u rme ru dang / /
shi ri beSh+Ta sra rtsi pog /
shu ti gur gum ba la dang / /
bal bu ta ma la'i lo ma / /
stag pa dang ni pu shel tse / /
ser po gnyis ni sbrang rtsir sbyar / /
bu mo khrus dang smyung ba byas / /
gos dkar bgos pa byas nas ni / /
dge sbyong bram ze mchod byas te / /
dug sman mchog ni sbyar bar bya / /
de tshe sman pas sngags 'dis ni / /
bdag nyid bsngags te brjod par bya / /
skyes bu seng ger phyag 'tshal lo / /
sred med bu la phyag 'tshal lo / /
ji ltar khyab 'jug g.yul ngor ni / /
gzhan gyis pham par ma mthong ste / /
bden pa'i tshig ni 'di yis kyang / /
bdag la dug med grub par shog /
na mo be+e DUr+ya ma de / /
hu Tu hu Tu rak+Sha maM /
sarba bi She b+h+yaHgau ri /
gan+d+ha ri /
tsaN+Da li /
matang gi swA hA / /
'thag pa'i sngags gnyis pa ni / /
ha ri mA ye swa hA / /
ba ha mA ye swA hA / /
ma lus dug dang ro langs dang / /
gdon gyi las dang sdig pa dang / /
gsod byed nad dang mu ge dang / /
'thab par 'dod dang 'jigs pa la / /
sman btung sna sman mig sman bsku / /
gdu bu la sogs la sbyar bya / /
'di ni zla shar zhes bya ste / /
zhi dang bde legs byed mchog yin / /
dug rnying dug sel sman gyis zil mnan pa / /
nags me rlung dang nyi tshan gyis bskams pa'am / /
rang bzhin gyis ni yon tan mi ldan pas / /
nyams pa'i dug ces bya ba'i dug tu 'gyur / /
'di ni nus pa chung bas mi rtogs te / /
bad kan dang 'dres lo ni mang por gnas / /
des nyen gyur pa mdog ngan 'khru bar byed / /
nad khrag skom dad yi ga 'chus pas nyen / /
brgyal zhing slon la rnam rmongs skad 'dzer dang / /
dug gis dmu rdzing mtshan mas gnod par 'gyur / /
ma zhu'i gnas brten bad kan rlung nad skyed / /
zhu ba'i gnas brten mkhris dang rlung nad skyed / /
mi yi yan lag zhig cing skra 'byibs / /
ji ltar bya ni spu btogs lta bur byed / /
dngas ma'am khrag la gnas par byed na ni / /
lus zungs las byung nad ni sna tshogs skyed / /
mdun gyi rlung dang ma zhu grang / /
yul dmus gnod zas nyin par nyal / /
lus zungs gnod par byas pa na / /
de bas gnod pa'i dug ces bshad / /
gnod pa'i dug nyen dugs byas la / /
steng dang 'og nas sbyang bar bya / /
gnod pa'i dug ni sel ba'i sman / /
sbrang rtsi sbyar te lde gu sbyin / /
pi pi ling dang bya ma ka /
spang spos seng phrom sug smel dang / /
ku tan na ta sardzi ka /
ru rta shing mngar tsan+dan dang / /
yug snam btsag dang sbyar ba'i sman / /
gnod pa'i dug sel zhes bya ste / /
gzhan yang zlog par byed pa yin / /
dug mdas phog par gyur pa dag /
yang dang yang du mun 'thibs byed / /
mdog ni mi sdug gyur pa dang / /
myur du yid 'byung sdug bsngal 'thob / /
'dis ni srin bus khyab pa ltar / /
lus tsha tsag tsag por 'gyur ro / /
gdong mo rgyab dang phrag pa mgo /
lhu tshigs rnams su na bar byed / /
khrag ni nad can gnag pa 'dzag /
skom dang brgyal tsha rims kyis 'debs / /
mig ni gnag cing slon pa dang / /
btud mar lud pa dbugs mi bde / /
rma dmar mtha' mar ser ba dang / /
dbus ni gnag cing shin tu na / /
'phral du skrangs shing rnags pa dang / /
sha yang nag por gyur nas ni / /
gnag cing shin tu 'drul bar byed / /
spyi bag can du 'dzag par byed / /
gnad du phog par ma gyur pa / /
myur du snying la phan byed bya / /
zug rngu phyung la lcags bsregs pas / /
rma ni legs par bsreg par bya / /
yang na mu ka ka dang ni / /
gi ri kar+Ni dkar po dang / /
kad pa la yi shun pa dang / /
btsod dang shir sha bya rgod sen / /
bsregs pa'i thal bas bsku bar bya / /
shu ka na sa bong nga dkar / /
kaN+Da ka ri'i rtsa bas bsku / /
dug 'thung sos btab gso ba dag /
ci rigs par ni de la bya / /
rma yi sha ni rnags pa la / /
mkhris pa'i me dbal lta bur gso / /
bde phyir khyo la bud med dang / /
rgyal po la ni dgras bslab ste / /
zas dang sbyar ba'i dug bsres pa / /
nye 'khor skye bor ster bar 'gyur / /
sna tshogs lus kyi dri mar bcas / /
mi mthun sman dang thal ba dang / /
nus pa chung bar gyur pa'i dug /
sbyar ba'i dug ni sbyar ma yin / /
des nyen mdog skya rid pa dang / /
me drod nyams shing lud pa dang / /
dbugs mi bde dang rims kyis nyen / /
rlung ni mi mthun rgyu ba dang / /
gnyid che yid ni zhum par byed / /
gcin snyi lto ba mchin pa dang / /
mcher pa na zhing skad gsang dma' / /
nyam chung sgyid ni zhan pa dang / /
skrangs shing rtag tu sbo ba dang / /
rkang pa lag pa skam zhing zad / /
rmi lam du ni ce spyang dang / /
byi la sbrul dang ne+e'u le dang / /
spre'u mthong zhing phal cher ni / /
nags tshal mtsho ni skams par mthong / /
bdag nyid nag por mthong 'gyur zhing / /
ser po nag por mthong bar byed / /
mig sna rna ba med pa dang / /
de yi dbang po nyams par mthong / /
'di dang gzhan yang gnod pa yi / /
bla brnan mi bzad mang pos gtses / /
'ga' zhig 'phral du ma gsos na / /
sbyar dug gis nyen 'chi bar 'gyur / /
dbyig dug slon byas kha zas ni / /
de la phan pa'i bza' btung sbyin / /
sbyangs nas gser ni bsten bya zhing / /
mdo nas bstan pa bzhin du bya / /
gser dang zangs kyi phye ma ni / /
sbrang rtsi kha ra dkar po sbyar / /
lde gus dug ni mi bzad dang / /
dbyig dug thams cad sel bar byed / /
mur ba sle tres pi pi ling / /
rgya spos dbyi mo pa to la / /
gla sgang shu dag tsi tra ka /
byi dang ka ni dar ba dang / /
chu dron zho ga chur sbyar ba / /
skyur khu dang sbyar blud na ni / /
dbyig dug gi bcom me drod sbyong / /
zur ba ma nu phug ron gyi / /
sha bskol khu ba bsgrangs pa ni / /
dbyig dug skom dang lud pa na / /
skyigs bu dbugs mi bde rims sel / /
dug gi rang bzhin dus dang zas / /
nad gzhi lus zungs tshogs 'dus pa / /
dug gi nyam nga zhes bshad de / /
bkres skom nyam ni chung ba dang / /
khro dang mya ngan 'jigs dang ngal / /
ma zhu ba dang 'khru ba dang / /
mkhris pa rlung ni 'phel ba dang / /
til gyi me tog 'bras bu snum / /
sa yi rlangs pa 'brug sgra dang / /
gling bu pi wang rol mo yi / /
sgra dang mdun gyi ser bu dang / /
ut+pal dri dang myos pa yis / /
dug gi nyam nga 'phel bar byed / /
dbyar ni char gi dus yin pas / /
bu ram lta bur rlan can 'gyur / /
lus la khyab byed dbyar 'das nas / /
ri byi 'char bas de med byed / /
de bas sprin bral dus su ni / /
nus pa chung ba nyid du 'gyur / /
de ltar rang bzhin goms pa dang / /
gnas dus shugs stobs che chung ba / /
brtags te mkhas pas shes byas la / /
de rjes gso ba'i las spyad bya / /
bad kan can ni slon dang dro / /
rtsub dang rno ba'i sman bsku zhing / /
bska dang kha dang tsha ba yis / /
zas kyi dug ni bsal bar bya / /
mkhris can bkru sman sman chu blugs / /
shin tu bsil ba'i sman bsku zhing / /
bska dang kha dang mngar ba dang / /
mar bcas kha zas sbyin pas gso / /
rlung gi bdag nyid can mngar dang / /
skyur dang lan tshwa mar bcas pa'i / /
bza' ba mar bcas bsku byug dang / /
de bzhin sha ni bza' bas gso / /
bkru sman bsku byug kha zas sman / /
mar med bsngags pa ma yin no / /
dug kun gnas skabs thams cad du / /
dug 'joms mar dang 'dra ba yi / /
sman ni gzhan dag yod min te / /
mchog tu rlung shas che la phan / /
bad kan gnas zhugs gso bar sla / /
mkhris pa'i gnas brten 'bad pas gso / /
rlung gi gnas su zhugs pa'i dug /
shin tu gso dka' gsor mi rung / /
yan lag brgyad pa'i snying po bsdus pa las /
phyi ma'i gnas kyi le'u sum cu rtsa lnga'o // //
de nas sbrul gyis zin pa gso ba'i le'u bshad par bya'o / /
mdor nas yi steng na sbrul / /
gsum ste gdengs ka can lus 'khyil / /
khra bo yin te de yi ni / /
dbye ba mtha' yas gyur pa dag /
skye gnas dbye bas rgyas par ni / /
dgos pa med phyir ma bshad do / /
mchog tu rtsub dang tsha ba dang / /
skyur dro mngar bsil dag las ni / /
gdengs ka can la sogs pa'i dug /
rim gyis rlung sogs 'khrug par byed / /
gzhon dang rgan po bar ma dang / /
dbyar dang dgun dang sos kar ni / /
'di dag dug ni 'phel 'gyur zhing / /
gzhan dag dus tshigs rnams su 'gyur / /
'khor lo gshol dang g.yung drung gdugs / /
lcags kyu'i mtshan mar ldan pa yin / /
gdengs ka can ni myur 'gro ba / /
thams cad gdengs ka can zhes bya / /
lus 'khyil sna tshogs pa yi ni / /
zlum por 'dug pa lus 'khyil zhing / /
ring zhing 'gros ni bul ba yin / /
ri mo sna tshogs ldan pa dang / /
snum zhing kha dog sna tshogs pas / /
chu zheng bris 'gyur khra bo yin / /
go d+ha'i bu ni go d+ha can / /
dug ni gdengs ka can mnyam la / /
rkang bzhi po yi sbrul gzhan ni / /
'di dag nyid ni 'dres pa las / /
'dren ma'i mtshan nyid can te des / /
'dus pa'i nad ni ldang bar byed / /
zas kyi don dang 'jigs pa dang / /
rkang pas reg las dug rab 'khrugs / /
rkang gi rgyu dang 'dres pa dang / /
lha dang drang srong gshin rjes bskul / /
sbrul gyis zin par gang bshad pa / /
phyi ma bzhin du dug shas che / /
'jug pa'i rgyu ni shes byas nas / /
gso ba ji bzhin bya ba yin / /
phal pa sdig can ngang tshul bas / /
lam bkag nas ni gnas pa yin / /
gang du kha chu gsher ba tsam / /
lus la snang bar byed 'gyur zhing / /
mche ba'i rma ni mi mngon gang / /
de ni mchus gnod byed ces bya / /
mche ba gcig las rjes gnyis mngon / /
khrag med gyur pa bldags zhes bya / /
mche ba'i rjes ni khrag bcas gnyis / /
rnam par bcad pa'o de gsum ni / /
sha bcad shin tu phug pa dang / /
khrag dbyung so yis zin zhes bya / /
mche ba'i rjes ni bzhi snang ba / /
de bzhin sos 'dzin btsir bar bshad / /
de las dang po dug med gnyis / /
phyi ma gnyis po gsor mi rung / /
sbrul gyi dug ni khrag dag la / /
ma brten lus la gnod mi byed / /
khrag ni cung zad la brten yang / /
til mar thigs pa bzhin du mched / /
sngar ma sbrul gyis reg pa las / /
'jig pas rlung ni 'khrug par byed / /
lan 'ga' skrang bar byed pa de / /
sbrul gyis lus ni bcom zhes bya / /
bgrod dka' mun par zug gyur pa / /
la la rtog pas zin pa dang / /
dug gi shugs dang slon dang rims / /
brgyal ba'am tsha ba skye ba'am / /
na zhing rmongs bag 'khru bar 'gyur / /
de ni rtog pa'i dug ces bya / /
dug bcas nad kyis zug pa dang / /
skrang dang g.ya' dang rims bcas pa / /
la la tsha zhing rmen bur 'gyur / /
de las bzlog pa dug med yin / /
gdengs ka can shugs dang po la / /
nad khrag nag por 'dzag par 'gyur / /
mig dang gdong sogs gnag pa dang / /
srin bu rgyu ba snyam du sems / /
shugs gnyis par ni rmen bu skye / /
gsum par mgo ni lci bar 'gyur / /
bzhi par mig 'byed dka' ba dang / /
so sa btab rnags shing mchil ma slon / /
lnga par tshigs 'bye snyam sems dang / /
rgyud gzhan tshigs ni 'jig pa dang / /
lus tsha skyigs bu 'byung ba yin / /
drug par snying na lus lci zhing / /
brgyal zhing 'khru la zas mi 'ju / /
bdun par khu ba'i gnas phyin nas / /
phrag gong rgyab dang sgal tshegs dang / /
rked pa zhig pa snyam sems zhing / /
spyod lam thams cad las nyams 'gyur / /
de nas lus bskyil bas zin na / /
nad khrag ser por 'gyur ba dang / /
de yi lus ser tsha ba skyed / /
gnyis par skrang bar 'gyur ba yin / /
gsum par sos btab rnags pa dang / /
rngul dang skom dang skye bar 'gyur / /
bzhi par khong tsha rims kyis 'debs / /
lnga par lus kun khyab par tsha / /
sprul ni khra bos zin gyur na / /
khrag ni skya bor 'gyur ba dang / /
des ni lus mdog skya bor 'gyur / /
gnyis par lus ni lci bar 'gyur / /
gsum par sos btab rnags pa dang / /
mig dang kha sna las 'dzag 'gyur / /
bzhi par mgo lci gnye'u rengs 'gyur / /
lnga par lus tshigs na ba dang / /
grang ba'i rims kyis 'debs par byed / /
lhag ma gnyis po snga mar mtshungs / /
shugs ni lnga par gso ba dag /
bya yi de las phan chad min / /
chu yis g.yeng dang chags pas zad / /
skrag dang ne+e'u les 'phen pa dang / /
grang lhags nyi tshan rlung dang nad / /
bkres skom dal bas gzir ba dang / /
phyogs gzhan nas ni rings par 'ongs / /
dug spangs pags pa brjes pa dang / /
'jag ma sman dang tsher ma can / /
nags na rgyu ba gang yin dang / /
rig pa la sogs brten phyogs gnas / /
sbrul de dug ni chung bar 'dod / /
dur khrod bsti gnas shing gcig sogs / /
tshes lnga dang ni dus tshigs dang / /
tshes brgyad tshes dgu thun mtshams dang / /
nam phyed dang ni nyi ma'i gung / /
bra nye smin drug mchu dang skag /
sa ga chu stod khrums stod dang / /
snubs dang bra nye yud tsam la / /
gnad du bzung ba spang bar bya / /
zin pa'i mod la bzhin skya zhing / /
skra ni 'byi bar byed pa dang / /
lce 'khums yang dang yang du brgyal / /
dbugs grang gang yin de mi 'tsho / /
skyigs bu dbugs mi bde zhing slon / /
lus can zin pa'i mod la ni / /
snying nas gzer bar 'gyur ba dang / /
cig car 'byung ba de mi 'tsho / /
'du shes stor zhing lbu bar skyugs / /
rkang pa lag pa bzhin gnag cing / /
sna zhom yan lag zhig pa dang / /
tshigs lhod bshang ba 'khru ba yi / /
dug 'thungs pa dang sprul gyis zin / /
dug can mda' yis phog gyur pa / /
tshul ni 'di dag snang gyur na / /
srog zad par ni 'gyur ba yin / /
sna sman rnon po mi tshor zhing / /
rma nas khrag ni mi 'byung la / /
dbyig pas bsnun na rjes mi mngon / /
gshin rje'i thad du 'gro ba yin / /
de las gzhan du sman pa yis / /
'bar ba'i khyim nas 'byung ba bzhin / /
lkog mar phyin pa'i srog bsrung zhing / /
dug ni myur du bsal bar bya / /
lus can dug gis zin gyur pa / /
grangs brgya'i bar du gnas nas ni / /
lus zungs khrag sogs la gnod cing / /
lus la khyab par byed pa yin / /
dus 'di'i bar du gdug pa yi / /
mche bas zin pa bcad sogs las / /
bya zhing ci nas lus la ni / /
dug gi yal ga ma 'phros bya / /
zin pa'i mod la myur du ni / /
sbrul ni de nyid za ba'am / /
sa 'am bod bar gcod byed na / /
rings pa kho nar sman pa yi / /
mchil mas byug par bya ba'am / /
rna spabs kyis ni so rjes bsku / /
mche bas btab pa'i gong du ni / /
sor bzhir ras ma las byas pa / /
gso ma'am 'od ma la sogs bcing / /
sngags shes pa yis grub sngags bzla / /
chu lon gyis ni chu lta bur / /
bcings pas dug ni 'phros mi 'gyur / /
dug gi bcings sogs nyen pa yi / /
rtsa las rgyu bar mi 'gyur ro / /
btsir nas sos btab dbyung bya zhing / /
tshigs dang gnad du ma chud de / /
sa bon nyams pa'i myu gu bzhin / /
dug shugs de ni 'byung mi 'gyur / /
lus 'khyil so rjes mkhris bskyed pas / /
de ma gtogs pa gzhan dag ni / /
lcags dang gser la sogs pas sam / /
mgal me yis ni myur du bsreg /
me yis thal bar byed 'gyur na / /
ci phyir de ni 'byung bar 'gyur / /
sa dang lci ba sman sogs kyis / /
kha bkang nas ni gzhib par bya / /
chings ma'i nang nas sha che'i phyogs / /
mchog tu zhal zhal bya ba dang / /
yan lag mche bas zin bcas pa / /
dug sman gyis ni yang yang bsku / /
tsan+dan pu shel tse ldan pa'i / /
chu yis kyang ni blugs par bya / /
dug gis khyab par gyur pa la / /
gtar ga gdab pa gso mchog ste / /
khrag ni phyung bar gyur pa na / /
ma lus dug ni 'byung bar 'gyur / /
dug bcas khrag ni dri mi zhim / /
mer bsregs sgra ni tseg tseg zer / /
nad gzhi ji bzhin dag gyur pa / /
khrag ni snga ma bzhin zhes bya / /
rtsa ni snang bar ma gyur na / /
rngabs rwa srin bu pad pas gtar / /
khrag phyung ba yi lhag ma ni / /
dug gi drod kyis zhugs gyur pa / /
shin tu bsil ba'i sman bsku dang / /
blugs pa yis ni bsal bar bya / /
dug gi shugs kyis ma zhu bas / /
brgyal dang myos dang snying 'dzag 'byung / /
de ni bsil sman blugs pa dang / /
rlung yab spu ldang byed pas bsal / /
khrag na sla bar gyur na dug /
'phral du shugs ni zhi bar 'gyur / /
dug gi rno bas snying 'dar byed / /
de bsrung phyir ni zhun mar dang / /
mar dang bcas pa'i sbrang rtsi 'am / /
dug sman mar dang sbrus pa blud / /
de yi snying ni 'gag byed pas / /
snying gar bad kan sogs par byed / /
lus lci nad ni bslangs pa dang / /
snying 'phar de ni slon du gzhug /
gsher rdzas skyur rtsabs rgya sran dang / /
til dang chang sogs ma gtogs pa / /
dug sel ba yi slon sman gtang / /
des ni lus la khyab mi 'gyur / /
sbrul dang nyes pa rang bzhin dang / /
gnas dang shugs kyi khyad par ni / /
phra mo yan chad legs brtags la / /
gso ba khyad par can bya'o / /
srin bu ba ri'i rtsa ba dang / /
gi ri kar+Ni dkar po'i chu / /
btung ba gdengs ka can bzhin sbyar / /
sna sman ru rta sbrang rtsi gtang / /
sbrul nag gis ni zin pa la / /
khrag gtar nas ni bca' ba dang / /
na go la ni sbyar ba bsku / /
yang na rtsa rnon dug gis bsku / /
btung bar btsod dang sbrang rtsi dang / /
khang pa'i dud pa mar sbyar blud / /
gdengs ka can dang ri mo can / /
mi bzad dug gis zin pa la / /
tan du li ya tad pal dang / /
gi ri kar+Ni rnam gnyis dang / /
kha lung khaN+Da se'u 'bru ni / /
btung dang sna sman mig sman bya / /
a shwa gan+d+ha rgun 'brum dang / /
gi ri kar+Ni sa nag dang / /
ha ti pi pi ling dang ni / /
bye'u rug pa'i lo ma dang / /
bil ba se 'bru ka pid tha / /
cha ni phyed phyed sbrang rtsir sbyar / /
dug sman yin te khyad par du / /
lus 'khyil sbrul gyi dug la phan / /
lo ma lnga dang 'bras bu gsum / /
shing mngar nA ga puSh+pa dang / /
e la ba lu dzi ba ka /
zangs rtsi ba dang pu shel tse / /
kha ra shug pa ut+pa la / /
sbrang rtsi dang sbyar kha ba can / /
zhes bya lus 'khyil dug 'joms so / /
bskus na skrang dang shu ba mched / /
'brum bu rims dang lus lci sel / /
tang pal n+ya gro d+ha'i myu gu / /
dzi ba ka dang zangs rtsi ba / /
ka ra dkar po shing mngar btsod / /
khu ba lus 'khyil dug la blud / /
'od ma'i shun pa sa bon dang / /
bca' sga pa to la'i sa bon / /
shir sha'i sa bon pu tse shel / /
'bras kyi rtsa ba bong nga dkar / /
shu dag ba gcin bcas par btags / /
yan lag brgyad pa zhes bya ste / /
go nas yi dug 'joms so / /
ru rta bong nga pu tse shel / /
ha re Nu ka khyim dud pa / /
rgya spos sbrang rtsi tsha ba gsum / /
sbyar bas ri mo can dug sel / /
'dam bu khra bo 'dras zin na / /
sa brkos 'og tu thun gnyis gzhug /
phyung ste bzhar la mar sar dang / /
'bras dang sa yi lde gus byug /
'bras bu gsum gyi phye btab pa'i / /
mar ni rnying pa blud par bya / /
zhu zhing bkrus nas nas zan ni / /
sran tshod dang ni bcas pa sbyin / /
ka ra bI ra arka yi / /
me tog lang ka li'i rtsa ba / /
pi pi ling dang na le sham / /
pa ta skyur rtsabs lde gur byas / /
'di ni sbrul gzhan gyis zin pa'i / /
sbrul gyi dug kun sel ba yin / /
shir sha'i me tog khu ba dang / /
na le sham dkar zhag bdun sbangs //
btung dang sna sman byas gyur na / /
sbrul gyi mche bas zin pa sel / /
rgya spos ru rta srang gnyis gnyis / /
mar dang sbrang rtsi srang bzhi bzhi / /
'di blud 'jog pos zin pa yang / /
bde ba skyed par byed pa yin / /
de nas gdengs ka can gyi shugs / /
dang por khrag ni dbyung bar bya / /
dug sman sbrang rtsi zhun mar dang / /
bcas pa myur du blud par bya / /
gnyis par slon sman btang nas ni / /
de bzhin dug sman blud par bya / /
gsum par dug sman sbyar bya zhing / /
mig sman dang ni sna sman gtang / /
bzhi bar skyug sman btang nas ni / /
sngar bshad pa yi nas thug blud / /
lnga pa drug par bsil sman gyis / /
bsku zhing sman chu yang yang blugs / /
slon sman rnon po gtang bya zhing / /
dug sel nas thug blud par bya / /
bdun par dug sman rnon po yi / /
mig sman dang ni sna sman gtang / /
de nas spyi bor rgya gram du / /
zab mo'i mtshon gyis batra la nas ni / /
der ni sha'am khrag gam ni / /
pags pa dag ni gzhug par bya / /
lus 'khyil shugs ni gsum pa la / /
slon sman btang la nas thug blud / /
drug par sman ni rtul po'am / /
shug pa la sogs sde tshan blud / /
khra bo'i shugs ni dang po la / /
zhal zhal zab tu gdang bya zhing / /
ku bas khrag ni bton nas ni / /
snga ma bzhin du dug sman blud / /
drug par mig sman rnon po dang / /
sna sman phye ma bud pa gtang / /
ma smas pa yi shugs las ni / /
gdengs ka can skabs bshad ltar gso / /
sbrum ma byis pa rgan po la / /
gtar ga mi gdab 'jam pos gso / /
shing tsha ldong ros rgya spos nyung / /
ku sha'i khu ba chu srin sen / /
ta ma la yi ge sar dang / /
'bras bu chu grang sbyar ba blud / /
'di yis dbang po'i rdo rjes ni / /
lha min lta bur dug 'joms byed / /
bil ba'i rtsa ba bye'u rug pa'i me tog /
rgya spos thang shing ka rany+dza'i 'bras bu / /
ser po rnam gnyis 'bras bu gsum dang ni / /
tsha ba gsum po ra gcin zhib btags la / /
btung dang sna sman mig sman sbyar ba yis / /
sbrul dang lu dbyi ba sdig pa sogs / /
dug dang dbyig dug ma zhu gsud dang rims / /
mi ni gdon gyis zin pa bde bar byed / /
sos btab bsku ba la sogs kyis / /
ma lus ston par gyur kyang ni / /
nyams pa'i dug ni ji bzhin dang / /
slar yang shugs ni skye bar byed / /
dug dang bral nas rlung 'khrugs na / /
snum la sogs pas gso bya zhing / /
til mar chang dang rgya sran chu / /
ma gtogs rlung ni sel ba sbyin / /
mkhris par mkhris pa'i rims sel ba'i / /
sman khu sman mar 'jam rtsis gso / /
bad kan sbrang rtsir bcas pa yi / /
dong ka la sogs sde yis gso / /
sprul gyi rus pas gnod 'gyur dang / /
de bzhin rtog pa'i dug gis nyen / /
ka ra rgun 'brum pa ya s+ya / /
shing mngar kha ra sbrang rtsir sbyar / /
sngags kyis btab pa'i chu dang bcas / /
gtor zhing spro bsring dga' bar bya / /
ke ke ru dang mu tig margad dang / /
bai DUr+ya dang rdo rje mthon ka che / /
ras bal sa bon dug gis gnod pa'am / /
kha ba can gyi ri las skyes pa yi / /
so ma ra dza dang ni ba spru ba / /
de bzhin dro na ma hA dro na dang / /
sbrul la yod pa'i nor bu ma na si / /
nus pa dang ni ldan par gyur pa yi / /
dug ni dug gzhom bya phyir bcad par bya / /
nub mo'i dus su rgyu che khyad par du / /
gdugs dang khar gsil sgra dang bcas pa bcang / /
de yi grib ma sgra yi skad phyung na / /
sbrul gyi tshogs ni 'byer bar byed par 'gyur / /
yan lag brgyad pa'i snying po bsdus pa las /
phyi ma'i gnas kyi le'u sum cu drug pa'o // //
de nas srin bu'i dug nad gso ba'i le'u bshad par bya'o / /
sbrul nyid kyi ni bshang gci dang / /
kha chu sgo nga lus rul skyes / /
nad ni re re 'dus pa dang / /
ldan pa'i srin bu'i dug rnam bzhi / /
rlung gi srin bus zin gyur na / /
shas cher na zhing zug par byed / /
me yi srin bus 'dzag pa chung / /
tsha zhing dmar la shu ba mched / /
ba lu'i 'bras bu smin pa'am / /
'bra go'i 'bras bu smin pa 'dra / /
bad kan shas ches nad tshabs chung / /
u dum wA ra smin pa 'dra / /
shas cher 'dzag pa'o 'dus pa yi / /
mtshan nyid thams cad ldan pa dang / /
shugs ni sbrul dang 'dra ba dang / /
skrang ba 'phel zhing khrag dri ma mnam / /
mgo dang mig lci brgyal mgo 'khor / /
dbugs mi bde na spang bar bya / /
kun tu skrang ba lte ba can / /
tsha ba g.yo zhing yi ga 'chus / /
sdig pa'i dug ni rno ba ste / /
dang por me ltar sreg par byed / /
steng du myur du mched byed cing / /
mche ba 'og tu 'dug pa yin / /
zin ma thag ni rab na gnag / /
gas pa snyam du sems shing zug /
de ni lci ba sogs rul dang / /
dug gis phog sogs rul ba dang / /
sbrul rul pa las skyes pa yi / /
dug tshabs chung dang 'bring dang che / /
tshabs chung ser zhing dkar dang gnag /
rtsub dang phra zhing gzig mdog can / /
spu drang tshigs ni dmar ba dang / /
dmar zhing lto ba dkar ba yin / /
bar ma lto ru tshigs gsum pa / /
rked pa ser skya dmar ba yin / /
dug che ser skya phra ba dang / /
ri mo can la khrag 'dra zhing / /
me 'dra tshigs ni gnyis sam gcig /
lto ba dkar zhing dmar ram gnag /
des zin lce ni skrangs pa dang / /
lus rengs rims kyis nyen pa dang / /
bu ga las ni khrag nag slon / /
dbang po'i don ni mi shes shing / /
rdul zhing brgyal la kha skom dad / /
rmongs shing nad kyis nyen pa dang / /
sha ni zhig par byed pa ste / /
phal cher srog ni 'dor bar byed / /
mchu sbom pa yi kha yis ni / /
'debs shing gsor rung sdig pa las / /
lhag par na byed lus rengs shing / /
mtshan gyi sbubs ni ldang ba dang / /
lus ni rngul bar byed 'gyur zhing / /
sos 'debs chu grang snyam du sems / /
de nyid rnga mo dud ka dang / /
mtshan mo rgyu bas mtshan mo can / /
srin bu rlung mkhris shas che zhing / /
rnga mo byi ba bad kan can / /
rnga mo dud pa zhes bya ba / /
phal cher rlung shas che ba yin / /
nad ni gang dang gang gi ni / /
mtshan ma shas che ba las brtags / /
de dang de las gso ba'i sman / /
yon tan mi mthun pa yis gso / /
snying gzer stong rlung gis rengs shing / /
rtsa mi snang zhing rus tshigs na / /
mgo 'khor lus bcings snyam du sems / /
mdog gnag rlung las gyur pa'i dug /
dran nyams dbugs ni tsha bar byed / /
snying tsha kha ni kha bro la / /
sha 'gas skrang par byed pa dang / /
khrag ser ba ni mkhris pa can / /
slon zhing snying na yi ga 'chus / /
kha chu 'dzag cing chom pas 'debs / /
grang bcas kha ni mngar bar bro / /
bad kan shas che'i dug nad yin / /
'ba' chas rma ni bsku ba dang / /
rlung sel til mar gyis bsku dang / /
sbu gu ma smin 'bru dugs dang / /
brtas par bya ba'i cho gas phan / /
mkhris pa can la sman chu blugs / /
shin tu grang ba'i lde gus bsku / /
bad kan can la bzhar zhing bcad / /
dugs dang skyug sman btang bas gso / /
srin bu rnam pa gsum po la / /
gso ba rnam pa gsum pos phan / /
dugs dang bsku dang sman chu blugs / /
phal cher dro 'jam gtang bar bya / /
gzhan du brgyal dang mche ba yis / /
rnag dang 'drul bar byed ma gtogs / /
mi skra yungs kar ser po dang / /
bu ram rnying pa'i dud pas bdug /
dug dang mche ba'i dug kun la / /
mchog tu phan par 'drob skyong 'chang / /
dug sel sman ni thams cad dang / /
sbyang ba'i las kyang bya ba yin / /
srin bu sdig pa mi bzad dug /
'bus zin sbrul gyis zin ltar gso / /
tan du li ya cha mnyam pa'i / /
dur byid dang ni zhun mar blud / /
'bu yi dug gis gangs can ltar / /
bskyod par nus pa ma yin no / /
'o ma can shing lde gus bsku / /
sbyangs byas srin bu'i dug sel byed / /
mu tig lde gus bskus na yang / /
skrang dang dug dang tsha ba sel / /
shu dag shing kun byi dang ga /
rgyam tsha ha ti pi pi ling / /
ba tha bong nga tsha ba gsum / /
'drob skyong gis ni bshad pa yin / /
yan lag bcu pa'i dug sman ni / /
'drob skyong gis ni bshad pa dag /
blud na srin bu'i dug kyang sel / /
sdig pa'i dug gis 'phral zin la / /
'khor los btsir ba'i til mar bsku / /
sa la par+Ni bskol ba yi / /
dro 'jam yang na gzhan dag blugs / /
rgyam tsha dang ni bcas pa yi / /
zhun mar yang dang yang du blugs / /
yang na skyur rtsabs dro 'jam mam / /
rgyam tsha 'o mar bcas pa blugs / /
mar dang brngos pa'i go snyod dang / /
rgyam tshar bcas pas dkri bar bya / /
mche bas zin pa dugs byas la / /
zhal zhal btab ste 'bras bu gsum / /
ser po gnyis dang tsha ba gsum / /
shir sha'i me tog bsku bar bya / /
rgyam tsha kha lung ba gcin skyur / /
bye'u rug pa'i rtse mo btags / /
'ba' cha'am lci ba dro 'jam tsam / /
bskus na'ang phan par 'gyur ba yin / /
btung ba zhun mar sbrang rtsir bcas / /
yang na 'o mar kha ra btab / /
phug ron rtug pa a ru ra / /
rgya spos bca' sga kha lung gi /
khu ba dang sbyar blud pa ni / /
sdig pas zin pa'i sman mchog yin / /
rnga mo'i so ni chu bal bcas / /
sdig pa'i dug ni 'joms par byed / /
shing kun ba la kha lung gi /
khu ba dang sbyar lde gu dang / /
mig sman ri lur byas na ni / /
sdig pa'i dug ni sel mchog yin / /
ka rany+dza dang ardzu na / /
gi ri kar+Ni se lu dang / /
shir sha'i me tog dug mo nyung / /
zhog chu dang btags bskus na / /
sdig pa'i dug ni sel bar byed / /
gang zhig rmugs shing rngam pa 'thon / /
bla zhing mi bzad na gyur pa / /
de la yung dang a ru ra / /
btsod dang bong nga pi pi ling / /
bil ba gzhon nu na le sham / /
bA ta ka yi khu bar btags / /
lde gus byugs na phan pa yin / /
sbrang ma gdug pa'i dug kun la / /
zho dang mar ni blud bya zhing / /
gtar ga gdab cing sna sman dang / /
mig sman gyi ni cho ga bya / /
dro zhing snum dang skyur ba dang / /
rlung 'doms kha zas sbyin par bya / /
dong gra byi ba'i rtug pa dang / /
kha lung khu ba sla ba dang / /
rgyam tsha pu shel tse sbyar ba'i / /
lde gus dang ma'i dug myur 'joms / /
sdig pas zin pa'i tha mar ni / /
dug ni shas cher langs gyur par / /
zin pa'i rma la dug gis bsku / /
uts+tshe TiM ka'i gso ba'ang 'di / /
glang po che yi rtug pa'i steng / /
ro hi sha'i rtsa se'u'i chu / /
sde gur byas btags bskus na ni / /
'di ni sbrang ma'i dug 'joms mchog /
shir sha'i sa bon arga yi / /
'o mas lan gsum bsgos pa ni / /
pi pi ling gi phye mar bsres / /
dug sman 'dis ni srin bu'i dug /
sbrul dang lu dbyi ba yi / /
dug ni sel bar byed pa yin / /
shir sha ka rany+dza yi sa bon dang / /
gur gum ru rta ldong ros bcas pa yi / /
dug sman 'dis ni mtshan rgyu'i sdig pas zin / /
sel bar byed pa yin par rgyal bas gsungs / /
srin bu las ni rab gdug pa / /
ba ni bcu drug yin par bshad / /
gzhan dag nyi shu rtsa brgyad 'dod / /
kha cig de bas mang bar 'dod / /
nyi ma'i 'od kyi rjes 'brang ba / /
stong phrag yod ces gzhan dag 'chad / /
bla brnan gzugs ni mang gyur pa / /
dug can pa ni gcig pur 'dod / /
de yi gzugs dang ming dag ni / /
shin tu 'dres pas shes par dka' / /
gnas kyi nges pa yod min pas / /
de phyir nad las bshad par bya / /
nad gzhi so so'i gso ba dka' / /
'dus pa las gyur gsor mi rung / /
des zin mkhris gyur tsha ba dang / /
skom dad chu bur rims kyis 'debs / /
rmongs bag rab tsha dmar ser mdog /
rnags shing rgun 'bru'i 'bras bu 'dra / /
bad kan las gyur sra zhing skya / /
ba ru sha ka'i 'bras bu 'dra / /
gnyid che grang rims lud pa lu / /
shin tu g.ya' bar byed pa yin / /
rlung gyur rtsub cing gnag pa dang / /
tshigs na rims kyis 'debs par byed / /
de yi dbye ba nad kyi ni / /
rang gi mtshan nyid las shes bya / /
gsor mi rung ba snying tsha zhing / /
lud pa skyigs bu mgo nad dang / /
'brum phran dkar dang ser dang gnag /
dmar dang skya ba las 'byung 'gyur / /
'dar zhing skrangs la tsha ba dang / /
skom dad lang zhing sna 'chus la / /
mchu gnag so ni g.yo ba dang / /
rgyab dang mid pa bcom snyam sems / /
'dzam bu'i 'bras bu smin 'dra ba'i / /
khrag ni mchus bldags rma las 'dzag /
'dus gyur mtshan nyid kun ldan zhing / /
ming ni mang por gyur pa yi / /
de dug rnon po bar ma dang / /
dman pa'i dbye ba gsum du 'gyur / /
ma bcos zhag bdun zhag bcu dang / /
zla ba phyed kyi rims kyis gsod / /
ba dang mchu rings thams cad kyang / /
glang shu kor kor por byed cing / /
dkar dang gnag dang dmar dang ser / /
gnag pa'am 'jam zhing mtho ba dang / /
dbus su gnag pa'am sngo ba la / /
mtha' ma dra ba lta bus khebs / /
mched cing skrang bar byed pa dang / /
tsha zhing mang du na ba dang / /
rims 'debs myur du rnags shing 'drul / /
rul zhing gas par byed pa dang / /
rnag gis gang du reg gyur pa'i / /
phyogs der yang ni rma skyed byed / /
dbugs dang mche ba bshang gci dang / /
khu chu kha chu sen mo khrag /
brgyad po gnod byed khyad par du / /
dug ni kha la gnas pa yin / /
ba ni lte ba yan chad 'dzin / /
srin bu stod smad kun tu gnod / /
de gnod byas pa'i gos la sogs / /
lus la reg na nad skyed byed / /
ba dang srin bu las gyur dug /
nyin phyed bar du tshor mi 'gyur / /
de nas dang po'i nyin zhag la / /
khab kyis gtsags pa snyam du sems / /
mdog mi gsal zhing g.yo ba dang / /
cung zad g.ya' zhing nad dang ldan / /
gnyis par mtha' ma shin tu mtho / /
'brum bu phra mos khyab pa 'dra / /
mdog gsal gyur na dbus dma' zhing / /
g.ya' zhing rmen bu lta bur snang / /
gsum par rims bcas spu ldang zhing / /
'khor ling dmar por snang ba dang / /
kham phor gzugs 'dra phal cher ni / /
ba spu'i bu ga 'dzag par 'gyur / /
nyin zhag bzhi par cher skrangs shing / /
mgo 'khor lus tsha dbugs mi bde / /
lnga par dug ldang las gyur pa'i / /
nad ni de dang de dag bskyed / /
drug par gnad du khyab par byed / /
bdun par srog ni 'joms par byed / /
de ltar dug ni rnon po dang / /
bar ma dman pa dbye bar bya / /
de nas nyin zhag nyi shu ni / /
gcig na yong ye zhi bar 'gyur / /
de 'og ba yis zin pa ni / /
mtshon gyis rma ni gnod par bya / /
'dzam bu'i mchu la sogs pas bsreg /
mkhris pa las gyur bsreg mi bya / /
rtsub cing spu ni gyes pa dang / /
gnad dang tshigs la sogs la gnas / /
zin nas kun tu khyab gyur pa / /
gcad par mi bya bsreg mi bya / /
bsreg pa dug sman rgyam tsha dang / /
sbrang rtsir sbyar bas bsku bar bya / /
de rjes 'o ma can shing bskol / /
sman khu shin tu bsil mo blugs / /
rngabs rwa sogs sam gtar ga yis / /
thams cad la ni khrag dbyung bya / /
de nas bsil sman bsku blugs bya / /
sle sman ta ka a shwad+tha / /
ba ru ra dang pri yang ku / /
shug pa ser gnyis sbrang rtsir sbyar / /
ba dang srin bu la sogs pa'i / /
dug 'joms las ni thams cad byed / /
ser po rnam gnyis rma shing btsod / /
pad+ma ge sar rgya spos ni / /
sbrang rtsi mar sbyar tsam pa ka /
snga ma bas kyang yon tan lhag /
lci khu btsir dang kar dkar / /
a pa marga ldong ros dang / /
ba bla skyer pa bya ma ka /
yug snam sbrang rtse mar de bzhin / /
rgya spos na le sham sug smel / /
ru rta shing mngar sbrang rtsi mar / /
sbyar ba'i sman ni man+da ra / /
rgya spos seng phrom pu tse shel / /
shu dag pa tha sug smel dang / /
gur gum spos dang ldang de bzhin / /
nad gzhi mang la dug 'joms pa'i / /
sbyang ba byas pas gso bar bya / /
shing mngar dang ni po son cha / /
ko sha ta ki ang ko la / /
sin du bar 'bras chur sbyar / /
'thungs na bad kan las gyur dug /
myur du slon par byed pa yin / /
shir sha'i lo ma med dang / /
rtsa ba 'bras bu ang ko la'i / /
rtsa bar bcas pa'ang de bzhin no / /
'bras bu gsum dang ni li ni / /
dur byid la sogs bkru sman gtang / /
skrang dang tsha sogs zhi gyur na / /
rma yi lte ba dbog par bya / /
ba bla le brgan rtsi'i me tog /
khron bu byi ba'i rtug pa dang / /
dur byid rgyam tsha dan dang sbyang / /
lte ba 'byin par byed pa yin / /
de bzhin u ta ma ka ra'i / /
rtsa ba smin pa'i shun bcas pa'i / /
rgyam tsha ru rta pu tse shel / /
dan da pa ya s+ya sbyar ba'am / /
ra dza ko ta ka'i rtsar / /
dar ba'i tshigs ma'ang sbyar bar bya / /
lte ba bcad pa'i dus su ni / /
dug sel ba yis brta bar bya / /
snum chos ma lus bya ba ni / /
zhun mar nyid kyis bya ba yin / /
til mar gyis ni rtswa sogs la / /
me mched lta bur dug 'phel byed / /
be kang ka ta ba li ka /
thal tres gla sgang spri ka dang / /
tsan+dan nya lcibs son ka /
ut+pal rgya spos shing mngar dang / /
shing tsha shug pa na gu li / /
po son cha'i rkang lhan cig sbyar / /
skyer pa gla sgang sar pak+Shi / /
bca' sga pi pi ling rtsa ba / /
pi pi ling dang tsi tra ka /
ba ru na dang a ka ru / /
bil ba nim pa pa ta li / /
ru rta nA ga ge sar dang / /
se'u lu lhan cig sbyar ba dang / /
bil ba tsan+dan ut+pal / /
rgya spos bca' sga pi pi ling / /
lcam pa nim pa ru rta dang / /
chu srin sder mo dzi ban ti / /
ga bra'i rtsa ba pa ta li / /
dzi ban ti dang po son cha / /
shing tsha sbyar ba de dag ni / /
mig sman snar blugs byug pa dang / /
sman chu blugs pa'i sbyor ba yis / /
mkhris pa bad kan rlung gyur pa'i / /
lu ta'i dug ni ji snyed pa / /
tshul khrims la gnas ngan 'gro bzhin / /
'di yis dug nad kun 'joms byed / /
seng phrom shug pa pad+ma ge sar dang / /
tsan+dan dmar ser pri yang ku'i me tog /
pad+ma pu shel tse dang pa ya s+ya'i / /
sbyor ba kun gyis ba yi dug kun 'joms / /
yan lag brgyad pa'i snying po bsdus pa las /
phyi ma'i gnas kyi le'u sum cu bdun pa'o // //
de nas byi ba dang a laM ka'i dug gso ba'i le'u bshad par bya'o / /
khu chu can dang mi brtan bu / /
rgod dang sgra can pags pa dang / /
rnying pa'i so dang khu byug dang / /
ser skya dang ni nag po dang / /
dmar ser khra bo dkar po dang / /
thib skra dkar phyi ba dang / /
phus pa dang ni bra byi ste / /
byi ba'i dbye ba bco brgyad yin / /
gang du 'di yi khu chus phog /
khu bas phog dang reg pa ni / /
lus kyi lus la reg pa der / /
khrag la gnod cing mdog skya la / /
thor bu rmen bu dri mnam dang / /
shu ba kor ling yi ga 'chus / /
mgo 'khor skrangs rims rab tu na / /
nyam chung 'dar zhing lhu tshigs na / /
spu ldang dran nyams khrag 'dzag dang / /
yun ring du ni gnas par byed / /
bad kan can gyi byi ba yi / /
phru gu mang reg skom slon 'gyur / /
byi ba 'khrig spyod dug gso dka' / /
yang dang yang du ldang bar byed / /
yan lag kun skrangs mdog mi sdug /
rnags shing 'on la rims kyis 'debs / /
mgo lci kha chu khrag 'byung zhing / /
slon pa gso dka'i mtshan nyid yin / /
phus pas zin pa de dri bro / /
lgang pa skrangs shing chu mdog nyams / /
sbrang rtsi 'dra ba'i rmen bus khyab / /
khye'i dug bad kan shas cher 'khrugs / /
'du shes rgyu ba'i rtsa mang gnas / /
gnod cing 'khrug par byed pa dang / /
lus zungs la ni mi bzad gnod / /
kha chu 'dzag dang long dang 'on / /
kun tu rgyug par byed pa dang / /
mjug ma 'gram pa phrag gong lhod / /
mgon gdong ni dud pa yin / /
de yi so yis zin na rma / /
tshor ba chung zhing khrag rnag 'dzag /
mgo snying na zhing rims 'debs rengs / /
de rjes skom dang brgyal bar 'gyur / /
'di yis gdug cing mche ba can / /
ce spyang dom dang dred dang gung / /
stag dang spyang ki la sogs pa / /
gzhan dag kyang ni shes par bya / /
g.ya' zhing zug la mdog mi sdug /
tshor ba med gnas rims mgo 'khor / /
tsha zhing dmar lan zhing gnag /
skrang zhing rmen bu skye zug 'khums / /
rma ni 'gags shing 'brum bu 'byung / /
lte ba can du zlum por 'gyur / /
kun tu dug bcas mtshan ma 'di / /
dug med de las bzlog pa yin / /
gang gis bzung ba de'i spyod tshul / /
sgra sgrogs rgyu med par de'i gzugs / /
chu dang me long sogs mthong 'chi / /
ma bzung bar yang sgra dang ni / /
mthong bas sdang bar byed pa ni / /
chu yis skrag ces bya ba ste / /
zin pas de yang spang bar bya / /
byi ba'i dug gis zin ma thag /
rma ni mde'u bsregs pas bsreg /
yang na me long dag gis bya / /
gzhan du lte bar mi bzod na / /
bsregs nas rma las khrag dbyung zhing / /
zhal zhal byas la shir sha dang / /
yung ba rgya spos gur gum dang / /
sle tres kyi ni lde gus bsku / /
khyim gyi dud pa skyer pa dang / /
rgyam tsha dang ni btsod dag gi / /
lde gus byi ba'i dug sel zhing / /
lte ba 'bur ba'ang 'joms par byed / /
de nas skyur bas bkrus nas ni / /
gi ri kar Ni pa lin di / /
bil ba'i rtsa ba sle tres dang / /
chu dang btags pa'i lde gus bsku / /
dug dang skrang sel sman gzhan dang / /
yang na gtar ga myur du gdab / /
ni li ni bskol shi ri sha //
ang ko la yi khu bas slon / /
ko sha ta ki shir sha dang / /
dzi mu ta ka'i 'bras bu dang / /
po son cha ni phye mar btags / /
zho sbyar blud la dug slon gzhug /
shu dag ru rta po son cha'am / /
dzi ban ti ni ba gcin btags / /
cho ga snga ma bzhin blud na / /
dug gi nad ni thams cad sel / /
dur byid ni li ni dang ni / /
'bras bu gsum gyi bkru sman bsngags / /
shir sha'i snying po'i 'bras bu yis / /
mgo bo'i bkru sman dag kyang phan / /
ba lci'i khu ba tsha ba gsum / /
phye ma zhib btags lde gus phan / /
ba lang lci ba ka pid ta'i / /
phye ma sbrang rtsi'i lde gu bza' / /
taN+Du li yi rtsa ba dang / /
bskol ba'i mar ni blud na'ang phan / /
gi ri kar Ni ser po gnyis / /
shing mngar btsod dang sle tras phan / /
thal tres rtsa pa mar bskol ba / /
ka ping ta yi rnam lnga'ang phan / /
sin du ba ra rgya spos dang / /
shi kru bil ba'i rtsa ba dang / /
shu dag gze ma ba spru ba / /
dzi mu ta dang bcas pa ste / /
de rnams khu ba sbrang rtsir bcas / /
blud nas 'bras chan sA lu zho / /
byin na byi ba'i dug nad sel / /
shar pung ga'i phye ma ni / /
dar bar sbyar ba blud pa'ang phan / /
aM ko la yi rtsa ba ni / /
ra thug gcin sbyar lde gus ni / /
btung dang bsku ba la sbyar na / /
byi ba'i dug kun sel bar byed / /
ka pid ta yi snying po dang / /
til ka dang til dang ni / /
aM ko la yi rtsa ba ni / /
ba yi 'o ma'am gcin sbyar blud / /
til ka'i gdong yal ga yi / /
ba yi 'o ma sbyar ba blud / /
yang na sher+ya ka'i rtsa ba / /
sbrang rtsi 'bras bu sbyar ba blud / /
ku ba kha bo zhag gcig ni / /
chu la sbangs pa'ang blud par bya / /
sin du ba ra'i rtsa ba dang / /
byi ba'i rus pa bong nga dkar / /
rgya spos chur btags sna sman sogs / /
sbyar bas byi ba'i dug sel byed / /
byi ba'i dug ni lhag lus pa / /
sprin mthong bas ni ldang byed pa'am / /
nad ni 'phel bar byed pa'i rgyu / /
ji lta bar ni 'phel bar byed / /
de la gnas skabs thams cad du / /
gso ba thams cad sbyar bya zhing / /
rang gi gso bar gang bshad dang / /
de bzhin nyams pa'i dug sel sbyor / /
a lang ga yi so yis zin / /
mar bskol ba yis bsreg par bya / /
dug sman de dang de bsku zhing / /
mar gyi snying po blud par bya / /
'di la arka'i 'o mar bcas / /
bkru sman dag kyang myur du gtang / /
aM ko la'i rtsa byang phyogs chu / /
srang gsum mar ni srang gcig blud / /
d+ha du ra yi 'bras bu dang / /
gi ri kar Ni ba spru ba / /
bskol ba'i khu ba blud par bya / /
til btags lde gu arka lcags / /
'o ma bu ram bsres byin na / /
sprin sogs rlung gis gtor ba bzhin / /
a laM ka yi dug 'joms byed / /
sngags bcas sman dang rin chen bcas / /
zhi bar byed pa dag kyang sbyar / /
rkang bzhi pa dang rkang gnyis pa'i / /
so 'am sen mos snad gyur pa / /
skrang zhing rnags la mdog dmar zhing / /
tshan chu ser 'dzag pa la / /
a shwa kar+Na kad pha la / /
han sa pa ti go ji ha / /
yug snam ser po gnyis kyis bsku / /
so dang sen mo'i dug 'joms byed / /
yan lag brgyad pa'i snying po bsdus pa las /
phyi ma'i gnas kyi le'u ste sum cu brgyad pa'o // //
yan lag brgyad pa'i snying po bsdus pa las / /
mche ba gso ba'i yan lag rdzogs so // //
de nas bcud kyis len gyi le'u bshad par bya'o / /
tshe ring dran dang yid gzhungs dang / /
nad med gzhon dang lang tsho dang / /
gzugs bzang mdog dang skad gsal dang / /
lus dang dbang po'i stobs skyed cing / /
tshig grub ro tsa mdangs ldan pa / /
bcud kyis len gyis 'thob par 'gyur / /
dngas ma la sogs yon tan can / /
thob gnas yin phyir bcud kyis len / /
na tshod dang po'am bar ma'i tshe / /
dbang po thul bas de sbyar te / /
snum chos bya zhing gtar ga gdab / /
rnam pa kun tu sbyangs byas gtang / /
ma sbyangs pa yi lus la ni / /
bcud kyis len dang ro tsa ba'i / /
sbyor ba dri ma can gyi ni / /
gos kyi tshon ltar don med 'gyur / /
bcud kyis len gyi sbyor ba ni / /
rnam pa gnyis su drang srong 'dod / /
spyil bor 'dug pa gtso bo ste / /
rlung dang than pas nyen cig shos / /
khang pa rlung med 'jigs pa med / /
chos ldan yo byad 'byor pa'i grong / /
sa phyogs shis pa'i byang phyogs su / /
khang pa sum rim skar khung chung / /
dud pa nyi tshan sbrul dang rdul / /
bud med glen mas ma bgrod par / /
yo byad sman pa sta gon byas / /
khang pa legs par byi dor bya'o / /
de nas tshes grangs bzang khrus byas / /
mchod 'os mchod la 'jug par bya / /
der ni sbyang byas dag gyur nas / /
bde zhing stobs ni skyed pa dang / /
tshangs par spyod dang brtan par ldan / /
dad par ldan zhing dbang po thul / /
sbyin dang tshul khrims bde ba dang / /
brtul zhugs chos la mchog tu gzhol / /
lha ni rjes su dran par ldan / /
rigs pas gnyid log gnyid mi log /
sman la dga' zhing tshig 'jam pas / /
bcud kyis len ni brtsam par bya / /
de nyid snum chos dugs byas nas / /
a ru ra dang skyu ru ra / /
rgyam tsha bca' sga pi pi ling / /
shu dag yung ba byi dang ga /
bu ram chu dron sbyar ba ni / /
blud na legs par 'khru bar 'gyur / /
de nas lus ni dag 'gyur zhing / /
thug sogs rim par spyad nas kyang / /
zhag gsum mam ni zhag lnga'am / /
zhag bdun bar du zhun mar bcas / /
nas thug dag par gyur gyi bar / /
sbyin zhing bshang rnying dag par bya / /
de ltar lto ni sbyangs byas nas / /
goms par shes pas gang zhig la / /
gang zhig 'tsham pa de kun brtags / /
bcud kyis len ni sbyin par bya / /
a ru ra stong de'i sum 'gyur / /
skyu ru ra dang bcas pa dang / /
rtsa ba lnga bo lnga rnams ni / /
srang ni nyis brgya lnga bcu dag /
chu ni bcu 'gyur nang du bskol / /
khu ba bcu cha lus pa ru / /
a ru rnam rgyal skyu ru ra / /
brdungs la rus pa phyung nas ni / /
khu ba de yi nang du ni / /
shing tsha sug smel pi pi ling / /
ga dur skyer pa a ru ra / /
tsan+dan ma du ka par Ni / /
shaM ka puSh+pa ka na ya / /
shu dag gla ba shing mngar dang / /
byi dang ga ni phul re'i tshad / /
khar dkar srang stong chig brgya / /
zhun mar bre ni bcu gnyis dang / /
til mar bre ni brgyad bcas pa / /
lde gur gyur gyi bar du bskol / /
phab la bsgrangs par sbrang rtsi ni / /
srang ni sum brgya nyi shu gzhug /
de nas gzar bus dkrugs nas ni / /
mar gyi snod du gzhug par bya / /
gang zhig zas gcig la mi gnod / /
de ni 'di yi tshad du bshad / /
zhu ba'i tshe na drug cu pa / /
'o mar bcas pa'i kha zas sbyin / /
bcud kyis len 'di tshangs pas bshad / /
dge zhing dpal yon can yin zhing / /
mkha' la gnas dang byis pa rtse / /
de bzhin dka' thub pas bsten byas / /
lus snyom ngal dang skra dkar dang / /
gnyer ma'i skyon ni spang 'gyur zhing / /
yid gzhungs dran dang stobs ldan zhing / /
tshe ring bar yang 'gyur ba yin / /
skyon med a ru ra dang skyu ru ra / /
stong dang pi pi ling ni stong dang bcas / /
rgya skyegs shing gzhon thal ba'i chu sbyar ba / /
snod du bzhag ste legs par sbangs nas ni / /
slar phyung grib mar bskams te phye mar byas / /
kha ra dkar po bzhi cha mar dang ni / /
sbrang rtsi bzhi 'gyur bcas pa mar gyi ni / /
bum par bcug ste sa brkos par bzhag la / /
zla ba drug lon nas ni slar phyung ste / /
snga dro'i dus su me drod ji bzhin bza' / /
rtag tu mthun pa'i zas ni bza' bar bya / /
de ltar ma lus zos na lo brgya 'tsho / /
nad med pa dang skra dkar gnyer ma med / /
lus kyi stobs 'phel rgyas par 'gyur ba dang / /
mchog tu dran gsal yid ni gzhungs par 'gyur / /
skyon med rgya skyegs shing rlon pa / /
thor to bcad la gzhog pa yi / /
sdong bu khru gnyis brkos pa'i nang / /
skyu ru ra ni sar pas dgang / /
rtsa ba'i bar du 'jag mas dkri / /
pad+ma skyes pa'i 'dam gyis bsku / /
de nas rlung med gnas su ni / /
lci ba sar pa gtsang mas btso / /
tshos shing skyu ru ra spangs nas / /
sbrang rtsi mar bcas mi yis bza' / /
de rjes 'o ma mar bcas pa / /
ci 'dod par ni btung bar bya / /
de nyid kyis ni zla gcig bar / /
bsten zhing spang bar bya ba rnams / /
de ni 'bad de spang bar bya / /
chu ni grang mo lag pa yis / /
reg pa tsam yang mi bya'o / /
de ltar zhag ni bcu gcig 'das / /
skra so sen mo lhags par 'gyur / /
de nas nyin zhag cung zad nas / /
gzugs bzang bud med la phod cing / /
stobs ni glang po dang 'drar 'gyur / /
mchog tu yid gzhungs snying stobs dang / /
blo ldan lo stong 'tsho bar 'gyur / /
rtsa ba bcu pa ba bla dang / /
gla sgang thal tres dzi ba ka /
ut+pal dang par+Ni gnyis / /
karka ta sring pi pi ling / /
med sug smel ta ma la / /
'tsho byed rgun 'brum a ka ru / /
ma nu zur ba ba spru ba / /
ram nye ba gnyis sle tres dang / /
ka ka na sa a ru ra / /
ba sha ka'i rtsa bid ri / /
srang re gcig tu bsres nas ni / /
skyu ru ra'i 'bru lnga brgya ni / /
chu bre bcu drug nang du bskol / /
de yi khu ba bzhi cha lus / /
skyu ru ra yi rus pa bsal / /
mar dang til mar srang bcu gnyis / /
nang du legs par brngos nas ni / /
ka ra dkar po srang lnga bcu / /
btags te lde gu'i tshul du bskol / /
snum phyed kyis ni sbrang rtsi gzhug /
smig rkang srang ni bzhi dag dang / /
pi pi ling ni srang gnyis dang / /
dri bzang bzhi ni srang gcig gzhug /
de la tshad tsam bza' bya zhing / /
khang par gnas shing 'phrod zas bsten / /
'di ni drang srong 'pho bas bstan / /
drang srong 'pho bas gang zos pa / /
rgas pas nyen par gyur pa yang / /
bud med kyis ni mig tu sdug /
cho ga bzhin du bsten gyur na / /
lud pa dbugs mi bde rims dang / /
skems dang snying nad dreg nad dang / /
gcin dang khu chu la gnas dang / /
skad 'gags pa yang sel bar byed / /
byis pa rgan dang glo 'gram gcong / /
red pa'i nyams stobs 'phel bar byed / /
yid gzhungs dran dang mdangs ldan dang / /
nad med nyid dang tshe 'phel dang / /
rlung ni bde bar rgyu byed cing / /
bud med la phod stobs dang ni / /
dbang po gsal zhing me drod skyed / /
shing mngar smig rkang pi pi ling / /
lce myang tsha dang bcas pa dang / /
lcags ni sna re gser dang ni / /
shu dag sbrang rtsi zhun mar ram / /
kha ra dkar po 'bras bu gsum / /
lo gcig bsten na bcud len 'gyur / /
nad kun 'joms shing dran pa dang / /
yid gzhungs blo ni skyed par byed / /
ma du ka par+Ni yi khu ba 'am / /
shing mngar phye ma 'o mar bcas pa ni / /
lhan cig sbyar ba me drod ji bzhin sbyin / /
sle tres shang ka puSh+pa'i me tog bcas / /
lde gur sbyar ba me drod ji bzhin du / /
bsten na tshe ni sbyin par byed pa dang / /
nad 'jig stobs skyed mdog ni gsal byed cing / /
me drod skang gsal yid gzhungs skyed par byed / /
bcud kyis len gyi sbyor ba 'di dag las / /
shang+ka puSh+pa'i sbyor 'di yid gzhungs mchog /
spangs ma pu tse shel dang pa ya s+ya / /
shing mngar thal tres tsan+dan 'bras bu gsum / /
shu dag tsha ba gsum dang ser po gnyis / /
pa to la'i rtsa rgyam tsha zhib tu btags / /
mar dang 'o ma bre ni bcu drug dang / /
shang+ka puSh+pa'i khu ba sum 'gyur bskol / /
blud na glen pa'ang tshig la dbang 'gyur zhing / /
thos 'dzin spobs pa che zhing nad med 'gyur / /
pad+ma'i rtsa ba sdong bu dang / /
ge sar nang gi sa bon rnams / /
gser bcas mar dang 'o ma ni / /
bre ni bcu drug nang du bskol / /
pad+ma lnga yi thig le zhes / /
sa steng dag tu grags pa yin / /
tshul bzhin bsten na skyes bu ni / /
nyams stobs zad pa 'phel bar byed / /
gang zhig ut+pal sdong bu lo / /
rtsa ba ge sar ldan bskol ba / /
ut+pal bzhi par grags pa yin / /
gser dang bcas pa'i bcud len gyi / /
sbyor ba bsten na ba lang yang / /
yid gzhungs 'gyur na mir ci smos / /
bram+hi shu dag shang ka puSh+pa dang / /
rgyam tsha mang tsha k+Sha ra bi sha la / /
bram+hi so bar tsal pi pi ling / /
re re nas ni gsum gsum tsam tshad dang / /
gser ni nas gnyis dug ni til 'bru tsam / /
zhun mar srang gcig 'di dag zhib tu sbyar / /
legs par btang ste zhu bar gyur nas ni / /
mar bcas kha zas lo gcig bar du bsten / /
dran dang yid gzhungs blo ni 'phel 'gyur zhing / /
nad dang rgas pa dag las 'das pa dang / /
snyom dang ngal dub sel byed lo brgyar 'tsho / /
dpal dang gzi brjid mdangs dang ldan par 'gyur / /
khyad par du ni mdze nad sha bkra skran / /
dug dang dbyig dug rims dang smyo byed dang / /
srid srung rig byed sngags byas gshed byed dang / /
rlung nad stobs chen 'dis ni zhi bar byed / /
na ga ba la ston gyi tshe / /
skar ma rgyal la bab par btu / /
de yi rtsa ba zho gnyis tsam / /
phyer btags 'o ma sbyar te btung / /
yang na mar dang sbrang rtsir sbyar / /
bldag cing zas med 'o mas 'tsho / /
de ltar lo gcig zos gyur na / /
lo brgyar 'tsho zhing stobs ldan 'gyur / /
gze ma 'bras bu skyes pa rtsa bar bcas / /
grib mar bskams te zhib tu btags nas ni / /
rang gi khu bar sbangs pa de las ni / /
che tshad khyor gang tsam du byas gyur gang / /
de dang 'o mar sbyar nas bza' bya zhing / /
zhu nas 'o ma srang ni nyis brgya zos / /
gzugs bzang skal ldan lo brgya thub pa dang / /
'dod spyod khyu mchog pa lang tshogs gnas 'dra /
bar hi yi sdong bu rlon pa ni / /
'o mar sbyar bzos shing 'o ma btung / /
zla gcig bar du kha zas 'o mas 'tsho / /
rgas pa'i tshogs las nges par rgyal bar 'gyur / /
yang na de yi sdong bu'i phye zhib mo / /
rang gi khu ba dang ni legs sbyar ba / /
mar dang sbrang rtsir sbyar ba'i lde gu bza' / /
yang na de bskol mar ni btung bar bya / /
de bzhin a ti ba la bid ri / /
shing mngar dang ni mon sne'u dme ru dang / /
dzi ban ti dang ra sna a ru ra / /
sa la par+Ni sle tres skyu ru ra / /
shang ka puSh+pa man du ka par+Ni / /
a shra gan+d+ha dang ni nye'u shing rnams / /
sbyar ba btang na yid gzhungs blo dang ni / /
rgas sra na tshod brtan zhing stobs skyed byed / /
tsi tra ka yi me tog ni / /
ser po dkar nag las shes bya / /
cho ga bzhin du bcud len sbyar / /
go rims bzhin du yon tan che / /
de yi rtsa ba grib mar skam / /
phye mar btags pa sbrang rtsi mar / /
'o ma chu dang zla gcig bar / /
brtul zhugs can gyis bsten byas la / /
phan pa'i zas ni za byed na / /
lo brgyar 'tsho zhing nad med la / /
yid gzhungs stobs dang mdangs ldan zhing / /
lus rgyas me drod 'bar bar 'gyur / /
til mar lde gu zla gcig bar / /
bsten na rlung nad gso dka' 'joms / /
gcin sbyar sha bkra mdze nad 'joms / /
dar bar sbyar bas gzhang 'brum sel / /
go bye legs par smin pa ni / /
'bras kyi phung po'i nang du gzhug /
sos ka'i tshe btus dgun tshe phyung / /
mngar zhing snum dang bsil ba yi / /
sman sbyar de yi rdog ma brgyad / /
brgyad 'gyur chur ni bskol nas ni / /
khu ba de yi brgyad cha lus / /
'o ma dang sbyar grang mo btung / /
de rjes nyi ma re re zhing / /
go bye rdog ma re res bskyed / /
nyi shu rtsa gcig bar du ni / /
gsum gsum gyis bskyed de phan chad / /
bzhi bcu'i bar bskyed de 'og tu / /
bskyed pa bzhin du dbri bar bya / /
bdun phrag bdun gyi bar du ni / /
stong gi bar du gtang bar bya / /
bdag nyid bsdams shing 'o ma mar / /
sA lu drug cu'i 'bras chan bza' / /
de bzhin dus ni sum 'gyur bya / /
sbyor ba'i mtha' yang spyad par bya / /
sngon gyi legs smon 'thob 'gyur zhing / /
khyad par du ni me drod skyed / /
gcin snyi srin bu gzhang 'brum mdze / /
tshil las gyur pa'i gzhang 'brum 'joms / /
go bye'i 'bras bu skyon med pa / /
brdungs shing zhib tu btags pa ni / /
bum par bcug steng sa nag bskus / /
sa brkos pa yi nang du gzhug /
kun nas ba yi lci bas bskor / /
de sbyar me la btsos nas ni / /
de las 'dzag pa'i khu ba gang / /
blangs pa nyin zhag gzhan la ni / /
de yi brgyad 'gyur sbrang rtsi dang / /
nyis 'gyur mar dang sbyar ba ni / /
cho ga snga ma bzhin bsdams te / /
bsten na yon tan de nyid thob / /
go bye'i 'bras bu smin te lhung gyur pa / /
bre bzhi'i tshad tsam dang ni so phag dang / /
bdar ba'i phye ma dag dang chu dang mnye / /
bkrus te rlung la legs par bskams nas ni / /
brdungs te chu bre bcu drug nang du bskol / /
bzhi cha lus pa btsags te bsgrangs pa yi / /
khu ba de dang 'o ma bre bcu drug /
bskol te bzhi cha lus par gyur pa dang / /
de dang mnyam pa'i zhun mar bcas par bskol / /
de'i nang kha ra'i phye ma ci ran gzhug /
de ni gzar bus dkrugs pas gcig tu gyur / /
'bras kyi phung por zhag bdun legs par sba / /
bdud rtsi 'dra ba de bsten skyes bu gang / /
chu 'am 'o ma sha khu 'thungs gyur na / /
dran dang yid gzhungs blo gros stobs dang ldan / /
snying stobs dang ldan gser gyi mdog dang 'dra / /
tshe ring ba yang des ni thob par 'gyur / /
chu bre bcu drug nang du go bye ni / /
sum brgya bskol te bzhi cha lus pa ru / /
til mar bre bzhi der ni bcug nas kyang / /
tig ta bong nga gnyis dang 'bras bu gsum / /
brag zhun skyer shun da lis phye ma gdab / /
bskol na mdze nad ma lus 'joms par byed / /
go bye skyu ru ra 'am tsha 'am ni / /
zho yi spris ma til mar 'o ma 'am / /
bu ram 'o thug mar ram sbrang rtsi'am / /
nas zan ngag gam til btags lde gur byas / /
sran tshod dag dang lhan cig sbyar ba ni / /
lus rgyas yid gzhungs tshe ring byed mchog yin / /
go bye'i 'bras bu rnon po ni / /
smin pa me dang 'drar gyur pa / /
cho ga bzhin du sbyar ba ni / /
bdud rtsi dang ni 'dra bar 'gyur / /
bse shing 'bras bu ma bcos pa'i / /
bad kan nad dang nad rnying ni / /
'brel pa gang yin de med cing / /
me yi drod kyang myur du skyed / /
rlung dang tsha bar 'dug pa ni / /
khyad par du ni spang bya zhing / /
rgya sran zho dang tsha dang ni / /
til mar bsku dang me bsten spangs / /
du ba ri yi shing zhes bya / /
nub phyogs rgya mtsho'i ngos nas skye / /
chu rlabs g.yo bas bskyod pa dang / /
rlung gis lo ma g.yengs pa yin / /
de yi 'bras bu dbyar gyi tshe / /
legs par smin pa btu bar bya / /
'bras bu de las rkang phyung nas / /
bskams te phye mar btags nas ni / /
til bzhin btsir bar bya ba'am / /
le brgan me tog bzhin du bskol / /
de yi mar bsags gyur pa ni / /
chung zad pa yi bar du bskol / /
phab ste ba yi lci ba yi / /
nang du zla phyed tsam du gzhug /
de 'og de las phyung nas ni / /
snum zhing dugs byas dri ma bsal / /
zas kyi dus ni bzhis chod par / /
nang par zho gnyis tsam zhig btung / /
mar de nyi ma shis pa la / /
sngags 'di yis ni dag par bya / /
rkang pa gnyis po brtson pa che / /
lus zungs thams cad skyong byed par / /
'khor lo dbyig pa dung thogs la / /
mi 'pho bas ni khyod la bsgo / /
de gang 'di yi nad steng dang / /
'og gi nad ni du ma sel / /
dgongs ka snum dang lan tshwar bcas / /
nas thug grang mo btung bar bya / /
mar de zhag lnga'i bar du btung / /
spang bar bya ba thams cad spang / /
zla phyed mud ga'i khu ba btung / /
mdze nad kun las thar bar 'gyur / /
de nyid seng ldeng khu ba ni / /
sum 'gyur dang ni legs par bskol / /
snga ma bzhin du zla phyed gzhag /
legs par bsdams te zla gcig btung / /
de yis lus ni bsku ba dang / /
ji skad bshad pa'i zas zos pa'i / /
sbyor ba 'di yis myur du ni / /
mdze can mi ni gso bar bya / /
de nyid seng ldeng med par ni / /
zhun mar sbrang rtsi ldan par btung / /
zla phyed bar du sha khu btung / /
lo ni nyis brgyar 'tsho bar 'gyur / /
de nyid zhag ni lnga bcu'i bar / /
sna sman du ni btang gyur na / /
lus rgyas thos pa 'dzin pa dang / /
lo ni sum brgyar 'tsho bar 'gyur / /
pi pi ling ni pa la sha'i / /
thal chur sbangs shing mar dang brngos / /
rdog ma gsum gsum snga dro dang / /
zas kyi sngon du bza' bar bya / /
bcud len yon tan 'dod pa yis / /
sbrang rtsi dang ni sbyar te bza' / /
pi pi ling bcu nyin re zhing / /
rim gyis bskyed par gyur pa dag /
de bzhin 'o mar sbyar te bza' / /
de bzhin du ni dbri bar bya / /
sman zhu nas ni drug cu pa'i / /
'bras chan 'o ma mar bcas bza' / /
pi pi ling ni stong gi bar / /
btang na 'di ni bcud len 'gyur / /
stobs dang ldan la de btags sbyin / /
stobs dbri ba la bskol te blud / /
de bzhin ra yi 'o ma dang / /
nyis stong gi ni bar du gtang / /
pi pi ling gi sbyor ba 'dis / /
lud pa dbugs mi bde mgul nad / /
gcong chen gzhang 'brum pho ba'i nad / /
gcin snyi skya rbab mi bzad rims / /
'or nad slon dang skyigs bu dang / /
mdzer pa dreg nad 'joms par byed / /
pi pi ling ni srang phyed lde gur byas / /
lcags kyi snod bskus nas ni nub gcig bzhag /
de dang chu ni snyim gang nang par btung / /
lo gcig bza' btung spyod pa ci 'dod bsten / /
bca' sga sle tres shing mngar byi dang ka /
ba la a ti ba la 'bras bu gsum / /
gla sgang thang shing yung ba a ka ru / /
mu zi pad+ma ut+pal kru trug tres / /
da ta a shwa kar Na a sa na / /
ba la'i lo ma'am snying po de bzhin du / /
pi pi ling bzhin lcags snod bsku sogs bya / /
lo brgya 'tsho zhing rgas dang na las thar / /
'o ma snyim gang gi ni bcud len sman / /
sbyar ba 'di yis lcags snod bskus pas ni / /
sngar bshad yon tan bas kyang lhag bskyed cing / /
tshe yang de las nyis 'gyur skyed par byed / /
a sa na dang seng ldeng gi / /
khu bar so ma ra dza sbangs / /
sbrang rtsi ru rta mar dang ni / /
a ru ra dang lcags phyer bcas / /
lde gu lo gcig bar zos na / /
rgas dang mi 'phrod zos pa las / /
nad ni yongs su 'dor bar byed / /
mdze nad mi bzad pa yis ni / /
lus ni nyen gyur gang yin pas / /
so ma ra dza til nag gnyis / /
lo gcig bar du bsten na ni / /
de ni zla rgyas lta bur 'gyur / /
gang gi so ma ra dza sbun pa med / /
btags pa 'o ma lhan cig zhor mnan pa'i / /
snying po phyung la sbrang rtsi'i lde gu bldag /
de rjes de nyid kyi ni dar ba btung / /
mdze yi nad kyis yan lag nyams pa dang / /
sna chad sor mo brul ba la sogs pa / /
shing bcad rjes la ljon shing skye ba ltar / /
de ni nges par skye bar 'gyur ba yin / /
sgra gcan bdud rtsi brkus pa na / /
rke bcad pa las 'dzag gyur pa'i / /
bdud rtsi'i thigs pa sar lhung ba / /
sgog skya nyid du gyur pa yin / /
lha min lus las byung bas na / /
de phyir bram zes de mi bza' / /
mngon du bdud rtsi las byung bas / /
de ni bcud kyis len mchog yin / /
grang ba'i dus na'ang sgog skya bsten / /
dpyid dus bad kan shas cher bza' / /
sos ka'i dus su'ang spyad bya zhing / /
dbyar ni rlung gis gzir tshe bza' / /
dgun ni snum zhing bsil ba dang / /
mngar bas nye bar bsres pa dang / /
de ni phreng ba rgyan dag dang / /
'khor dang lhan cig bsten par bya / /
de yi lde gu dpyid kyi tshe / /
kha ba can gyi yul skyes pa / /
shun pa bshus nas mtshan mo ni / /
chang sogs la ni spang bar bya / /
de yi khu ba nang par ni / /
ras ni gtsang mas btsags nas kyang / /
chang ni legs par langs gyur pa / /
cha gsum dang ni sbyar ba'am / /
chang gzhan dag gam til mar ram / /
rang skyur ram ni zho ga chu / /
de tshe nyid sbyar nad par ni / /
tshad dang ldan par sbyin bya zhing / /
'o ma zhun mar zhag dang rkang / /
skam sa'i sha khu so sor ni / /
bskol ba nad gzhi ji bzhin blud / /
yang na sman khu 'ba' zhig blud / /
dang por mkhur gang tsam 'thungs na / /
mid pa'i sbubs ni dag par byed / /
rgyun tu blugs pa'i dugs byas na / /
na zhing zug pa dag la phan / /
skyug cing brgyal ba'i nad la ni / /
'phral du chu grang dag kyang blud / /
ngal ba med cing lus kyi ni / /
gzi mdangs brtan pas lhag ma sbyin / /
tsha ba bsal bar bya ba'i phyir / /
shin tu bsil bas bsku bya zhing / /
mu tig ga bur phreng ba can / /
chu thigs phre'u bsten par bya / /
'di yi tshad chen phul gang ste / /
nyi tshe la ni de yi phyed / /
sgog skya srang gcig btags pa ni / /
zas dang bcas pa'ang bsten par bya / /
zhu nas sA lu rnying pa'i chan / /
dung dang kun+da ltar dkar ba / /
yu sha 'o ma skam sa yi / /
sha khu dang ni lhan cig bza' / /
skams par gyur na chang dang ni / /
chur sbyar ba ni blud par bya / /
chang mi btung na rang skyur ram / /
rgun 'brum chu ni blud par bya / /
de yi lde gu mar dang bcas / /
mar ni snod du gzar bus dkrugs / /
zhag bcu gzhag gam de bzhin du / /
zhag dang mnyam sbyar spyad par bya / /
sgog skya shun pa bshus pa'i snying po ni / /
bsregs sha dag gam bza' ba sna tshogs sam / /
sha btubs pa'am mar dang tshar bcas bza' / /
kha zas nyung ba ci 'dod spyad par bya / /
khrag dang mkhris pa'i nad ni ma gtogs pa / /
nad gzhi ma lus ldan par 'gyur ba'am / /
rlung nad nyi tshe dang ni ldan gyur la / /
sgog pa las lhag gzhan sman yod ma yin / /
chu dang bu ram 'o ma sred / /
sha chang skyur la mi dga' zhing / /
ma zhu ba ni spong mi nus / /
sgog skya nges par gnod pa skyed / /
mkhris pa ldang ba'i 'jigs pa yi / /
tha mar bkru sman 'jam po gtang / /
de ltar bcud len yon tan ni / /
yongs su rdzogs pa 'thob par 'gyur / /
sos ka'i tsha bas gdungs drags las / /
rgya skyegs khu ba ltar 'dzag gang / /
gser sogs 'byung khungs drug gi bcud / /
de ni brag zhun zhes byar bshad / /
de ni kun kyang kha zhing tsha / /
shas cher me drod zhu rjes tsha / /
gcod par byed de de las ni / /
lcags las byung ba rab tu bsngags / /
ba gcin dri bro gnag pa dang / /
gu gul 'dra zhing gseg ma med / /
spyi bag snum zhing skyur ba dang / /
bska zhing 'jam la lci ba yi / /
brag zhun de ni mchog yin no / /
nad dang nad pa rjes mthun par / /
sman dang brag zhun cha mnyam byas / /
lcags kyi snod du sbyar bar bya / /
dang por chu ni nyi tshes bkru / /
de 'og bskams la bskol dang bsre / /
brag zhun sman dang mnyam byas la / /
brgyad cha'i nang du bskol bar bya / /
khu ba brgyad cha lus btsags pa / /
dro 'jam nang du brag zhun gzhug /
de dang 'dres gyur bskams nas ni / /
sman chu'i nang du slar yang gzhug /
de ltar rang rang sman 'phrod ni / /
bskol ba'i khu bar lan bdun sbangs / /
de nas tig ta'i sman mar gyis / /
snum chos byas nas sbyar byas te / /
'bras bu gsum gyi khu ba dang / /
shing mngar pa to la'i khu ba / /
brag zhun dag ni re re yang / /
zhag gsum bar du blud par bya / /
de nas de la sbyor ba ni / /
dus dang sbyar te blud par bya / /
de ltar brag zhun mi rnams la / /
shin tu phan par byed pa yin / /
yon tan ma lus skyed byed cing / /
'phral du gnod par mi byed do / /
zhag bdun phrag gcig phrag gsum dang / /
phrag bdun zho gnyis srang phyed gcig /
dman dang bar ma chen po yi / /
brag zhun go rims bzhin du sbyar / /
lus ni shin tu sbyangs byas la / /
brag zhun sbyang ba gtang bar bya / /
zangs dang lcags dang dngul dang gser / /
kun dang yang na re rer sbyar / /
'o ma dang ni ni lhan cig gtang / /
bcud len 'bras bu myur du 'grub / /
rgya sran mon sne'u dme ru dang / /
phug ron sha ni rtag tu spang / /
gang zhig brag zhun gyis ni mngon sum du / /
ma bsal nad ni sa steng yod ma yin / /
dus su cho ga bzhin du bsten gyur na / /
nad med nyams stobs rgya chen skyed par byed / /
khang par gnas pa'i khom ldan can / /
phun sum tshogs dang ldan la phan / /
de las gzhan du de rnams la / /
nyi ma rlung gi tshe na bsten / /
rlung dang nyi tshan bcas sbyor ba / /
bde ba'i longs spyod med na yang / /
gang zhig lus la mi gnod pa / /
mchog tu de ni bshad par bya / /
chu grang 'o ma sbrang rtsi dang / /
mar ni re re gnyis gnyis dang / /
gsum mam yang na thams cad ni / /
zas sngar 'thungs na rgas sra byed / /
bu ram sbrang rtsi bca' sga dang / /
pi pi ling ngam rgyam tsha dang / /
a ru ra ni gnyis gnyis dag /
rtag zos bde zhing lo brgyar 'tsho / /
a ru ra ni mar nang bsres / /
bza' zhing mar de 'thungs na ni / /
rgas sra lus ni yun ring gnas / /
stobs ni 'phel bar byed 'gyur te / /
ji ltar dam pa byas gzo ba / /
lan cig phan 'dogs ji lta bzhin / /
skyu ru ra khu sbrang rtsi dang / /
kha ra mar dang lde gu byas / /
bsten zhing 'phrod pa za ba'i mi / /
rgas pa'i gnod pa 'jig 'gyur te / /
nyis bsrung bstan bcos rgya chen mtshungs / /
skyu ru ra dang byi dang ka /
a sa na yi snying po'i phye / /
lcags phye til mar sbrang rtsi yi / /
mar bcas lde gu bsten na ni / /
na tshod mdzes pa ma nyams 'gyur / /
lcags phye byi dang ka yi phye ma dang / /
mar dang sbrang rtsi bsres la lo gcig tsam / /
a sa na yi za ma tog nang gzhug /
bsten na stobs ldan tshe ring skra gnag 'gyur / /
byi dang ga dang go bye bca' sga rnams / /
mar dang sbrang rtsir bcas pa gang gis zos / /
rgas pa'i chu bo nad kyi rba rlabs can / /
na tshod ldan pa'i skyes bu de brgal 'gyur / /
seng ldeng a sa na yi khu ba dang / /
'bras bu gsum dang sbrang rtsi mar sbyar ba / /
cho ga bzhin du bsten pa'i mi rnams ni / /
tshe ring 'gyur ba 'di las ngo mtshar med / /
dzi ba ka yi khu ba sor mor chags / /
kha ra sbrang rtsi mar dang 'bras bu gsum / /
skyes bu dam pas bsten par gyur na ni / /
rgas dang nad ni nges par bzlog par 'gyur / /
ba spru ba ni sar ba srang phyed dang / /
'o mar btags pa zla phyed zla ba gnyis / /
zla drug lo gcig bar du 'thungs na ni / /
rgas shing rnying pa'ang slar ni gzhon par 'gyur / /
mur ba ang shu ma ti bri ha ti / /
ba la pu shel tse dang pa ta dang / /
a sa na dang thal tres a ka ru / /
pri yang ku dang tsan+dan re re yis / /
cho ga'ang ba spru ba dang mtshungs pa yin / /
nye'u shing lde gu khu bar bskol ba dang / /
zhun mar kha rar bcas pa za byed pa / /
de ni 'tsho ba'i lam du zhugs gyur tshe / /
nad kyi rkun pos choms par mi 'gyur ro / /
a shwa gan+d+ha 'o mar bcas pa ni / /
mar ram til mar chu dron sbyar ba dang / /
zla phyed bsten na nyam chung lus rgyas shing / /
ji ltar lo tog gzhon la char bab mtshungs / /
nyin re til nag srang ni re re dag /
zos pa'i rjes la chu grang 'thungs gyur na / /
lus ni shas cher rgyas pa nyid 'gyur zhing / /
'chi ba'i bar du so ni brtan par 'gyur / /
gze ma sle tres skyu ru ra'i phye ma / /
mar dang sbrang rtsi cha mnyam lde gu zos / /
ro tsa lus brtan nad kyi sdug bsngal zhi / /
lo brgya 'tsho zhing skra ni nag por 'gyur / /
til nag a ru ra dang skyu ru ra / /
ba ru ra dang bcas pa brdungs nas bsten / /
mi de rma bya bzhin du mdangs ldan zhing / /
yid du 'ong ba'i bde ba thob par 'gyur / /
brag zhun mar dang sbrang rtsi byi dang ga /
a ru ra dang lcags phye dngul chu dang / /
ta bya bsten na lus zungs rdzogs 'gyur te / /
yar ngo zla phyed rdzogs pa'i zla ba 'dra / /
gang zhig bring ga ra dza'i khu ba zla ba gcig /
nyin re rgyun du bsten par byed pa dang / /
'o ma 'thungs te stobs dang brtson 'grus ldan / /
lo brgyar 'tsho ba dag kyang thob par 'gyur / /
shu dag kyang ni zla ba gcig bsten zhing / /
'o ma'am mar ram til mar bcas pa bsten / /
gdon gyis mi tshugs pa yi lus 'gyur zhing / /
yid gzhungs tshig ni shin tu gsal bar 'gyur / /
ma du ka pa r+Ni yi mar dang brngos / /
zla gcig bar du zas ma zos par bsten / /
gzugs ni rgya cher 'tsho zhing spobs pa che / /
gzhon zhing mdangs ldan yon tan ldan par 'gyur / /
'bras bu gsum dang tsang gi ri dang ni / /
lcags phye srang ni lnga bcu las byas shing / /
ko sha da ka'i khu ba'i nang du btags / /
ri lu sum brgya byas nas ri lu de / /
grib mar bskams te rim gyis ma lus par / /
bkru sman bya zhing thug sla'i rim pa dang / /
thug ska gar po sha khu 'bras chan dang / /
mar la bsten zhing zla gcig lus bsdams la / /
zla gcig 'das nas rang dga' nyid du spyad / /
'bad pas dus kun tu ni ma zhu spang / /
lo gcig bar du sbyor ba 'di bsten na / /
gang zhig gso dka'i nad kyis nyen pa'ang / /
shin tu stobs che skyes bu'i bya ba rdzogs / /
lus rgyas 'jam zhing mig dang rna ba gsal / /
gzhon pa nyid dang lo ni lnga brgyar 'tsho / /
seng ldeng shir sha ba dang a sa na / /
rma bya a ru ra dang skyu ru ra / /
go bye byi dang ga btags chu 'gyur ni / /
bco brgyad nang bskol lcags kyi dum bu gzhug /
lcags kyi snod du zhag gsum nyi ma yi / /
'od kyis bsros la de rjes me la ni / /
lcags kyi phye ma zhing par byas te bskol / /
de btsags khu ba cha gcig 'o ma ni / /
cha gcig de bzhin gso ma'i khu ba gcig /
nye'u shing bskol ba'i khu ba cha gsum dang / /
'dir ni mar sar cha ni bzhi dang sbyar / /
'di dag gcig tu lcags nag snod du bskol / /
khar rdul med de bzhin sbrang rtsi dang / /
de bzhin mar dang bsres par gyur pa dang / /
'phrod pa'i zas dang skom dang spyod lam bcas / /
srang re rtag tu bsten par gyur na ni / /
dpal dang ldan zhing nyes pa bsal ba dang / /
nags kyi ma he lta bu'i stobs ldan zhing / /
rta ltar na mgyogs la lus ni brtan pa dang / /
skra ni bung ba'i mdog ltar gnag pa dang / /
kha ni dri zhim bud med mang bsten nus / /
tshig gsal yid gzhungs phun sum tshogs pa dang / /
zla gcig bsten na me drod che ba yin / /
de ni mi yi seng ge'am me'am ni / /
btso ma gser gyi mdog 'dra'i lus 'dzin 'gyur / /
mi yi seng ge'i sbyor ba 'di / /
zos na nad kyis mi nyen te / /
'khor lo 'bar ba'i lag pa yis / /
lha min tshogs ni 'jigs dang 'dra / /
bring ga ra dza'i myu gu'i cho ga 'dis / /
brdos shing mar bcas zos la bsdams dang bcas / /
lto sbyangs pa la a sa na'i khu ba / /
'o ma 'thungs shing zas kyi bya ba byed / /
zla gcig bar du bsten par gyur na ni / /
bde zhing lo ni nyis brgya'i bar du 'tsho / /
lan cig smras pa'i tshig kyang zin gyur zhing / /
dran dang dbang po nyams pa med par 'gyur / /
gang zhig sbyor ba 'di yis ni / /
til mar bsten par byed pa dag /
de yis yon tan de thob cing / /
lus ni nag po nyid du 'gyur / /
bcud kyis len ni dus dang rjes mthun zhing / /
bsten nus 'bras bur bcas pa bshad pa yin / /
gzhan dag phan yon bcas pa yod mod kyis / /
rnyed par dka' bas bdag gis ma bshad do / /
bcud kyis len gyi cho ga las / /
nyams pas gal te nad skye na / /
bcud kyis len de spangs nas ni / /
de yi sman ni ji bzhin bya / /
bden par smra zhing khro ba med / /
dbang po bsdams shing bdag nyid thul / /
zhi zhing dam pa'i spyod la dga' / /
rtag tu bcud len yin zhes bya / /
yon tan 'di dag ldan gyur pas / /
gang zhig bcud len bsten gyur pa / /
de ni dga' zhing tshe ring la / /
'jig rten 'di dang gzhan du bde / /
spyod pa bstan bcos rjes 'jug cing / /
gam na gnas pa'i sems dang mthun / /
don la blo ni ma 'khrugs pa / /
bcud kyis len ni rdzogs pa yin / /
yan lag brgyad pa'i snying po bsdus pa las / /
phyi ma'i gnas kyi le'u sum cu rtsa dgu pa'o // //
yan lag brgyad pa'i snying po bsdus pa las / /
rgas pa gso ba'i yan lag rdzogs so // //
de nas ro tsa gso ba'i le'u bshad par bya'o / /
skyes bus rtag tu yul bsten pas / /
ro tsa bar ni 'dod bya ste / /
dga' dang brta dang bu rgyud ni / /
yon tan ldan pas de la gnas / /
bu tsha'i rgyud ni skyed byed cing / /
'phral du yang dag dka' byed gang / /
gang gis rta ltar rab stobs ldan / /
bud med la ni thogs med 'gro / /
bud med la rab chags 'gyur ba / /
gang dang gang gis 'phel 'gyur ba / /
de ni ro tsa byed pa ste / /
lus kyi stobs kyang skyed pa'i mchog /
chos dang grags dang tshe ring dang / /
'jig rten gnyis ka'i bcud len 'gyur / /
gcig tu skyon ni med pa yi / /
tshangs par spyo la bdag yi rang / /
snying stobs chung ba nyon mongs pas / /
gnod par gyur pa'i nad bu can / /
lus mi zad pa bsrung ba'i phyir / /
ro tsa'i cho ga brjod pa yin / /
nad med lang tsho ldan pa dag /
ro tsa ba ni sten byed pa / /
dus tshigs kun la nyin re zhing / /
nyal po bya ba dgag pa med / /
de nas snum gyur sbyang byas pa / /
ni ru ha dang 'jam rtsir bcas / /
mar dang til mar sbrang rtsi dang / /
sha khu 'o ma kha rar bcas / /
'o ma sha dang sha khu bza' / /
sbyor ba shes pas dang por gtad / /
de nas ro tsa byed sbyor ba / /
khu ba bu tsha 'phel byed bya / /
me tog dri mnam grib ma med / /
'bras bu med par gyur pa'i shing / /
yal ga gcig pa'i shing gcig bzhin / /
bud med med mi de dang 'dra / /
gom 'gros 'khyor zhing tshig mi gsal / /
rdul gyis g.yogs pa ltar snang zhing / /
bzhin ras snabs kyis gos pa yang / /
snying ni dga' bar byed pa yin / /
reg pa dang ni mthong stsogs la / /
bu mnyam bde ba yod min na / /
gang zhig chos dang grags par ldan / /
nga rgyal rigs 'phel smos ci dgos / /
lus sbyang byas te ci nus par / /
ro tsa'i sbyor ba brtsam par bya / /
'dam bu gung shing 'jag ma sogs / /
pu shel tse dang bi da ri / /
kaN+Da ka ri'i rtsa ba dang / /
ba la 'tsho byed zangs rtsib / /
ram nye ba gnyis med gnyis / /
nye'u shing par+Na rnam gnyis dang / /
a shwa gan+d+ha kha sral phre'u / /
a ti ba la ba spru ba / /
bi da ri ti ba ya s+ye / /
ra sna gze ma dzi ban ti / /
shing mngar sa la par+Ni rnams / /
re re'ang srang ni gsum gsum cha / /
mon sran gre'u bre bzhi dang / /
chu bre sum cu gnyis nang bskol / /
khu ba bre bzhi lus pa ru / /
mar bre bzhi dang bid ri / /
skyu ru ra dang bu ram shing / /
bre ni bzhi bzhi gzhug par bya / /
'o ma mar gyi bzhi 'gyur dang / /
bir kha sral ram nye gnyis / /
shing mngar phal gu pi pi ling / /
rgun 'brum 'bra go bi da ri / /
ma du ka dang nye'u shing pa / /
'di dag btags te bcug nas ni / /
de bskol btsags pa'i nang du ni / /
ka ra dkar po smig rkang ni / /
sman ni bre re gzhug pa dang / /
pi pi ling ni srang bzhi dang / /
na le sham ni srang gcig dang / /
shing tsha sug smel ge sar rnams / /
re re srad ni phyed phyed phye / /
sbrang rtsi srad ni bcu drug sbyar / /
de las nyin re srang re bza' / /
'o ma dang ni sha khu btung / /
des ni rta ltar spyod gyur cing / /
mchil pa lta bur 'dod pa spyod / /
bid ri dang pi pi ling / /
sha li 'bras rtsa pi ya li / /
kha sral phye ma phul re dang / /
de bzhin sbrang rtsi srang brgyad dang / /
kha ra'i phye ma srang lnga bcu / /
mar sar srang ni bcu drug sbyar / /
de las zho ni gnyis gnyis bza' / /
bud med brgya la spyod par nus / /
khra sral phre'u zho 'am ni / /
ma sha 'o mar bskol te bsgrangs / /
mar dang sbrang rtsir bcas pa dag /
zos la ba sar 'o ma btung / /
mtshan mo thog thag gnyid ma log /
dub pa med par nyal po spyod / /
ra thug rlig pa 'o mar btsos / /
til dang lan mang bsres pa dang / /
kha rar bcas zos gang yin de / /
bud med brgya la'ang gsar snyam sems / /
bid ri yi phye ma ni / /
rang gi khu bar lan mang sbangs / /
zhun mar sbrang rtsi bcas bldags na / /
bud med bcu la spyod par nus / /
pi ling skyu ru ra yi phye / /
rang gi khu bar legs par sbangs / /
sha kha mar dang sbrang rtsir bcas / /
zos rjes 'o ma 'thungs pa gang / /
mi de brgyad cu lon na yang / /
lang tshor gnas shing 'dod spyod nus / /
shing mdar phye ma zho gnyis dang / /
mar dang sbrang rtsi de mnyam pa / /
zos rjes 'o ma 'thungs gyur na / /
mi de rtag tu 'dod spyod nus / /
kar ka ta yi sring gi phye / /
'o mar sbyar te 'thungs pa dang / /
kha ra 'o ma mar bcas pa'i / /
zas zos bud med la phod 'gyur / /
pa ya s+ya dang 'o ma bskol / /
mar dang sbrang rtsi bcas za zhing / /
ba ni yar ma'i 'o ma 'thung / /
de yi sa bon zad mi shes / /
kha sral phre'u bu ram gyi / /
sa bon phye ma kha rar bcas / /
'o ma bzhos ma thag btung na / /
lug bong lta bur spyod par 'gyur / /
u tsa da yi phye ma dang / /
nye'u shing sbyar ba'ang de bzhin no / /
zho spris zla ba ltar dkar ba'i / /
tshags kyis btsags pa zos nas ni / /
kha ra drug cu'i 'bras chan zos / /
rgan po'ang gzhon nu bzhin du spyod / /
gze ma ma sha a ru ra / /
kha sral sa bon nye'u shing pa / /
'o ma bcas 'thung rgas pa yang / /
bud med brgya la spyod par nus / /
gang yang snum zhing mngar ba dang / /
stobs 'phel nyams ni brtas byed dang / /
yid ni dga' bar byed pa gang / /
de dag thams cad ro tsar bshad / /
de bas rdzas ni 'di lta bus / /
brtas byas bud med la 'jug bya / /
rang gi shugs kyis spyod pa dang / /
bud med yon tan gyis dga' spyad / /
chos kyi dpag bsam shing myu gu / /
dbang po'i bde ba kun bsten bya / /
yul ni yid du 'ong ba lnga / /
'dod pa'i lha yi mda' yin no / /
yid 'ong yul ni re res kyang / /
tshim zhing dga' byed mchog yin no / /
bud med lus la 'dus nas gang / /
gnas pa de ni smos ci dgos / /
gang gi ming thos na yang snying dga' zhing / /
mthong na ngoms par 'gyur ba med pa dang / /
dbang po kun 'dren lcags kyur 'gyur ba yin / /
bud med khyo yi rjes 'jug 'phyon ma min / /
sgyu rtsal 'jo sgeg na tshod lus kyis brgyan / /
dga' ba'i phyir ni ngo tsha dben par spyod / /
tshig snyan smra zhing mtshungs par mngon dga' bcas / /
bud med de ni ro tsa'i don mchog byed / /
'dod pa'i bstan bcos las bshad skyon med pa'i / /
yul dang dus dang nyams stobs rjes mthun zhing / /
sman dpyad bstan bcos sbyor dang mi 'gal ba / /
'dod pa'i spyod pa ma lus spyad par bya / /
bsku byug lus dril sman chu blugs dang dril / /
me tog phreng ba sna tshogs rgyan dang ldan / /
glu dang snyan dngags la sogs gtam la mkhas / /
rang bzhin na tshod mtshungs shing dbang gyur grogs / /
rang gi khang pa'i nye 'khor khrus rdzing bu / /
pad+ma'i ge sar sbrang rtsis myos pa yis / /
sbrang ma bya dang bcas pas gyur pa ni / /
sngo zhing gzhi mnyam ri yi 'dab na ni / /
nags tshal khyim dang nye bar 'gyur ba dang / /
mthong na dga' ba'i shing ni sna tshogs skye / /
mnyan na bde ba'i khu byug sgra snyan sgrogs / /
lus bde bud med rgyan ldan dus dbang 'gyur / /
sems bde ma lus 'khor gyis bskor ba dang / /
so rtsi dang ni chang dang chung ma ni / /
yid 'ong mtshan mo zla zer bcas par 'dug /
yid ni dga' bar byed pa gang dang gang / /
de dang de ni ro tsar byed pa yin / /
chung ma'i kha ni ut+pal ltar dri zhim / /
pi wang snyan pa'i sgra ni nyan byed dang / /
mal stan yid 'ong me tog gcal bkram pa / /
lcug ma me tog myu gus brgyan pa 'dra / /
yul dang dus la gnod pa gang yang med / /
yul gyi yid la gnod pa chung ngu'ang med / /
ro tsa'i sbyor ba nye bar ldan gyur pa / /
'dod pa'i 'dod pa yongs su rdzogs par byed / /
gla sgang par pa ta ni rims la phan / /
skom dad che la bong pa bsregs pa ni / /
chu yi nang du gsur pa'i dngas ma phan / /
slon la 'bras yos chu so'i nang brag zhun / /
gcin snyi skyu ru ra dang ser po gnyis / /
skya rbab nad la lcags kyi phye ma mchog /
rlung dang bad kan la ni a ru ra / /
mcher pa'i nad la pi pi ling mchog yin / /
glo rdol ba la rgya skyegs khu ba bsngags / /
dug gi nad la shir sha rab tu bsngags / /
tshil dang rlung nad la ni gu gul phan / /
khrag mkhris la ni ba sha ka rab bsngags / /
'khru ba'i nad la dug mo nyung phan zhing / /
gzhang 'brum go bye dbyig dug la gser phan / /
tsho ches pa la skyer khaN+Da bsngags shing / /
srin bu'i nad ni byi dang ga yis 'joms / /
gcong chen la chang ra sha'am 'o ma phan / /
mig gi nad la 'bras bu gsum rab phan / /
dreg nad la ni sle tres rab bsngags shing / /
pho ba'i nad la dar ba gsar pa mchog /
mdze la seng ldeng snying po bsten pas mchog /
nad kun la ni brag zhun rab tu bsngags / /
smyo byed nad la mar ni rnying pa phan / /
brjed byed nad la bram+hi'i rtsa ba phan / /
mya ngan la ni chang ni blud pas phan / /
gnyid med pa yi nad ni 'o mas sel / /
cham pa zho ni sbyar ma dag gis sel / /
rid pa'i nad la sha ni sbyin par bya / /
rlung gi nad la sgog skya rab tu bsngags / /
yan lag rengs pa'i nad ni dugs kyis sel / /
phrag pa phrag gong lag ngar na ba la / /
thang chu kha bor yi sna sman gtang / /
glad pa'i nad la mar sar hwags kyis sel / /
dmu rdzing rnga mo'i gcin dang 'o mas sel / /
mgo ba'i nad kun la ni sna sman bsngags / /
khong 'bras gsar du byung la gtar ga gdab / /
kha yi nad kun la ni mkhur bkang phan / /
mig nad sna sman mig sman brtabs sel / /
rgas pa la ni 'o ma zhun mar phan / /
brgyal la chu gang blugs dang grib ma phan / /
drod chung ngal dang sge'u gsher tsha ran phan / /
dub la chang 'thungs lus ni khrus byas phan / /
sdug bsngal bzod dang brtan la rtsol pa phan / /
gcin sri ba la gze ma phan pa yin / /
lud pa lu la kaN+Da ka ri phan / /
rtsib logs gzer la puSh+kar mU la phan / /
rgas sra ba la skyu ru ra phan zhing / /
rma la 'bras bu gsum dang gu gul phan / /
de ltar nad rnams kyi ni sman gyi mchog /
bshad pas nad rnams zhi bar nus pa yin / /
de ni yul dang dus kyi stobs las ni / /
ci rigs par ni brtags te sbyar bar bya / /
de ltar rgyun shes bu las gzhung gi mdo / /
legs par bshad pa des ni ma ngoms pas / /
me bzhin 'jug sogs blo mthun dad pas 'dud / /
the tshom 'di ni me bzhin 'jug gis dris / /
skal ldan kha cig bdag nyid mkhas / /
sman dang nad g.yog phun sum tshogs / /
sman pa rgan po'i lung gis ni / /
rjes su 'jug kyang nad bcas shing / /
nad kyis srog ni zad par snang / /
gzhan dag de las go bzlog snang / /
de phyir phan dang gnod pa yi / /
'bras bu nges pa ma mchis na / /
'dir ni bstan bcos kyis ci bstan / /
de ltar me bzhin 'jug sogs slob ma'i tshogs / /
rtog pa skyes la rgyun shes bu yis ni / /
de nyid ma lus rnam par bshad gyur pa / /
gso byas ma byas mnyam por bya mi rigs / /
yan lag drug cu ldan pa yi / /
gso byed bde 'gyur yod mod kyi / /
nad kyi 'dam du bying ba la / /
lag nas 'dren thabs sman yin no / /
'tsho dang 'chi bar 'gyur ba la / /
kun la sman yod ma yin zhing / /
thabs la ltos pa ma yin la / /
gzhan du thabs la ltos pa'i nad / /
thabs kyis bsgrubs na 'grub 'gyur bas / /
rgyu med par ni gtan tshigs min / /
gang yang khyed kyi phun tshogs ni / /
kun dang ldan pas gsos na yang / /
'chi 'gyur zhes smra de ma yin / /
thabs ni thabs min 'gyur yod min / /
gal te de lta'i thabs ldan zhing / /
blo ldan gso ba byas gyur kyang / /
sngon las nyes pa ma grub pas / /
yan lag bcu drug ldan med yin / /
me dang chu sogs dugs dang ni / /
rengs sogs mi 'grub su zhig zer / /
brta dang nyams smad 'o ma dang / /
'bras ngan mi byed su zhig 'dod / /
ma sha kha sral la sogs la / /
ro tsa mi nus su zhig zer / /
bshang gci bskyed dang mang bar ni / /
nad la the tshom su zhig zer / /
sngags dang rgyud ni med pa ru / /
gang gis dug ni 'jug par 'gyur / /
gag pa la sogs gso ba ni / /
med par gang zhig bde bar 'gyur / /
'on kyang dus min 'chi la sogs / /
grub mtha' kun tu nges par grags / /
'bad pa chen po dag gis ni / /
ji ltar gzhan gyis bzlog par nus / /
tsan+dan la sogs tsha sogs pa / /
lung las grags pa bzhin du sel / /
rims la smyung dang brta ba dag /
bstan bcos nyid las grags pa yin / /
yan lag bzhi pa'i yon tan 'byor / /
legs par brtags nas sbyar bya zhing / /
gzhan du nad kyi tshogs 'joms pa / /
gso ba the tshom bcas mi bya / /
'di ni dus min 'chi zhags pa / /
brtan po bcom par byed pa yin / /
nad kyis skrag cing 'jigs pa la / /
sngags med pa yi srung skud yin / /
'di ni 'gro ba'i sdug bsngal rnams / /
sel byed bdud rtsi mngon sum yin / /
snad ngan gnas na 'phral du ni / /
ha la ha lar 'gyur ba yin / /
bstan bcos nges pa mi shes shing / /
tshig tsam la ni rjes gzhol ba'i / /
gshin rje'i zhags pa thogs pa bzhin / /
sman pa ngan pa ring du spang / /
sman pa gzhung la legs mkhas shing / /
lung la mkhas pa'i bzang po dang / /
las la goms shing dge ba ni / /
bzang por 'dod pa dam pa yin / /
de ltar rgyud kyi yon tan ldan / /
rgyud kyi skyon ni spangs gyur pa / /
gso ba'i bstan bcos ma lus pa / /
khyab ste yongs su gnas pa yin / /
drang srong chen po'i gzhung rjes 'jug /
rgya che'i dri ma med pa'i gnas / /
rgya mtsho chen po ltar zab cing / /
bsdus don nye bar mtshon byed yin / /
sman dpyad yan lag brgyad pa'i rgya mtsho bsrubs pa las / /
yan lag brgyad bsdus bdud rtsi'i tshogs thob gang / /
de las don chen rtsol ba zhan pa rnams / /
dga' bar bya phyir rgyud 'di logs shig byas / /
'di ni lud chen las grags shing / /
'bras bu mngon du ston byed pas / /
sngags dang 'dra bar legs sbyar gyi / /
log dpyod nam yang mi bya'o / /
'di bklags rtogs dang nyams blangs pas / /
tshe ring ba dang nad med dang / /
chos dang nor dang bde dang grags / /
nges par 'thob par 'gyur ba yin / /
'di ni bltas na bsdus don rtogs nus pas / /
rang gi goms las sman pas bskyod mi nus / /
rgya chen rgyud gzhan dag las goms gyur pas / /
mi bskyod gyur gang de ni ngo mtshar med / /
gal te tsa ra ka ni bslabs gyur des ni legs thos sogs / /
las bshad nad kyi ming tsam yang ni shes par 'gyur ma yin / /
tsa ra ka la ma bslabs gso ba dag ni ma goms pa'i / /
nyon mongs des ni nad pa rnams kyi gso ba ji ltar bya / /
mngon par zhen pa'i dbang gis legs par bshad par gyur pa'ang / /
shin tu rmongs pas mngon par spyad par mi byed gang yin de / /
de ni dang por sman dpyad bstan bcos skyon med bklags gyur zhing / /
skyes bu tshe yis ji srid thub kyi bar du bslab par byed / /
rlung dang mkhris pa bad kan zhi bya'i phyir / /
til mar mar sar sbrang rtsi rim bzhin bsten / /
de ltar tshangs pa'am tshangs pa'i bu yis bshad / /
tshig gi dbye bas bshad kyang khyad 'phags med / /
ston pa po yi dbang gis ni / /
sman gyi nus pa khyad 'phags yin / /
de bas phrag dog spangs nas ni / /
bar ma nyid la bsten par bya / /
drang srong gis bshad phyir dga' na / /
legs thos tsa ra kar ma zad / /
lug stsogs kyis byas ci mi slob / /
de bas legs bshad gzung bar bya / /
'di ni tshe yi rig byed rgya mtsho yi / /
snying po las ni snying po blangs nas su / /
rnam par sbyar las dge ba gang thob pa / /
de yis 'gro bas de nyid mthong bar shog /
yan lag brgyad pa'i snying po bsdus pa las /
phyi ma'i gnas kyi le'u ste bzhi bcu tham pa'o // //
sman pa'i bdag po dge 'dun gsang ba zhes bya ba'i bu sman pa chen po pha khol zhes bya bas yan lag brgyad pa'i snying po mdzad pa las /
rgyud phyi ma'i gnas te drug pa'o // //
sman dpyad yan lag brgyad pa'i snying po bsdus pa zhes bya ba ji snyed pa rdzogs so // //
rgya gar gyi mkhan po dzA ran d+ha ra dang /
zhu chen gyi lots+tsha ba dge slong rin chen bzang pos bsgyur cing zhus te gtan la phab pa // //
