@## / /
rgya gar skad du /
shrI sarba bud+d+ha sa ma yo ga DA ki nI dzA la saM b+ha ra ma hA tan+t+ra rA dza nA ma maN+Dal no pi ka sarba satwa su kho ta ya nA ma /
bod skad du /
rgyud kyi rgyal po chen po dpal sangs rgyas thams cad dang mnyam par sbyor ba /
mkha' 'gro ma sgyu ma bde mchog ces bya ba'i dkyil 'khor gyi cho ga sems can thams cad kyi bde ba skyed ma zhes bya ba /
dpal rdo rje sems dpa' la phyag 'tshal lo / /
ma lus bdud rnams spro zhing bsdu ba mdzad nas rgyal gyur cing / /
bde gshegs rnams kyi thugs khral bskyungs nas bde mdzad rgyal gyur te / /
rdo rje'i sbyor ba rang gi yan lag dga' mdzad rgyal gyur nas / /
khrag gi btung bas myos shing btsun mo la spyod rgyal bar gyur / /
sangs rgyas thams cad mnyam sbyor ba / /
zab cing rgya che yon tan can / /
myur du byang chub rab sgrub pa / /
kun du nub po nyid mthong nas / /
dkyil 'khor cho ga'i rim 'di ni / /
sems can thams cad sngon 'gro ba'i / /
bde ba skyed ma zhes bya ba / /
kha cig rjes su gzung phyir yin / /
de nyid kyis ni rjes bzung ste / /
gang phyir de yis rjes bzung bas / /
ma lus sdig pa zad pas na / /
'di ni bdag gi gus par byas / /
gang phyir de yi gzugs sku ni / /
bris pa'i thang ka la sogs te / /
de yi yon tan dran sgo nas / /
de gzugs kha dog can du 'gyur / /
de rigs som nyi med pa dang / /
mchog tu yid dga' skyed pa de / /
rigs med yon tan med gyur cing / /
kha cig rnam par 'khrul par 'gyur / /
des na rab rgyas gyur pa ni / /
gang zhig 'di ni dgos min te / /
de lta na yang brgya lam na / /
kha cig la ni dgos par 'gyur / /
brtse med khro la gdug pa dang / /
le lo chags sdang ldan pa yi / /
de sogs skyon ni rnam spangs te / /
mtshan nyid kun dang ldan pa yi / /
slob dpon sangs rgyas las dngos pa'i / /
mkhas pa yis ni bya ba yin / /
zhi dang rgyas dang rab gnas sogs / /
'dod dang don byed nus rnams kyi / /
slob mas dkyil 'khor bris pa la / /
lan gnyis lan gsum bar gsol gdab / /
sngon du bsnyen pas bgegs gzhom dang / /
tshogs ni bskyed par bya ba'i phyir / /
'khor lo'i gtso bo'i sngags 'bum bzlas / /
yang na lhag pa'i lha ru mtshon / /
gzhan gyi yang ni khri yin te / /
'di ni sngon du bsnyen par brjod / /
gza' dang skar sogs bzang po la / /
mkhas pa yis ni brtsam byas te / /
zla ba drug dang gza' bzhi dang / /
skar ma rnams ni bcu bzhi dang / /
tshes grangs bdun du phye ba la / /
rab gnas la sogs rgyas par gsungs / /
dpyid zla ra ba 'bring dgun chung / /
dbyar zla ra ba 'bring dgun zla / /
gza' lag bla ma pa ba sangs / /
zla ba'i gza' rnams 'di dag go / /
rgyal dang me bzhi lha mtshams dang / /
snar ma bya gzhug nam gru dang / /
chu smad snron dang khrums dang lag /
lnga pa bdun pa bcu rnams dang / /
gang zhig gsum dang 'gengs pa dang / /
zla ba nya dang bcu gsum ste / /
tshes grangs bdun ni dge ba yin / /
ji ltar sngar brjod skal bzang ni / /
rjes su mthun par spyad bya ste / /
gzhan du slob dpon rdzas 'dod pas / /
dmyal ba nyid du ltung ba yin / /
de lta'i rim pas spyad bya ste / /
ri dang grong khyer grong rdal dang / /
sa phyogs yid dang mthun pa ru / /
sa gzhi yongs su gzung bar bya / /
thal ba rus dum gtun bu rnams / /
shin tu dag pa nyid du bya / /
lho dang chu la thug pa ru / /
sa ni shar dang byang du nub / /
dngos po kun la kun rdzob tu / /
rigs ni rnam pa bzhir brjod do / /
dmangs rigs nas ni bram ze'i bar / /
gnag ser dmar dang dkar po'o / /
de nas dri ni shes byas te / /
gnag dang chu rul paT dri dang / /
bzhi pa yid 'ong drir brjod de / /
ro yang yongs ni brtag par bya / /
skyur zhing rtsub pa dmangs rigs 'gyur / /
mngar ba rje rigs kyang yin te / /
tsha ba yang ni rgyal rigs la / /
gzhan ni kha zhing bska ba yin / /
zhi dang rgyas dang de bzhin dbang / /
mngon spyod kyang ni 'dod pa ste / /
sa ni 'di ltar rim brjod pa / /
brkos nas yang ni dgang bar bya / /
ji ltar kha dog brjod sogs rim / /
mkhas pas bsang gtor bya ba ste / /
nag po ji ltar brjod pa ni / /
ser po bu ram nyid yin no / /
dkar po'i don phyir tsan+dan nyid / /
dmar po pad+ma'i chu nyid dang / /
dmar po tsan+dan dag gis te / /
'di ni gnyis kar shes par bya / /
ser po la ni gur kum ste / /
nag po yang ni brjod par bya / /
sha rul pa yi chu nyid do / /
de bzhin ro don brjod bya ste /
nag po ji ltar brjod pa ni / /
ser po bu ram nyid yin no / /
dmar po la ni tsha ba gsum / /
dkar po ji ltar brjod nyid yin / /
sa la phur gdab bsrung ba'i phyir / /
de ni bdag gis brjod par bya / /
n+ya gro d+ha phur zhi ba la / /
rgyas pa a shwat+tha shing ste / /
dbang la sing ldeng phur bu gnas / /
gsad pa la ni rus pa'o / /
zhi ba la sogs bye brag gis / /
de nas bum pa brjod bya ste / /
zhi ba la ni shel rang bzhin / /
rgyas pa la ni dngul du grags / /
dbang la gser gyi rang bzhin te / /
gsad pa la ni thod pa yin / /
dngul la sogs pa med gyur na / /
sa yi rang bzhin rtsa mi gnag /
tsan+dan dang ni gur kum dang / /
de bzhin tsan+dan dmar po dang / /
dur khrod sol ba'i phye ma yis / /
mkhas pa yis ni byug par bya / /
zhi ba snga dro bya ba ste / /
rgyas pa de yi de ma thag /
de nas dbang gi las yin te / /
dgongs ka bsad pa'i las yin no / /
de nas mchod yon snod bshad de / /
ji ltar khams dang tshad gyur pa / /
shel dang dngul dang gser dang ni / /
rim pa bzhin du lcags nyid do / /
pad+ma'i rnam pa dngul yin te / /
sor ni bcu gnyis pa nyid do / /
'dab ma yang ni bzhi bzhi ste / /
zhi ba la sogs lha gzugs ni / /
ji ltar de ni brjod par bya / /
zhi ba la sogs dkar po ste / /
zhi ba'i rang bzhin mnyam gzhag pa'o / /
rgyas pa la ni ser po ste / /
mchog tu gter sogs dgug pa'o / /
dbang la chags pa'i sems kyis te / /
kha dog dmar zhing 'bar ba'o / /
gsad pa kha dog nag po ste / /
'khrugs shing 'jigs pa nyid yin no / /
thig skud khru brgyad par gsungs te / /
gzhon nu ma yis bkal ba yis / /
du ma rab tu bkal nas ni / /
slob dpon mtheb sor bcu gnyis cha'o / /
'dug stangs ji ltar gsungs pa ni / /
rim bzhin ji ltar brjod par bya / /
zhi ba sems dpa'i skyil krung ste / /
rgyas la de bzhin rdor skyil krung / /
dbang la g.yon pa'i stang stabs te / /
skyil krung stan la legs gnas pa'o / /
g.yas pas gdengs te bsnyal ba ni / /
gsad pa la mchog lha min bzhin / /
ji ltar go rims bzhin du ni / /
bdag gis bzlas phreng brjod bya ste / /
zhi ba la ni shel rang bzhin / /
rgyas la mu tig 'bras bur brjod / /
dbang la bo de tse ru bshad / /
gsad pa mi yi rus pa yin / /
gser dang dngul dang mu tig dang / /
mthin shun dang ni bye ru ste / /
rin po che ni lngar brjod nas / /
kha rgyan lnga ni brjod par bya / /
'dzam bu na da bil ba dang / /
skyur zhing sa bon gang ba'o / /
'bru ni til dang gro dang ni / /
sran ma nas dang 'bras su brjod / /
de lta'i rim pas myur ba ru / /
mkhas pa yis ni gzhan don bya / /
gang zhig rang don dgos byed na / /
rmongs pas dmyal ba nyid du ltung / /
dri chu sbrang rtsi 'o ma dang / /
dag pa'i chu dang me tog dkar / /
gzhan gyi las kyi rim tshul te / /
ji ltar brjod pa'i rim gang yin / /
ji ltar brjod pa'i bzed zhal du / /
mngon par bsngags te dri yis bdug /
me tog spos dang de bzhin me / /
dri yi dung sogs g.yas su bzhag /
sngags kyi mchod yon snod ni g.yon / /
bzed zhal mdun du gzhag par bya / /
yi ge gsum gyi sngags kyis ni / /
mchod yon snod la bsngags par bya / /
zhi la mthar ni wA shaM de / /
rgyas la mthar ni b+h+yo bshad do / /
dbang la mthar ni hrIHyig ste / /
bsad pa'i mthar ni hUM phaT do / /
dang po dri chu dbul bar bya / /
sbrang dang 'o ma gnyis pa'o / /
dag pa'i tshul ni gsum pa ste / /
me tog dang bcas bzhi par ro / /
dung chos nas ni dri yi chu / /
bzed zhal du ni dbul bar bya / /
zhal bsil 'thor 'thung 'o ma sbrang / /
yang ni bsang gtor chu nyid do / /
dkyil 'khor bri bar bya phyir dang / /
gdug pa rnams ni zhi phyir dang / /
sa la sogs pa brtag pa'i phyir / /
gnas bsrung rim pa brjod par bya / /
thog mar rdo rje slob dpon gyis / /
bdag gi gnas ni bsrung bar bya / /
phyi nas sa sogs gzung ba ni / /
legs par mnyam par gzhag par bya / /
rtag pa'i sa ru phyin nas ni / /
'jam pa'i stan la legs 'dug nas / /
dag blos shar du kha bltas te / /
rta mchog gi ni ting 'dzin du / /
rnal 'byor pa yis bsam bya ste / /
yan lag la yang dgod par bya / /
oM yig kha dog dkar po yis / /
sa bon bral bar bsam par bya / /
AHyig kha dog dmar po ni / /
longs spyod 'khor lor dgod par bya / /
hUM yig kha dog nag po ni / /
snying ga'i dkyil du dgod par bya / /
hoHyig kha dog ser po ni / /
lte ba'i 'khor lor dgod pa'o / /
hAM k+ShaM spyi gtsug gsang ba ni / /
ljang dang sngo ba de bzhin te / /
'khor lo drug tu rim bzhin du / /
dkyil 'khor drug ni bsgom byas te / /
sa gzhi rnams ni yongs gyur pas / /
mkhas pa yis ni rdo rje spro / /
rdo rje de las 'phros pa yi / /
rdo rje 'bar ba mi bzad pas / /
phyogs bcur kun du gnas pa yi / /
bgegs kun 'bar bas bsreg par bya / /
der gnas yul gyi ming gi ming / /
mkhas pa yis ni shes byas te / /
thog ma nyid du zhing skyong la / /
gtor ma byin te gtang bar bya / /
oM AHhUM a mu ka ya sa pa ri wA ra ya /
i daM ba liM gan+d+haM /
puSh+paM /
d+hU paM /
dI paM /
ak+Sha d+haM /
dA da ma he /
sa pa ri wa ra shrI graM ha a gats+tshan+tu dzaHhUM baM hoH /
i daM ba liM gr-i h+NaM tu khA daM tu sa pa ri wA ri /
sarba satwa naM /
shIn+ta puSh+TiM rak+Sha warna go puSh+TiM ka ro tu ka /
i daM s+tha naM ta thA ga twa ba he /
maN+Dal b+hu myaM /
tiSh+Tha tu hUM hUM phaT /
badzra d+hA ra Adz+nyA pa ya ti swAhA /
bshad par gyur pa'i rim pa yis / /
srung ba'i 'khor lo bsam bya ste / /
rlung sogs dkyil 'khor bsgom par bya / /
de dag yongs su gyur pa las / /
ji srid mthong ba'i bar du ni / /
'khor lo'i mthar ni bsrung ba'i phyir / /
ra ba lnga yang de bzhin no / /
'og gi cha yi rtse gsum la / /
steng gi mda' yi dra ba'o / /
ha ya ra ba la rgyu las / /
mkhas pas mkha' sogs dgod bya ste / /
yang ni yi ge gsum nyid dang / /
ha gnyis steng dang 'og tu'o / /
shes rab can gyis srung bsgoms nas / /
b+hUM yig sa bon las byung ba'i / /
gzhal yas khang yang bsgom bya ste / /
der ni baM skyes pad+ma'o / /
de steng raM las nyi dkyil 'khor / /
der ni a las zla dkyil 'khor / /
hUM bsam dag las rta mchog ste / /
bde mchog ma dang mnyam sbyor ba'o / /
zhal bzhi pa la dpung pa bzhi / /
phyag bzhi pa la zhabs bzhi pa / /
rta mgrin rgyal po chen po ste / /
dbang phyug chen po don grub pa'o / /
dpal ldan sna tshogs pad 'chang zhing / /
g.yon 'og mdun du ral gri'o / /
g.yas pas rdo rje dang bcas 'phyar / /
g.yas 'og ba dan gsum par bya / /
de snying pad+ma nyid bsgom ste / /
hUM las khro bo chen po ni / /
gdug cing rab tu mi bzad pa'i / /
khro bo bcu ni spro bar bya / /
ma lus bgegs ni gzhom pa dang / /
bdud bzhi zad par mdzad pa ste / /
'jigs pa'i dus mtha'i me 'bar bas / /
log 'dren bgegs ni bsreg par bya / /
mkha' khyab 'od zer tshogs 'phro ba'i / /
de yi 'khor lo bsgoms nas ni / /
bdud sogs rnam par bcom byas te / /
de nas mnyam par gzhag par bya / /
oM AHhUM hoHhaM k+Sha hraHhraHhraHhraHra ra ra ra /
badzra a na la sarbA wa ra na /
sar+b+ba d+harma pra la ya sa b+hA ba sar+b+ba mA re ka ya ka big+h+nA bi nA ya ka di naM /
dA sha dik+ga ta nAM kA ya wAk+tsi tsit+ta ni /
da ha da ha /
pa tsa pa tsa /
b+hasmi ku ru hUM hUM hUM phaT /
'di ni bgegs bsreg pa'i sngags so / /
log 'dren gyi ni bgegs la sogs / /
rdo rje lcags kyus bkug byas te / /
rdo rje zhags pas bcings byas nas / /
bcing ba kun gyis bcing bar bsgom / /
khro rgyal rdo rje phur bu ni / /
lte smad dbal gyi rang bzhin te / /
phyogs bcu'i gdug pa'i bgegs steng du / /
son par rnam par bsgom par bya / /
oM g+ha g+ha g+hA ta ya g+hA ta ya /
sarba duSh+TAM phaT /
kI la kI la ya sar+b+ba pA paM phaT /
hUM hUM hUM badzra kI la ya badzra d+ha rod A dz+nyA pa ya ti /
ka ya wAka tsit+ta badzra kI la ya hUM phaT /
oM badzra mud+ga ra badzra kI la ya A ko Ta ya hUM phaT /
phyogs mtshams phur bus bsrung ba la / /
khro bo rnams la bka' stsal bsgo / /
blo ldan khro rgyal bsam bya ste / /
gsang sngags 'di ni brjod par bya / /
oM hUM kro d+he truM haM /
kro ta nA madz+nyA na da ka ya swAhA /
oM badzra ta thA ga tA rak+Shi tsakra swa b+hA wa At+ma ko\u0f85haM zhes nga rgyal brtan par bskyed par bya'o / /
'chad par 'gyur ba'i rim pa yis / /
de nas de la gtor ma sbyin / /
dag cing rtogs la sbar byas te / /
bdud rtsir byas te bsgrub par bya / /
thog mar thal mo sbyar byas te / /
de nas rnam par phyag rgya bcing / /
oM AHhUM hoHuSh+NI Sha /
sum+b+hA ni sum+b+hA /
ya mAn+ta ka /
big+h+nAn+ta ka /
pad+mAn+ta ka /
big+h+nAn+ta ka /
A tsa la /
ni la daN+Da /
Ta ki rA dza /
ma hA ba la dza b+h+ya /
i daM ba liM gan+d+haM puSh+paM d+hU paM dI paM ak+Sha taM dA da ma hi /
te dza A gats+tsha sa pa ri wA ra sI g+h+raM /
i daM ba liM /
gr-i h+Na du khA dan+tu pI ban+tu /
dzaHhUM baM hoHsaM tr-i pA da sar+b+ba satwa naM /
shAn+tiM /
puSh+TiM /
rak+Sha wa ra na gup+te kurban+tu /
hUM hUM hUM phaT /
de nas g.yas g.yon rkang gnyis la / /
hUM hUM dag las byung ba yi / /
rdo rje rkang mthil la gnas pas / /
rdo rje'i 'gros kyis gar bya'o / /
de nas g.yas brkyang g.yon brkyang dang / /
mnyam dang mi mnyam pa dag dang / /
zlum po dang ni zla gam dang / /
rus sbal rkang stabs gcig par bya / /
me tog dri sogs bshams nas ni / /
baM las sa yi lha mo ni / /
mkhas pas sa ni bod par bya / /
skyob pa sangs rgyas thams cad kyi / /
spyod pa'i tshul dang khyad par las / /
sa dang pha rol phyin pa la / /
lha mo khyod ni dpang du gyur / /
dngos grub thams cad rab bsgrub phyir / /
bdag ni dkyil 'khor 'bri bar 'tshal / /
btsun mo dang bcas byang chub sems / /
de dag thugs rje ldan pa dang / /
phyogs rnams kun na bzhugs pa ni / /
bde gshegs rnams la gsol ba gdab / /
kun du thogs med gzigs pa yi / /
mgon po bdag la dgongs su gsol / /
slob ma dbang bskur la sogs dang / /
bdag gis dkyil 'khor bri ba dang / /
las rnams thams cad rab bsgrub phyir / /
dkyil 'khor du ni bzhugs su gsol / /
sngags pas slar yang mchod bshams nas / /
rdo rjes ni mdzes gyur pa / /
spyan drangs nas ni phyis mchod de / /
gsang sngags 'di ni brjod par bya / /
oM laM hUM badzra b+hU mi tiSh+Tha hUM hUM phaT /
badzra d+hA ra A dz+nyA pa ya ti swA hA /
de nas yang /
bum pa'i lhag par gnas pa ste / /
sngags pas sngar brjod bum pa ni / /
grangs ni nyi shu rtsa gcig ste / /
yang na lnga'am dgu nyid du / /
dngos grub 'dod pa rnams kyis bya / /
ji ltar mtshan ma de bri ba / /
rim pa bzhin du brjod par bya / /
gzhu dang 'khor lo de bzhin gri / /
thod pa bdud rtsis gang ba dang / /
dpag bsam shing dang sha chen dang / /
de bzhin bdun pa lcang lo yin / /
thog ma tha mar rdo rje ste / /
lcags kyu de bzhin zhags pa dang / /
lcags sgrog dril bu de bzhin no / /
las kun pa ni gcig nyid de / /
mkhas pas mchod yon sogs kyis mchod / /
dkyil 'khor gyi ni dbus phyogs su / /
mkhas pas rnam rgyal bum bzhag ste / /
rdo rjer me tog phreng bcings la / /
bum steng blo dang ldan pas gzhag /
sangs rgyas kun gyi gsang sngags ni / /
brgyad brgya nyid du bzlas par bya / /
de bzhin brgya rtsa brgyad du ni / /
dkyil 'khor pa yis bzlas par bya / /
de nas yang ni rdo rje'i thig /
dkyil 'khor gyi ni shar gyi char / /
gau rI'i sngags kyis gzhug nas ni / /
mchod yon sogs kyis mchod par bya / /
de nas gzhan yang rdo rje'i rdul / /
nub kyi phyogs su gzhag bya ste / /
mchod yon sogs kyis mchod par bya / /
de nas lho phyogs nyid du ni / /
slob mas maN+Dal byas nas ni / /
chom rkun ma yi sngags ldan pas / /
rdo rje rtse lnga gzhag bya ste / /
mchod yon sogs kyis mchod par bya / /
de nas byang gi phyogs su ni / /
ro langs ma yi gsang sngags kyis / /
rdo rje dril bu gzhag bya ste / /
mchod yon sogs kyis mchod par bya / /
de nas gsang sngags ldan pa yi / /
slob ma maN+Dal byas nas ni / /
me tog phreng ba lag thogs nas / /
pus mo g.yas pa sar btsugs te / /
rdo rje bla ma'i bdud rtsi'i thigs / /
de lta bu ni mnyam par bya / /
kha cig sngags ni sgrub phyir dang / /
bsod nams 'dod pa de las gzhan / /
gzhan du 'jig rten don gnyer ba / /
dkyil 'khor du ni 'jug par byed / /
'jig rten pha rol dor gnyer ba / /
dad pas mang du gnyer ba yis / /
blo ldan dkyil 'khor 'jug bya yi / /
tshe 'dis 'bras bu 'dod mi bya / /
tshe 'dis 'dod par 'gyur ba la / /
'jig rten pha rol don mi 'gyur / /
skyes bu 'jig rten pha rol gnyer / /
tshe 'di yi ni 'bras bu rgyas / /
de ltar gus pa dang bcas te / /
chos ni mnyam par byas nas su / /
lus ngag bsdams pa'i rang bzhin gyis / /
mdun du tshul bzhin gnas par bya / /
slob ma rang gis lus bcug ste / /
rdo rje'i lam nas pad+mar gdon / /
de las bde gshegs zhu ba yi / /
dbang bskur dkyil 'khor shar sgor gdon / /
de nas thal sbyar pus btsugs nas / /
rdo rje 'dzin pa chen po la / /
'di lta bu yi tshig dag gis / /
lan gsum bar du gsol ba gdab / /
bdag gi ston pa dpa' chen khyod / /
bde mchog ma dang mnyam sbyor la / /
byang chub chen po'i tshul bstan pa / /
mgon po yis ni bdag la stsol / /
sangs rgyas chos dang dge 'dun te / /
skyabs gsum dag kyang bdag la stsol / /
dam tshig de nyid bdag la stsol / /
byang chub sems kyang bdag la stsol / /
sangs rgyas chos dang dge 'dun dang / /
skyabs gsum po ni bdag la stsol / /
thar pa chen po'i grong khyer du / /
mgon po bdag ni 'jug par 'tshal / /
de nas slob ma gtso gyur pa / /
de la bod pa byas nas ni / /
mnyam par gzhag pa'i sems kyis su / /
'di lta bu yi tshigs bcad bya /
khu tshur rdo rje theg chen po'i / /
gsang sngags pa yi tshul chen ni / /
khyod ni theg chen snod yin na / /
khyod la yang dag bstan par bya / /
sku gsung thugs kyi rdo rje yi / /
dus gsum rdzogs pa'i sangs rgyas rnams / /
'gro la phan phyir bzhugs pa rnams / /
de dag gis ni gsang sngags kyi / /
cho ga bzang po de mkhyen nas / /
dpa' bo byang chub shing drung du / /
thams cad mkhyen pa tshad med brnyes / /
gsang sngags spyod pa mnyam med de / /
shAkya seng ge skyob pa yis / /
bdud sde shin tu mi bzad pa / /
dpung chen dag kyang de yis bcom / /
de bas kun mkhyen thob pa'i phyir / /
bu yis blo gros 'di gyis shig /
de nas bdud rtsi thab sbyor gyi / /
sngags kyis mngon par bsngags pa yi / /
a shwad+Tha la sogs pa'i shing / /
shun pa ma nyams rma med pa / /
tshad ni bcu gnyis sor tshad la / /
me tog phreng bas rtse bcings pa / /
mkhas pa yis ni rim bzhin du / /
slob ma rnams la sbyin par bya / /
tshom bu'i steng du dor ba ni / /
gang yang mdun du lhung gyur na / /
de yis mchog gi dngos grub yin / /
de bzhin shar du rtse bltas na / /
de la dngos grub 'bring du bshad / /
de ltar phyogs mtshams rtse bltas na / /
'jig rten pa yi dngos grub 'dod / /
de ltar so shing dor ba las / /
gang zhig kha yi 'og bltas na / /
de yis sa 'og dngos grub ni / /
som nyi med pa nyid du brjod / /
de rjes rdo rje slob ma la / /
dri yi chu yis 'thor 'thung dang / /
dri chu 'chor gsum sbyin bya ste / /
oM hUM bi shud+d+ha d+harma sar+b+ba bi kalpa na /
a pa na ya /
saM shwa d+ha ya sar+b+ba bi kalpa na a na ya hUM /
de nas yang ni nyer 'dug ste / /
bdud rtsi thab sbyor gsang sngags kyis / /
ku sha'i rtse la rab bsngags te / /
de nas sngas dang stan du sbyin / /
de nyid bzlas pa'i sngags kyis ni / /
bsrung skud mdud pa gsum ldan pa / /
de dag bsrung bar bya ba'i phyir / /
slob ma rnams kyi dpung par bcing / /
de nas rdo rje slob dpon gyis / /
ma byung 'byung bar ma gyur pa'i / /
bdud rtsi yi ni rol gyur pa'i / /
chos bshad pas ni gzengs bstod bya / /
gal te kun mkhyen 'jig rten du / /
ma byung 'byung bar mi 'gyur te / /
brgya lam na ni res 'ga' zhig /
u dum wA ra'i me tog bzhin / /
gang phyir gsang sngags spyod pa'i tshul / /
gang phyir mnyam med sems can don / /
mya ngan mi 'da' byed nus pa / /
de bas kyang ni dkon pa yin / /
bskal pa bye ba du ma ru / /
sngar gyi sdig pa gang bgyis pa / /
dkyil 'khor 'di 'dra mthong ba yis / /
de dag thams cad byang bar 'gyur / /
gang dag spyod pa'i mchog 'di la / /
blo gros shin tu mi g.yo bas / /
sdug bsngal ma lus 'byung 'gyur ba'i / /
dman pa grong khyer de dag gcod / /
de ring khyod kyis mnyam med pas / /
rnyed pa mnyam med chen po rnyed / /
gang phyir rgyal ba sras bcas la / /
bdag nyid chen po kun gyis ni / /
bstan pa 'di la khyed rnams kun / /
yongs su skye ste skye ba med / /
de phyir khyed ni theg chen la / /
sang ni rab tu skye bar 'gyur / /
theg pa chen po cher 'byung ba / /
lam mchog 'di ni dpal dang ldan / /
'di yis khyod rnams bgrod gyur nas / /
ye shes bla na med pa thob / /
de ltar slob ma la brjod nas / /
de yis don la gus pas mnyan / /
de ltar tshul bzhin mnyan nas ni / /
yang na 'di ltar brjod par bya / /
dkon mchog gsum la skyabs su mchi / /
sdig pa thams cad so sor bshags / /
'gro ba'i dge la rjes yi rang / /
sangs rgyas byang chub yid kyis gzung / /
sangs rgyas chos dang dge 'dun la / /
byang chub bar du skyabs su mchi / /
bdag dang gzhan don bsgrub pa'i phyir / /
byang chub tu ni sems bskyed do / /
sems can thams cad mgron gnyer nas / /
byang chub sems ni bskyed par bgyi / /
'gro la phan phyir bya ba'i phyir / /
byang chub spyod mchog spyad par bgyi / /
de ltar gsum la skyab [(]'go [,]'gro [)]bas / /
lan gsum mang du brjod par bya / /
de rjes de ma thag tu ni / /
yang ni de ltar bya ba yin / /
de rjes rdo rje slob ma ni / /
bdud rtsi 'khyil pa yis ni bsngags / /
oM AHhUM big+h+nA ta kr-ita hUM /
zhes bya'i sngags kyis bsrung bar bya / /
de dag snying ga lkog ma dang / /
spyi bo yi ni gnas rnams su / /
zla ba rdo rje pad+ma dang / /
'khor lo'i rang bzhin dgod par bya / /
de dag rnams kyi lte ba la / /
yi ge oM AHhUM bsam par bya / /
de nas slob dpon stan langs nas / /
rdo rje 'byed pa g.yas bzung ste / /
slob ma'i snying ga lkog ma dang / /
spyi bo yi ni gnas gsum du / /
rdo rje yis ni reg bya zhing / /
oM AHhUM zhes brjod par bya / /
de nas spyi bor me tog dang / /
mdun du sbos ni dbul ba dang / /
de bzhin snying gar mar me dang / /
rim bzhin dri rnams dbul bar bya / /
de nas ku sha'i stan dag la / /
slob ma nyal du bcug bya ste / /
cung zad rmi lam sus mthong ba / /
nang par nga la smros shig ces / /
rim bzhin du ni smra bya ste / /
de dag rang gi gnas su btang / /
slob ma lhag par gnas byas nas / /
las gzhan la ni 'jug par bya / /
slob ma bskul ba byas nas ni / /
dge dang mi dge mtshan ma rnams / /
so so'i don ni brtag pa'i phyir / /
slob dpon rang gi gnas nyal te / /
dkyil 'khor sa yi phyogs kyi cha / /
lho yi phyogs na mkhas pa yis / /
byang phyogs su ni sngas bstan te / /
lho phyogs su ni rkang pa'o / /
mchod yon la sogs phul nas ni / /
gnas ni lhag par gnas par bya / /
oM ho kA ma la gar+b+ha sha ye badzra su ka ma ni da tra na ka ra mi ya ta thA ga ta ten kred ta so ha ha swA hA /
dngos sam yang na rmi lam du / /
de bzhin du ni rtags mthong dang / /
slob ma yis kyang de ltar te / /
gnyis ka'ang dpyad par bya ba yin / /
de ltar mtshan ma ngan gyur nas / /
slob dpon gyis ni khri bzlas te / /
gtor ma chen po byin byas nas / /
phyis ni de ltar dge ba yin / /
de nas dkyil 'khor de nyid de / /
sngar gyi lha rnams rim bkod de / /
'khor lo bsgom pa'i steng du ni / /
blo chen gyis ni bsam par bya / /
lte ba g.yon pa'i khu tshur gyis / /
bla mas thig gi sna bzung ste / /
sngags kyi bum pa kun gyi chus / /
khang pa'i nang du bsang gtor bya / /
oM sarba sho d+ha ni hUM phaT /
las kyi thig gis rim bzhin du / /
ye shes thig ni brkyang bar bya / /
badzra sa ma ya sU traM ma ti kra ma hUM /
ye shes kyi thig gdab pa'i sngags so / /
de nas de rjes nyid du ni / /
gong du bstan pa'i thig nyid kyis / /
mkhas pas mnyam par rab bzhag nas / /
las kyi thig ni gdab par bya / /
de la re zhig sngags bzlas pa'i /
srad bu mtha' ma dkar ldan pas / /
dkar ba'i rdzas la sbang byas te / /
yid kyis gtso bo'i gsang sngags bzlas / /
he ru ka yi gnas bsams te / /
khu tshur g.yon du thig gdab bya / /
g.yas pa'i khu tshur gyis bzung ste / /
dzaHyis sgrub pa'i lag tu gtad / /
phyogs kun mnyam pa nyid dmigs te / /
shar bltas rdo rje'i thig gdab bya / /
slar yang slob dpon lhor 'dug ste / /
byang du bltas te gnyis pa gdab / /
me yi phyogs kyi char gnas nas / /
mkhas pas byang du kha bltas te / /
phyi rol dkyil 'khor thig gdab pa / /
de nas yang ni bya ba yin / /
rlung phyogs gnas la lhor bltas te / /
nub kyi phyogs kyi thig gdab bo / /
de nyid du ni 'dug byas te / /
byang gi phyogs kyi thig gdab bo / /
yang ni me phyogs 'dug nas ni / /
lho phyogs kyi ni thig gdab ste / /
kha khyer gyi ni thig dag kyang / /
shes rab can gyis gdab par bya / /
slar yang me mtshams su 'dug ste / /
rlung gi mtshams kyi bar gdab cing / /
de bzhin bden bral mtshams 'dug nas / /
dbang ldan mtshams kyi thig gdab bya / /
slob dpon dang ni de yi cha / /
bskor phyogs su ni 'gro bar bya / /
dang po cha chen brgyad du ni / /
rnal 'byor pa yis bgo byas te / /
de nas de rjes nyid du ni / /
sgrub pa po yis de la blta / /
slar yang de la bcu drug char / /
bgo bya slar yang nyis 'gyur du / /
mdor na thig rkang tshang ba ru / /
mkhas pa yis ni gdab par bya / /
yang na bcu drug cha chen la / /
rtsa ba'i tshangs thig nas bzung ste / /
mkhas pas dkyil 'khor rdzogs par ni / /
legs par thig ni gdab par bya / /
tshangs thig nas ni drangs pa yi / /
cha ni bzhi pa legs bzung ste / /
nam mkha'i khams kyi rang bzhin du / /
mkhas pa yis ni gdab par bya / /
de yi cha chen lnga pa ni / /
nyi shu char ni bgo bya ste / /
dang po tshon rtsi cha nyid yin / /
gnyis bzhi de bzhin rim bzhin no / /
de yi cha chen drug pa ni / /
nyi shu bzhir ni gdab bya ste / /
cha gnyis sa ni dra phyed yin / /
de nas gnyis ni rim bzhin no / /
cha chen bdun pa brgyad pa ni / /
sum cu gnyis su gdab bya ste / /
rta babs su ni shes bya zhing / /
lhag ma ci rigs shes par bya / /
gzhan yang tshangs thig nas bzung ste / /
'khor lo'i thig gdab rim pa ni / /
rta babs bar du gdab par bya / /
lhag ma'ang ci rigs shes par bya / /
slar yang 'khor lo'i lte dbus kyi / /
cha drug rnam par phyin nas ni / /
de nas bdud rtsis skyong nul bya / /
de nas de la thig gdab po / /
cha chen brgyad dang bcu drug tu / /
de la thig ni gdab bya ste / /
de nyid sum cu bzhi nyid du / /
mkhas pa yis ni slar thig gdab / /
cha chung phyi rol gcig dor ba / /
rdo rje ra ba'i thig yin te / /
de nas cha chung lnga gnyis ni / /
pad+ma'i 'dab ma'i thig yin no / /
de bzhin du ni lte ba ste / /
nang gi cha gcig ge sar yin / /
de ltar cha chung lnga gnyis la / /
'dab ma'i bar yang shes par bya / /
dbang ldan mtshams nas brtsams nas ni / /
g.yas skor gyis ni bskor bya ste / /
dkyil 'khor gyi ni thig rnams la / /
ye shes thig ni bstim par bya / /
de nas de rjes nyid du ni / /
rdo rje slob dpon mnyam gzhag pas / /
hi hi'i sgra ni brjod bya zhing / /
yid kyis sgo ni dbye bar bya / /
oM hUM trAM a khaM 'dis ni / /
rdul tshon kyang ni bsgrub bya ste / /
ji ltar tshogs pa rnyed gyur nas / /
dag pa'i dri rnams dbul bar bya / /
gsal bcas lha yi phyag rgyas ni / /
sngags ni brgya rtsa brgyad du bzlas / /
dril dkrol rdo rje gsor ba dang / /
rdo rje'i glus ni skul byed cing / /
dmar ba'i gos bcas gtor byin te / /
'di lta bu ni bsam par bya / /
'di ni chos dbyings dag pa ste / /
thams cad khams ni rnam dag pa / /
rang nyid sangs rgyas thams cad de / /
de bzhin gshegs pa kun nas gnas / /
g.yon pa'i khu tshur gyis thog mar / /
dbang ldan nas ni bskor bya ste / /
'khor lo'i gtso bo'i rjes 'brangs nas / /
sngags pas rdul tshon bri bar bya / /
oM badzra tsi tra sa ma ya hUM /
phyis ni slob ma bzo bo yis / /
ci rigs par ni bri bar bya / /
drang dang 'khyog dang chad pa dang / /
phra dang sbom pa nyer mtshon te / /
sbom po yis ni nad 'gyur zhing / /
phra na nor rnams zad par 'gyur / /
'khyog na 'thab rtsod 'byung 'gyur zhing / /
chad na slob dpon slob ma 'chi / /
de la sogs pa'i skyon spangs nas / /
rdul tshon ri mo dgye bar bya / /
shar du sngon po chen po ste / /
lhor ni ser po 'byung ba yin / /
nub tu dmar po chen po ste / /
byang du ljang gu nyid 'byung ba'o / /
dbus ni zla ba'i 'od ltar te / /
'di ni rdul tshon rim par brjod / /
rdo rje sems dpa'i ting 'dzin gyis / /
slob dpon 'khor lo'i shar du 'dug /
rnam snang mdzad sogs ting 'dzin gyis / /
sgo bzhi rnams su legs 'dug ste / /
gru bzhi yi ni mtshams rnams su / /
dam chos glog pa bzhi yang gzhag /
dam tshig la 'das 'jigs pa yis / /
slob mar gyur pa gzhug mi bya / /
g.yas pas rdo rje gsor bya zhing / /
g.yon pa yis ni dril bu dkrol / /
sngags ni oM AHhUM hUM /
oM badzra gaN+De ra Na ra Na /
pra ra Na pra ra Na /
saM pra ra Na saM pra ra Na /
sar+b+ba bud+ha k+Sha tra ye pra tsa li te /
pradz+nyA pA ra mi tA /
nA da saM b+hA ba be+e badzra d+ha da ba ya /
saM to Sha na hUM hUM hUM phaT /
rkang pa 'deg dang 'jog pa dang / /
lta ba bzhin dang khro ba yis / /
slar ni sa gzhi mnan bya ste / /
sngags rig pas ni gnas par bya / /
gzhan gyi rim 'di dag gis ni / /
sgo gzhan du yang shes par bya / /
g.yas dang g.yon pa'i rkang pa yis / /
rtag tu 'gyings shing bsgyings par bya / /
oM hUM zhes bya ba dkyil 'khor gyi slob dpon chen po'i sngags so / /
g.yas brkyang ba dang g.yon brkyang dang / /
lta stangs ji ltar sngon bzhin brjod / /
oM hUM a phaT /
ces bya ba ni shar phyogs kyi slob dpon gyi sngags so / /
mnyam dang mi mnyam rkang stabs dang / /
gtum zhing rab rmongs lta stangs ste / /
oM hUM a phaT ces bya ba ni lho phyogs kyi slob dpon gyi sngags so / /
zlum po dang ni rus sbal dang / /
dga' ba'i gar dang lta bcas te / /
oM hUM a a a phaT ces bya ba ni nub kyi slob dpon gyi sngags so / /
lta ba rnam par rgyu ba dang / /
shi ba lta bu de bzhin te / /
rkang pa dag gis gar bya ba / /
sa ga dang ni rkang gcig yin / /
oM hUM hA mA ra duSh+TaM g+hA ta ya g+hA ta ya / /
a a a hUM hrIHphaT /
byang phyogs kyi slob dpon gyi sngags so / /
phyogs de dag na gnas nas ni /
blo dang ldan pas sngon bzhin brjod / /
sbyang ba la sogs rim gyis ni / /
gtor ma lnga ni dbul bar bya / /
oM badzra A ra li ho / /
dzaHhUM bo hoM /
badzra DA ki nI sa ma ya staM /
dr-i sh+ya hoH /
oM kha kha khA hi khA hi /
sar+b+ba yak+Sha rAk+Sha b+hU ta pre ta pi sha tsa usman+da a pa sma ra /
DA ki n+ya da ya i maM ba liM grih+Nan+tu /
sa ma ya sid+d+hi me pra ya ts+tshan+tu /
ya thai baM /
ya the Sh+TaM /
b+hu ny+dza thA /
b+ha ban+tu maM /
ma ti kra ma tha /
ma ma sar+b+ba ka ra sat+su kha bi shud+d+ha ya sa ha yi ka b+ha ban+tu /
hUM hUM phaT swA hA /
zhes bya ba ni dkyil 'khor gyi slob dpon gyi gtso bo'i gtor ma'i sngags so / /
oM AHhUM hoHb+h+ra mi bisnu a hi swa rI in+d+ra a d+hi sa pa ri bA ra /
i daM bA liM gan+d+haM puSh+paM d+hU paM dI paM ak+Sha taM dU da ma he de bI A gats+tsha /
sa pa ri bA ra /
i daM ba liM gr-ih+Nan+tu kha dan+tu pi ban+tu dzaHhUM baM hoH san tri pa ta sar+b+ba satwa naM /
shAn+ti aM puSh+TiM rak+Sha ba ra Na gup+taM /
kurban+tu /
hUM hUM phaT /
slob dpon gnyis pa'i'o / /
oM AHhUM hoHro hUM /
ka ra a ki ni /
tsan+d+ra sUr+ya bu d+d+ha maM ga la su tra be he sa pa ti ki du sa ni b+h+yaHzhes bya ba la sogs pa lho phyogs kyi slob dpon gyi sngags so / /
oM AHhUM hoHdza ya / /
bi dza ya / /
pad+ma /
karko Ta /
ba su ki /
shaM kha pa la /
ku li ka /
A nan+da /
tak+Sha ka /
ma hA pad+me b+h+yaH /
zhes bya ba la sogs pa ni nub phyogs kyi slob dpon gyi klu'i gtor ma'i sngags so / /
oM AHhUM hoHb+he wa da la ki ke ta mu shA ka ka su ka ra gre ta b+h+ya k+Sha a lu ka dzaM bo ka b+ha ru /
d+ha mo khyed b+h+yo / /
zhes bya ba ni 'byung po'i gtor ma'i sngags so / /
de nas /
sngon brjod pa yi rim pa yis / /
blo dang ldan pas bsrung byas te / /
srung ba'i khro bo rnams la ni / /
de nas bka' ni bsgo bar bya / /
bdag nyid gzugs brnyan lta bu ste / /
gzugs brnyan bzhin du bdag nyid lta / /
dang po snying gar pad+ma la / /
de steng zla rdzogs dkyil 'khor bsam / /
der ni hUM byung rdo rje ste / /
de las 'od zer spro bar bya / /
'od gsal me tog bdug sogs kyis / /
rang gi ming bzhin rnal 'byor mas / /
dkyil 'khor pa dang bcas pa yi / /
sangs rgyas thams cad mchod par bya / /
phyi nang gsang ba'i mchod pa yis / /
mchod pa byas te bsdu bar bya / /
de nas bdun po dag bya ste / /
gzhan yang de nyid mchod par bya / /
stong pa ma yin mi stong min / /
dbu mar yang ni mi dmigs te / /
chos rnams skye ba med pa ru / /
rgyu dang mi rgyu bsam bya ste / /
sos ka'i dus kyi nyin gung gi / /
nam mkha' la ni sprin med ltar / /
sems nyid brtan par byas nas ni / /
gsang sngags 'di ni brjod par bya / /
oM shU n+ya tA dz+nyA na badzra swa b+hA wa At+ma ko\u0f85haM /
stong nyid ngang las byung ba yi / /
rlung dang me dang chu dang sas / /
gzhal yas dkyil 'khor bsam par bya / /
sngon bzhin mnyam par gzhag pa yis / /
de nas gzhal yas khang bsam bya / /
skar ma lta bur 'od gsal ba'o / /
de nas sems tsam bsam bya ste / /
rdo rje sems dpa'i bdag nyid la / /
lha mo glu yis bskul bar bya / /
stong pa shin du rnal 'byor yod med mthu / /
nam mkha' nyid du dam tshig nye bar gnas / /
rdo rje sems dpa' skal bzang dpal khyod bdag /
bde gshegs bde bar gshegs pa bzhengs su gsol / /
zla rdzogs 'od zer ltar 'bar zhing / /
shes rab chags pas dmar ba'i zhal / /
phyag gnyis rang gi rig 'khyud cing / /
rdo rje dril bu mnyam par ldan / /
dpa' bo gzhu dang mda' bsnams shing / /
rdo rje'i skyil mo krung gis bzhugs / /
de nas kun gyis de mthong ste / /
de dag bred nas 'ongs par gyur / /
bdud dang phung byed 'jigs pa rnams / /
nyam thag gsol ba 'debs par byed / /
de nas gsol 'debs gnas nas ni / /
snying rje khros pa'i ting 'dzin gyis / /
cung zad dus su gnas nas ni / /
sna yi dbugs rings dro bton te / /
bcom ldan de nyid rnal 'byor pas / /
rdo rje khro bo bsgyur nas phyung / /
dpal ldan khrag 'thung rdo rje che / /
'bar bas thal ba rab tu 'jigs / /
sems dpa' sngon po 'bar ba'i ngang / /
'od kyi dkyil 'khor dmar po 'bar / /
'jigs pa'i dus kyi me dang mtshungs / /
'bar ba chen po'i skra 'bar ba / /
thod pa'i dbu rgyan gyis mdzes pa'o / /
legs par 'jigs mdzad sangs rgyas skal bzang khro bo'i ming ni he ru ka /
phyogs rnams bdud rnams thal bar 'jig mdzad 'di ni skye dgu'i bdag po ste / /
rtag tu dga' ba dang ldan gar mdzad 'gying dang bcas pa'i sku / /
glang chen rus pa sna tshogs rgyan bklubs dur khrod yan lag can / /
zhal lnga phyag ni bcu pa la / /
kha dog sngo zhing 'jigs pa yi / /
spyan gsum smin ma ser ba ste / /
lus la thal bas nye bar byugs / /
mche ba cung zad gtsigs pa la / /
gar dgu yi ni tshul dang ldan / /
rang 'od zhal gcig phyag gnyis pa'i / /
shes rab dga' bas gcig mdzes pa'o / /
gnag cing ser la dmar zhing ljang / /
g.yon skor gyis ni zhal bzhi yin / /
dkar zhing zhi ba steng zhal ste / /
phung po'i bdud rnams rab tu bcings / /
na ra'i pags pa'i gos 'chang zhing / /
gnyis kyis rdo rje dril bur bcas / /
thod pa kha T+wAM ga 'dzin pa / /
glo sgang gnyis por 'dzin pa yin / /
gnyis kyis lcags kyu zhags pa ste / /
gnyis kyis cang te'u thod pa 'chang / /
mgo gnyis steng du he ru ka /
phyed krung bcas pa'i gar gyis bzhugs / /
brla gnyis mnyam par gzhag nas ni / /
bde ba chen po'i go 'phang gnas / /
g.yon pas thod pa kha T+wAM 'chang / /
g.yas pas ba dan gsum pa'o / /
in+d+ra nI la'i kha dog la / /
dur khrod du ba lta bu ste / /
ut+pal sngon po'i 'dab 'dra ba'i / /
na tshod mdzes shing sgeg pa'o / /
de lta'i lha mo dang mnyam pa'i / /
ji ltar khros par gyur pa ni / /
de nyid du ni bkug byas te / /
phun sum tshogs pa'i khrag 'thung bskyed / /
brgyad pa'i mtha' ni thig ler bcas / /
dbyangs yig lnga dang mnyam ldan pa / /
hUM yig gtso bor gyur pa las / /
gau rI'i dkar mo dbyung bar bya / /
mdun du gzhu dang mda' 'dzin cing / /
tshangs pa'i mgo bo 'bigs par byed / /
thod pa kha T+wAM ga 'dzin cing / /
phyag bzhi yis ni rnam par mdzes / /
gar gyi sbyor ba la gzigs shing / /
g.yas brkyang pa yis rnam par bzhugs / /
gsum pa yi ni gsum pa la / /
'og tu de nyid sbyor ba yi / /
tshogs bcas la ni chom rkun ma / /
g.yas su kha dog dmar mo ste / /
'khor lo srid gsum brgal sdigs mdzub / /
g.yas gnyis par ni lcang lo ste / /
g.yon pa sdigs mdzub phyag rgya la / /
de bzhin g.yon pa ba dan no / /
gnyis pa yi ni sbyang ba las / /
zla ba'i kha dog rmad byung ba'i / /
ro langs ma ni g.yon du ste / /
phyed krung bcas pa'i gar gyis bzhugs / /
bdud rtsi chen po ldugs mdzad nas / /
snga ma bzhin du thal mdzad cing / /
slar yang slong bar mdzad pa yis / /
lcang lo yang ni gnyis pa ste / /
g.yas pa gzhan ni rgyal mtshan yin / /
rdo rje yis ni mtshan gyur pa'i / /
g.yon gnyis pa na kha T+wAM ga'o / /
lnga pa yi ni dang po la / /
lnga pa yis ni ldan par bya / /
'di ni sa bon rgyal po ste / /
thig le bcas las 'di ni 'byung / /
puk+ka sI ni me mtshams su / /
gzugs mdzes zla ba'i kha dog la / /
dkar ba'i lus la zhal sngo ba / /
g.yon brkyang ba yis bzhugs par mdzad / /
lcang lo dang ni ba dan bcas / /
g.yas dang de bzhin g.yon par te / /
dpag bsam shing gi lcug ma dang / /
kha T+wAM ga ni sngon bzhin no / /
gsum pa yi ni dang po la / /
thig le dang ni ldan pa las / /
gtum mo kha dog sngon mo ni / /
bden bral gyi ni mtshams su gnas / /
g.yas brkyang pa yis gnas pa ste / /
phyag gnyis sha dang btung ba 'dzin / /
dur khrod me dang rgyal mtshan thab / /
rtag tu g.yon pa mdzes pa'o / /
dang po yi ni gnyis pa la / /
thig les rnam par brgyan pa ste / /
sa bon de las za phod ma / /
kha dog ljang la cung zad skya / /
rlung mtshams g.yon brkyang bas bzhugs shing / /
phyag gnyis kyis ni gar mdzad ma / /
g.yas g.yon gnyis kyi 'og ma yis / /
lcang lo de bzhin rgyal mtshan 'dzin / /
gnyis pa yi ni dang po la / /
thig le dang ni ldan pa las / /
las kyi phyag rgya dbang ldan du / /
he ru ka dpal zhal gcig ste / /
glang po'i thod pas dbu brgyan cing / /
sku tshe 'jigs par mdzad pa mo / /
phyag gnyis rdo rje lcang lo dang / /
sna tshogs rdo rje thod pa'o / /
thams cad nam mkha'i gos 'chang zhing / /
sgeg pa la sogs nyams dang ldan / /
rgyu ma'i rgyu thod chen po yi / /
phreng bas lus la rnam par brgyan / /
zhal gcig ma la spyan gsum ma / /
sgeg pa'i rgyan gyis brgyan pa ste / /
thams cad mdzes pas phun tshogs shing / /
'dzum zhing rnam par 'dzum pa'i zhal / /
zhi ba drag por rab rmongs gtum / /
dga' zhing gar byed 'gyur dang bcas / /
shi ba bung ba lta bu yi / /
zhal gyi phyag rgya rnam par gnas / /
zhi dang drag po rmongs byed dang / /
gar byed bsgyings shing lta bar mdzad / /
yi ge bzhi las byung ba yi / /
phyi rol mtshams kyi lha mo ni / /
so so rang gi lhag pa'i lha / /
rang gi phyag rgyas rol pa yis / /
pi wang la sogs sngags rnams ni / /
ha ho hrIHhUM 'di ru gnas / /
a AHaM a 'di sngon bzhin / /
me tog sogs su brtag par bya / /
de rnams nang gi phyogs gyur pa / /
rdo rje me tog sogs de bzhin / /
dzaHhUM baM hoH'di las kyang / /
sgo srung rnams ni 'byung ba yin / /
ring du 'gro sogs de dag gi / /
kha dog mtshan ma brjod par bya / /
gling bu ma ni dmar mo la / /
gling bu'i sgra ni dar brtson ma / /
pi wang ma ni dkar mo la / /
pi wang la ni mngon par brtson / /
rdza rnga mo ni dkar mo la / /
mu kun+da ni de bzhin ljang / /
lha mo de rnams nang nas ni / /
me tog spos dang mar me dri / /
dkar dang du ba lta bu dang / /
gsum pa gser gyi mdog can te / /
dri ma dmar mo gur gum gyi / /
cung zad rab tu 'dres pa'o / /
shar gyi phyogs kyi sgo ru ni / /
ring du 'gro ma lcags kyu 'chang / /
g.yon pas lcug ma 'dzin pa la / /
cung zad khro dang bcas pa'o / /
nag mo 'gugs par byed ma la / /
g.yon brkyang pa yis gnas pa'o / /
lho yi phyogs kyi sgo ru ni / /
ser mo rdo rje gdong can ma / /
g.yon brkyang pa yi gnas pas bzhugs / /
lcags kyu kha dog ser mo 'dzin / /
g.yon pas mche ba 'dzin pa ste / /
rdo rje gdong can zhes bya ba / /
bkug pa rnams ni rab 'dzud pa'o / /
de nas nub phyogs sgo ru ni / /
rdo rje sgrog ma rab tu gnas / /
phyag gnyis nyi ma zla ba 'dzin / /
de dag dbus na lcags sgrog ste / /
'di ni dmar zhing 'ching bar mdzad / /
g.yas brkyang pa yis bzhugs pa'o / /
mgon po phyag ni bcur brjod cing / /
phyag gnyis ma yis mgul nas 'khyud / /
phyag bzhir ldan pa'i lha mo ni / /
brgyad kyis yongs su bskor ba'o / /
me tog gling bu'i rim pa yis / /
de las gzhan dus gar byed cing / /
sgo bzhi dag tu gnas pas ni / /
kun nas yongs su bsrungs pa'o / /
'di rdzogs dkyil 'khor bdag nyid de / /
rigs lnga yi ni byin gyis brlabs / /
mig la sogs pa byin brlabs te / /
dbang bskur ba ni blang bar bya / /
mig la sangs rgyas byang chub ste / /
gzugs ni 'dod pa'i lcug ma yin / /
nyan par rdo rje gling bu ste / /
sgra la rdza rnga ma ru grags / /
sna la rdo rje me tog ste / /
dri la dri yi rnam par grags / /
lce la ring du 'gro ma ste / /
ro la thal ba 'jigs ma'o / /
lus la de bzhin reg bya la / /
pra mo ha ming rnal 'byor ma / /
yid la bde mchog mar brjod de / /
chos la ri bong can ma'o / /
phung po rgyal ba lngar brjod do / /
sa la khams gsum rnam rgyal ma / /
sa yi khams la gnas pa ni / /
de bzhin lha mo A lo ke / /
me yi khams la mar me ma / /
rlung la mu kun+da ru grags / /
mig gi rnam shes khams la ni / /
chos kyi 'khor lo ma ru brjod / /
rna ba'i rnam shes khams la ni / /
rdo rje pi wang ma ru grags / /
sna yi khams kyi rnam shes la / /
rdo rje yid ni 'phrog ma'o / /
lce yi rnam shes khams la ni / /
rdo rje gdong can lha mo brjod / /
lus kyi rnam shes khams la ni / /
lha mo phyag rgya'i rgya yis gdab / /
yid kyi rnam shes khams la ni / /
lha mo e ma bde bar gnas / /
gau [(]rA'i [,]rI'i [)]de bzhin pra mo ha / /
de bzhin gtum mo puk+ka sI / /
za phod mar brjod de bzhin dri / /
gti mug rdo rje rgya yis gdab / /
chom rkun ro langs ma ning dang / /
gling bu de bzhin pi wang dang / /
de bzhin lha mo rdza rnga ma / /
zhe sdang phyag rgya rgya yis gdab / /
yid kyi rnam shes khams la ni / /
las kyi phyag rgya mar me nyid / /
lha mo bcom ldan rim gro ma / /
de bzhin lha mo rdo rje gdong / /
thal bas rab 'jigs ro langs ma / /
'dod chags phyag rgya'i rgya yis gdab / /
mu kun+da dang me tog spos / /
ser sna'i phyag rgya'i rgya yis gdab / /
'jig rten gsum ni rab sgrub pa / /
'jig rten gsum gyis phyag byas pa / /
'jig rten gsum gyi ston pa po / /
'jig rten gsum la skyid sbyin ma / /
rdo rje 'dzin chen dpal rdo rje / /
sems dpa'i skal ba bzang po yis / /
dpal ldan sangs rgyas thams cad kyi / /
rin po che yi phung po yis / /
lha yi dbu rgyan zhes bya bas / /
bdag la dbang bskur mdzad du gsol / /
de nas thod phreng dbu rgyan dang / /
sangs rgyas gtsug tor de bzhin no / /
de nas lha mos mchod byas te / /
glu yi rol mos mchod par bya / /
rjes su chags pa'i pad+mo yi / /
dga' ba'i pad+mo rnam dag pas / /
mchod pa gsal ba'i rjes su mchod byas pas / /
mchog tu rnal 'byor bde bas bde ba grub par mdzod / /
kye mchog tu bde ba'i dam tshig ngo bo bde ba nyid / /
mchog tu bde ba skal bzangs mchog dgyes pa / /
kye ma mchog tu gsang ba'i bdag /
rang gi dam tshig skyon med bdag la rol cig rol cig ho / /
ye shes lnga yi bdud rtsi mchog /
btung ba de nas dbul bar byed / /
mchog tu gsang ba'i lha mo ni / /
'o dang 'khyud pa la sogs kyis / /
skal bzangs de ni chags mdzad cing / /
skyes bu'i tshul du rol par mdzod / /
sangs rgyas kun dang mnyam sbyor ba'i / /
mkha' 'gro sgyu ma bde ba'i mchog /
lha mo chen mos mgul nas 'khyud / /
sku yi rjes su 'jug par mdzad / /
lha mo kun dang mnyam ldan pa'i / /
de ni khyab bdag 'chod par byed / /
phyag rgya chen po'i sbyor ba yis / /
btsun mo kun la longs spyod mdzod / /
pad rtsa'i skud pa'i sbyor ba yis / /
phra mo'i rnal 'byor sbyor bar bya / /
phyag rgya chen mo gsal 'bar ma / /
gnas la sogs par gshegs pa mo / /
sdig med zhe sdang can gus pas / /
rnal 'byor ma ni kun gyis bsgom / /
khrag 'thung gi ni rang bzhin gyis / /
'gro ba rtsa bzhin blta bar bya / /
de yi byin rlabs sbyor ba yis / /
le lo med par bzlas par bya / /
gang zhig bla mas bka' gnang ba / /
de nas legs par sbyar byas te / /
las gang gis ni sngags kyis kyang / /
gzhan du mkhas pa nyon mongs 'gyur / /
dang po rab sngags brjod par bya / /
snying po de bzhin he ru ka /
rdo rje dam tshig mnyam ldan pa / /
rdo rjes gtum pa thams cad do / /
dam tshig ces bya phyag rgya ste / /
de nas nyid du rab mdzes pa / /
hUM yig de nas brjod bya ste / /
ru lu'i sgra gnyis brjod par bya / /
e h+ye'i sgra gnyis de bzhin te / /
de nas hUM phaT gdon par bya / /
bcom ldan 'das kyi sngags so / /
oM badzra g+hu ha si ti zhes /
par me zhes de nas brjod / /
yo gi shwa ra ka pa la / /
ma ra da re ne ya brjod / /
ru d+hi ra zhes pa yis zhes / /
de nas sma sha na zhes brjod / /
wa sa na zhes de nas brjod / /
hUM phaT yi ge mtha' rten no / /
gau rI phyag 'tshal badzra dang / /
de rjes tsaN+Di shwa ri brjod / /
ka ka la ma la ku mu ti / /
a ka te zhes lan gnyis brjod / /
sarba duSh+Ta snying por bcas / /
hUM dang ru lu'i tshig gnyis brjod / /
he ru ka la bod bya ste / /
hUM phaT a yig mtha' rten no / /
rkun mo rnam snang tshogs tshig gzhan / /
badzra a par tsi dam tshig /
pa ru g+hu ha ka pa la / /
ma la b+har na bu shin te / /
sarba duSh+Tan zhes brjod do / /
mo ha ni zhes sri ye gzhan / /
e hi e hi yang dag brjod / /
sarba duSh+Tan wo ra ni / /
hUM phaT yi ge brjod par bya / /
rmongs byed lha mo dran bya ste / /
pra mo ha la oM zhes brjod / /
badzra pi ta la yi sgra / /
phyi nas sngags yig kha gnyis so / /
sarba duSh+Ta zhes brjod de / /
bi gri ta wo sha da re ni / /
bi tri te a laM ka ra'i tshig /
mo ha na'i tshig gnyis brgyan te / /
sbyang bar byas te bklag par bya / /
da ha na bcas pa tsa dang / /
pa tsa ya ti gnyis dang ni / /
ma bi laM pa'i tshig ni gcig /
sa ma ya de phyi nas bzlas / /
a nu sma ra ye shes bya / /
pra be sha ya bklag par bya / /
yang ni man dang zhes su bzla / /
sarba 'ang dbus su bzhag par bya / /
hUM dang phaT dang mnyam ldan pa'o / /
rig byed rnams kyi dang po bzung / /
e hi'i tshig ni lan gnyis bzla / /
bcom ldan 'das ma bod par bya / /
rdo rje gsang dbang de bzhin no / /
rnam pa du ma'i tshul 'dzin pa'i / /
gzungs ma la ni bod par bya / /
sarba ta thA ga ta'i tshig /
dz+nyu sha'i sgra yis mchod pa'o / /
a nu sma re dang bcas pa'i / /
de nas sa ma ya dran bya / /
ha na ra ga'i tshig bskor bcing / /
raM ga pa ri pu ra ya / /
A be+e sha ya lan gnyis brjod / /
sarba b+hU traM de nas bzla / /
narta narta pa ya gnyis / /
ha gnyis tsheg drag bcas pa'o / /
ka ha'i sgra ni lan gnyis bzla / /
de nas hUM phaT bzla bar bya / /
puk+ka sI la oM zhes brjod / /
badzra d+hU pa ag+ne bzlas / /
b+hi ta b+hi ta yang dag brjod / /
sarba duSh+Tan zhes snying po / /
A kAR+Sha yi tshig gnyis so / /
ha na'i tshig dang da ha'i tshig /
pa tsa nirma tha mA ra ya / /
ma bi lam+ba da na bcas / /
sa ma ya ni lan gnyis brjod / /
hUM phaT yi ge legs brjod de / /
tsaN+Da lI sngags btu bar bya / /
phyag 'tshal ba dang badzra'i sgra / /
ma he ma he shwa rar ldan / /
ha ni tsheg drag bcas pa ste / /
ha hUM ha ne lan bzhir brjod / /
ru lu'i sgra ni gnyis brjod do / /
hUM gnyis b+hak+Sha sbyang bar bya / /
nirma thi ni kun la brjod / /
de nas snying po hUM phaT bzlas / /
sgra gnyis swAhA mnyam sbyar te / /
g+hasma rI la sogs bsgrub bya / /
g+hasma rI la oM bzlas shing / /
suM b+ha ni zhes sbyar bar bya / /
di pa ta sgra sa ma ya / /
brjod cing badzra hUM phaT bzla / /
gang zhig phag mo'i sngags brjod pa / /
las kyi phyag rgya'i sngags su brjod / /
gzhan gyi sngon gyi snying po ni / /
rang gi ming bcas bod pa ni / /
sngags su rnam par gzhag bya ste / /
oM dang hUM phaT thog mar ro / /
de nas me tog sogs kyis mchod / /
sngon brjod pa yi rim pa yis / /
gtor ma sha ni thams cad dang / /
bza' dang btung bar mnyam ldan pa / /
'byung po kun gyi gsang sngags sam / /
a ra li sogs sngags kyis dbul / /
de nas sangs rgyas kun bdag nyid / /
rdo rje slob dpon blo gros ches / /
slob ma rnams ni gzhug pa'i phyir / /
bden pa 'di yis gsol btab bya / /
chos kun sgyu ma lta bu ste / /
dag cing gsal la rnyog pa med / /
gzung du med cing brjod du med / /
rgyu dang las las kun du 'byung / /
de bzhin nyid la nges par skyes / /
bden pa 'di yis dkyil 'khor du / /
gzugs brnyan gsal bar slob ma yis / /
kun gyi dri ma med mthong shog /
de ltar gsol btab de rjes su / /
slob ma rnam snang du dmigs te / /
dkyil 'khor du ni gzhug pa'i phyir / /
bla ma la ni yon dbul bya / /
yol ba yi ni phyi rol nas / /
yon gyi mchog ni blang bya ste / /
kun du sna tshogs bla ma la / /
yon gyi mchog ni dbul bar 'os / /
gang la yongs su btang dka' gang / /
de ni yon gyi mchog tu bshad / /
gang dang gang ni sdug pa'i mchog /
yang na shin du khyad par can / /
de dang de ni bla ma la / /
de nyid mi zad 'dod pas dbul / /
yang na ci bzhed 'gyur ba'am / /
'on te thugs la dgongs pa dag /
der dbul yang na dgos pa bya / /
gal te yang na de mchog bdag /
de dbul ba ni mchog yin no / /
bu mo shin du brgyan pa'am / /
de bzhin chung ma sdug pa dag /
phul nas rin gyis slu ba dag /
sangs rgyas byang chub mchog yin no / /
phyugs chen dag kyang 'bul byed na / /
gzhan lta smos kyang ci zhig dgos / /
slob ma bdag nyid du bsams te / /
de nas thams cad bsgrub par bya / /
a khaM bI ra hUM zhes pas / /
me tog phreng ba 'dzin bcug ste / /
dar gyis mig gnyis bkab byas la / /
bum pa'i chu yis bsang bar bya / /
kye ho su zhig bya ba'i sgras / /
de nas gzhug phyir dra bya ste / /
bde ba chen po skal bzang bdag /
'jug pas kyang ni smra bar bya / /
slob ma'i snying gar rdo rje ni / /
bzhag nas 'di skad brjod par bya / /
oM sarba yo ga tsit+ta ut+pa dA ya mi /
su ra te sa ma ya s+t+waM /
ho sid+d+hi badzra ya tha su khaM /
de skad byang chub sems bskyed de / /
yang na 'di ltar brjod par bya / /
deng khyod de bzhin gshegs gyur pa / /
thams cad kyis ni byin rlob kyis / /
khyod ni de bzhin gshegs kun gyis / /
mchog tu gsang ba'i dkyil 'khor du / /
ma zhugs pa la ma smra zhig /
mi dad par yang ma byed cig /
ces ni de ltar brjod par bya / /
dzaHhUM baM hoHzhes bya 'dis / /
slob ma yol ba'i nang khrid de / /
'jug 'gyur dkyil 'khor shar sgo ru / /
gzhag la 'di skad brjod par bya / /
deng khyod de bzhin gshegs rigs kyi / /
rigs su zhugs te de bas na / /
nga yis khyod la rdo rje yi / /
ye shes bskyed par bya ba ste / /
khyod ni ye shes gang zhig gis / /
de bzhin gshegs pa thams cad kyi / /
dngos grub kyang ni thob 'gyur na / /
dngos grub gzhan lta smos ci dgos / /
khyod kyang yang 'di dkyil 'khor ni / /
mthong min rnams la ma smra zhig /
'on te smra bar gyur na ni / /
de ma thag tu dam tshig nyams / /
spyi bor rdo rje bzhag nas kyang / /
'di skad ces ni brjod par bya / /
'di khyod rdo rje dam tshig ste / /
gal te khyod kyis 'di smras na / /
klad pa nges par 'gas 'gyur zhing / /
dam tshig nyams par 'gyur ba yin / /
me tog dang bcas rdo rje ni / /
snying gar gzhag la 'di skad brjod / /
oM rdo rje sems dpa' deng khyod kyis / /
snying la yang dag gnas pa ste / /
gal te tshul 'di smras na ni / /
de ma thag tu dral te gshegs / /
de skad brjod pa byas nas ni / /
mna' ni rab tu bsgag par bya / /
pad+ma'i snod du gzhag pa la / /
yang ni bdud rtsi bsgrub bya ste / /
blo dang ldan pas yig gsum gyis / /
byin gyis brlabs par bya ba yin / /
'di ni khyod kyi dmyal ba'i chu / /
srungs shig ma bsrung sreg par byed / /
bsrungs na dngos grub kun 'grub pas / /
grub pa'i bdud rtsi chu 'thungs shig /
oM pany+tsa a mr-i te u da ka Tha hUM /
de lta bu yi sngags kyis ni / /
'thung ba dang ni spyi bor sbyin / /
khyod kyis brnyas par mi bya ste / /
gzhan khyod dam tshig nyams gyur nas / /
dmyal bar 'gro bar ltung 'gyur te / /
rdo rje skad cig gis dbab bya / /
de la 'di ni rim pa yin / /
bud med khrag ldan ras la ni / /
de lta bu yis sngags kyis ni / /
snal ma bregs te bshad pa dang / /
gu gul dang ni mnyam par bya / /
yi dwags me ni blang byas nas / /
de ni pad+ma'i snod du gzhag /
der ni de kun blugs bya ste / /
khro bo'i cha 'dzin slob dpon gyis / /
g.yon brkyang gis ni legs 'dug na / /
de ni bdag sbyin bya ba yin / /
de rjes spos bzhin rdo rje can / /
'dir ni 'bebs 'gyur the tshom med / /
a la la la la ho / /
sarba ta thA ga ta pi tsid tra DA ki dze le /
zhes bya ba ni sku dbab pa'o / /
rnam pa mang po rab tu dga' ba'i rgyud kyis sems can ma lus lus pa med par 'dul mkhas pa / /
de bzhin gshegs pa kun gyis sgyu ma'i bde mchog sgyu ma thams cad rab sprul rnam par sprul / /
hUM hUM hUM hUM /
zhes bya ba ni gsung dbab bo / /
rnam pa mang po'i rgyud kyis sems can ma lus lus pa med par 'dul mkhas pa / /
de bzhin gshegs pa kun gyi sgyu ma bde mchog sgyu ma thams cad rab sprul rnam par sprul / /
ru lu ru lu hUM b+h+yo hUM /
zhes bya bas thugs dbab pa'o / /
rnam pa mang po srog gi rgyud kyis sems can ma lus lus pa med par 'dul mkhas pa / /
de bzhin gshegs pa kun gyi sgyu ma'i bde mchog sgyu mas rab sprul rnam par sprul / /
hUM shi shi bi sha hUM /
ye shes dbab pa'o / /
de nas mig gi dngos po ci / /
mthong ba yin zhes dri bya ste / /
dkar ser dmar dang gnag mthong na / /
zhi rgyas dbang bsad 'grub ces brjod / /
de rjes pra tits+tsha hoHzhes / /
brjod nas me tog dkyil 'khor dor / /
de ltar me tog dor ba las / /
mchog la sogs pa'i dngos grub bshad / /
bde [(]gshags [,]gshegs [)]rnams kyi spyi bo'am / /
spyi gtsug mdzod spur phog gyur na / /
dngos grub 'bring ni thob pa ste / /
tha ma la phog dngos grub tha / /
gzugs brnyan las ni ring 'gyur na / /
dus ring nye na nye ba ste / /
lha yis lo tsa la phog na / /
de bzhin du lang shes par bya / /
gal te lha gnyis bar phog na / /
de la me tog gar nye ba / /
de dang de yi rigs su ni / /
mkhas pa yis ni shes par bya / /
dkyil 'khor phyi rol babs gyur na / /
dngos grub phran tshegs thob pa ste / /
re khA rnams la phog gyur na / /
slar yang bskyar la dor bar bya / /
lan gsum bar dor de nyid du / /
babs na dngos grub med pa ste / /
phyi rol rdo rje ra ba la / /
phog par gyur na dngos grub med / /
ra ba'i nang du bab gyur na / /
shin tu dkar pa thob 'gyur te / /
'di dag gi ni rim pa ste / /
me tog dor ba'i rim pa'o / /
de nas me tog phreng blangs nas / /
slob ma'i mgo la bcing bya ste / /
pra ti gr-ih+Na swa mi maM satwa / /
ma hA ba la zhes brjod bya / /
mig gnyis la ni oM bsgoms te / /
tshigs bcad 'di ni brjod par bya / /
oM rdo rje sems dpa' deng khyod kyi / /
mig 'byed par ni brtson byed pa / /
mig ni thams cad 'byed mdzad de / /
rdo rje mig ni bla na med / /
rdo rje slob ma rnams la ni / /
dkyil 'khor rab tu bstan par bya / /
rang bzhin rnam dag bdag gi lus / /
rang bzhin gyis ni dri ma med / /
dpa' bo pad+ma'i pho brang du / /
dkyil 'khor du ni bu ltos shig /
de nas gnas dang nye gnas sogs / /
bdag gi lus kyi dkyil 'khor gnas / /
byang chub phyogs chos rtsa bdun gyi / /
chos kyi rang bzhin khrag 'thung dpal / /
yan lag dang ni yan lag rnams / /
nye bar bstan pa nyid du bya / /
bsam gyis mi khyab pa yi snod / /
thams cad bdag nyid mgon btud de / /
bla ma mgon la gsol ba 'debs / /
bdag la dbang bskur mdzad du gsol / /
slob ma gsol btab de rjes la / /
dbang bskur ba ni sbyin par bya / /
rnam rgyal bum sogs blangs nas ni / /
pad+ma'i steng du chu gzhag go / /
hUM las rdo rje mi bskyod do / /
rdo rje slob dpon gyis bsgom bya / /
ye shes sems gzugs sa bon gyis / /
'od zer gyis ni bskul byas te / /
ye shes sems dpa' zhugs nas ni / /
mchod nas chu yi rang bzhin bya / /
de nyid mi bskyod pa'i tshul gyis / /
rnam shes phung po'i rang bzhin te / /
de nas brtse chen ston pa 'dis / /
dpa' bo'i mgor ni bkru bar bya / /
oM sarba bud+d+ha d+ha taM a b+hi Shiny+tsa mi /
zhes brjod par bya /
'di ni chu'i dbang bskur ba'o / /
rol mo la sogs cod pan la / /
rin 'byung sa bon aM las ni / /
rdo rje nyi ma bskyed bya ste / /
snga ma bzhin du mchod par bya / /
de nyid cod pan rang bzhin te / /
tshor ba'i phung po'i bdag nyid do / /
sangs rgyas kun gyi spyi bo ni / /
rdo rje can gyis de bsam mo / /
oM badzra gu h+ya sid+d+hi pa ra ma yo gi shwa ri /
ka pA la mA la d+ha ri ni ru d+hi pre ye sh+ma sha na was ni hUM phaT /
ces bya ba ni cod pan gyi dbang ngo / /
dzrIM las pad 'byung 'du shes te / /
bde gshegs 'od dpag med pa ni / /
rdo rje la ni bskyed bzung ste / /
slob ma'i lag pa g.yas par sbyin / /
sangs rgyas he ru ka sogs kyis / /
de ring khyod la dbang bskur bya / /
'di ni sangs rgyas thams cad de / /
legs par grub phyir rdo rje zung / /
zhes bya ba ni rdo rje'i dbang bskur ba'o /
khaM las byung ba'i dril bu ni / /
don yod grub pa'i rang bzhin te / /
'du byed dngos po'i dril bu 'di / /
'di ni lag pa g.yon par sbyin / /
'di ni rnal 'byor ma kun gyi / /
shes rab sgra yi rjes 'gror dran / /
khyod kyis kyang ni rtag tu bzung / /
byang chub mchog tu rgyal ba bzhed / /
ces bya ba ni dril bu'i dbang bskur ba'o / /
dpa' bo lag na rdo dril can / /
sangs rgyas kun gyi mchog gi mchog /
rang bzhin mdzes shing dga' ba mo / /
phyag rgya chen pos byin brlabs pa'o / /
'di bdag po'i dbang bskur ba'o / /
rnam par snang mdzad la sogs kyis / /
slob ma'i spyi bor lag bzhag ste / /
rdo rje dril bu rdo rjer bcas / /
des kyang spyi bor gzhag bya ste / /
gzugs kyi phung po'i rang bzhin gyi / /
rdo rje can gyis ming dbang bskur / /
oM AHhoHkhyod dpal che ge mo zhes bya ba'i de bzhin gshegs pa yin no zhes bya ba ni ming gi dbang bskur ba'o / /
de la ming ni /
dpal mchog dang po'i rdo rje dang /
dpe med pa'i rdo rje dang /
bde ba'i rdo rje dang /
mnyam pa'i rdo rje dang /
rnam par rgyal ba'i rdo rje dang /
bde ba chen po'i rdo rje dang /
rdo rje me dang /
rdo rje sems dpa'i rdo rje dang /
yan lag med pa'i rdo rje dang /
ye shes rdo rje dang /
lhan cig skyes pa'i rdo rje'i zhal zhes bya ba la sogs pa'o / /
mi bskyod pa'i ming ni /
bzhad pa'i rdo rje dang /
rnam par sgeg pa'i rdo rje dang /
gnyis med rdo rje dang /
'dzum pa'i rdo rje dang /
gzhi med pa'i rdo rje dang /
mi phyed pa'i rdo rje dang /
dga' ba'i rdo rje dang /
bsgyings pa'i rdo rje dang /
rang byung rdo rje dang /
zhe sdang rdo rje dang /
dgyes pa'i rdo rje dang /
rtse ba'i rdo rje dang /
thugs kyi rdo rje zhes bya ba la sogs pa'o / /
rnam par snang mdzad kyi ming ni /
rnam snang rdo rje dang /
gti mug rdo rje dang /
oM ka ra badzra dang /
rtag pa'i rdo rje dang /
de bzhin gshegs pa'i rdo rje dang /
sgyu 'phrul dra ba'i rdo rje dang /
sangs rgyas rdo rje dang /
sku'i rdo rje la sogs pa'o / /
snang ba mtha' yas kyi ming ni /
chags pa'i rdo rje dang /
rnam par gzigs pa'i rdo rje dang /
chos rdo rje dang /
shes rab myu gu'i rdo rje dang /
bde ba rdo rje'i myu gu dang /
brtse ba'i myu gu'i rdo rje dang /
mchog tu dga' ba'i rdo rje dang /
gsung rdo rje zhes bya ba la sogs pa'o / /
rin chen 'byung ldan gyi ming ni /
rin chen rdo rje dang /
yid bzhin nor bu'i rdo rje dang /
nam mkha'i rdo rje dang /
rdo rje gzi brjid dang /
rdo rje chen po dang /
rdo rje nyi ma dang /
rdo rje yid ces bya ba la sogs pa'o / /
don yod grub pa'i ming ni /
don yod rdo rje dang /
dpal mchog dang po'i rdo rje dang /
dam tshig rdo rje dang /
pha rol tu phyin pa'i rdo rje dang /
rdo rje las dang /
rdo rje srung ba zhes bya ba la sogs pa rnams so / /
rdo rje sems dpa'i bud med kyi ming ni /
rdo rje chags pa ma dang /
rdo rje glu ma dang / /
rdo rje sgeg mo dang /
rdo rje shugs can ma dang /
rdo rje yum dang /
rdo rje kong ka na dang /
rdo rje bsgyings ma'o / /
mi bskyod pa'i ming ni /
rdo rje bdag med ma dang /
rdo rje bzhad pa ma dang /
rdo rje phreng ba ma dang /
rdo rje myu gu ma dang /
rdo rje mA ma kI zhes bya ba'o / /
rnam par snang mdzad kyi btsun mo'i ming ni /
rdo rje mkha' 'gro ma dang /
rdo rje gau rI ma dang /
rdo rje bzhad pa mo dang /
rdo rje sprin ma dang /
rdo rje spyan ma la sogs pa'o / /
rin chen 'byung ldan gyi ming ni /
rin chen 'byung ma dang /
rdo rje dra ba ma dang /
rdo rje dbugs 'byung ma dang /
rdo rje 'bar ba ma dang /
rdo rje phreng ba ma zhes bya ba'o / /
snang ba mtha' yas kyi ming ni /
rdo rje chags pa mo dang /
rdo rje glu ma dang /
rdo rje ro langs ma dang /
rdo rje blo ldan ma dang /
rdo rje bzhad pa mo dang /
rdo rje gos dkar mo zhes bya'o / /
don yod grub pa'i ming ni /
rdo rje snying po ma dang /
rdo rje sgyu ma dang /
rdo rje 'ching ba mo dang /
rdo rje sgrol ma zhes bya'o / /
sangs rgyas lnga ni rnam dag dngos / /
dbang lnga thob pa'i rgyu las ni / /
ma rig pa ni rnam spangs te / /
ye shes lnga ni rim gyis yin / /
blo ldan ston brjod rim pa yis / /
de nas sngags kyi dbang bskur zhing / /
'di ni sangs rgyas thams cad de / /
he ru ka yi lag na gnas / /
khyod kyis kyang ni rtag tu chongs / /
he ru ka yi brtul zhugs brtan / /
oM sarba ta thA ga ta sid+d+hi badzra sa ma ya tiSh+Tha e Sha s+t+waM d+ha ra ya mi /
oM ha ha ha ha hoHzhes bya ba ni rdo rje'i brtul zhugs sbyin pa'o / /
dpal ldan khrag 'thung phyag rgya ni / /
phyi dang nang du yang dag gnas / /
thod pa kha T+wAM cang te'u / /
dpa' bo chen po sbyin gyis gzung / /
spyod pa'i brtul zhugs sbyin pa'o / /
rdo rje can gyi phyag g.yon gyis / /
chos gos ge sar nas bzung nas / /
g.yas pas mi 'jigs sbyin byas te / /
slob ma la ni dbugs dbyung sbyin / /
sangs rgyas kun khyod 'dir shog cig /
khyod ni dpa' bo kun rang bzhin / /
dpal ldan khrag 'thung zhes bya ba'i / /
de bzhin gshegs pas lung bstan to / /
dpal he ru ka zhes bya ba'i ming gis de bzhin gshegs par 'gyur / /
b+hur b+hu pa swaH /
phyag rgya'i rgya ni rnam lnga dang / /
rtag tu rdo rje'i brtul zhugs bzung / /
thod pa kha T+wAM cang te'u / /
zung shig zung shig dpal chen po / /
rdo rje rdo rje kha T+wAM ga /
dril bu'i sgra ni 'khrol ba dang / /
tshangs skud rang bzhin rnal 'byor dang / /
rdo rje kha T+wAM rnal 'byor snod / /
dpal ldan khrag 'thung phyag rgya ni / /
phyi rol nang du yang dag gnas / /
khams gsum gyi ni rgyal chen po / /
gtso bo dpal ldan yon tan gtso / /
thams cad bdud sogs las rgyal nas / /
khyod ni mchog gi grong du gshegs / /
zhes bya ba ni lung bstan pa'o / /
phyir mi ldog pa'i dbang chen po / /
dpa' bo chen pos bdag la stsol / /
'gro ba mtshan ma med bya'i phyir / /
de nas sangs rgyas thams cad kyi / /
bdag nyid ye shes sems dpa' yi / /
snying ga'i sa bon 'od zer gyis / /
bskul ba'i dpa' bo rnal 'byor ma / /
rnams kyis mchod bkur rgya chen po / /
thogs pa rnams ni spyan drangs te / /
ye shes bdud rtsi chus gang ba'i / /
lag na bum thogs bde gshegs kyi / /
rdo rje 'dzin dbang gis bkrus par / /
dpa' bos rnam par bsam par bya / /
dbang bskur rdo rje chen po ni / /
'jig rten kun gyis phyag byas pa / /
gsang ba gsum gnas 'byung ba yi / /
sangs rgyas kun gyis sbyin par bya / /
dpa' bo kun gyis byin brlabs pa'i / /
de nas mi bskyod cod pan gyur /
oM su pra tiSh+Tha badzre swA hA /
zhes bya ba'i sngags brjod par bya'o / /
rnal 'byor mas ni ci 'dod par / /
kun nas rnam pa sna tshogs pa'i / /
de nas me tog mchod sogs kyis / /
dpa' bo de ni mchod par bya / /
de nas gnod sbyin rdo rje can / /
slob mas phyag 'tshal thal mo sbyar / /
sangs rgyas gzugs su dmigs byas te / /
rtag pa'i gnang ba sbyin par bya / /
sems can kun la phan don du / /
kun nas sems can thams cad la / /
ji ltar sna tshogs 'dul 'gyur ba / /
de ltar chos kyi 'khor lo bskor / /
de ltar chos kyi gnas su ni / /
rdo rje rin chen pad+ma dang / /
las rnams gzhug par bya ba ni / /
ci rigs par ni shes par bya / /
tshigs bcad rim pa lnga yis ni / /
khyab bdag gi ni gnang ba sbyin / /
rnal 'byor de nyid rig pa la / /
bya ba ma yin cung zad med / /
dpa' bo de nyid shes de nas / /
'dod pa'i yon tan lnga la spyod / /
bdag nyid sangs rgyas kun bdag nyid / /
rang nyid lha mo kun rang bzhin / /
ci rigs par ni shes par bya / /
de phyir dngos po kun gyis ni / /
bdag nyid dpal ldan khrag 'thung mchog /
rten cing 'brel bar 'byung ba'i chos / /
sems can gzugs brnyan dang mtshungs te / /
de ltar 'jig rten gsum shes nas / /
sems can don ni mnyam med gyis / /
sangs rgyas thams cad mnyam sbyor ba'i / /
sdom pa nyams par khyed byed pa / /
ji snyed sangs rgyas thams cad dang / /
byang chub sems dpa' rdo rje 'dzin / /
lha dag dang ni mi dag dang / /
de bzhin rnal 'byor sgrub pa po / /
de dag la ni snying rings na / /
snying las khrag chen 'thung ba yin / /
sems can khams ni ma lus pa / /
srid pa shin tu dag bya'i phyir / /
mi 'gog chos nyid sbyor ba yis / /
rtag pa nyid du bsgrub par bya / /
bdag gi ngo bo yongs spong ba / /
dka' thub kyis ni mi gdung ste / /
ci bde bas ni bder bzung na / /
'di las ma 'ongs sangs rgyas yin / /
rnal 'byor longs spyod thams cad la / /
cis kyang mi 'jigs dga' bar gyis / /
sdig pa med kyis khyed ma 'jigs / /
dam tshig shin du 'da' dka' ba'o / /
sgrub pa gcig pu gcig la spyod / /
lhan cig spyod dang rjes la spyod / /
sangs rgyas byang chub bla na med / /
yang dag nyid kyis rtag tu bsten / /
slob ma'i bya ba byas de nas / /
bla ma la ni yon dbul zhing / /
dngos po kun gyis phyag kyang 'tshal / /
mdza' bo kun kyang bsdu bar bya / /
zhes bya ba ni phyir mi ldog pa'i dbang ngo / /
skyabs med rnams kyi skyabs dang mgon / /
khyab bdag sangs rgyas kun bdag nyid / /
thugs rje chen po rgyu med pa / /
mgon med mgon med bka' drin mdzod / /
gang zhig bdag chen khyod kyis ni / /
bdag la phan pa bde mdzod cig /
'khor ba 'dam gyi tshogs su ni / /
bying ba bdag la 'dir skyabs mdzod / /
de la 'di ni rim pa yin / /
slob dpon dpal ldan stobs chen la / /
mtshan chen dben pa'i gnas su ni / /
chung ma sring mo bu mo rnams / /
mkhas pa yis ni dbul bar bya / /
phyag rgya dam tshig bsrung 'gyur ba / /
gang dang gang du rnyed 'gyur bas / /
snyoms par zhugs te gang skyes pa / /
ma skyes pa yi rang bzhin te / /
lha mo thams cad 'dus pa ni / /
dpa' bo thams cad gshegs pa ste / /
gang zhig kun nas byang chub sems / /
gsang ba des ni dbang bskur bya / /
'di ni dpa' bo rnal 'byor ma'i / /
dam tshig rmad byung chen po ste / /
khams lnga zhu ba'i rtsi sman 'di / /
bde ba chen po yang dag nos / /
ji ltar sangs rgyas sras po sngon / /
rdo rje 'dzin sogs rnams kyis bkrus / /
byang chub sems ni mdzes pa yis / /
de bzhin bu khyod bkru bar bya / /
e ma bde chen bde ba zhes / /
bla mas bka' gnang bsgrub par bya / /
slob ma'i rnam par rtog spong ba / /
pad+ma la gnas spyad par bya / /
gsang ba'i dbang bskur ba'o / /
rang gi byin rlabs reg pa'am / /
gzhan gyi grub mtha' gzhan yin te / /
mchog ni rtogs par bya ba'i phyir / /
da phyir ston pas gtad par bya / /
lha mo phyag rgya chen po 'di / /
bde ba dpag med ster ba mo / /
rnam pa kun du bus bzung ste / /
bla na med pa'i mchod pa gyis / /
lha mo des ni gnang byin ste / /
dpa' bo bla na med pa'i bu / /
byang chub sa bon la spyod pa / /
dpa' bo khyod ni spro 'am ci / /
rigs lnga las ni nges byung ba'i / /
rig ma la ni gus mchod dang / /
bshang gci khu ba khrag la sogs / /
da lta nyid du za nus sam / /
gzhan yang dam tshig gang dang gang / /
ji ltar 'dod pa bus smros shig /
ji ltar 'dod pa'i dam tshig la / /
lha mo ci phyir bdag mi spro / /
rtag tu bud med cis mi gus / /
pad+mo las ni cis mi mchod / /
de nas lha mo de mnyes te / /
skra bshig gcer bur bya ba dang / /
pad+ma gsal bar byas nas ni / /
b+ha ga mok+Sha hoHzhes brjod / /
bkas gsang pad+ma'i dbus gnas pa'o / /
rtsa ni bde ba babs pa mo / /
byams pas sor mor bsgul bya ste / /
lce yis de nas dga' gnas bya / /
lhan cig skyes dga' byed pa mo / /
dam pa'i lha mo des bzung ste / /
mchog tu dga' bas myos byas nas / /
lhan cig skyes dga' dor mi bya / /
sbyang bar ma byas dor 'gyur na / /
slar yang phyir ni spyod par bya / /
de nas bcom ldan 'das ma de / /
dga' mgu yid ni dgyes 'gyur te / /
spyi bor yan lag bzhag nas ni / /
rjes su gnang ba sbyin par bya / /
da nas gzung ste bu khyod kyis / /
ji srid byang chub ma thob par / /
sems can kun la rmi lam ltar / /
kun gyi dngos po'i don gyis shig /
shes rab ye shes kyi dbang bskur ba'o / /
slob dpon la sogs bye brag gis / /
dbang ni rnam pa bzhir brjod pa / /
chu la sogs pa'i bye brag gis / /
bzhi po de dag bcu bzhi yin / /
'thad pa de dag yongs bcas pas / /
rim pa 'di bzhin dam pa rnams / /
rigs pa 'di ni dor gyur na / /
thams cad dag gis sangs mi rgya / /
brtul zhugs gong nas gong gyur pa / /
bu yis rig pa'i brtul zhugs spyod / /
ces bya ba ni rig pa'i brtul zhugs so / /
chu nas phyir mi ldog pa'i mthar / /
slob dpon gyi ni dbang du brjod / /
lhag ma ji lta de ltar te / /
phyi dang nang du yang dag gnas / /
'pho ba'i rim pa'i bye brag ni / /
dpa' bo'i bdag nyid las shes bya / /
dbang ni rnam pa bzhir brjod pa / /
ji ltar brtul zhugs can gus pas / /
bsam gyis mi khyab chos thob ste / /
de ni skal ba can du 'gyur / /
phyi dang nang du legs rdzogs pa / /
phyi dang nang gi rang bzhin te / /
rang bzhin chos ni thams cad la / /
bsam gyis mi khyab pa zhes brjod / /
snang ba med cing mi gsal ba / /
skye ba med cing gnas med pa / /
lnga yi de nyid rdzogs pa ste / /
rim gyis lhan skyes zad pa med / /
bsam gyis mi khyab mtha' med pa / /
'gro ba brtan dang g.yo bdag nyid / /
bdag med pa ru bdag med gnas / /
zhes dbang bzhi pa'o / /
dpa' bo chen po shes rab kyis / /
slob ma'i bya ba rdzogs nas ni / /
dkyil 'khor phyi rol 'thon byas te / /
cho ga sbyin sreg gis rdzogs bya / /
slar zhugs rgyal ba la bzod gsol / /
g.yon pa yis ni dril dkrol te / /
mchod pa dang ni bstod par bya / /
g.yas pa yis ni rdo rje gsor / /
tshigs bcad kyis ni gshegs su gsol / /
khyod kyis sems can don kun mdzod / /
rjes su mthun pa'i dngos grub stsol / /
sangs rgyas yul du gshegs nas kyang / /
slar yang byon par mdzad du gsol / /
lha yi 'khor lo gshegs nas kyang / /
sngags pas rdul tshon bsdu bya ste / /
gtsang ma'i snod du bzhag nas ni / /
chu bo'i rgyun la dor bar bya / /
oM pi li ki li hUM dzaHswA hA / /
rdul tshon dor ba'i sngags so / /
dkyil 'khor rnam par bra ba'i sa / /
de nas dris ni nyer byugs te / /
'byung po yi ni tshogs bcas la / /
dngos grub phyir ni gtor ma sbyin / /
oM in+da /
dza ma /
dza la /
dza k+kha /
b+hU ta /
bah+ni /
bA u /
rak+kha /
tsan+da /
su dz+dzA /
mA da /
pab+pa /
ta la pA tA le /
aT+Ta /
sap+pa swA hA /
i daM ba li / /
b+hun+da /
ji g+ha /
phul+la /
d+hU pa /
mAM sa bid+g+ha /
am+b+ha sa p+pa /
kadz+dza /
sA da /
kha n+ti /
khu Ni /
pheDa /
gA da /
oM a kA ro mu khaM sarba d+harmA NaM Ad+ya nut+pan+na twA ta oM AHhUM phaT swA hA /
gtor ma sbyin nas slar yang ni / /
gsang sngags 'di ni brjod par bya / /
oM badzra satwa sa ma ya /
ma nu pA la ya /
dr-i D+ho me b+ha ba /
su poSh+yo me b+ha ba /
su toSh+yo me b+ha ba /
shA shwa to me b+ha ba /
a nu rak+to me b+ha ba /
sarba sid+d+hi m+me pra yats+tsha / /
sarba karma su tsa me tsit+taM shre yaHku ru hUM /
ha ha ha ha hoHb+ha ga bAn sarba ta thA ga ta /
hr-i da ya mi h+yi tiSh+Tha mA me muM tsa /
badzI b+ha ba /
ma hA sa ma ya satwa AHmuHrab gnas dang ni sbyin sreg dang / /
nges par dkyil 'khor yan lag ste / /
dkyil 'khor de ma thag pa ni / /
sbyin sreg rab gnas brjod par bya / /
de nyid bcu shes slob dpon gyis / /
rab tu gnas par byar 'os te / /
gza' dang skar ma bzang sogs la / /
mdzes pa yis ni shes par bya / /
mgul rgyan dpung rgyan rkang gdub dang / /
rna rgyan dang ni lag gdub ste / /
gser ni man cha las byas pa'i / /
sor gdub tsam ni bcing bar bya / /
thog mar re zhig slob dpon gyis / /
dril bu lag par dgrol bya zhing / /
g.yas pas rdo rje gsor byas te / /
cho ga de bzhin gtor ma bzhin / /
ba yi rnam lnga shing shun lnga / /
khyad par du ni dri lnga yis / /
lus can rnams ni bkru bya ste / /
mchod pa la sogs sngon bzhin dbul / /
dgongs kar yul nges shes pa ste / /
lhag par gnas par bya ba yin / /
dung chos chu yis bsang gtor gyis / /
gzugs brnyan la sogs bkru byas te / /
shin tu 'jam pa'i gos kyis ni / /
lus rnams phyi bar bya ba yin / /
ji lta'i lha rnams dmigs nas ni / /
lha yi gzugs rnams nam mkha' ste / /
'od zer gtso bos rnam spros nas / /
de yang lcags kyu'i rnam pa yis / /
de bzhin gshegs kun spyan drangs te / /
gzugs brnyan la sogs thugs ka ru / /
sangs rgyas thams cad gzhug par bya / /
ji ltar sangs rgyas thams cad ni / /
dga' ldan la ni rab gnas dang / /
lha mo sgyu 'phrul lhums ji bzhin / /
ji ltar gzugs brnyan 'dir bzhugs shig /
gru bzhi pa la khru bzhi pa'o / /
de nas lhag gnas khang pa dang / /
ring ba nyid du mi bya ste / /
dpangs su khru do mtho ba ni / /
brtan par legs brkos skal ldan gyi / /
mkhas pa yi ni stegs bsdu bya / /
shar phyogs mngon phyogs 'dug byas te / /
lha 'di la ni mngon phyogs bya / /
rdo rje dril bu lag thogs te / /
de ma thag tu gtor ma sbyin / /
ye shes 'od zer sbyor ba yis / /
de nas lha mo mchod spros te / /
stegs bu'i gdan la gnas pa yis / /
lha rnams bkru bar bya ba yin / /
bris sku glegs bam la sogs pa / /
gzugs brnyan la sogs ji lta bar / /
me long gzugs brnyan bkru bya ste / /
de las gzhan la dngos su yis / /
sngags pa rnams kyis mnyam gzhag ste / /
mdun nas lha rnams bkru bar bya / /
oM sarba ta thA ga ta ka ya bi sho d+ha ne swA hA / /
lha rnams lha yi bdag nyid kyi / /
slar yang dris byugs bkru bya ste / /
bkra shis glu dang rol mo dang / /
rnam pa sna tshogs gar mdzes pa'o / /
yo byad rnams ci nus pa ni / /
bsogs te rgyal po'i dbang bskur ro / /
ji ltar bltams pa tsam gyis ni / /
de bzhin gshegs kun khrus gsol te / /
lha yi chu ni dag pa yis / /
de bzhin bdag gis bkru bar bya / /
oM sarba ta thA ga ta ab+hi She ka sa ma ya shri ye hUM /
mkhas pas gser gyi thur ma ni / /
man cha tsam gyi tshad byas la / /
oM ni mig la bsgom par bya / /
'di yis spyan ni dbye bar bya / /
oM tsak+Shu tsak+Shu sa man+ta tsak+Shu sho d+ho ni swA hA /
mchod yon me tog sogs mchod nas / /
gsang sngags 'di ni brjod par bya / /
oM su pra tiSh+Tha te badzri swA hA /
'di ni stong du bzlas byas te / /
rab tu gnas pa'i rim pa'o / /
gsang sngags ma bzlas mi 'grub cing / /
sbyin sreg ma byas 'bras mi ster / /
las rnams thams cad rab bsgrub phyir / /
sbyin sreg las rnams brtsam par bya / /
sbyin sreg med par gyur pas ni / /
dngos grub 'byung bar mi 'gyur te / /
de phyir brtson pa chen po yis / /
sngags pas sbyin sreg las rnams bya / /
chu skyes rnam pa'i thab khung du / /
las rnams thams cad shis pa ste / /
khru gang tsam gyi kham por te / /
sngags pas rab tu mnyam par bya / /
'og tu bskor bar bya ba'i tshad / /
khru phyed kyi ni tshad yin te / /
brkos pa'i dbus su pad+ma ni / /
'dab ma brgyad legs mdzes pa yi / /
de dag sngags pas thab khung steng / /
sor bzhi dor bar byas nas ni / /
zheng dang dpangs su de bzhin te / /
sor bzhi yi ni tshad du bya / /
thab khung las byung rgyas pa yi / /
'dab ma'i rnam pa kha khyer te / /
kha khyer gyi ni phyi rol dang / /
pad+ma'i phreng bas bskor bar bya / /
sngags brjod pa yi sa la ni / /
kha dog dri dang ro rnams kyis / /
gal te dngos grub 'dod gyur na / /
sngags pa yis ni bsku bar bya / /
thab khung dbus kyi pad+ma la / /
mtshan ma dgu ni bri bya ste / /
de dbus rdo rje bri bya zhing / /
'dab brgyad du ni bum pa bzhin / /
kun nas gru bzhi mnyam par ni / /
shes rab can gyis tshon thig gdab / /
sgo bzhi la sogs dang ldan zhing / /
phyogs rnams su ni mtshan ma bri / /
pad+ma nags kyi lcug ma dang / /
bgrang phreng dang ni spyi blugs dang / /
ri dwags pags pa de bzhin te / /
shar gyi snam bu dag la bri / /
rtse gsum zla ba phyed pa dang / /
rgyal mtshan dang ni ril ba dang / /
de bzhin du ni mig dang ni / /
lho phyogs snam bu dag la bri / /
'khor lo dung dang gtun shing dang / /
ral gri phub dang lnga pa ste / /
chu yi phyogs kyi snam bu la / /
sngags pa yis ni mtshan ma bri / /
mda' dang dril bu ba dan dang / /
rma bya ra skyes de bzhin te / /
gnod sbyin byi na'i phyogs dag tu / /
mtshan ma lnga ni shes rab can / /
mchod yon sngon sogs sngon bzhin du / /
mnyam par gzhag pa thams cad bya / /
dngul dang gser dang zangs rnams dang / /
lcags las rim bzhin dgang gzar te / /
med na mchod yon shing bu la / /
mkhas pa yis ni dgang gzar bya / /
mtsho skyes 'dab ma'i rnam pa la / /
yu ba sor ni nyi shu bzhi / /
rdo rje khu tshur gyi tshad ni / /
ji ltar rigs par 'gyur ba yin / /
de yi rtse mo gru bzhi la / /
rgyar ni sor bzhi pa yin te / /
kha ni sor gnyis zabs su yang / /
sor gnyis par ni shes par bya / /
rdo rje rtse mo lnga pa yis / /
dbus kyi cha ni byin gyis brlabs / /
ro yi rgyun ni lam yang yin / /
sor gcig gi ni tshad yin te / /
yu mthar rdo rje rin chen la / /
tshad ni sor drug pa yin no / /
blugs gzar khru gang tshad yin te / /
sboms su sor phyed pa yin no / /
kha ni pad+ma'i 'dab dbyibs te / /
zabs su sor gcig brko bar bya / /
rdo rje rtse lnga pas mtshan pa'i / /
yu mthar rdo rje rin chen te / /
de nas thab khung g.yog bya ste / /
chu shing 'dab ma mdzes pa'am / /
shin tu 'jam pa'i gos kyis ni / /
thab khung rab tu g.yog par bya / /
de nas ku sha dgram bya ste / /
rtsa bar bcas shing ma nyams pa / /
kha dog ljang zhing gsar pa yi / /
ku sha sgrub pa pos brkos nas / /
thog mar shar du dgram par bya / /
gnyis pa lho yi phyogs su ste /
gsum pa nub kyi phyogs sa yin / /
bzhi pa byang gi phyogs su'o / /
oM i mi ku sha shu pa ti b+h+yaH /
b+hu ta b+h+ra ma pa wi tre te / /
bud+d+ha d+har+m+mA saM g+ha a ma ri pra ti b+hi saM dza dgar pa shAn+tiM ku ru ban+tu swA hA /
ku sha dgram pa'i cho ga'o / /
u dum+WA ra pa la sha /
a mra a shat+tha kar+m+mA r+ya /
n+ya gro d+ha la sogs pa yi / /
'o ma can shing 'dab bcas te / /
mnyam par mtheb rtse'i tshad tsam la / /
rtse mo sbrang dang 'o ma dang / /
mar gyis sbags pa nyid dang ni / /
dkar po'i dri yis legs byugs pa'i / /
yam shing nyer bsdogs byas nas ni / /
zhi ba la ni sbyin sreg bya / /
rnying pa dang ni 'dab zeg dang / /
gas pa dang ni 'bus zos dang / /
de la sogs pa'i skyon rnams ni / /
shes rab can gyis spang bar bya / /
nas dang 'o ma zho dang sbrang / /
mar dang til dang yos 'bog dang / /
mar gyis legs par sbangs pa ste / /
yang na mngar gsum gyis sbangs shing / /
ser po'i dri yis byugs pa'o / /
til dang zho zan mar ldan dag /
bil ba yi ni 'bras bu dang / /
sA lu dan du la dag dang / /
zho yi spris ma dag dang ni / /
pad+ma nA ga ge sar sogs / /
rgyas pa la ni sbyin sreg bya / /
tsan tsa ka dang a sho ka /
wa ku la la sogs pa yi / /
yam shing sor lnga'i tshad tsam ni / /
mkhas pa yis ni shes par bya / /
skyur po me tog dmar po dang / /
de la sogs pa mtha' yas mchog /
gzhan yang rang gi rtog pa las / /
gsungs pa dbang la sbyin sreg bya / /
nim pa dang ni seng ldeng dang / /
ba la ta ka dag dang ni / /
myos byed kyi ni shing bu dang / /
kha dang tshwa dang skyur shing rnams / /
drag tu ston pa byas nas ni / /
rtsa ba'i cha las byung ba yi / /
sor bcu pa yi tshad tsam la / /
dug dang khrag dang mar khus byug /
pal ka yi ni mar khu dang / /
khrag dang tshwa dang skye tshe dang / /
nim pa yi ni lo ma dang / /
dur khrod thal ba rkang ral dang / /
rnga mo bong bu'i rtug pa dang / /
skra dang zhag dang kha la sogs / /
tsher ma mi rus phye ma dang / /
spu dang sha sogs ji snyed rdzas / /
dug dang khrag dang tshwa dang ni / /
skye tshe myos byed khu ba yis / /
rdzas 'di dag ni mkhas pa yis / /
legs pa nyid du byug par bya / /
sol ba dang ni thal ba dang / /
phub mas dgra yi gzugs byas te / /
gtub cing gtub par byas nas ni / /
mngon spyod phyir ni sbyin sreg bya / /
mchod yon shing nyid dag dang ni / /
a shwang+tha la sogs pa'i shing / /
zhi ba yi ni sbyin sreg bya / /
rgyas pa'i sbyin sreg shing bu'o / /
snum zhing skyur la me tog bcas / /
dbang la shis pa'i shing bu yin / /
tsha zhing tsher bcas dri nga'i shing / /
dur khrod kyi ni shing bu dang / /
rnga mo bong bu'i rtug pa ni / /
mngon spyod kyi ni shing bu yin / /
oM sarba duSh+Ta u pa shAn+tiM ku ru swA hA / /
zhes bya ba ni zhi ba'i sngags so / /
oM badzra puSh+TiM swA hA / /
zhes bya ba ni rgyas pa'i sngags so / /
oM badzra saM ka ra ya swA hA / /
zhes bya ba ni dbang gi sngags so / /
oM suM b+ha ni suM b+ha hUM /
gr-i h+na gr-ih+Na hUM /
gr-i h+NA pa ya gr-i h+NA pa ya hUM /
A na ya ho b+ha ga bAn bid+ya rA dza hUM /
mA ra ya hUM phaT /
ces bya ba ni mngon spyod kyi sngags so / /
'bar ba'i dbus kyi dkyil na ni / /
chu yi me yi mtshan nyid ni / /
dung dang kun+da zla ba bzhin / /
spyan gsum ral pa'i thor tshugs 'chang / /
phyag bzhi g.yas dbyig mi 'jigs dang / /
g.yon pa bgrang phreng spyi blugs 'dzin / /
dkar dang rgyan can tshangs skud can / /
lus kun gyi ni yan lag las / /
bdud rtsi yi ni rang bzhin gyi / /
'od zer dkar po rab 'phro ba / /
zhi ba la ni bsam par bya /
de bzhin du 'bar ba'i dbus su sa'i dkyil 'khor la /
laM las byung ba'i rang bzhin rgyas pa'i me lha spyan gsum pa /
ral pa'i thor tshugs can /
phyag g.yas pa dag na dbyig pa dang mchog sbyin 'dzin cing /
g.yon pa dag na bgrang phreng dang spyi blugs 'dzin pa /
ser po'i rgyan dang mchod phyir thogs pa 'chang zhing 'od zer ser po 'phro ba /
sems can ma lus pa'i stobs dang /
grags pa dang /
bkra shis pa rab tu 'gengs pa rgyas pa la bsgom par bya'o / /
de bzhin du 'bar ba'i dbus su raM las byung ba dbang gi me /
nyi ma gzhon nu ltar dmar ba 'od zer dmar po 'phro ba /
spyan gsum pa /
ral pa'i thor tshugs dang ldan pa phyag bzhi pa g.yas na dbyug tho dang lcags kyu 'dzin pa /
g.yon na zhags pa dang spyi blugs 'dzin pa /
dmar po'i gos dang rgyan 'chang zhing phreng ba dang dris nye bar byugs pa /
mchod phyir thogs pa 'chang ba / /
dbang la 'dod pas bsgom par bya'o / /
de bzhin du 'bar ba'i dbus su rlung gi dkyil 'khor gyi steng du yi ge raM las byung ba'i me du ba'i mdog can /
spyan gsum pa zur gyis gzigs pa /
skra ser po gyen du brdzes pa shin tu khros shing spyan dmar ba /
mche ba gtsigs shing bzhin bsnyer ba /
'khrugs shing cher 'jigs pa /
rgyan nag pos brgyan cing mchod phyir thogs pa 'chang ba /
'od zer nag po 'phro bas srid pa gsum khyab pa phyag bzhi pa /
phyag g.yas na dbyug tho dang ral gri thogs pa /
g.yon na zhags pa dang spyi blugs 'dzin pa /
rlung gi me mngon spyod la bsgom par bya'o / /
de nas lus bkru dri zhim byug /
ji ltar 'dod pa'i rgyan bgos te / /
zhi dang rgyas dang de bzhin dbang / /
gsad pa yi ni las rnams la / /
ji ltar las dang rjes mthun par / /
blo ldan gyis ni sngon bzhin brjod / /
sems can kun la phan brtson pas / /
ji ltar 'dod pa thams cad bya / /
srung ba'i 'khor lo sngon bzhin du / /
sngags pa yis ni bya ba yin / /
shar phyogs su ni mngon phyogs dang / /
de bzhin du ni byang du yin / /
nub phyogs su ni mngon phyogs te / /
de bzhin du ni lho phyogs yin / /
zhi ba la sogs la 'dug nas / /
las bzhi po ni bya ba yin / /
de nas las dang rjes su mthun pa'i tshul gyis phyi rol gyi me dgug ste /
rdo rje gnod sbyin gyi sngags kyi bzlas pa'i chu ku sha'i rtse mos blangs nas bskor zhing bsang gtor lan gsum gyi bar bya'o / /
de'i rjes su gtsang zhing skams pa'i rtswa dang lhan cig pa'i shing la rlung yab kyis me rab tu sbar bar bya'o / /
oM badzra dz+wA la dz+wA la hUM zhes bya ba ni sbar ba'i sngags so / /
oM badzra yak+Sha hUM zhes bya ba ni rdo rje gnod sbyin gyi sngags so / /
dam tshig sems dpa' brjod pa bzhin / /
thab khung dbus su de bsams te / /
ye shes sems dpa' spyan drang ba / /
sngags dang phyag rgyas bya ba yin / /
g.yas pa mi 'jigs rgya byas te / /
mthe bong gis ni srin lag gi / /
rtsa ba'i tshigs la reg byas te / /
yang dang yang du bskul bar bya / /
'di nyid kyi ni phyag rgya ni / /
me 'gugs pa yi mchog yin no / /
tshur gshegs tshur gshegs mgon po che / /
sangs rgyas bla med las bla med / /
dgang blugs 'di ni bzhes nas su / /
de nyid du ni bzhugs su gsol / /
de nas me lha spyan drangs pa / /
dam tshig sems dpa' dang gcig tu byas te mchod yon la sogs pa phul nas /
byin pa gnyis kyi nang du bzhag la /
blugs gzar gyis dgang blugs gsum sangs rgyas thams cad dang mnyam par sbyor ba'i sngags kyis dbul bar bya'o / /
yang dgang gzar khengs par byas la /
de'i steng du blugs gzar bzhag ste /
lag pa g.yas pa'i mthe bong dang mthe'u chung sbrel te /
lhag ma'i sor mo yu ba'i steng du bzhag la mar gyi dgang blugs dbul bar bya'o / /
de nas yo byad thams cad sngar brjod pa'i sngags kyis sbyin sreg bya zhing / /
sngags kyi bcu chas sbyin sreg bya'o / /
de nas bsreg rdzas dang /
me tog la sogs pa dang /
bshos gtsang la sogs pa dbul bar bya'o / /
rdzogs pa'i mthar oM hriHzhes bya ba'i sngags 'dis mar gyi dgang blugs nyi shu rtsa gcig gis gzi byin bskyed par bya'o / /
de'i rjes la gang ba'i dgang blugs dbul bar bya zhing /
mchod yon la sogs pa dbul bar bya'o / /
de nas bstod cing yid la 'dod pa'i dngos grub la gsol ba btab ste bzod pa gsol la /
oM badzra muHzhes brjod de steng du gshegs su gsol bar bya'o / /
oM khyed kyis sems can don kun mdzad / /
rjes su mthun pa'i dngos grub stsol / /
sangs rgyas yul du gshegs nas kyang / /
slar yang byon par mdzad du gsol / /
ye shes sems dpa' gshegs su gsol nas /
sprul pa'i me ni mchod byas te / /
bsang gtor la sogs phul byas nas / /
bsreg rdzas lhag ma bsreg par bya / /
de nas gang ba'i dgang blugs dbul te /
mchod yon la sogs pa dbul bar bya'o / /
de'i rjes su yid la 'dod pa'i dngos grub gsol ba btab ste /
bzod par gsol la /
dza hi dza hi zhes bya bas gshegs su gsol bar bya'o / /
sngon du brjod pa'i rim bzhin du / /
A ral+li hoHzhes bya ba'i sngags kyis gtor ma sbyin par bya'o / /
'di yi mthar ni tshogs 'khor lo / /
sngags pa yis ni bya ba ste / /
bsdus pas dngos grub kun 'grub pa / /
cung zad bdag gis brjod par bya / /
nyin re'am ni zla ba re / /
yang na lo re dag tu ni / /
sna tshogs ston mor ldan pa la / /
tshogs kyi dkyil 'khor bya ba yin / /
dam tshig sdom pa shes pa yi / /
rang gi slob ma bla mar bcas / /
dam tshig dbus su mdor bsdu ste / /
pad+ma bde ba chen po 'di / /
thog mar rim bzhin bsgom bya ste / /
'byung po rnams la gtor ma gtang / /
kun kyang dam tshig bdag nyid can / /
rang rang phyag rgyar ldan byas te / /
dus min yid kyis brtags nas ni / /
der ni rim pa bzhin du 'dug /
me tog spos dang de bzhin me / /
dri dang phreng ba na bza' dang / /
ji ltar dmigs par gyur pa yi / /
bza' dang btung ba dbul bar bya / /
rim bzhin mchod pa byas nas ni / /
rang kha 'dam skyes thab khung du / /
lag pa blugs gzar tha snyad kyis / /
snod las dgang blugs dbul bar bya / /
nang gi bdag nyid sbyin sreg gis / /
lhag pa'i lha ni yid 'ong ba / /
dga' zhing bde bas spro ba yin / /
dngos po kun gyis mnyes par bya / /
snod ni a yis khengs bya ste / /
mkhas pa yis ni so sor dbul / /
bla ma la gus dad cing sgrin / /
thams cad yid 'ong bzod ldan zhing / /
thams cad mtshungs par khrims ldan pa'i / /
slob ma las kyi rdo rjer 'dod / /
de ltar rnal 'byor pa kun gyis / /
spyod lam la ni mnyam gzhag ste / /
skam par gyur kyang brgya lam yang / /
snod ni skam par mi bya'o / /
'thab pa dang ni smod pa dang / /
ku co'i sgra ni 'jigs pa dang / /
shin tu nga rgyal dang ldan pa / /
tshogs kyi dbus su mi bya'o / /
slob dpon gyi ni bka' min par / /
glu dang gar ni mi bya zhing / /
tshogs kyi 'khor lo'i gtso bo yis / /
gang la bka' gnang byin gyur na / /
de yis myur du dgongs pa ni / /
bde bar gshegs pa'i bka' sbyin bya / /
brda dang brda yi tha snyad ni / /
sgrub pa po yis shes bya ste / /
shin tu rgyas par spyod bsdus las / /
'phags pa lha yis bris pa yin / /
bcom ldan dpal ldan rin chen rdo rje dang / /
blo bzangs ma yi bka' yis rjes bzung bas / /
rnam pa sna tshogs pa yi don rnams bstan pa yin / /
srid pa shin tu 'jigs las sems can sgrol bar shog /
rgyud kyi rgyal po chen po dpal sangs rgyas thams cad dang mnyam par sbyor ba /
mkha' 'gro ma sgyu ma bde ba'i mchog ces bya ba'i dkyil 'khor gyi cho ga sems can thams cad kyi bde ba skyed ma zhes bya ba /
kha che'i mkhas pa chen po shes bya mtha' dag la mkhas pa dpal rin chen rdo rjes mdzad pa rdzogs so // //
dpal ldan u rgyan du sbyangs pa / /
mkhas pa ye shes rdo rje dang / /
skad bsgyur gnyan ban bsod de yis / /
bsgyur cing zhus nas gtan la phab / /
dpal ldan mnyam sbyor rgyud chen gyis / /
dge ba shel sgong ltar thob pa / /
rdo rje 'dzin pa'i sar gnas shog / //
