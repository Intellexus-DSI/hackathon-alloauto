@# / /
byang chub lam gyi rim pa chung ngu'i zin bris blo gsal rgya mtsho'i 'jug dogs zhes bya ba bzhugs so / /
@# / /
blo bzang thub dbang gnyis pa dang ngo bo dbyer med pa'i dpal ldan bla ma dam pa thugs rje chen po dang ldan pa'i zhabs kyi padmo la dus thams cad du gus pas phyag 'tshal lo / /
brtse ba chen pos dus dang gnas skabs thams cad du rjes su bzung du gsol /
sku ni ngur smrig gos kyis klubs shing zhi dul tshangs spyod ldan pa'i sku / /
gsung ni gdul bya'i blo dang 'tshams par zab rgyas dam chos ston pa'i gsung / /
thugs ni shes bya yongs la khyab cing 'gro la bu ltar brtse ba'i thugs / /
skyabs gsum kun 'dus drin can bla ma'i zhabs la spyi bos phyag bgyi'o / /
blo bzang rgyal kun yab gcig 'jam dpal dbyangs / /
rnam grol yid bzhin nor mchog 'gro rnams la / /
stsol phyir rlabs chen smon lam mdzad bzang can / /
yab sras skye phreng kun tu spyi bor mchod / /
drin can bla ma'i zhal gyi gdams pa mchog /
brjed med nyams len ring du gnas pa'i phyir / /
gnad don bsdus te gsung bzhin 'dir 'god kyi / /
don 'gyur gzungs spobs snang ba stsal du gsol / /
de la 'dir bdag cag snyigs dus kyi skye bo ma rung pa rnams 'dul ba'i phyir sras bcas rgyal ba thams cad kyi mkhyen brtse nus gsum gcig tu bsdus nas ngur smrig gi zlos gar @# / /
bsgyur ba mtshan ldan rje btsun bla ma don gyi slad du mtshan nas smos te blo bzang 'jam dbyangs smon lam dpal bzang po'i zhal snga nas kyis sa byi zla ba lnga pa'i tshes bco lnga nas nyin sum cu so gnyis kyi ring dga' ldan rnam par rgyal ba'i gling gi shar pa nor bu gling pa'i chos grwa legs bshad kun sgrog gling du mkhas mang 'dus pa rgya mtsho'i dbus su rje thams cad mkhyen pa'i gsung gi nying khu lam rim chung ba'i bshad lung stsal skabs kyi gsung bshad zab gnad 'ga' zhig 'bri ba la /
nyin dang por sngon 'gro'i gsung bshad kyi skabs su 'brom chos kyi rgyal po'i gsung las /
ngo mtshar bka' ni sde snod gsum po ste / /
gdams pa skyes bu gsum gyis mdzes pa yi / /
bka' gdams rin chen gser gyi phreng ba 'di / /
'gro ba gang gis bgrangs kyang don yod 'gyur / /
zhes dang /
rje thams cad mkhyen pa'i gsung las /
'dzam gling mkhas pa yongs kyi gtsug gi rgyan / /
snyan pa'i ba dan 'gro na lhang nge ba / /
klu sgrub thogs med gnyis las rim bzhin du / /
legs brgyud byang chub lam gyi rim pa ni / /
skye rgu'i 'dod don ma lus skong bas na / /
gdams pa rin chen dbang gi rgyal po ste / /
gzhung bzang stong gi chu bo 'du ba'i phyir / /
dpal ldan legs par bshad pa'i rgya mtsho'ang yin / /
zhes pa'i lung 'dren par mdzad nas /
thar 'dod kun gyi 'jug dogs gcig pu ni rgyal ba'i bka' sde snod gsum yin zhing /
de'i don ma lus pa bde blag tu rtogs thabs kyi gdams ngag mchog ni jo bo'i skyes bu gsum gyi lam gyi rim pa 'di kho na yin gsungs /
de ltar rgyal ba'i bka' gdams ngag gis mdzes par byas pa'i bka' gdams rin chen gser gyi phreng ba 'di 'gro ba gang gis bgrangs kyang /
gnas skabs mthar thug gi don yod par 'gyur mod dud 'gro la sogs pa'i mi khom pa'i gnas su skyes pa na bgrang ba'i thabs med /
rang cag rnams da res rnyed dka' don che'i mi lus thob dus 'dir don dang bya ba gzhan thams cad dor te thos bsam sgom gsum gyi sgo nas bka' gdams 'di la nges par 'jug dgos gsungs de yang rje thams cad mkhyen pas /
spyan snga rin chen 'phel la bka' gdams zhes pa'i don gang yin zhes bka' 'dri gnang ba na /
spyan sngas rgyal ba'i bka' las yi ge na gcig kyang 'dor du med par gang zag gcig 'tshang rgya ba'i gdams ngag tu go bas na bka' gdams pa zer zhus pas /
rje yang thugs yid 'phrog pa'i tshul mdzad de tshogs chos kyi dbus su yang de ring nged la spyan sngas blo bskyed chen po sbyin zhes mnyes mnyes mdzad /
de 'dra'i bshad bya'i chos 'di khung btsun par bstan pa'i sgo nas ngos gzung ba la /
'dzam gling mkhas pa zhes pa nas /
legs brgyud byang chub lam gyi rim pa ni / /
zhes pa'i bar gsungs /
skye rgu'i re ba ma lus bskor bas 'bras bu don che bar bstan pa'i phyir /
skye rgu'i 'dod don zhes sogs tshig rkang gnyis gsungs /
chos 'di'i brjod bya rgya che zhing 'dus che bas kun gyi yul min zhing legs par bshad pa thams cad kyi mchog tu bstan pa'i phyir /
gzhung bzang stong gi chu bo zhes sogs tshig rkang gnyis gsungs /
de yang gnyis med kyi ye shes la sogs @# / /
ba'i brjod bya khyad par can yongs su rdzogs pa'i dpal dang ldan pas na lam rim 'di la dpal ldan legs par bshad pa zhes gsungs pa yin tshul sogs kyi gsung bshad shin tu rgyas par stsal /
dngos gzhi'i gsung bshad rje btsun dam pa thugs rje chen po dang ldan pa zhes sogs kyi phyag mdzad yul gyi bla ma ni lho brag mkhan chen nam mkha' rgyal mtshan dang /
grwa skor mkhan chen chos skyabs bzang po sogs chos 'di'i rtsa brgyud kyi bla ma gong ma rnams yin gsungs /
mi mjed zhing gi zhes pa nas /
gus pas btud nas zhes pa'i bar gyis /
thub dbang byams 'jam dbyangs klu sgrub thogs med bcas la thog mar mchod brjod mdzad pa yin /
mi mjed zhing gi zhes pa'i don ni /
mdo las 'dod chags kyis mi mjed ces sogs gsungs pa ltar mi mjed ces pa bzod pa'i don yin par bu ston chos 'byung du gsungs /
de yang sangs rgyas gzhan gyi gdul bya dang mi 'dra bar zhing 'di'i gdul bya rnams 'dod chags bzod /
zhe sdang bzod /
gti mug bzod ces pa'i don yin /
de ni bdag cag gi rje btsun rtsa ba'i bla ma rnam grol rin po che'i gsung rgyun du chags sogs de dag la mi zhed pa'i don yin gsungs te gnad gcig par 'dug gsungs /
gong gi rtsa ba'i tshig phros zab mo lta ba dang zhes pa nas /
mdor bsdus tshul gyis 'dir ni bshad par bya / /
zhes pa'i bar gyis phyi rabs kyi gdul bya rnams lam rim la 'jug pa bde ba'i phyir du lam rim chen mo las slar yang tshig don gyi spros pa mdor bsdus te lam gyi dmigs rnam la shin tu 'gril ba'i lam rim chung ngu 'di bshad par dam bca' mdzad pa yin /
'dir rgyal ba'i gsung rab thams cad kyi gnad bsdus pa zhes sogs kyi skabs /
lam sgron 'grel pa dang bcas pa 'dis gsung rab kun gyi tshig don mtha' dag lam gtso rnam gsum gyi nyams len du bsgril nas bstan pas na gsung rab thams cad kyi gnad bsdus pa dang /
de shing rta chen po gnyis kyis 'grel byed gzhan la ma ltos par gsal bar phye bas de gnyis kyi lam srol zhes bya /
theg pa chen po spyi'i chos yin pas skye bo mchog gi chos lugs zhes bya zhing /
'di ni skyes bu gsum gyi lam thams cad gang zag gcig gi nyams len du ma tshang ba med par bsdus pa zhig yin pas lam rim 'di'i sgo nas skal ldan sangs rgyas kyi sar 'khrid tshul ni gang bshad bya'i chos su gsungs pas slob ma rnams kyis kyang gnas skabs mthar thug gi don gang 'dod kyang chos 'di kho na la nyan bsam sgom gsum bya dgos par nges shes brtan po rnyed pa zhig thog mar shin tu gal che gsung /
de nas rtsa ba'i sa bcad bzhi'i dang po mdzad pa po'i che ba bstan pa'i skabs su /
gdams ngag 'di spyir rje btsun byams mgon gyi mngon par rtogs pa'i rgyan gyi gdams ngag yin la /
zhes pas spyir gdams ngag 'di rje btsun byams mgon gyis mdzad par bstan te /
de yang mngon rtogs rgyan du /
shes rab pha rol phyin pa ni / /
dngos po brgyad kyis yang dag bshad / /
ces dngos su gsungs nas /
don gyis thob pa la /
shes rab pha rol phyin pa ni /
dngos po drug gis yang dag bshad / /
ces pa dang /
yang shes rab pha rol phyin pa ni /
dngos po gsum gyis yang dag bshad / /
ces 'byung /
de'i dang po dngos po brgyad ngos gzung ba'i phyir /
rnam kun mkhyen nyid lam shes nyid / /
ces pa nas /
chos kyi sku dang de rnams brgyad ces pa'i bar gsungs /
dngos po drug ngos gzung ba'i phyir /
mtshan nyid de yi sbyor ba dang / /
zhes pa nas /
don bsdus gzhan te rnam pa drug ces pa'i bar gsungs /
yang dngos po gsum ngos gzung ba'i phyir /
yul ni rnam pa gsum po rgyu /
zhes pa nas /
don bsdus gzhan te rnam pa gsum / /
zhes pa'i bar gsungs te /
de ltar yum gyi mdo don mngon rtogs brgyad dang /
drug dang /
gsum du bsdus tshul gsum las lam rim gyi khrid tshul 'di ni don bsdus gsum pa'i man ngag yin te /
mi rtag sdug bsngal la sogs pa'i mkhyen gsum gyi rnam pa ni yul dang /
nges 'byung byang sems la sogs pa'i sbyor bzhi'i bdag nyid kyi sgom ni rgyu dang /
rdzogs byang la sogs pa'i chos sku 'phrin las dang @# / /
bcas pa ni 'bras bur bstan pa'i sgo nas khrid pas so / /
de'i phyir lam sgron 'di mngon rtogs rgyan gyi man ngag tu bzhag pa yin zhes don gyi slad du mtshan nas smos te bdag gi mkhan rin po che ra sgreng khri chen rdo rje 'chang gis gsungs pa yin zhing /
nag tsho lo tsatsha bas kyang lam sgron 'di shes rab kyi pha rol tu phyin pa'i sgrub thabs yin gsungs / /
des na khyed gdan sa chen po'i 'chad nyan mkhan rnams kyis blun po ci yang mi shes pa'i lugs srol ltar lam rim zhes pa glegs bam 'di gcig pu la go zhing po ti so so yin pa tsam rgyu mtshan du byas nas gzhung dang man ngag tshad ldan rnams nang 'gal du 'dzin pa ni rang gzhan gyi phan bde'i rtsa ba rgyal ba'i bstan pa la shin tu gnod tshab che bas de ltar mi mdzad par /
rje thams cad mkhyen pa'i thun mong ma yin pa'i phyag srol dbu phar 'dul mdzod sogs gzhung chen mo rnams la sbyangs pa mi dman zhing /
de yang kha sbyang dang bshad yam tsam ma yin par rang rgyud 'dul thabs su go nas ji tsam sbyangs pa che ba tsam gyis gzhung chen mo thams cad gdams ngag tu 'khyer shes pa zhig ci nas mdzad dgos tshul sogs shin tu gces pa'i bka' slob kyang nan tan mdzad /
khyad par du 'di'i gzhung ni byang chub lam gyi sgron ma yin pas de mdzad pa po nyid 'di'i yang mdzad pa po'o zhes pa'i skabs su /
rje nyid jo bo rje dang thugs rgyud gcig pa'i rgyu mtshan gyis mdzad pa po gcig par gsungs zhes bzhad pa yang 'dug ste /
don du lam rim 'di'i bshad bya rtsa ba'i gzhung ni lam sgron yin pas zhes rgyu mtshan du gsungs pas jo bo rje ni lam sgron la brten pa'i lam rim thams cad kyi mdzad pa po yin byas chog gsungs /
de yang slob dpon chen po dI paM ka ra shrI dz+nyA na mtshan gzhan dpal ldan a ti sha zhes yongs su grags pa ste zhes sogs kyi skabs su /
rab 'byams gsung rab kun la blta ba'i mig dang /
skal bzang thar par bgrod pa'i 'jug ngogs mchog ni byang chub lam sgron yin la /
de mdzad pa po jo bo chen po la rgya gar du rab byung mdzad dus dI paM ka ra shrI dz+nyA na zhes mtshan gsol zhing /
de bod skad du bsgyur na dpal mar me mdzad ye shes zhes pa yin /
bod du phebs nas lha bla ma byang chub 'od kyis a ti sha zhes mtshan gsol /
de ni phul byung zhes pa yin tshul sogs rnam thar spyi dang /
khyad par du gro lung pas /
rgyal ba'i mdun na rgyal sras bzang po skyong / /
zhes gsungs pa ltar sangs rgyas 'jig rten du byon pa'i dus su /
jo bo 'di khyim pa'i tshul 'dzin pa'i byang chub sems dpa' bzang po skyong du gyur pa dang /
de nas skye rab nyi shu rtsa gnyis tsam nI yab sras gnyis ka'i rnam thar bka' gdams glegs bam rin po che las 'byung pa ltar dang /
sku tshe 'di'i dbang du byas na mang bkur ba'i rgyal rabs su gleng ba'i yab za hor rgyal po dge ba'i dpal dang /
yum dpal mo 'od zer can gnyis la sras gsum mnga' ba'i 'bring por sku 'khrungs /
bod rgyal po'i gdung rab kyang mang bkur bar 'dod pas jo bo dang /
lha bla ma ye shes 'od gnyis gdung dang mtshan gcig pa yin /
'khrungs ma thag rgyal po'i khab tu me tog gi char babs /
'ja' tshon gyi gur phub /
lha'i glu dbyangs skye bo yongs kyis thos pa byung /
de'i tshe thog mtshams nas me tog ut+pa la'i chun po zhig skyes pa yang yum sogs kun gyis mthong /
jo bo rang gis sgrol ma'i zhal gzigs /
'khrungs nas zla ba bco brgyad song ba na pho brang de'i byang phyogs na bi kra ma ni pur zhes pa'i gtsug lag khang du mchod rdzas dpag tu med pa dang /
yab yum blon 'bangs bcas shing rta lnga brgyar zhugs te mchod pa 'bul du phebs /
jo bos rten la phyag 'tshal mdzad cing /
bdag ni dal 'byor mi dbang lus thob cing / /
skyon med dbang pos dkon mchog gsum 'brang zhing / /
rtag tu gus pas dkon mchog spyi bor blang / /
de ring nyid nas skyabs gnas mdzad du gsol / /
zhes gsungs pas /
thams cad ya mtshan skyes te skyes bu dam pa yin bar kha tshon bcad /
de nas lo gsum lon pa na rtsis dang sgra la mkhas /
lo drug lon pa'i dus su da lta rang re'i gnas brtan dge bshes bgres po rnams kyis bskrun du med pa'i phyi nang gi khyad par 'byed thub pa'i blo gros dang @# / /
skyabs 'gro'i rtogs pa thugs la 'khrungs /
de nas bzung dgung lo bcu'i bar du skyabs 'gro dang bsnyen gnas /
mchod sbyin phyag dpe gzigs pa sogs dam pa'i spyod pa sha stag mdzad /
dgung lo bcu gcig lon pa na /
rgyal po mu khyud 'dzin gyi bu mo sogs btsun mor 'os pa'i bu mo nyi shu rtsa gnyis tsam rgyan cha sna tshogs kyis spras te /
yab yum blon 'bangs kyis rgyal bu'i spyan sngar 'khod du bcug kyang /
de'i tshe mkha' 'gro ma'i sprul ba bu mo sngo sangs ma zhig gis /
lha cig ma chags ma chags skal ba can / /
'dam bu'i tshal du glang po bying ba ltar / /
'dod pa'i 'dam 'dir dpa' bo khyod bying na / /
tshul khrims gos can bsnubs par mi 'gyur ram / /
zhes sogs smras nas rgyal srid la ma sgrol ma yang zar chags par bskul ba dang /
rgyal bu rang yang mnyes te /
sngon tshe rgyal bu gzhon nu don grub kyis / /
btsun mo drug khri spangs nas thar pa bsgrubs / /
zhes sogs gsungs /
de nas ma 'gyangs par rgyal bu rta pa brgya dang sum cur bcas dmag gi chas su zhugs te thabs mkhas kyi mdzad pas ri brag bskor ba ltar mdzad nas don du bla ma 'tshol du byon pas ri brag gcig na bram ze dze ta ri bzhugs pa dang mjal /
des skyabs sems gnang nas na len trar thogs med nas 'brel ba'i bla ma byang chub bzang po yod der song gsungs /
de nas bla ma byang chub bzang po dang mjal /
rin po che'i mchod pas mnyes par mdzad /
bla mas mnyam gzhag mdzad nas sgo gsum byin gyis brlabs /
sems bskyed kyi gdams pa mang du gnang /
des bla ma rig pa'i khu byug gi drung du btang /
de nas kyang sems bskyed dang gdams pa gnang nas sngon gyi bla ma a wa d+hu ti pa mjal du btang /
de dang mjal ba na bla mas de ring rgyal po'i khab tu song /
khyim gyi nyes dmigs ltos la shog gsungs /
de ltar phebs pa na yab yum dgyes nas /
zla ba'i snying po khyod kyis gang du phyin / /
dub par ma gyur ram /
shes pa ma skyo'am /
sleb pa legs /
zhes zhus pa dang lan du /
thub pa'i skyabs gnas bla ma 'tshol du phyin /
ri brag dag tu dben gnas 'tshol du phyin /
gang du phyin yang 'khor ba'i nyes dmigs mthong / /
su dang 'grogs kyang 'khor ba'i nyes dmigs bshad / /
ji ltar byas kyang shes pa ma phebs pas / /
go skabs phye zhig bdag ni chos la 'gro /
zhes gsungs pa dang /
yab yum gyis /
'khor bas skyo na rgyal srid bzung la dkon mchog la mchod pa /
dbul phongs la sbyin pa /
gtsug lag khang bzhengs la /
dge 'dun spyan 'dren pa sogs byas na kun tu bde bar 'gyur tshul zhus pa na nged kyis 'khor ba 'di la cher bltas pas /
rgyal srid la chags pa'i snang ba ni rdul tsam yang mi gda'o / /
gser gyi pho brang dang btson ral khyad med /
btsun mo dang bdud kyi bu mo la khyad med /
kha zas mngar gsum dang /
khyi sha rnag khrag la khyad med /
dar zab gos rgyan gyis mdzes pa dang /
mi gtsang khrod dul ba gyon pa la khyad par cung zad kyang mi gda' bsad nags su bsam gtan sgom du 'gro /
nyi ma de ring nga la sha dang 'o ma sbrang rtsi bu ram cung zhig thugs la thogs /
rje btsun a wa d+hu ti'i drung du 'gro gsungs nas glur blangs pa dang /
yab yum gnyis kyis gang 'dod byed du gnang /
de nas rta pa stong dang bcas nags su phebs /
a wa d+hu ti pa'i zhabs la gtugs /
des sems bskyed theg chen dbang bskung yang mdzad /
ri nag po'i gtsug lag khang du dpal ldan rA hu la'i drung du song /
de yang sngon gyi bla ma yin gsungs /
de nas bla ma rA hu la'i drung du byon pa na /
bla ma rgyud gsung gin yod pas tshur gzigs /
chos 'dod nas 'ongs la mkhyen yang bsdigs ra bya ba'i phyir rgyal bu'i steng du thog cig phab pa na /
thog de mu stegs nag po'i mchod rten ri la song /
'khor gyi rnal 'byor pa rnams kyis bla ma la su yin zhus pas /
'di skye ba lnga brgya lnga bcu rtsa gnyis su mkhas pa'i paN chen du legs par brgyud pa /
deng sang b+haM ga lar chos rgyal dge ba dpal gyi sras su gyur kyang /
rgyal srid la ma chags par /
dka' ba spyod par 'dod pa yin 'dug gsungs pas kun ngo mtshar skyes nas bzhengs ta bsu ba byas mjal ma thag /
bla ma dam pa @# / /
gsan du gsol /
khyim nas byung ste thar pa sgrub 'dod kyang /
'di ltar grags pa'i rigs brgyud thob pa yis / /
b+hang ga la ru kho bo 'ching nyen gda' / /
dze ta ri dang byang chub bzang po dang / /
rig pa'i khu byug a wa d+hu ti pa / /
dngos grub brnyes pa'i bla ma bsten gyur kyang / /
da dung rgyal srid gnas las grol ma gyur / /
de ni bla ma khyed kyi drung du btang / /
bdag la theg chen sems bskyed dbang bskur gyis / /
nges par 'ching ba 'di las bsgral du gsol / /
zhes zhus pas nyin zhag bcu gsum bar du dgyes bzhin du rgyal bu gcig po la yi dam dgyes pa rdo rje'i dbang bskur gdams ngag rjes kyi bar du tshang bar gnang /
gsang mtshan ye shes gsang ba'i rdo rjer btags /
de nas bla ma rA hu las /
'jig pa'i grub thob pho mo gcer bu brgyad la rgyal bu 'di'i phyi 'brang byas nas b+hang+ga lar song /
yab rgyal po'i bsam pa bsgyur /
rgyal bu 'di rgyal srid phrol la bla ma a wad+hu ti'i drung du slar skyol gsungs /
rgyal bus kyang de'i tshe he ru ka'i chas mdzad nas phebs pas pho brang gi nye 'khor du slebs pa'i tshe /
kun gyis bltas pas ngo yang shes /
'jigs pa yang skyes zla ba gsum du smyo spyod bskyangs pas rnal 'byor pho mo rnams mchod cing brgyugs /
kun gyis rgyal srid spong bar kha tshon bcad / /
thams cad 'phreng zhing rang sar mchim 'byin / /
lhag par du yab kyi zhal nas /
e ma bu khyod legs par btsas pa'i tshe / /
ya mtshan ltas mthong rgyal srid 'dzin snyam nas / /
dga' ba'i sems kyis yid dbang sos par gyur / /
da ni nags khrod bsten blo ji ltar lags / /
zhes gsungs pa dang /
rgyal bus de'i lan du /
ci gsung bdag gis rgyal srid bzung gyur na / /
tshe 'dir yud tsam yab dang 'grogs mod kyang / /
skye ba gtan du pha bur mi shes shing / /
phan gnod med na shin tu mtshang ba yin / /
bdag gis rgyal srid chen po rab spangs nas / /
nges par rnam grol byang chub lam sgrub na / /
skye ba gtan du dga' bde 'grogs su 'ong / /
de phyir bdag la go skabs stsal du gsol / /
zhes zhus pa dang /
yum gyi zhal nas /
ci phan bu 'di shin tu phreng na yang / /
skye dgu kun la las kyi 'phen pa gtso / /
skyes mchog gang du bde bar chos la thong / /
phyis nas gtan du 'grogs pa'i smon lam 'tshal / /
zhes gsungs nas gnang ba sbyin /
de nas rgyal bus nang par tho rangs rnal 'byor pho mo rnams dang lhan cig nags khrod du bla ma a wa d+hu ti'i sar byon dbu ma'i chos rnams bslab /
las 'bras phra zhib kyang bstan /
dgung lo bcu gnyis nas bco brgyad bar a ba d+hu ti'i spyod pa bskyangs /
mdor na bla ma'i drung du thos bsam sgom gsum stan thog gcig tu sgrub par mdzad de /
be bum sngon po las kyang /
lo bdun rjes su 'brang ba'i a d+hu / /
zhes gsungs /
rgyal po'i pho brang gser gyi rgyal mtshan can na mi khyim 'bum phrag gcig dang /
khrus kyi rdzing bu stong phrag nyi shu rtsa lnga skyed mos tshal bdun brgya nyi shu /
ta la'i ljon shing stong phrag nga drug /
'bangs kyi spyi bo stong phrag so lnga dang /
ra ba rim pa bdun gyis bskor ba /
bar gyi zam pa sum brgya re gsum /
gser gyi rgyal mtshan stong phrag nyi shu /
dbus kyi pho brang rgya phubs bcu gsum pa /
longs spyod spyi rgya nag stong khun rgyal po dang mnyam pa yod 'dug /
stong khun zhes pa'i don yang /
lam rim chen po'i mchan ltar rgyas par gsungs /
de ltar 'khrungs pa'i tshe ltas bzang ba dang /
'khrungs nas zla ba bco brgyad bzhes dus lo gsum lon pa'i tshod kyi sku tshad bskyed che ba bcas thams cad kyi myur du rgyal srid 'dzin par bskul yang /
rgyal bu rang nyid gom pa'i blo stobs kyis /
rgyal srid mchil ma'i thal ba bzhin spong bar mdzad pa ni rang cag gis khyim chung spangs pa dang mi 'dra bas shin tu bya dka' ba zhig yin te /
lung las /
rje dpon bzod gsol nor med sbyin pa dang /
phongs par gyur tshe chos spyod byed pa dang / /
nor mang 'dod pa dag las dben byed pa / /
bzhi po 'di dag shin tu bya dka' yin / /
zhes gsungs pa ltar ro / /
rgyal srid slangs nas slar yang yab yum dang 'phrad pa sogs pho brang du ni phebs ma myong ba red /
yang de nas bla ma dang yi dam rnams kyis dngos dang rmi lam ci rigs par rab tu byung na zhes sogs kyi skabs /
de dus jo bo rang gi dgongs pa la da ni rnal 'byor pa'i cha lugs kyis dur khrod du bsad la gsang sngags kyi sgo nas mchog sgrub dgos dgongs pa na /
bla ma rA hu las mkhyen nas rdzu 'phrul @# / /
gyis mdun du byon te rab tu byung bar bskul /
dpal he ru ka mdun gyi nam mkhar dngos su byon nas kyang bskul /
bdag cag gi ston pa thub pa'i dbang po dang /
mgon po byams pas kyang mnal lam du rab tu byung bar bskul te /
phal chen sde pa'i mkhan po sbyor lam bzod pa ba tshul khrims bsrung ba zhes bya ba las rab tu byung zhing bsnyen par rdzogs par yang mdzad /
de ltar dgung lo nyi shu rtsa dgu la rab tu byung /
bla ma brgya dang lnga bcu rtsa bdun bsten nas rig gnas mtha' dag dang /
mdo sngags kyi gsung rabs gdams pa bcas thams cad la sbyangs /
mu stegs kyi smra ba ngan pa lan gsum du tshar bcad /
khyad par du bye brag tu bshad pa chen po la zhes sogs kyi skabs su bye brag bshad mtsho ni bstan rim 'ga' zhig tu bka' bsdu gsum pa'i dus dgra bcom pa lnga brgyas sde snod kyi tshig don phyogs gcig tu bsgrigs pa zhig yin gsungs pa'ang 'dug cing /
lam rim gyi mchan du dgra bcom nyer sbas kyis mdzad pa bam po brgyad brgya yod par gsungs /
gang ltar de la bshad pa rdzogs par nyan na /
bshad pa'i chos thun re nyin ltar mi chag par mdzad kyang lo bcu gnyis thogs pa yin 'dug /
o tan+ta pu ri ni /
ston pa mya ngan las 'das nas ring zhig na mu stegs kyi rigs 'dzin zhig gis ro'i bsgrub pa byas par ro langs grub nas dngos grub len mtshams su /
grogs blo brtan po mtshan ldan zhig shin tu gal che ba la /
de'i tshe ma ga d+ha'i dge slong gi nye gnas dge tshul de las gzhan 'os med par shes te mu stegs pas dge slong la gser gyi maN+Dal phul nas nye gnas de sgrub grogs su zhus /
mu stegs pas dge tshul de la ro 'di 'gul ba dang /
lce brkyangs nas dbyugs yong /
de dus 'jigs mi dgos /
thabs gang drag gis lce bzung nas ma glod ces zhib tu bslabs pa bzhin ro'i lce sos bzung ste bcad pa dang /
lce de ral grir gyur te nam mkhar bteg pa na rang yang ri rab kyi rtser slebs nas sum cu rtsa gsum la sogs pa'i lha gnas dang /
gling bzhi gling phran dang bcas par ltad mo legs par bltas slar ral gri mu stegs pa la gtang /
ro gser du gyur pa /
rus pa la ma thug bar sha nas bcad na nang brags kyang nub skye ste /
zad mi shes pa'i gter du gyur bar lung bstan nas dge tshul la byin pas dge tshul gyis gser de la brten nas dge slong lnga brgya tsam gyi bzhugs gnas su ri'i rgyal po ri rab la gling bzhi gling phran dang bcas pas bskor zhing /
nyi zlas brgyan pa rang gis mthong ba'i bkod pa lhar bzhengs pa'i gtsug lag khang de la o tan+ta pu ri zhes grags /
chos rgyal khri srong lde btsan gyis bsam yas bzhengs dus mkhan chen zhi ba 'tsho spyan drangs nas sa 'dul dang gtsug lag khang gi bkod pa zhus pa na /
mkhan pos rgya gar du o tan+ta pu ra'i gtsug lag khang las bkod pa legs pa med pas der dpe byed pa yin gsungs nas bsam yas bzhengs pa yin 'dug /
lo rgyus 'di lam rim chen mo'i mchan dang cung mi 'dra yang sngon gyi dkar chag du gsal zhing /
lhag par rang cag gi bla ma dam pa'i gsung bzhin zhus pa yin gsungs /
! /
nyin gnyis par spyi bshad skabs /
dpal ldan zla ba grags pa'i zhal nas gang tshe rang dbang 'jug cing mthun gnas pa / /
gal te 'di bdag 'dzin par mi byed na / /
g.yang sar lhung bas gzhan dbang 'jug 'gyur ba / /
de las phyi nas gang gis slong bar 'gyur / /
zhes gsungs pa ltar /
rang cag da res chos byed pa la rang dbang yod cing /
mthun rkyen la gnas pa'i skabs 'dir /
thog mar dge bcu'i tshul khrims kyis ngan song gi g.yang du mi lhung ba zhig byed pa shin tu gal che /
ngan song du lhung na sangs rgyas kyis kyang 'don thabs med /
sems can gyi las dang sangs rgyas kyi 'phrin las nus pa mnyam pa yin /
chos kyi skad dod d+ha rma zhes pa 'dzin pa la 'jug /
de yang gzhi grub na chos yin pas khyab zhes pa'i chos de rang rang gi thun mong ma yin pa'i mtshan nyid 'dzin pa tsam la zer /
da res chos nges par byed dgos zhes pa'i chos de blang dor ma @# / /
'phyugs par nyams su len pa la byed /
de la rang rgyud ldan gyi gang zag ngan song tsam las 'dzin par byed pa dang /
'khor ba las 'dzin par byed pa dang /
srid zhi gnyis ka las 'dzin par byed pa'i skyes bu chung 'bring che gsum gyi chos gsum yod tshul sogs rgyas par gsungs /
de yang kha 'don byed pa tsam dang /
mo bon byed pa la mkhas pa lta bu la chos byed pa mi zer /
rang rgyud kyi chags sdang rmongs gsum gyi gnyen por song ba zhig nges par dgos /
jo bo chen pos /
gti mug phag pa rmongs gyur bas / /
gtsang ma'i ni gsang grog por gtong /
dag pa'i zhing la yid mi chags /
ma ngag zhing du dga' bde sgyong / /
mi gtsanga 'dam la rkan sgra tog /
ces sogs dang /
gzhan yang ti mug phag pa nyid / /
ches par gsod kyang bdag por 'khrul / /
ce thar 'bros par mi rtsom par / /
sbang chol blu brid zhim zhim za / /
zhes sogs bka' gdams glegs bam las gsungs pa ltar gti mug phag dang 'dra ste /
phag gis ni gsing gtsang ma rnams snas brus nas grog por gtong /
de bzhin du rab tu byung ba rnams kyang las 'bras la rmongs na tshul khrims kyi sa gzhi gtsang ma ne gsing dang 'dra ba de nyes spyod kyi snas brus nas yon tan gyi rtswa shing gang yang mi skye ba'i grog po lta bur gtong /
gzhan yang phag mi gtsang ba'i 'dam khrod la dga' ba ltar /
mi gti mug can rnams dag zhing lta bu'i gdan sa khyad par can 'di rnams la yid mi chags par khyim grong du tshong khe dang zhing las sogs las dman pa rnams la yid dga' bar byed /
gzhan yang phag rnams bdag pos sbang tshol byin nas mthar srog dang 'bral ba'i blu bring byed kyang /
mi shes pa'i dbang gis phan 'dogs pa'i bdag por 'khrul nas de las ci thar mi byed par sbang chol la zhim zhim du bzung /
blu brid la dngos gnas su bzung ste dang du blangs pas legs par gsos pa na gsod pa yin /
de bzhin du slob gnyer ba lta bu zhig la 'ga' zhig nas zas gos phran bu re byin /
de nas snying nye ru btang nas de la gros dris pa na des kyang chos kyi mthun rkyen yin pas ca lag gsog dgos tshul sogs kha 'jam gyis blus nas mthar slob gnyer phar bzhag grwa pa'i grangs su yang med pa zhig bzos tsa na bde legs kyi srog dang bral ba yin /
gti mug de'i blon po drag shos 'dod chags yin pas chags sdang rmongs gsum 'dis rang cag la rtag tu gnod tshul bsams te da lta nas dgrar blta shes pa zhig nges par byed dgos gsungs /
de nas dngos gzhi'i ljags bshad kyi phros /
spyir rgyal ba'i lung gi bstan pa thams cad sde snod rin po che gsum du 'du bas zhes sogs kyi skabs /
rgyud sde bzhi ni shin tu rgyas pa mdo sde'i sde snod du 'du ba yin /
tshul khrims g.yag rnga bzhin du bsrung mdzad cing /
zhes pa'i g.yag de rnga rtsid la shin tu chags pa'i gang g.yag zhes pa zhig yod 'dug pas de la zer ba yin zhes r+wa sgreng rdo rje 'chang nas gsungs /
yang byams pa dang snying rje'i rtsa ba can gyi byang chub kyi sems sbyong ba'i gdams pa mang po dang /
khyad par du gser gling pa bsten nas zhes sogs kyi skabs /
gdams pa mang po ni /
bla ma byams pa'i rnal 'byor dang /
d+harma r+k+Shi ta la sogs pa las dngos su gsan pa'i theg chen blo sbyong gi gdams pa dgyer sgom rdo rje'i glu dang /
mtshon cha 'khor lo /
rma bya dug 'joms sogs da lta blo sbyong brgya rtsa'i gras su bzhugs pa rnams yin pas bla ma mang po las byang chub sems sbyong gi gdams pa gsan pa tsam 'dra yang gser gling pa nas brgyud pa la gtso bor mdzad pa ni spyod phyogs kyi brgyud pa gzhan dang mi 'dra ba dang /
brjod bya yongs su rdzogs pa dang /
bdag pas gzhan gces kyi d+r+tog pa khyad par can dngos su thugs la 'khrungs pa bcas khyad chos gsum gyi gdams pa 'di la mchog tu mdzad pa yin gsungs /
de yang jo bos gser gling pa'i mtshan dang don mthun gyi snyan pa gsan pa tsam gyis /
tshong pa dang rang gi bu slob mang po bsdebs nas rgya mtsho chen por gru gzings dang bcas gser gling du zla ba bcu gsum gyi ring la phebs /
der yang@# / /
dbang phyug chen po sogs mi ma yin nag phyogs pa rnams kyis chu srin nya mig du sprul te mdun nas bkag pa dang /
thog 'bebs pa dang /
mi mthun pa'i rlung chen ldang ba sogs lus srog la sngo ba'i 'jigs pa chen pos zhag nyi shu rtsa gcig tu gru gzings yang gtong ma thub par lus pa byung yang /
byams snying rje byang chub kyi sems kyi thugs dam brtan pos cho 'phrul 'di dang gzhan yang bstan 'gror gnod pa'i mu stegs kyi grong khyer 'khor bcas rdzu 'phrul gyis pham pa'i mdzad pa sogs dka' spyad chen po mdzad /
bla ma gser gleng pa 'khor rab byung lnga brgya dang bdun cu rtsa gnyis kyis ser sbreng byas te bsu ba mdzad /
mjal mtshams su jo bos rin po che'i bum pa rin po che sna tshogs kyis bkang ba zhig phyag rten du phul /
de nas gser gling du bla ma'i gzims khang pho brang dngul gdugs can gyi nang du byon /
der bla ma gser gling pas kyang rten 'brel gyi che bas chos kyi thog mar mngon par rtogs pa'i rgyan man ngag dang bcas pa chos thun bco lnga tsam gyis legs par dkrol nas bshad par mdzad /
dpon slob shin tu thugs dag par gyur nas dbu sngas sprel te lo bcu gnyis tsam gyi ring la man ngag khol du phyung ba tsam min pa'i byams pa nas thogs med la brgyud pa'i yum sher phyin gyi sbas don yongs su rdzogs pa dang /
'jam dbyangs nas zhi ba lha la brgyud pa'i bdag gzhan brje ba'i byang chub sems sbyong gi gdams pa thun mong ma yin pa la gsan bsam sgom pa mthar phyin par mdzad de /
bla ma'i zhabs drung du bdag gzhan brje ba'i byang chub kyi sems bcos ma ma yin pa thugs la 'khrungs /
bla mas kyang bstan pa'i bdag por mnga' gsol /
lha cig 'di ru ma bzhugs byang du byon / /
byang phyogs kha ba can gyi yul du byon / /
zhes sogs kyi bod du byon nas gdul bya skyong bar lung bstan /
gzhan yang jo bos dbu ma'i lta ba 'dzin pa'i gsung gleng zhus pa na bla ma gser gling pa'i zhal nas /
bya khyung chen po nam mkha'i mtha' gcod kyang / /
rgyu 'bras sa yi steng du rtsi ba yin / /
gnas lugs nam mkha' lta bur dag srid kyang / /
las 'bras 'di la gces spras bya 'tshal lo / /
lan cig jo bos mchod pa bshams gyur te / /
yan lag bdun pa rgyas par phul ba na / /
bla ma'i zhal nas legs so 'di ltar legs / /
ji srid btsan sa zin par ma gyur bar / /
'di ltar dad gus chen pos tshogs gsag cing / /
dge sdig las la 'jug ldog bya 'tshal lo / /
gzhan yang jo bos thabs la mkhas pa yi / /
mdo dang bstun cing gnas lugs zhus pa na / /
de ltar bden mod 'on kyang snying rje zab / /
da dung stong pa'i sbad khams ches gyur na / /
phra zhib las la bskur pa btab pa srid / /
ces gsungs nas /
lta ba ji ltar mtho yang spyod pa las 'bras la 'dzems pa sogs rnam thar gtsang ma rnams dang /
khrus chog dang rus chog sogs gdul bya rjes su 'dzin pa'i man ngag phran tshigs rnams kyang zhib tu bslab par mdzad /
de nas jo bo dbus su phebs nas rdo rje gdan du bzhugs dus /
rgyal po m+hA pa las bri ka ma la shI lar spyan drangs der bzhugs su gsol ba yin 'dug gsungs /
yang sdom pa gsum gyi tshul khrims kyi bslab pa rnams khas len pa la dpa' ba tsam min par zhes sogs kyi skabs su jo bos bod du phebs pa'i lam khar yang nyes ltung phra mo res gos pa ltar srid na'ang /
bya ba gzhan thams cad kyi 'phro bshol nas 'bral spangs mchod rten gyi drung du sdom gsum rang rang gi phyir bcos kyi cho gas dag par mdzad de /
nyes ltung dang zhag tu mi 'grogs pa yin 'dug /
de yang 'di'i thad kyi lam rim chen mo las /
rnam par thar pa 'di ni gsung rab kyi gnad shes pa'i mkhas pa rnams dga' ba bskyed pa'i rnam par thar par shes par byas la dam pa rnams kyi rjes su bslab par bya'o / /
zhes gsungs pa ltar rang cag kyang jo bo'i mdzad srol spyi dang /
khyad par du sdom gsum rnam par dag pa'i rnam par thar pa 'di lta bu thos pas yid 'phrogs te /
jo bo la dad pa dang /
jo bo'i chos la yid ches pa dang /
'di kho na'i rjes su 'brang dgos kyi blun po mgu ba tsam gyi rang gzhan bslu ba'i rnam thar la yid brtan du mi rung tshul rgyas par gsungs /
yang ting @# / /
nge 'dzin dang /
shes rab kyi bslab pa dang ldan tshul skabs /
thun mong ba dang /
thun mong ma yin pa'i don ni gsang sngags bla med dang thun mong ba dang thun mongs ma yin pa'i don yin gsungs /
sde pa thams cad kyis kyang phyogs ris med par gcug gi rgyan du 'dzin to zhes pa'i skabs /
jo bo rang nyid phal chen sde pa'i lugs gtso bor mdzad kyang sde pa gzhan thams cad kyi lugs la mkhas pa dang /
khyad par du kun la chags sdang gi nye ring med par thugs rje shin tu che ba'i dbang gis rang dbang med par thams cad kyis jo bo la shin tu 'dud pa yin 'dug gsungs /
bod du mdzad tshul ni zhes sogs kyi skabs su bod kyi rgyal po lha bla ma ye shes 'od kyis yab mes kyi chos srol la cher dad de dam chos mtha' dag la gzigs pas sngags dang phar phyin gnyis 'gal ba ltar gzigs /
de dus bod kyi lag len rnams kyang mdo sngags gnyis nang 'gal du gyur pa la thugs ma bde nas the tshom bsal ba'i phyir du chos 'tshol ba dang /
bod la phan thogs pa'i paN+Di ta spyan 'dren par bod phrug rig pa rno ba nyi shu rtsa gcig rgya gar du btang bas gzhan rnams tshad pas shi /
lo chen rin bzang dang /
lo chung legs she gnyis kyis chos mkhas par mkhyen /
jo bo spyan 'dren ni zhu ma nus /
slar bod du byon nas rgya gar gyi mkhas pa thams cad kyi mdzad spyod dang bzhed pa mdo sngags la nang 'gal med tshul rgyal po'i snyan du gsol /
bod la phan thogs pa'i paN+Di ta gzhan ni mi 'dug /
bri ka ma la sha'i lar rgyal rigs las thar par gshegs pa dpal mar me mdzad ye shes bya ba bzhugs /
de spyan 'drongs na bod la nges par phan thogs zhes paN+Di ta thams cad mthun par gleng zhus pas rgyal po'i the tshom yang chod /
khyad par jo bo'i mtshan thos pa tsam gyis mi tshugs pa'i dad pa shugs drag skyes nas rgya brtson seng 'khor brgyad dang bcas gser mang du bskur nas jo bo spyan 'dren pa la btang bas spyan ma 'drongs /
de nas chos rgyal rang paN+Di ta spyan 'dren pa'i cha rkyen gser 'tshol du byon pa yin yang zer /
rgyal po rang rgya gar du jo bo byung na rab /
de min jo bo'i 'og nas 'gang che ba zhig spyan 'dren pa la byon yang zer ba'i bshad srol 'dra min gnyis 'dug kyang /
gser 'tshol du byon pa khung dag ste /
'brom gyis mdzad pa'i jo bo'i rnam thar lam yig las /
deng sang dus kyang mgon po spyan drangs phyir / /
rgyal pos gar log byon nas gser btsal bas / /
mu stegs ngan pa'i rgyal pos chos rgyal bzung / /
chos kyi rgyal por snang zhes gnag pa byas / /
zhes gsungs /
gang ltar gar log gi rgyal pos bstan pa la bya ba byed pa'i chos rgyal du shes nas chos mi gtong na srog mi gtong bar byas te sku lus dar gyis bcun nas bsdams /
btson du bzung ba na lha btsun byang chub 'od kyis khu bo btson nas 'don thabs su phebs pa dang gar log gi rgyal pos khyed rang paN+Di ta gdan 'dren pa'i 'phro bshol la khyed rang nga'i 'og tu zhugs /
yang na gser rgyal po dang mnyam pa khyer la shog /
de nas rgyal po btang gis zer ba la /
gser gtod pa 'dams nas gser srang brgya tham pa khyer te rgyal po slus pas kyang kho ma nyan /
lus dang mnyam pa tsam khyer nas blus pas kyang mgo bo tshang ba dgos zer nas kho ma nyan /
de nas thabs gzhan ma byung bar rgyal po gang du bcug pa'i btson gyi sgo drung du byon /
khu bo la bos te bka' drin chen po sngon gyi las thog tu babs pa yin pas /
ngas kho la dmag rgyab nas bzlog na ni /
skye bo tshan po che phung la btang nas ngan song du 'gro dgos par snang /
paN+Dita gdan ma 'dren par khyed rang nged kyi 'og tu zhugs zer ba la ni chos blos btang nas sdig rgyal kyi 'og tu zhugs pa las /
khyed chos ldan du sku gshegs pa'ang drag snyam du bsam /
de nas gser khyed rang tsam pa zhig dgos zer ba la /
gser btsal bas khyod kyi sku lus tsam dang mnyam pa zhig rnyed de la yang kho ma nyan pas /
da ngas dbu tsam gcig rnyed pa dang blu ru yong gi /
de bar la sngon gyi las la sems pa dang /
dkon mchog la gsol ba 'debs pa dang /
snying po che brang 'og tu bcug pa'i bsod nams byed dgos pa yin zhes zhus pa dang /
khu bo ye shes 'od kyis /
@# / /
khyod la yang gces phrug snum ma'i dbogs cig yod /
dka' spyad snying rus mi nus snyam ste /
nga shi yang khyod kyi pha mes kyi chos srol skyong bar snang /
nga la des chog nga'i bsam pa la bod 'dir chos khrims skyon med cig ma tshugs par nga shin mi rung bar 'dug snyam pa yin te /
da na so yang rgas /
'dir da lan ma shi yang tshe lo bcu las med /
de tsam gyi phyir gser mang po btang yang dkon mchog thugs khrel /
sngar tshe 'khor ba thog ma med pa nas chos kyi phyir gcig kyang shi ba med /
da lan chos kyi phyir shin legs pa yin pas /
rgyal po 'di la gser se ba rag tig gcig kyang mi ster /
gser nga tsam rnyed pa shin tu rngam che na /
da mgo bo tsam pa ga na rnyed /
gser thams cad rgya gar la khyer la jo bo paN+Dita de gdan ci 'drongs gyis /
de'i snyan du yang /
nga na re ngas khyed dang sangs rgyas kyi bstan pa'i ched du lus srog gar log gi rgyal po la byin zin pas tshe rabs thams cad du thugs rjes 'dzin pa dang /
nga'i bsam pa'i gtso bo khyed bod du byon nas sangs rgyas kyi bstan pa dar bar byed pa yin pas /
de kho na bzhin du mdzad pa dang /
skye ba 'di yi 'og rol du nges par mjal bar byin gyis brlab tu gsol zhes nga'i 'phrin 'di skyel mdzod cig /
de ltar lags pas nga blos thong la sangs rgyas kyi bstan pa la sems shig gsungs /
de ltar khu bo de sku lus kyi stobs shor /
gsung gi gdangs chag shin tu nyams thag par gyur na'ang /
da dung bod kyi sems can dang /
sangs rgyas kyi bstan pa dang /
jo bo 'ba' zhig thugs la sems pa'i snying stobs la yid ches te 'bral mi phod bzhin du phyir byon /
de nas lha btsun byang chub 'od kyis snying rus bskyed de khu bo'i thugs bsam yongs su rdzogs par bya ba dang /
bod 'dir yang a tsar+ya dmar po dang /
paN+Da tar grags pa sham thabs sngon po can dang /
ar tsho ban+de bco brgyad sogs kyis gsang sngags la snyad pa'i rtsing chos mang du byung ba rnams thabs kyis brnub pa'i phyir du jo bo spyan 'dren pa'i bang mi su 'os dkon mchog la gsol btab dang mo rtsis ci mdzad kyang nag tsho lo ts+tsha ba la babs /
de dus lo ts+tsha ba gung thang gser gyi lha khang na stan la blo phab ste bzhugs mus nas rgyal pos mnga' ris su 'khrid /
lha btsun rang gi bzhugs gdan gyi gung la lo ts+tsha ba bzhag nas bsnyen bkur /
mkhas btsun bzang gsum gyi che bstod mdzad nas pha mas kyi rgyal blon gong ma rnams kyis sangs rgyas kyi bstan pa'i dbu brnyes /
srol gtod dar zhing rgyas par mdzad pa yin pa la /
dus deng sang sangs rgyas kyi bstan pa nyams smad /
bdud rigs kyi sems can kha rgyal /
mkhas pa thams cad gshegs nas shes pa skyo par byung bas /
nged khu dbon gnyis kyis mi dang gser mang po rgya gar du btang yang /
mi shi nor gron che ba las jo bo gdan ma 'drongs /
de la yang blos ma bsad par lha chen po des gser 'tshol du byon pas rgyal po ngan pas btson du bzung sku srog kyang blos btang /
de ltar nged bod mtha' 'khob kyi sems can ma rig pa rnams kyi snying stobs kyang de 'dra na /
khyed 'gro ba'i skyabs gnas thugs rje can ci tshug song zhes 'u thug gis zhus shig /
da 'di na gser srang bdun brgya yod de /
'di phar khyer la bla ma'i phyag tu phul /
nged bod pre ta pu ri'i grong khyer lta bu na /
gser lug shig tsam pa re la'ang dka' las chen po yod pa yin pa la /
da 'dis bod kyi mi nor thams cad yongs su rdzogs nas 'dug lags kyi /
da res 'di la mgon po bod du ma byon na khyed dam pa rnams kyi thugs rje yang de ltar zad pas /
nged kyang bya ba ci bder spyad par bgyi'o zhes khyed 'dul ba 'dzin pas lo rgyus 'di rnams jo bo la dngos su zhus pa'i mjug tha ma la 'byon pa ma bzhed na'ang snyan du thebs pa zhig nges par mdzod gsungs nas /
spyan chab kyis pang khebs dang lcog tse bangs tsam du bshums pa na /
nag tsho lo ts+tsha ba tshul khrims rgyal ba rang yang sngar sa mtha' mang po bgrod ma myong ba dang bcas phebs snyam pa cher med kyang yin min gyi tshig zur tsam yang zhu ma nus /
'jig rten gyi kha ngag la yang /
du ba'i kha la bltas na du bro zer ba ltar /
lha btsun pa'i gsung de rnams shin tu bden pa dang /
ye shes 'od de ma mjal yang rnam pa dran pa dang /
khong khu dbon gyi mi @# / /
nor mang po zad pa de rgyus yong pa dang /
bod kyi don du khu dbon gnyis sdug ches pa dang /
rang re rnams skyid ches pa dang /
lha btsun mi chen gcig gis bshums shing gsung byon pa'i stobs kyis lus 'dar /
gdong mchims gang ste lta btsun ba'i zhal la yang blta ma nus par lus srog gi dka' tsheg dang /
tshe 'di'i bde skyid gang la yang ma chags par /
lan du 'o lags kyis byas nas dpon g.yog bdun gyis gser srang bdun brgya 'khur te rgya gar gyi lam la zhugs /
lha btsun pas kyang thag ring por skyel thung mdzad de dge slong khyod kyis nga'i phyogs kyi bya ba byas /
da lan dka' ba che na'ang phar byon la 'bad rtsol chen pos lus dang srog la bsdos /
'khor nas byas shes drin du bzo bar bya /
zhes gsungs nas /
rgyang tsam sleb pa na slar yang skad btang nas /
jo bo thugs rje chen po la gsol ba 'debs shing gshegs par zhu gsungs /
de nas nag tsho lo ts+tsha ba 'khor bcas rnams bal po rdzong la phebs tsa na mi reng gcig dang phrad pas /
khyod yul sa thag ring por don chen por 'gro bar snang bas /
'di skad zer zhing song dang /
don grub nas 'ong gi /
dkon mchog gsum la phyag 'tshal lo / /
kha ba can gyi rgyal khams su dus gsum gyi sangs rgyas kyi 'byung gnas dam pa'i chos 'phel bar gyur cig ces zer zhing song dang /
lam du nye zho mi 'byung ba yin gyis zer ba la /
khyod su lags byas pas /
rim gyis shes par 'gyur zer /
de ltar nag tsho dpon g.yog rnams la lam bar gyi 'jigs pa mang du byung ba rnams 'brom rang nyid kyi sprul pa'i rnam pa mang pos bsal te rim gyis bri ka ma la shI la'i sgo spe'i 'og tu byon /
der rgya brtson seng gis bod kyi skad kyis sgo spe'i rdzog khung gcig na mar bod kyi tshe dang ldan pa kun gang nas byon zer /
nged mnga' ris stod nas 'ongs pa yin byas pas /
de na sgo bsrung byis pa gcig yod pa de la khyod rang gi 'brang chas kun 'chol la skyibs gcig tu 'bol le gzim la bzhugs skya rengs gnyis pa'i 'jug tsam la sgo 'byed pa yong gsungs /
de nas sgo bsrung byis pa de la gser rnams bcol bas des gser rnams phug gcig tu bzhag nas /
blo gtad thung pa grogs kyi mchog bya ba yin /
khyed rang rnams blo phabs par gzim zer ba la /
chung chung 'di'i kha nas 'di 'dra yong ba gang zag tha mal pa rang min nam snyam nas sems bag phebs pa byung /
nang par sge phye ma thag tu byis pa gzhon nu zhwa spyi ring dang 'brog snam gyi gos nyis brtsegs gyon pa phor chung khyer ba cig byung nas /
khyed bod rnams gang nas byon /
lam du 'jigs pa'i skyon mi snang dam zer nas bod kyi 'brog pa'i skad du lhang lhang byung bas skyo ba sangs pa snyam byed pa byung /
der mnga' ris stod nas 'ongs /
lam 'jam par byung /
khyod ga tshug yin /
gar 'gro byas pas /
des nga yang bod pa yin /
bod du 'gro 'o cag bod 'di kha mang la gting lhod /
gtam mtshang can sbed mi shes /
bya ba gal can gsang nas sgrub dgos pa yin /
rgya brtson seng bod kyi spyi khang na yod /
der rtsad bcad na yong zer nas yud kyis song /
de nas srang nang ring po cig na zhugs nas phebs pas /
drang srong rgas po chu shing gi 'khar ba thogs pa zhig dang phrad de /
khyod gang nas byon gar ci byed du 'gro sogs 'dri ba la /
nged bod mnga' ris stod nas jo bo a ti sha spyan 'dren du 'ongs /
rgya brtson seng gi khang pa gang na yod byas pas /
kho 'khar ba la brten nas mig bcu ba cig byas te /
da nang gi byis pa de bden /
bod kyi mi la ol mdud med pas srang nang gi 'khyams po tshun chad la yin lugs 'chad pa khyod kyi don grub tu re ba ang /
da res nga'i rtsar byas pas drag /
da jo bo min pa gzhan gyi rtsar ma 'don /
sgongs bstan zer nas kho'i rjes la byon pas kho ga le song ba'i rjes la nag tshos mgyogs pos ma slebs /
kho bod kyi spyi khang gi sgo phug na sgugs nas bsdad de bya ba chen po sgrub pa la ga le byed pa yin /
rings na gsos dal dgos pa yin /
'dong thag ma nye bar ri bo bags kyis 'dzegs /
khang pa 'di yin zer /
de nas nang du byon /
lo ts+tsha ba rgya brtson seng la gser gyi phyag rten phul te mjal bas /
khong gis khyed rnam pa phyogs gang nas byon gsung ba la lo rgyus rnams zhib par zhus pas /
khyod nga'i slob mar snang ste ngo mi shes par @# / /
'dug /
da a ti sha gdan 'dron pa skad ye ma zer bar slob gnyer la 'ongs pa yin zer ba kun la smros /
'di na gnas brtan rat+na a ka ra bya ba yod /
de 'di na dbang che zhing a ti sha'i yang bdag po yin /
des tshor du ye mi btub pas /
da lta kho rang la gser srang phyed phul la /
nged bod nas 'ongs pa yin /
paN+Di ta spyan ma 'drongs /
da khyed kyis paN+Dita dang khyad med pa'i slob gnyer cig bdag la thugs la 'dogs par zhu zer ba'i zhu ba phul /
de nas kyang rings rings blo ma phebs pa ye ma byed par gsos dal gyis /
de nas 'o cag thabs mkhas pos jo bo 'dir phebs pa'i dus su zhu ba byed pa yin gsungs /
de nas nag tsho dang rgya brtson seng gnyis kyis gnas brtan rat+na a ka ra'i drung du gser srang phyed phul te nag tshos rgyas bslab pa ltar gyi zhu ba byas pas /
gnas brtan gyis de shin tu legs /
ded 'dir mi la brtsegs pa ma yin te /
paN+Di ta gzhan gyis sems can mi thul /
'di na a ti sha med na rgya gar sangs rgyas kyi bstan pa'i 'byung gnas yin pa la 'di btang na sems can spyi'i bsod nams nyams 'gro ba yin mod ces sogs gsungs snyan po mang bo byon /
skabs shig jo bo'i phyi la nag tshos brgyugs nas spyan mchi mas gang ba na /
jo bos /
e ma bod kyi tshe dang ldan pa bden /
mchi ma ma 'byin khyed rgyal blon 'bangs dang bcas pa la kho bo ngo gnong /
bdag snying ring ba min /
'di ltar na so yang rgas /
lde mig mang po 'dzin dgos pa byung /
da dung khyed blos ma btang bar yod pa yin /
dkon mchog la gsol ba thob gsungs /
de nas rim gyis lo tsA ba gnyis dang 'brom gyi sprul pa bsam gyis mi khyab pa rnams dang jo mo sgrol ma la sogs pa'i thabs mkhas dang gsol ba btab pa'i rkyen gyis jo bo yang ma 'gyangs par mnga' ris stod du spyan drangs pa yin gsungs /
mnga' ris stod du phebs nas sangs rgyas kyi bstan pa'i dag ther mdzad par gsol ba btab pa zhes sogs kyi skabs su /
de nas lha bla ma byang chub 'od kyis da jo bo bod du phebs pa'i dgos pa sangs rgyas kyi bstan pa rgyas pa kho na yin pas bod spyi la phan pa'i chos zab mo zhig gsung du gsol zhus pas jo bo shin tu mnyes nas /
dus gsum rgyal ba thams cad dag dang de yi chos / /
dge 'dun rnams la gus pa chen pos phyag byas te / /
slob ma bzang po byang chub 'od kyis bskul gyur pas / /
byang chub lam gyi sgron ma rab tu gsal bar bya / /
zhes gsungs nas byang chub lam sgron 'di mdzad gsungs /
de'i zur bshad lta bur /
bla ma de'i chos gral du bsdad pa tsam gyis bla ma de'i slob ma yin pa'i des pa med /
slob ma zar ba de bla ma la dad gus shugs drag bos blo gtad nas bla ma de'i zhabs 'og tu hril gyas 'dzul ba lta bu zhig dgos /
de min slob mar mi 'gyur ba ni /
lha btsun bo d+hi ra dzAs jo bo mjal ba'i tshe zhabs rdo rje'i skyil krung mdzad pa yang bshig nas yar bzhengs /
lha bla ma byang chub 'od phebs pa'i tshe skyil krung mi bsheg pa la lha btsun pas de'i rgyu mtshan gang lags zhus pas /
byang chub 'od nga'i slob ma yin khyed bod kyi rgyal po yin gsungs /
lha btsun gyis 'o na kho bo slob ma ma lags sam zhus pas /
lags lags bzod pa mdzod gsungs pa yin /
de yang nang gi nyer lan dad pa med na phyi'i rkyen chos gral du bsdad pa tsam gyis phan mi thogs te /
dag bshes po to bas /
nang gi nyer len med pa la / /
phyi yi rkyen gyis phan mi thogs / /
nam mkha'i byi chung skya bo la / /
rin chen gsal gyis gdams pa bzhin / /
zhes gsungs 'dug gsungs /
phyi ma la byams pa nas brgyud pa dang zhes sogs kyi skabs su /
spyod pa'i brgyud pa la byams pa nas thogs med la brgyud pa dang 'jam dbyangs nas zhi ba lha la brgyud pa gnyis yod / /
de gnyis kyang byang chub kyi sems rang gi ngo bo la khyad par med kyang /
sems bskyed tshul dang spyad pa la slob tshul la khyad par yod de /
byams pa'i rnam par thar pa'i mdo las gsungs pa'i rgyal po lta bu'i sems bskyed kyi man ngag rnams byams pa nas brgyud /
'jam dang la rnam par rol pa'i mdo nas bshad pa ltar gyi bdag gzhan mnyam brje'i sgo nas rdzi bo lta bu'i sems bskyed tshul gyi man ngag rnams 'jam dbyangs nas brgyud pa yon gsungs /
rtag @# / /
tu bsten pa'i bla ma ni /
zhes sogs kyi skabs su jo bos bla ma brgya dang lnga bcu rtsa bdun bsten pa yin gsungs /
slob ma byung tshul gyi skabs su rnal 'byor rnam pa bzhi ni /
rnal 'byor pa a mes byang chub rin chen /
dgon pa ba 'dzeng dbang phyug rgyal mtshan /
shes rab rdo rje /
phyag dar ston pa byams pa'i blo gros dang bzhi yin /
de bzhi char khams pa yin /
yang dge bshes gsang phu bzhes pa skabs 'ga' zhig tu rngog legs pa'i shes rab la gsungs pa yang yod med phal cher rnal 'byor pa shes rab rdo rje 'di la go dgos /
jo bo'i bla ma brgya dang lnga bcu rtsa bdun gyi nang nas paN+Di ta ha la nag po zhes pas jo bo bod du byon khar khyod bod du phyin na pha las bu rdzig /
bu las tsha bo rdzig /
tsha bo las yang tsha rdzig /
yang tsha las gsum cha rdzig la yang /
de nas 'chal te 'gro zhes lung bstan pa'i pha ni jo bo rang nyid /
bu ni 'brom ston dang rdog legs pa'i shes rab /
nag tsho lo ts+tsha ba sogs yin /
tsha bo ni sku mched gsum dang rong pa lag sor ba sogs yin /
yang tsha ni glang shar gnyis la sogs pa yin /
gsum tsha ni sangs rgyas dpon ston dang /
sangs rgyas sgom pa yab sras /
glang lung pa la sogs pa yin /
de dag gong ma gong ma las phyi ma phyi ma'i dus su bstan pa khyab gdal che bar byung bas rdzig pa'i don de ltar yin /
de nas lam gyi rim pa 'dis mi chog par sngags ro bsnon ma rgyang /
rjes gnang re bsnon ma rgyab pas cung zad 'chal te song ba yin /
de yang jo bo yab sras kyi bstan pa yod na rje rin po che'i bstan pa yang yod la /
de med na rje rin po che'i bstan pa yang med par 'gyur bas thams cad kyis jo bo'i bstan pa 'di la gces spras byed dgos /
rje rin po che'i bstan pa 'di la bka' gdams gsar ma'i lugs srol du mchan 'dogs pa yang jo bo'i bstan pa thams cad ma tshang ba med par yod pa'i thog tu tshe gcig nyid la sgyu lus rdo rje 'chang gi go 'phang thob pa'i man ngag bla na med pa zhig gsar du bsnan pa'i rgyu mtshan gyis yin /
man ngag de yang jo bo'i bstan pa 'di med na 'chal ba zhig tu 'gro bas gang yang mi yong gsung /
de dag gi nang nas kyang bla ma nyid kyi 'phrin las rgyas par byed pa'i brgyud 'dzin chen po mi sgrol mas lung bstan pa'i 'brom ston pa rgyal ba'i 'byung gnas so / /
zhes pa'i skabs 'brom chos kyi rgyal po de nyid ni /
gnyan chan thang lha'i lha 'og rtsa sgye mo'i phug tu sku 'khrungs shing /
'khrungs sa deng sang yang mjal rgyu yod 'dug /
chung ngu nas yum gshegs shing /
ma yar zhig nas shin tu sdang bar byas pa'i rkyen gyis 'ga' zhig nas deng sang snyo mo rgyal byed 'di yin zer gang ltar yang dgon po zhig tu zhang po zhig yod pa'i sar phebs nas klog bslab /
phan yul rgyal du zhang chen po las dge bsnyen sgrubs /
khams su bla ma se btsun gyi zhabs tog mdzad nas slob gnyer mdzad /
mnga' ris stod du jo bo la rje btsun sgrol mas u pa sig dang sang nyin mjal bar lung bstan pas jo bos kyang de nyin sbyin bdag zhig gis gdan drangs par snga dro 'brom sgugs phyir bzhugs nas sbyin bdag de'i sar ma byon /
de nas 'brom ma byon tsa na yon bdag gi drung du gshegs nas yar log byon skabs srang bar zhig tu 'brom dang mjal bar de nyin jo bos sbyin bdag gis mar zan zhus pa nas 'brom gyi sku skal bsnams yod pa yang gnang /
de'i nyin rang 'brom la 'jam dpal rdo rje'i dkyil 'khor du dbang bskur bar mdzad /
'brom gyis kyang de nub nas bzung jo bo'i dbu sngas su mar me phul te jo bo mun pa'i khrod du skad cig kyang 'jog ma myong ba yin par 'dug /
de nas thang po chen jo bo bzhugs dus zla ba gcig dang /
yer par jo bo la 'bul mo che mdzad pa'i gser slong la byang du zla ba gcig byon pa'i zla ba gnyis po de ma gtogs jo bo nam gshegs kyi bar sku mdun du 'bral med bzhugs nas gdams ngag gsan pas 'phrin las dbyar mtsho ltar rgyas pa yin gsungs /
chos kyi che ba la /
mdo sngags gnyis ka'i gnad bsdus nas ston pas brjod bya yongs su rdzogs pa dang /
sems 'dul ba'i rim pa gtso bor byas nas ston pas lag tu blang bde ba dang /
shing rta chen po gnyis kyi lugs la mkhas pa'i bla ma gnyis kyi gdams pas brgyan pas lugs @# / /
gzhan las khyad par du 'phags so / /
zhes pa'i skabs su lam sgron la khyad chos gsum gsungs pa 'di mdzod rtsa 'grel dang mngon rtogs rgyan lta bu la yang ma tshang ste /
sngags kyi gnad ma bsdus pa dang /
nyams len gyi rim pa tshang bar ston kyang man ngag gzhan la ma bsten par go mi nus pas lag tu blang bde ba'i khyad chos kyang ma tshang gsungs /
! /
nyin gsum par rgyal ba'i sras po shan+ta de wa'i gsung las /
dal 'byor 'di ni shin tu rnyed par dka' / /
skyes bu'i don grub thob par gyur pa la / /
gal te 'di la phan pa ma sgrubs na / /
phyis 'di yang dag 'byor par ga la 'gyur / /
zhes pa'i lung 'dren par mdzad nas sngon 'gro'i gsung bshad kyi skabs su /
mkhas grub rin po ches lam rim la che brjod 'di ltar mdzad de /
dam pa gong ma de rnams kyis mdzad pa'i bstan rim rnams kyang rmad du byung mod kyi /
'di gnyis ni grangs dang go rim dang dmigs pa 'gril ba sogs kyi sgo nas ches khyad par du 'phags so / /
zhes gsungs pa yin gsungs /
dngos gzhi la gsung bshad 'di ltar gnang ste /
lam sgron la che ba bzhi dang ldan tshul go bde bar brjod na /
khyad chos gsum ldan gyi lam sgron chos can /
che ba bzhi dang ldan pa yin te /
bstan pa thams cad 'gal med du rtogs pa'i che ba /
gsung rab thams cad gdams dag tu 'char ba'i che ba /
rgyal ba'i dgongs pa bde blag tu rnyed pa'i che ba /
nyes spyod chen po rang 'gags su 'gro ba'i che ba ste bzhi po 'di dad ldan pa'i phyir /
zhes 'god pa yin /
'di la dam bca' dang sgrub byed gnyis /
de yang rgyal bas gsungs pa ji snyed pa thams cad 'dir gang zag gcig 'chang rgya ba'i lam du go ba ste /
zhes pa 'dis dam bca' bzhag /
de yang kha cig ni lam gyi gtso bo /
kha cig ni lam gyi yan lag ci rigs par 'gyur ba'o / /
zhes pas rtags bkod pa yin /
de yang nges 'byung lam gyi gtso bo dang /
chung 'bring gi chos skor gzhan rnams de'i yan lag tu byed pa dang /
yang byang sems lam gyi gtso bo dang /
skyes bu chen po'i chos skor gzhan rnams de'i yan lag tu byed pa dang /
yang lhag mthong lam gyi gtso bo dang zhi gnas de'i yan lag tu 'gro ba yin /
sgrub byed la rgyas par byed na /
phar phyin theg pa la ltos pa'i sgrub byed dang /
rdo rje theg pa la ltos pa'i sgrub byed gnyis /
dang po la /
byang chub sems dpa'i bzhed don sgrub pa la ltos pa'i sgrub byed dang /
'bras bu sangs rgyas sgrub pa la ltos pa'i sgrub byed gnyis /
dang po ston pa la /
de la byang chub sems dpa' rnams kyi bzhed don ni 'jig rten gyi don sgrub pa yin la /
zhes pa nas /
da yang rang gcig pu zhi bde don gnyer la sogs pa'i bsam pa thun mong ma yin pa dang /
bcas pa thun mong ma yin pa sogs ma gtogs pa'o / /
zhes pa'i bar gsungs /
'di'i skabs su mngon rtogs rgyan du /
'gro la phan par byed rnams lam shes nyid kyis 'jig rten don sgrub mdzad pa gang /
zhes gsungs te /
byang chub sems dpa'i bzhed don gyi gtso bo ni sems can gyi don mdzad pa kho na yin la /
de yang rigs can gsum ga'i don mdzad dgos pa'i rgyu mtshan gyis nyan thos kyi lam shes pa'i lam shes /
rang rgyal gyi lam shes pa'i lam shes /
theg chen gyi lam shes pa'i lam shes gsum ga thugs rgyud la bskyed par byed dgos /
de yang phyi dro'i kha zas spong ba la sogs pa ni theg pa dman pa'i chos yin pas rang cag theg chen pa rnams kyis nyams su blang mi dgos shing shes par yang bya mi dgos snyam du mi bzung bar gdul bya thig dman gyi rigs can rjes su bzung ba'i phyir de dag shes par byed cing rang nyid kyi nyams len du yang khyer dgos pa yin /
lam thams cad bskyed par bya zhing lam thams cad shes par bya'o / /
de dag kyang yongs su rdzogs par bya zhing de dag gi lam gyi bya ba yang bya la /
zhes gsungs pa'i don yang /
theg pa gsum ka'i lam shes pa'i lam shes rnams shes par bya zhing /
tshul bzhin nyams su blangs te rang rgyud la bskyed par byed dgos /
de ltar rang rgyud la skyes pa na lam de dag gi bya ba gdul bya'i don sgrub pa yang bya la /
zhes pa'i don yin /
de yang @# / /
tshogs sbyor gyi gnas skabs su rang rgyud la bskyed par byed /
mthong lam gyi gnas skabs su mngon sum du shes par byed /
sgom lam gyi gnas skabs su rdzogs par byed de skyed shes rdzogs gsum byed pa yin gsungs /
theg chen gyi lam 'thun mong ba yin min gnyis kyi zhes sogs kyi skabs su /
gang zag gi bdag med mngon sum du rtogs pa'i lam lta bu theg pa gsum ga'i thun mong gi lam yin /
yang theg dman gyi lam yin na /
byang sems kyi nyams su len dgos pas khyab pa yang med de /
theg dman pa rnams rang nyid 'khor ba'i sdug bsngal la shin tu 'jigs nas /
sems can gzhan mi dran par rang nyid thabs sna tshogs kyis 'khor ba las ci thar byed pa'i nges 'byung shugs drag po zhig yod /
de ni nyan rang gi bsam pa thun mong ma yin pa yin zhing /
byang sems kyi lam la ltos te dor bya yang yin /
de bzhin du so thar gyi bcas rkyang rnams kyang byang sems khyim pas nyams su len mi dgos pa'i dmigs bsal yin /
don du bstan pa thams cad 'gal med du rtogs tshul ni /
rgyal ba'i gsung rab thams cad gang zag rang nyid 'tshang rgya ba'i cha rkyen du go ba zhig byung na bstan pa thams cad 'gal med du rtogs pa yin /
gong gi sgrub byed gnyis pa 'bras bu sangs rgyas sgrub pa la ltos pa'i sgrub byed ston pa la /
gzhan yang yang dag par rdzogs pa'i sangs rgyas ni skyon phyogs re zad pa dang /
yon tan phyogs re rdzogs pa min gyi zhes pa nas /
de thams cad kyang theg chen pas mi sgrub pa med pa'i phyir ro zhes pa'i bar gsungs /
de yang 'bras bu sangs rgyas de nyid skyon kun zad yon tan kun ldan yin pa'i rgyu mtshan gyis /
de sgrub pa'i theg pa chen po yang skyon gyi rigs mtha' dag 'gog cing yon tan gyi rigs mtha' dag sgrub pa zhig dgos /
rdo rje theg pa la ltos pa'i sgrub byed ston pa la /
gal te pha rol tu phyin pa'i theg pa la de ltar yin kyang zhes pa nas /
snga ma ni byang sems kyi sdom pa yin pa'i phyir ro zhes pa'i bar gsungs /
phar phyin theg pa'i byang sems kyi de ltar slob dgos kyang sngags lam la zhugs pas mi dgos so zhe na /
de yang dgos te /
de gnyis sems bskyed pa dang phyin drug la slob pa'i lam gyi lus 'dra zhing /
bla med kyi dkyil chog khungs thub du mar thun mong dang thun mong ma yin pa'i sdom pa gnyis gnyis bzung bar gsungs pa'i thun mong pa ni byang sdom yin la /
thun mong ma yin pa'i sdom pa la yang phyin drug la slob pa sogs rigs lnga'i sdom bzung gi skabs su yi dam bca' dgos gsungs /
bstan pa thams cad gru bzhi lam gyis khyer shes pa nga'i bla ma zhes pa'i skabs /
bla ma byams pa rin po ches gru bzhi zhes pa'i bzhi de grangs kyi bzhi la byas nas /
nges 'byung gi gru gcig /
byang sems kyi gru gcig /
yang dag pa'i lta ba'i gru gcig /
lam rim pa gnyis gcig tu sdoms pa'i gru gcig ste bzhi po de yin /
de bzhi gang zag rang nyid 'tshang rgya ba la 'dor 'os gcig kyang med par cha tshang ba nyams su len pa byung na bstan pa thams cad gru bzhi lam gyis khyer shes pa yin zhes rje dge legs rgya mtsho'i gsung ngag yin par gsung gin yod 'dug ces bdag gi drin can rtsa ba'i bla ma rje btsun blo bzang rnam grol gyis gsungs /
yang dus 'khor Tik chen du dus bzhi bshad skabs bskal pa'i dus bzhi dang bstan pa'i dus bzhi gnyis bshad nas /
bstan pa'i dus bzhi ni /
sangs rgyas kyi gsung rab la thos bsam sgom gsum tshul bzhin byas pa las gang zag gcig gi rgyud la rtogs pa'i bstan pa yongs su rdzogs par skyes tshe bstan pa bzhi ldan dang rdzogs ldan yang zer /
de nas bzhi cha re re nyams pa na gsum ldan /
gnyis ldan /
gcig ldan du bshad 'dug ste don la dgongs pa gcig pa yin /
de yang skyabs mgon rA sgreng rdo rje 'chang de nyid nas bzhi sde'i 'du khang du 'di ltar gsungs /
sangs rgyas kyi gsung la tshig 'gal ba ltar snang ba yod kyang don la 'gal ba med /
dper na tshad nad can sman pa mkhas par bsten pa na sha chang sogs zas spyod la 'dzem dgos tshul mang du zer /
des kyang de ltar byas pas zhag brgyad dgu nas slar yang sman pas brtags te sha sogs 'phral du nges par za dgos par gdams pa na /
gdams yul @# / /
gyi nad pa yang gang zag gcig yin /
gdams mkhan sman pa yang gcig yin /
gdams pa snga phyi gnyis tshig la 'gal ba che mod /
don nad gso ba la 'gal ba med cing /
de gnyis ka ma tshogs par tshad nad de gso ba'i thabs med pa ltar /
gsung pa po sangs rgyas kyis gang zag rang nyid la gsungs pa rnams 'gal 'gal ltar snang yang /
rang gis nyams su len pa'i dus so sor nyams su blang bar bya dgos shing /
rang nyid 'tshang rgya ba la de dag nges par tshang dgos pa'i don yin pas bstan pa thams cad 'gal med du rtogs tshul de ltar yin zhes sku zhabs rang gi thugs rab las bton nas gsungs pa yin /
gsung rab thams cad gdams ngag tu 'char zhes pa'i gsung rab ni rgyal ba'i bka' dang thams cad zhes pas der ma zad dgongs 'grel gyi bstan bcos chad mar gyur pa rnams kyang rang gis nyams su len rgyu'i gdams ngag tu go ba dgos /
bstan pa thams cad 'gal med du rtogs pa dang 'di gnyis kyi khyad par ni /
bstan pa thams cad 'gal med du rtogs na /
gsung rab gdams ngag tu shar nas rang gis nyams su len pa'i khyab pa med /
de ltar na gdams pa 'dis zhes pas ni lam sgron 'di nyid la che ba de dang ldan par ston pa yin /
de rnams gdams ngag dngos min pa'i chos rgyab tsam du 'dzin pa'i log rtogs rnams lhag ma med par ldog par 'gyur ro / /
zhes pa'i chos rgyab kyi don nga rang gi bsam tshod ltar na /
gdams ngag dngos min pa'i zhes pa'i tshig gi nus pas gsung rab rnams gdams ngag dngos min par gdams ngag gi rgyab skyor tsam du 'dzin zhes pa'i don yin gsungs /
rgyal ba'i dgongs pa bde blag tu rnyed ces pa'i rgyal ba'i dgongs pa ni /
nges 'byung byang sems yang dag pa'i lta ba ste lam gyi gtso bo rnam pa gsum po 'di yin /
de nga rang gi bsam tshod yin kyang /
de la sgrub byed yod /
sgrub byed gang yod na /
rje rin po ches /
rgyal ba'i gsung rab kun gyi snying po'i don zhes pas nges 'byung dang /
rgyal sras dam pa rnams kyi sngags pa'i lam / /
zhes pas byang sems dang /
skal ldan thar 'dod rnams kyi 'jug ngogs te / /
zhes pas yang dag pa'i lta bas bstan par lam gtso'i 'grel ba tshad ldan las gsungs shing /
khyad par yang dag pa'i lta ba ni rgyal ba'i dgongs pa mthar thug pa yin te snang ba rten 'brel bslu ba med pa dang / /
stong pa khas len bral ba'i go ba gnyis / /
ji srid so sor snang ba de srid du / /
da dung thub pa'i dgongs pa rtogs pa med / /
ces pas snang stong res 'jog tu song ba de srid du thub pa'i dgongs pa rtogs pa med par bshad nas 'o na thub pa'i dgongs pa ji tsam nas rtogs zhe na /
de ston pa la /
nam zhig res 'jog med par cig car du / /
rten 'brel mi bslur mthong ba tsam nyid nas / /
nges shes yul gyi 'dzin stangs kun 'jig na / /
de tshe lta ba'i dpyad pa rdzogs pa lags / /
zhes snang stong gnyis res 'jog med par gcig grogs su gcig 'gro ba'i dbu ma'i lam rnyed cing lta ba'i dpyad pa rdzogs pa zhig byung na thub pa'i dgongs pa mthar thub rnyed par gsungs pa yin /
de 'dra ba'i rgyal ba'i dgongs pa yang bla ma'i man ngag la ltos te btsal dgos la /
de ltar min par rgyal ba'i gsung la rang stobs kyis zhugs kyang dgongs pa rnyed par mi 'gyur /
rnyed na yang nor ba che /
ma nor ba rnyed pa'i dbang du btang yang rgyun ring ba mi tshe dang mnyam pa lta bu dang /
dka' tshegs che ba nyin mtshan dal med zhig la ltos dgos /
bla ma'i man ngag lam sgron 'di dang /
'di dang 'dra ba lam rim che chung /
bstan rim sogs la brten na yun ring ba dang dka' chegs che ba la ma ltos par rtogs nus pa yin /
nyes spyod chen po rang 'gags su 'gro zhes pa'i nyes spyod chen po ni chos spong gi las yin /
de sdig pa shin tu che ba'i rgyu mtshan gyis nyes spyod chen po'i ming btags pa yin gsungs /
chos spong gi las sgrib ni shes dka' ba'i phra bar rnam par 'thag pa thams cad bsdus pa'i mdo las gsungs so zhes pa'i skabs /
mdo de las /
chos spong ba'i sgrib pa ni phra'o zhes gsungs /
de yang sdig pa de sdig pa yin par ngo shes dka' ba'i rgyu mtshan @# / /
gyis phra bar bshad pa yin /
ting 'dzin rgyal po'i mdo las /
gang gis 'dzam bu'i gling 'dir ni / /
mchod rten thams cad bshig byed pas / /
gang gis mdo sde spong byed pa'i / /
sdig pa de ni ches khyad 'phags / /
gang gis gang ga'i bye snyed kyi dgra bcom bsad par gyur ba bas / /
gang gis mdo sde spong byed pa'i / /
sdig pa de ni ches khyad 'phags / /
zhes 'dzam bu'i gling gi mchod rten thams cad bshig pa dang /
gang gA'i bye ma'i grangs dang mnyam pa'i dgra bcom pa bsad pa'i sdig pa las kyang chos spong gi las 'di sdig pa che bar gsungs pa yin /
spyir chos spong ba la sgo mang du snang na'ang sngar bstan pa'i sgo 'di zhes pa gong du 'ga' zhig 'tshang rgya ba'i gegs su bzung nas zhes sogs gsungs pa 'di ga yin /
da yang che ba dang po gnyis tshang na nyes spyod 'di rang 'gags su 'gro bas che ba bzhi pa yang nges par tshang gsungs /
de nas che ba bzhi'i sdoms bshad 'di ltar snang ste /
bstan pa thams cad 'gal med du rtogs tshul gyi skabs su /
rgyal ba'i gsung rab la brten nas gang zag rang gi nyams len du khyer rgyu'i rim pa thams cad shes pa zhig dgos par bstan /
gsung rab ma lus gdams ngag tu 'char ba'i che ba'i skabs su /
rgyal ba'i bka' man ngag tu go ba yang dgongs 'grel gyi bstan bcos chad ldan la brten dgos par bstan /
rgyal ba'i dgongs pa bde blag tu rnyed pa'i che ba'i skabs su /
bka' bstan bcos de dag gi dgongs pa rnyed pa yang bla ma'i man ngag khyad par can lam rim 'di lta bu la brten dgos par bstan /
che ba bzhi pa'i skabs su gong gi che ba gsum po de tshang ba la brten nas nyes spyod chen po rang 'gags su 'gro bar bstan pa yin /
bstan rim gzhan nas lam sgron la che ba brjod pa mang du snang na'ang /
che ba bzhi dang ldan par bshad pa 'di ni rje rang gi thun mong ma yin pa'i phyag srol yin la /
de yang rje nyid ma byon pa'i gong cam du'ang de 'dra byung 'dug pa bzhin /
ma 'ongs pa na bka' bstan bcos rnams la nyams len gyi gnad med par 'dzin pa'i log rtog dang /
der brten pa'i chos spong gi las tshabs chen gsog pa mang du 'byung zhing /
de nyid bstan pa nub pa'i rkyen che shos shig yin pa bcas de rnams 'bad pas bkag par mdzad 'dod nas che ba de dag gsungs pa yin gsungs /
thos pa'i tshoms las thos pas chos rnams shes par 'gyur / /
thos pas sdig las ldog par byed / /
thos pas don ma yin pa spong / /
thos pas mya ngan 'das pa thob / /
ces pa'i tshig rkang dang pos thos pas blang dar gyi gnas shes pa dang /
gnyis pas thos pa la brten nas lhag pa tshul khrims kyi bslab pa /
gsum pas ting 'dzin gyi bslab pa /
bzhi pas shes rab kyi bslab pa ste bslab gsum rang rgyud la skye ba'i phan yon bstan pa yin gsungs /
rang gi shes kyang de ni nyo ba'i rigs /
zhes pa rang gi sha rin du gtad nas thos pa nyo dgos pa byung kyang nyo rigs zhes pa'i don yin gsungs /
thos pa gti mug mun sel sgron me yin / /
zhes pa ni rang rgyud kyi mi shes pa'i mun pa sel ba la thos pa 'di sgron me dang 'dra ste /
blo gsar pa rnams kyis bum pa mi rtag pa yin zhes pa'i tshig tsam la brten nas thog mar tshig spyi yid la shar /
de nas bum pa chos can /
mi rtag pa yin te /
don byed nus pa yin pa'i phyir zhes pa lta bu'i sgrub byed re bkod nas /
de la bsam blo btang ba na don spyi yid la shar nas mthar bum pa rtag par 'dzin pa'i rtag 'dzin kyi mun pa sel ba lta bu yin /
rkun pa la sogs mi khyer nor gyi mchog /
ces pa /
dper na /
ba yul du 'gro mkhan rnams kyis zang zing gi bca' lag mang po khyer kyang /
thog mar do po rgyag pa sogs kyi dka' las che ba'i khar /
lam du rkun ma dang phrad pa'i tshe thams cad 'phrogs 'gro /
de las thos pa cung zad gnang nas pha yul du phebs na /
rdog 'khres khyer ba sogs kyi dka' las med pa dang /
rkun po la sogs pa sus kyang thos pa de 'phrog mi nus pas nor gyi mchog yin /
kun tu rmongs pa'i dgra 'joms mtshon cha yin / /
zhes pa /
kun rmongs kyi dgra 'joms pa la thos pa 'di mtshon cha dang@# / /
'dra ba yin /
thabs tshul man ngag ston pas grogs kyi mchog /
ces pa 'di phyi kun tu dag pa'i thabs tshul man ngag rnams thos pa'i grogs 'dis ston pas 'di ni grogs gzhan las khyad par du 'phags pa'i grogs kyi mchog yin /
phongs par gyur kyang mi 'gyur mdza' bo yin / /
zhes pa /
mdza' bo yin zer ba 'ga' zhig gis rang phongs pa'i tshe phan mi thogs pa yod kyang /
thos pa'i mdza' bo 'di ni 'byor phongs ji ltar gyur kyang mi 'gyur ba'i mdza' bo yin /
sngon khams pa zhig la dang po mdza' bo yin zer ba med kyang /
rjes sor kho la ja phran bu zhig byung dus zhang po sogs yin zer ba byung ba na /
khos ja de dpral bar gtugs nas /
zhang po med pas zhang po byung /
ja sud khyod la phyag 'tshal lo / /
zhes sogs lab pa ltar /
nged rang rnams kyang rjes sor zhang po med pas zhang po byung /
chos r+wa khyod la phyag 'tshal lo / /
zer dgos pa lta bu zhig mdzad dgos /
gnod pa med pa mya ngan nad kyi sman / /
zhes pas nang gi dgra nyon mongs kyi nad 'joms pa'i sman lta bu dang /
nyes pa chen po'i dpung 'joms dpung gi mchog /
ces pas phyi'i dgra lus ngag gi nyes spyod chen po'i dpung 'joms pa la dpung gi mchog dang 'dra bar bstan pa yin gsungs /
thos pa'i rjes 'jug sgrub pa snying por byed / /
skye ba'i rdzong las tshegs chung thar bar 'gyur / /
zhes pa'i rjes 'jug ces pa rjes 'brel gyi don yin pas thos pa rnam dag zhig byung na de'i 'bras bu'am rjes 'jug tu sgrub pa snying por byed pa de 'byung ba yin /
rjes 'brel de ma byung na thos pa ji tsam byas kyang rnam par ma dag pa yin /
skye ba'i rdzong zhes pa yang /
zag bcas nyer len gyi phung po 'di dang bral na 'khor ba las thar la /
ma bral na mi thar ba'i gnad kyis phung po 'di la skye ba'i rdzong zhes sa mtshams kyi rdzong dang 'dra bar bshad pa yin gsungs /
byang sa las /
khengs pa dang chos dang chos smra ba la khyad du gsod pa dang bral zhing zhes sogs kyi skabs /
bla ma las rang nyid chos 'jig rten gang rigs kyi sgo nas mchog tu 'dzin pa dang /
bla ma dang rang 'dra bar 'dzin pa sogs khengs pa yin /
de ni chos nyan pa'i skyon sdug shos yin /
skyes rab las /
rab tu dang la dri med yid / /
ces pa ni dad pa dang mtshungs ldan gyi sems rnyog pa med pa'i dwang ba zhig la byed snod kyi skyon gsum gyi nang nas dri ma can gyi skabs su kun slong skyon chags pa zhes pa'i skabs /
bka' gdams kyi bstan rim 'ga' zhig tu snod kyi skyon bzhi gsungs te snod gas chag can gyi skyon /
snod kha 'phred la phyogs pa'i skyon /
snong kha bub pa'am zhabs rdol pa'i skyon /
snod dri ma can gyi skyon rnams so / /
de'i dang po ni /
tshe 'di'i rnyed bkur snyan grags sogs 'dod nas chos zhus pa ste /
de ni snod gas chag can du bdud rtsi la sogs pa blug pa ltar phan mi thogs /
rnyed bkur sogs byung yang sdug bsngal gyi gzhi yin te /
dge bshes khams pa lung pa la phan yul gyi rgad po zhig gis bdag la nor longs spyod yod kyang bu dang bu mo med pas dge bshes pas nged la bu dang bu mo 'byung ba zhig mdzad dgos zhus pas /
dge bshes kyi khyod la bu med pa dang bu mo med pa legs 'dug /
phan yul lung pa'i mi thams cad khyod kyi bu dang bu mor gyur kyang dga' rgyu med /
khyod sdug bsngal kho na byed dgos pa zhig yong gsungs /
de ci lags zhus pas /
mi 'di rnams la na tsha dang shi chad rgyun mi 'chad /
bu dang bu mo shi ba rgyun mi 'chad na pha ma du ba rgyun mi 'chad gsungs pa yin /
rnyed bkur sogs 'dod pa de'i gnyen por mi rtag pa yid la byed bzhin du chos nyan /
snod kha 'phreng la phyogs pa'i skyon ni /
phyi ma lha mi'i dpal 'byor 'dod nas chos nyan pa yin /
de yang dper na snod yo ba'i nang du ci blug kyang gang du yo ba de nas bo 'gro ba bzhin /
'di yang rang gi 'dod pa'i phyogs su song ba yin pas de'i gnyen por nges 'byung sgom bzhin du chos nyan /
nges 'byung yang mkhan slob las rnyed dgos te /
dge bshes po to bas nga'i don gyi mkhan po ra sgreng gi dge bsnyen rgad po der 'dug gsungs pa na /
'ga' zhig nas bka' gdams pa chos rgyus chung bas dge bsnyen la mkhan po yin zer ba yang snang @# / /
zer ba la /
po to bas dge bsnyen mkhan por mi rung ba'i lung khungs thams cad tshogs su gsungs /
'di rnams nged kyis shes te /
nga'i nges 'byung gi bsam pa 'di 'brom dge bsnyen rgad po de kho na'i drin las skyes /
'dul ba las /
nges 'byung gang las rnyed pa de mkhan por gsungs 'dug pas ngas don la rtsis pa yin khyod kyis don ma shes par 'dug gsungs /
snod kha sbub pa'am zhabs rdol ba'i skyon ni /
sangs rgyas kyi bka' dang chos smra ba'i ngag mi bden par 'dzin cing chos nyan pa yin /
de'i gnyen por las 'bras la yid ches kyi dad pa sgom bzhin du chos nyan /
snod dri ma can gyi skyon ni /
nyan rang gi go 'phang thob 'dod nas chos nyan pa yin /
de'i gnyen por byang chub kyi sems kyis kun nas bslangs te chos nyan na kun slong rnam dag tu 'gro bar gsungs pa yang yod /
legs par rab tu nyon la yid la bzung zhig ces tshig gsum gsungs zhes pa'i tshig gsum ni /
don mi 'dra ba re re ston pa'i tshig re la tshig tu rtsis pa'i tshig gsum gsungs zhes pa'i don te /
legs par zhes pas snod dri ma can gyi skyon spong tshul bstan /
rab tu nyan la zhes pas snod kha sbub kyi skyon spong tshul bstan /
yid la bzung zhig ces pas snod zhabs rdol ba'i skyon spong tshul bstan gsung ngo /
! /
nyin bzhi par /
jo bo'i zhal nas /
tshe ni yun thung shes bya'i rnam pa mang / /
tshe yi tshad kyang ji tsam mi shes pas / /
ngang pas chu las 'o ma len pa ltar / /
rang gi 'dod pa dang du blang bar bya / /
zhes pa'i lung 'dren dang 'brel ba'i sngon 'gro'i gsung bshad spyi dang /
khyad par du gzhan las rang nyid mgo gang gis mtho ba dang /
gom pa gang gis mgyogs par 'dod nas sngar byas pa phal cher don med du song ba yin pas /
da phyin chad chos gsan pa'i kun slong gis gtsos rnam pa kun tu tshe 'di'i rnam rtog ngan pa de rnams yid la ma 'gyu bar byed dgos pa yin gsungs /
dngos gzhi'i skabs /
rang la nang pa lta bu'i 'du shes bsten pa shin tu gal che ste /
de yang thog ma med pa nas nyon mongs pa'i nang tsha bas chen gyis zin pa yin pas da lam na ba la na bar ngo shes par byas nas nad de zhi ba'i thabs la sgo sna tshogs nas 'bad rtsol skyed dgos pa'i dus yin /
de nyon mongs rkyang pa yin na cung drag mod /
nyon mongs de'i dbang gis las sna tshogs gsog pa 'di la nges pa 'jigs pa skye ba zhig byed dgos /
nad de las thar ba la sman pa mkhas pa dge ba'i bshes gnyen gyi gdams ngag la nyams len snying por byed pa zhig dgos par mdo sde las gsungs shing /
rgyud las kyang slob ma'i mtshan nyid de 'dra zhig dgos par gsungs te /
'jam dpal mtshan brjod las /
bden par smra zhing tshig mi 'gyur / /
ji skad smras pa de bzhin byed / /
ces gsungs /
de lta bu'i nyon mongs pa'i nad de ni nad tha mal pa rnams bskyed pa'i rgyu yang yin te /
sman gyi bshad rgyud las /
nad rnams kun gyi rgyu ni gcig po ste / /
bdag med don ma rtogs pas lan pa yin / /
zhes stong nyid ma rtogs pas lan par gsungs la /
de yang mthar gtugs na bdag 'dzin ma rig pa la thug pa yin /
de lta bu'i nyon mongs pa'i nad 'joms phyir sman pa mkhas pa dang 'dra ba'i dge ba'i bshes gnyen bsten nas /
gdams ngag sman dang 'dra bar byin pa rnams brjed pa dang /
sogs khongs nas 'thon pa blo skyon ngan pas sbags pa sogs kyi chud za bar mi byed par gces spras chen po byed dgos /
des kyang mi chog nad pas sman gtong ba bzhin du gdams ngag de rnams nyams su blangs te chags sogs kyi nyon mongs pa'i nad rnams 'joms par byed dgos gsungs /
thos pa'i don la nus pa dang bstun pa'i lag len re gnad du che'o / /
zhes pa'i skabs /
lag len zer ba thag ring po zhig tu yod kyi rang gi kha rtsa mig rtsar med pa de 'dra min /
dper na sngon sdom pa ma blangs pa'i khyim pa zhig chos la blo phyogs nas rab byung sgrub /
mkhan po des kyang chog 'bog thub tsam ma yin par bslab bya rnams legs par ngo sprad pa na /
des kyang de nub spag ma g.yos pa'am /
g.yos kyang dran shes bsten nas nga rab tu byung ba yin pas de mi chog snyam pa byas na de la lag len yin /
de thams cad la rigs 'gre shes par bya dgos /
de lta @# / /
bu'i lag len de yang yun bsrings nas byed dgos kyi /
rab tu byung 'phral dang bsnyen par rdzogs 'phral du byed dgos la /
dge slong rnying pa sogs kyis byed mi dgos pa'i deng sang gi lugs srol 'di 'dra byas na /
ma 'gyangs par dge lugs pa'i dge slong rnams kyang /
stag lung pa'i dge slong 'dra ba zhig yong bar 'dug /
de bas na dang po ha cang gi gsar 'grogs lta bu mi byed par yun ring ba zhig rang e yong blta dgos /
de ltar ma byas na /
bla ma zhang gis /
sgom ma thag nas grol 'dod pa / /
gshol la khad kyi snga ltas yin / /
zhes gsungs pa lta bu zhig yod gsungs /
lhag bsam bskul ba las /
bdag ni sgrub nyams da ni ci bya zhes / /
'chi ba'i dus tshe byis pa mya ngan byed / /
gting rnyed ma gyur shin tu sdug bsngal 'gyur / /
smra la dga' ba'i nyes pa 'di dag go /
zhes sogs kyi skabs /
smra la dga' ba'i nyes pa zhes pa 'di dag gis spyir 'du 'ji'i gtam la dga' ba'i nyes pa bstan kyang /
gtso bo ni sgrub pa lag len dang ma 'brel ba'i kha bshad kyi chos gtam kho na smra ba'i nyes pa ston pa yin gsungs /
de bzhin gshegs pa la skyes bu dam pa'i 'du shes sgom tshul gyi skabs su /
rgyal sras rdo rje 'chang gis skyes bu dam pa tshad ma'i skyes bu la byed gsungs la /
mdo las 'phags pa'i skye bo thams cad skyes bu dam par bshad pa dang /
skyes bu chen po ni byang chub sems dpa' yin /
'di la bla ma 'ga' zhig gis /
de bzhin gshegs pa la skyes bu dam pa'i 'du shes zhes pa ma dag pa yin /
skyes bu dam pa la de bzhin gshegs pa'i 'du shes zer dgos /
de yang rang gi bla ma de skyes bu dam pa yin de la de bzhin gshegs pa'i 'du shes bsten dgos pas de'i don yin zhes gsung ba yod 'dug kyang /
rang lugs ni /
de bzhin gshegs pa la skyes bu dam pa'i 'du shes zhes pa ma dag pa gnas yin /
de yang sangs rgyas kyi drin dran nas sangs rgyas rjes dran spom dgos pa'i don yin /
sgom tshul ni /
sangs rgyas de bka' drin shin tu che /
chos ston pa'i dge ba'i bshes gnyen skyes bu dam pa 'di 'dra ba'i rnam par ston pa yin yang snyam du ston pa shAkya thub pa'i bka' drin lhang lhang dran dgos pa yin /
drags po dge bshes kyi lam rim rtags gsal mar yang de ltar gsungs 'dug /
'o na sangs rgyas kyi drin dran pa tsam gyis chog gam zhe na /
des mi chog drin bzo dgos /
de yang chos nyan pa sogs kyi dge rtsa ci yod bstan pa ring du gnas pa'i rgyur gyur cig snyam pa'i sgo nas chos kyi tshul la ring du gnas pa'i 'du shes bzhag pa de kha sangs rgyas la drin bzo sgom pa yin gsungs /
skyes rabs las /
bdag gi spyod pa ngan pa'i gzugs / /
chos kyi me long gsal mthong na / /
yid la gdung ba rab skyes te / /
bdag ni chos la phyogs par 'gyur / /
zhes pa'i skabs su /
sngon bcom ldan 'das slob pa lam gyi gnas skabs su rgyal bu zla ba zhes par 'khrungs pa'i tshe /
su dA sa'i bu zhes bya ba mi gson po bsad nas za ba zhig yod de /
lan cig rgyal bu skyed mos tshal du phebs pa na /
bram ze legs par smra ba zhig 'ongs te de las rgyal bu chos nyan pa'i tshe /
blo bur du ca co chen po byung ba ci yin ltar bcug pas su dA sa'i bu 'ongs par shes nas /
chab sga ba rnams kyis su dA sa'i bu rkang khra mi zan de 'dir 'jigs bzhin du mchis te /
rta dang glang po che dang shing rta dang dmag mi mang po'i dpung yang byer bar 'gyur zhing mchis na /
de las ci legs par mdzad cing bka' bgros mdzad pa'i dus la bab so zhus pa na de dgyes bzhin du btsun mo sogs kyis bkag kyang ma gsan par ca co chen po gdan yod pa der byon pas /
kho khros te ral gri dang phub 'phyar zhing rgyal po'i dpung gi rjes su bsnyegs pa gzigs nas 'jigs pa dang the tshom med par bu zla ba nga yin te nga 'dir yod pas tshur shog cig gsungs pa na /
kho yang tshur log ste /
nga la yang khyod nyid dgos so zer nas brgyugs te 'ongs nas rgyal sras zla ba phrag pa la bskyon te bros nas /
kho rang gi gnas mi'i keng rus mang pos gang ba /
sa gzhi dmar ba /
lce sbyang la sogs pa'i gcan gzan gdug pa can dang bya rgod dang khwa ta la sogs pa'i sgra mi snyan pa /
ro sreg pa'i dud pas mdog nag por gyur pa mang po sogs 'jigs su rung ba de'i nang du rgyal sras zla ba bzhag ste /
de'i byad gzugs @# / /
bzang po la chags nas mig bgrad de lta zhing ngal bso bar byed /
de'i tshe rgyal sras zla bas skyed mos tshal du bram ze legs par smra ba de la chos kyi yon 'bul rgyu ma byung snyam du dgongs nas spyan chab shor /
de nas su dA sa'i bus khyod cung zhig sdod cig /
khyod rgyal bu zla ba zhes blo brtan pa'i tshad du grags pa la /
ngas bzung ba'i tshe mchi ma 'chor bar ya re mtshan /
nyams nyes byung na blo brtan po don med du 'gyur /
mya ngan byung na thos pas mi phan /
brdeg na g.yo bar mi 'gyur ba gang yang med zer ba de bden par snang /
de bas na khyod drang por smros shig /
ngas bsad dogs pa'am /
gnyen bshes dang btsun mo dang bu dang pha ma dang bral dogs nas khyod mchi ma byung ngam gang yin drang por smros shig zer ba la /
rgyal sras des de'i lan drang por gsungs nas ngas bram ze de la yon phul nas slar khyod rang gi rtsar sleb yong /
de'i bar nga gtong grogs gyis zhes gsungs pa na /
khos khyod kyis ji tsam smras kyang mi bden te 'chi bdag gi kha nas lan cig thar bar slar bsam bzhin du 'chi bdag gi drung du su zhig yong zhes sogs zer ba la /
nga'i tshig gis slar 'ong ngo zhes khas ma blangs sam nga ni bu zla ba zhes bya ba yin te bden pa srog dang 'dra bar mi 'dor ro zhes gsungs pa na /
kho yid mi ches bzhin du nyams sad pa'i phyir 'o na song zhig khyod bden par khas 'ches par lta'o / /
song la bram ze de ci 'dod pa byos la slar myur du shog cig /
nga yang khyod sreg pa'i me sta gon byed cing sdod do / /
ces zer ro / /
de nas rang gi khyim du byon te bram ze de la tshigs bcad bzhi'i yon du gser srang bzhi stong byin /
de nas yab kyis thabs sna tshogs kyis bkag kyang ma gsan par su dA sa'i bu'i sar phebs pa na /
khos rgyang ring po nas mthong ste ya mtshan par gyur /
de nas da zo zhig gsungs pa na /
za ba'i dus nga rang gis shes /
da lta me la dud pa mang du 'dug pas du ba can gyi me la sha bsregs na sha yang du dri dang bcas shing mi zhim par 'gyur bas re zhig bram ze des smras pa de nga la ston cig ces zer ba na /
bram ze'i legs bshad de chos dang chos ma yin pa'i dbye ba 'byed par byed pa yin pas /
srin po las kyang spyod tshul ngan pa khyod la thos pa'i yon tan gyi ci zhig bya zhes gsungs pas khos de ma bzod nas slar yang /
khyod cung zhig sdod cig /
khyod rang rgyal po rnams kyang mtshon cha thogs te ri dgas gsod pa de chos dang 'gal ba yin zer /
rgyal sras zla bas lan du /
ri dgas gsod pa'i rgyal po rnams kyang chos dang 'gal ba yin mod /
mi sha za ba de bas kyang smad de mi ri dwags las rigs mtho bas de rang bzhin gyis shi ba'i sha yang zar mi rung na /
zas kyi phyir du gsod pa ga la rung zhes gsungs /
de nas su dA sa'i bus /
khyod nga'i drung du 'ong ba 'di khyod gzhung lugs kyi tshul la mi mkhas so zer ba la /
das bden pa'i tshig bsrung ba'i phyir 'dir 'ongs pas nga nyid gzhung lugs la mkhas zhes gsungs /
de nas khos mi gzhan rnams nga'i dbang du gyur na skrag /
khyod ni dpa' brtan dal gyis ma btang bas / /
khyod 'chi bas 'jigs pa med pa 'dra zer ba la /
rgyal sras zla bas /
mi rnams sdig pa byas par 'gyod par 'gyur / /
ngas ni sdig pa'i las byas par mi dran pas de'i phyir 'jigs pa med do / /
de bas da mchod sbyin byed do zo zhig ces gsungs pas /
kho dad pa skyes nas mig mchi mas gang /
lus kyi ba spu ldang /
sdig pa'i rang bzhin brjod nas /
gus par bltas te /
khyed lta bu la shes bzhin du sdig pa byed pa ni mi bzad pa'i dug 'thung ba yin pas /
de bas khyod kyis bram zes legs par smras pa de bdag la bstan du gsol zhes sogs dang /
bdag gi spyod pa ngan pa'i gzugs / /
zhes sogs gong gi tshigs bcad 'di yang smras pa na /
rgyal sras zla bas kho snod du gyur par gzigs nas /
rab tu dma' ba'i stan la 'dug /
dul ba'i dpal ni rnam par bskyed / /
dga' dang ldan pa'i mig gis blta / /
tshig gi bdud rtsi 'thung ba bzhin / /
gus pa bskyed cing rtse gcig btud / /
rab tu dang la dri med yid / /
nad pas sman pa'i tshig mnyan bzhin / /
rim gro bskyed de chos nyon cig /
ces gsungs /
de nas su dA sa'i bus rdo leb mthon po zhig gi steng du kho rang gi stod g.yogs bting /
de la rgyal sras zla ba bzhugs su bcug /
kho rang de'i mdun @# / /
du bsdad nas zhal ras la bltas te 'phags pa da gsungs shig zer ro / /
de nas rgyal sras zla bas /
dam pa dag dang lan cig tsam / /
ji ltar 'dod par 'phrad kyang rung / /
'dris par bya ba mi dgos par / /
rab tu brtan pa nyid du 'gyur / /
dam pa rnams ni sus kyang mi bsring ngo / /
dul ba'i tshul gyis dge ba bsten par bya / /
gang dang nye na de yis yon tan rdul / /
ched dum bsgos par yang 'gos par 'gyur / /
nam mkha' dang ni sa gzhi'i bar yang ring / /
rgya mtsho'i pha rol tshu rol 'gram yang ring / /
shar nub gnyis kyi ri bar de bas ring / /
phal dang dam pa'i chos kyang de bas ring / /
zhes gsungs pas kho dga' nas da khyod la drin lan bsab pa'i phyir dam pa zhig 'bul bas ci bzhed bka' stsal du gsol zhes zhus pas /
rang dbang rang la med pa mi rigs pa 'ba' zhig byed pa khyod kyis gzhan la dam pa ji ltar ster gsungs pas /
de nas kho ngo tsha zhing /
cis kyang dam pa 'bul bas ci bzhed pa gsungs shig zer /
'o na bden pa'i brtul zhugs long /
sems can gsod pa spong /
btson du bzung ba ma lus thongs /
mi sha za ba spong /
dam pa 'di bzhi sbyin par gyis gsungs pa na /
dam pa snga ma gsum 'bul /
dam pa bzhi pa la gzhan zhig blang du gsol /
bdag mi sha za ba spong mi nus pa khyod kyis sngon nas ma mkhyen nam zer ba la /
khyod kyis gzhan la dam pa sbyin mi nus zhes ngas ma smras sam /
mi sha zas na mi gsod pa las 'os med /
dam pa dang po srog gcod spong ba de ji ltar sbyin gsungs pas /
khos slar yang de mi nus pa'i rgyu mtshan zhus kyang byang chub sems dpa'i thabs mkhas kyis phyis mi sha mi za bar dam bcas nas su dA sa'i bu rgyal srid la 'god par mdzad pa yin /
skyes rabs rang du gong gi tshig 'dir /
bdag gi spyod pa ngan pa'i gzugs / /
chos kyi me long gsal mthong nas / /
yid la gdung ba rab skyes te / /
bdag ni chos la phyogs par gyur zhes 'das tshig tu yod kyang rje rin po ches lam rim che chung du dgos dbang gis /
chos kyi me long gsal mthong na / /
zhes dang /
bdag ni chos la phyogs par 'gyur /
zhes ma 'ongs pa'i tshig tu bsgyur bar mdzad pa yin gsungs /
mdzod las /
chos sbyin nyon mongs can min pas / /
mdo sogs yang dag ji bzhin ston / /
zhes sogs kyi skabs su /
rnyed bkur sogs 'dod pas kun nas bslangs ce ches 'chad na rang la bsod nams chen po yod na de yang nyams 'gro ba yin /
zang zing med pa'i chos sbyin ni /
dpe cha skyor ba dang /
'don pa sgra bcas su 'don pa sogs kyi tshe /
rang gi mtha' skor du sems can thams cad mi'i rnam pa can du rmug shig ge yod par mos nas /
sems can 'di thams cad sangs rgyas kyi sa la 'god pa'i ched du ngas chos sbyin 'di ltar byed snyam pa byas nas de rnams la chos bstan pas rgyud smin cing grol bar bsams /
mjug tu bsngo smon re yang byed dgos gsungs /
rnyed bkur sogs la blta ba'i zang zing med pa'i chos kyi sbyin pa byin pa la phan yon nyi shu pa tshan pa gnyis 'byung bar lhag bsam bskul ba las gsungs la zhes pa'i skabs /
lam rim chen mor lhag bsam bskul ba'i mdo'i khungs dang bcas nyi shu pa tshan pa gcig gsungs 'dug pa lam rim mchan mar so sor bkral nas rnam smin gyi 'bras bu drug /
bdag 'bras bzhi /
rgyu mthun gyi 'bras bu dgu /
bral 'bras gcig ste nyi shu gsungs 'dug gsungs /
gzhan mtho bar 'dod pa'i phrag dog dang zhes pa'i phrag dog ni /
rang gis slob ma la ji bzhin bshad na slob ma de shes rab che ba sogs yon tan 'di dang 'di'i sgo nas nga las lhag pa zhig byung na mi yong bar 'dug snyam du slob ma la phrag dog byed pa gtso bor bshad pa yin gsungs /
rang gzhan gyis sangs rgyas thob pa'i phyir du bstan pa'i bsod nams de nyid bdag gi bde ba'i yo byad do snyam du bsam pa'o / /
zhes pa'i skabs /
chos bshad kyang rnyed bkur sogs ma grub na /
de la ma byung snyam pa mi byed par /
da lta bdag la rnyed pa ma byung yang /
ngas rang dang slob ma sogs sangs rgyas thob pa'i phyir chos bstan pa'i bsod nams de nyid ni bdag la 'dod rgu ma lus pa ster bar byed pas bdag gi bde ba'i yo byad bla na med pa'o snyam du dga' ba sgom dgos /
'di la ke'u tshang gnas bla ma rin po che rgya@# / /
mtsho dbang phyug nas nan tan chen pos yang yang gsung gin yod de dgongs dag par snang /
slob gnyer ba rnams kyis kyang slob gnyer byas pa de bde ba'i yo byad yin par bsam dgos gsungs /
chos 'chad pa'i tshe gos gtsang ma bgos zhes pa'i gceng ma ni gsar pa tsam la mi byed /
tshul khrims nyams pa dang dam tshig nyams pas gyon pa dang /
de dag gi lag nas byung ba sogs mi gtsang ba yin /
skyes ba dam pa'i na bza' sogs rnying pa yin kyang gtsang ba yin /
de yang slob dpon gyis chos 'chad pa'i tshe slob ma'i kun spyod la brten nas bla ma la nyes byas skye tshul ni /
paN chen blo bzang chos kyi rgyal mtshan gyis mdzad pa'i 'dul ba'i sdom tshig las /
'dug 'greng nyal stan mtho bzang mdun lam dbus / /
mgo g.yogs rdzes gzar lag gnyis gnya' ltag bsnol / /
do ker can dang zhwa gyon cod paN dang / /
'phreng ba bcings dang thod dkris rta glang zhon / /
khyogs lham mkhar gdugs mtshon ral dgra cha thogs / /
go cha gyon pa rnams la chos bshad pa / /
dag la nyes byas drug lhag bcu phrag gnyis / /
zhes gsungs pa ltar nyes byas nyer drug skye ba yod /
de yang chos 'chad pa bo rnams kyis sngon gyi phyag srol rnam dag mnyams par mdzad pa 'di shin tu nas gal che ba yod bas ci nas kyang phyag len du thebs par mdzad dgos tshul shin tu gal che bar gsung bar mdzad /
de lta bu'i tshul gyis chos bshad cing nyan na thun re tsam la yang ji skad gsungs ba'i phan yon rnams gdon mi za bar 'byung la zhes sogs kyi skabs /
chos kyi mjug tu dam chos 'dzin pa'i smon lam zhe thag pa nas btab na /
chos smre ba po la yang ji skad bshad pa'i chos bstan pa'i phan yon rnams ma tshang ba med par 'byung la /
chos nyan pa po la yang de dang 'dra /
de ltar chos nyan bshad 'di gnad du song na ni lag len sogs kyang gnad du 'gro la /
de min na chos mang du nyan kyang nyams su len pa la thug pa'i tshe chos kyis phongs pa zhig 'ong ste /
rje rin po che'i gsung thor bu'i nang gi rin po che gsum gyi gtam gyi sbyong ba las /
mang du thos kyang chos kyi phongs pa ni / /
gsung rabs gdams par shar ba med pas nongs / /
zhes gsungs /
chos 'chad pa'i tshe yang gdul bya'i blo dang 'tshams par go rim legs par bsgrigs nas khrid tshul la mkhas pa gal che ste /
sngon rgya gar du gang po che'i ro zhig gi sha rnams bya khyi sogs kyi zos zin kyang /
rus pa'i sgrom la lpags pa g.yogs nas ma zhig par yod pa'i nang du /
btsun pa zhig gis sgom pas stong nyid rtogs /
mtshan yang slob dpon glang po che'i ko ba pa zhes grags pa na /
yul da'i chos rgyal chen po zhig gi bla mchod du spyan drangs /
der slob dpon gyis stong nyid kho na bstan pas /
rgyal po'i sems la 'dis mngon sum du yod pa rnams kyang med rang zar lugs la bltas na /
mu stegs gcer bu ba lta bu'i chad lta bzhig nang pa'i slob dpon du brdzus ba yin 'dug pas /
'di bzhag na nga'i mnga' 'bangs rnams la dge bcu'i khrims dar bar mi 'dug snyam nas slob dpon gyi mgul bcad de bkrongs /
de nas slob dpon gzhan zhig bsten pas /
des nga ni 'dod pa la mi dga' /
khyod 'dod pa la dgyas pas ngas khyod kyi bla mchod mi yong / /
zhes pa la sogs pa 'dod pa'i nyes dmigs bstan pa nas bzung rim gyis khrid nas mthar stong nyid bstan pas rgyal pos kyang stong nyid rtogs /
sar gyi slob dpon bsad pa la 'gyod pa drag po skyes ta bshags pa byas pas /
slob dpon glang po che'i ka ba pa de stong nyid rtogs pa'i stobs kyis rgyal po'i rmi lam du byon nas khyod de tsam du 'gyod na glang po che'i ko ba la nga'i sku 'bag bris la sdig pa sbyong gsungs pas rgyal pos kyang de ltar byas te sdig sgrib dag pa'i rtags ma byung gi bar du bshags pa byas pa yin /
de ltar slob dpon de gnyis kas stong nyid rtogs kyang /
gdul bya lam la 'khrid mkhas min gyi dbang gis rang gzhan la phan gnod de ltar byung ba yin pas khrid tshul mkhas pa shin tu gal che /
lo rgyus 'di jo bos rgya gar nas bsnams te rnal 'byor dgon pa pa la gsungs pa'i la rgyus khungs dag yin gsungs /
gla'o drin du bcags pa re byed pa yang med de zhes pa'i don dper na thugs rje che zhes pa lta bu'i skad cha legs pa zhig kyang byed mi shes pa'i don yin gsung ngo /
! /
@# / /
nyin lnga par /
sdud pa las /
rgyal ba 'das dang ma byon da ltar gang bzhugs pa / /
kun lam pha rol phyin pa 'di yin gzhan ma yin / /
zhes sogs kyi lung 'dren dang 'brel pa'i sngon 'gro'i gsung bshad dang /
lam rim 'di'i zhi gnas yan gyis sher phyin gyi mdo'i sbis don mngon rtogs dang /
lhag mthong gis dngos bstan stong nyid ston pa yin /
slob ma ji ltar bkri ba'i rim pa zhes pa ni khrid pa'i rim pa zer ba'i don yin zhing /
de yang jo bos gzhung lam sgron 'di'i sgo nas gdul bya rnams rang gang du gshegs pa'i lam la khrid pa yin pas der legs par 'gro dgos /
'gro ba la yang phra rags mang du yod pas skad cig snga ma nas phyi mar 'gro ba phra mo dang /
gom pa snga ma nas phyi mar 'gro ba dang /
skye ba snga ma nas phyi mar 'gro ba lta bu 'gro ba rags pa yin gsungs /
de yang da res rten bzang 'di 'dra thob pa'i dus su bsod nams gsog dgos /
de yang zhing khyad par can bla ma lta bu zhig la brten nas gsog dgos te /
de ni phan yon che bar mdzod las /
mthong chos 'bras bu can gyi las / /
zhing dang bsam pa'i khyad par las / /
zhes gsungs pa yin gsungs /
dge bshes ston pa'i zhal nas /
theg chen gyi bla ma bya ba /
shad pa na 'byams klas par go ba bskyed la /
lag tu len pa na bstan pa'i tha ma la gang phan dang /
thad kar don du gang 'gyur ston pa cig dgos gsung ngo zhes pa'i skabs /
bstan pa'i tha ma la gang phan zhes pa 'di mchan bur sangs rgyas kyi bstan pa'i tha mar bshad kyang /
bla mas lung rig dpe dang bcas pa'i sgo nas chos rgyas par bstan pa'i mthar /
don hril gyi sgril na 'di ltar yin zhes lag len gyi gnad rnams 'doms pas gang phan mdzad pa la byed /
mdor na deng sang gi gdul bya'i blo chod dang bstun pa'i khrid tshul la mkhas dgos pa'i don yang yin gsungs /
de nyid rtogs pa ni shes rab kyi bslab pa khyad par can chos bdag med pa rtogs pa'am zhes sogs kyi skabs rje rin po ches zhi gnas yan chod du sa sde lnga la sogs pa'i lugs gtso bor bzung /
lhag mthong gi skabs su thal 'gyur ba'i thun mong ma yin pa'i lugs gtan la 'bebs par mdzad pa yin pas 'dir yang gong du nye bar zhi ba'i shes rab kyi bslab pa ni gang zag gi bdag med rtogs pa'i shes rab dang /
'dir chos kyi bdag med rtogs pa'i de bzung ste rang rgyud pa'i lugs su 'chang yang na de kho na nyid mngon du gyur pa gtso bor bzung ste zhes pas thal 'gyur ba'i lugs ltar ston te /
de la de nyid rtogs pa 'di chos kyi bdag med mngon sum du rtogs pa gtso bo dang /
de min lung rigs kyis rtogs pas kyang 'grub ces gsungs pa yin gsungs /
tshoms las /
dman pa bstan pas mi dag nyams 'gyur zhing /
thad kar babs pa bsten pas so na gnas / /
gtso bo bsten pas dam pa thob 'gyur ba / /
de phyir bdag pas gtsor gyur bsten par bya / /
tshul khrims nye bar zhi ba dang / /
shes rab ches mchog ldan pa yi / /
gtso bo gang yin de bsten na / /
gtso bo bas kyang ches gtsor 'gyur / /
zhes pa'i skabs su /
'di'i gtso bo zhes pa rang las yon tan lhag pa zhig la byed /
de la bsten pa ni bza' btung sogs kyang mnyam du byed cing /
gtam legs nyes thams cad de la bshad na ngan pa rnams des thabs sna tshogs kyis bzlog par byed cing /
legs pa gong 'phel du gtong bas nam zhig na rang gtso bo de las kyang yon tan che ba'i ches gtso bo zhig tu 'gro ba yin /
dman pa bsten na ni rang nyams par 'gyur te /
dman pa gang yin de bsten na / /
dman pa bas kyang ches dman 'gyur / /
zhes tshig bsgyur chog gsungs /
de ltar chos drug po de ni rang gis thob pa'i yon tan no zhes sogs kyi skabs /
bslab pa gsum dang lung gis phyug pa /
de nyid rtogs pa /
yon tan lhag pa dang drug ni gtso bor rang nyid mi nyams par byed pas rang gis thob pa'i yon tan dang /
gzhan rnams kyang rang gis thob pa yin mod gtso bor gzhan rjes su 'dzin pa la mkho ba yin /
de'i dang po drug ni dpung ba dang 'dra /
lhag ma rnams lag pa dang 'dra ste /
lag pa dpung pa la brten dgos pa ltar lhag ma rnams kyang dang po drug la nges par bsten dgos gsungs /
brtson bcas ni gzhan gyi don la spro ba brtan pa'o zhes pa'i @# / /
skabs /
spro ba zhes pas gdul bya la chos ston par spro ba'i gus sbyor gyi brtson 'grus dang /
brtan pa zhes pas rtag sbyor gyi brtson 'grus bstan pa yin gsungs /
de yang lam rim 'di nyan pa'i slob ma'i yon tan ni /
mngon rtogs rgyan las sangs rgyas rnams la lhag par byas / /
de la dge ba'i rtsa ba bskrun / /
dge ba'i bshes kyi mgon bcas pa / /
'di mnyan pa yi snod yin no /
sangs rgyas bsten dang kun 'dri dang / /
sbyin dang tshul khrims sogs spyod pas / /
len dang 'dzin pa la sogs pa'i / /
snod du dam pa rnams bzhed do / /
zhes gsungs pa'i snod kyi mtshan nyid dang ldan pa dgos /
bka' gdams gong ma rnams kyis bla ma'i mtshan nyid dang mi ldan kyang tshe der bzos pas chog /
slob ma'i yon tan la tshe 'dir skyes thob kyis grub pa zhig ma byung na /
phyi ma phan chad kyi rgyu la slob pa ma gtogs tshe 'dir gsar du bzo rgyu med gsungs pa yin /
de lta bu'i bla slob mtshan nyid tshang ba shin tu gal che ste /
bka' gdams kyi dge bshes gtsang pa nam mkha' rin chen gyi zhal nas /
bla ma mtshan nyid dang ldan pa zhig dang /
slob ma bsod nams kyi bsags rgyab dang ldan pa zhig 'dzom na sangs rgyas lag pas bzos pa 'dra ba zhig byed rgyu yod gsungs pa yin zhing /
bshes gnyen bsten pa de yang thog mtha' bar gsum du gal che ba yin /
mi dge ba'i bshes gnyen nam bshes gnyen ngan pa la brten na ni chud zos shin tu che ste /
dper na g.yag rgan zhig chu'i nang du btang ba na /
des kho rang 'gro ma thub pa'i dus chu'i dkyil du sdod /
g.yas g.yon nas sems can gzhan yong mkhan yod kyang r+wa g.yogs rgyab nas mi gtong ba yin /
de bzhin du bshes gnyen ngan pa des kyang rang yang lam bzang po 'di 'dra ba nyams su mi len /
gzhan nyams su len mkhan byung kyang len du mi 'jug pa yin /
de yang dper na brag bya skyibs kyi nang du me 'bar ba'i tshe nang du phyin na mes tshig yong /
gzhan nas me gsod pa ni med /
me kho rang rang shil ma song bar du 'jog pa min pa thabs med /
glang po che 'dam du bying na yang thar pa'i thabs med /
dpe de bzhin du bshes gnyen ngan pa la brten pa rnams kyang lam bzang po la khrid pa'i thabs med gsungs /
yang bka' gdams gong mas theg pa chen po'i dge ba'i bshes gnyen de ni kha 'gul 'gul cog gi mi yong gsungs pa yin /
be'u bum sngon po las kyang /
theg dman sde snod gsum ni shes na / /
byang sems mi ldan khyim pa las kyang / /
mnyan rung gsungs te de yang dka' na / /
chen po'i sde snod shes par gyur kyang / /
byang sems mi ldan kun la mi rung / /
mnyan rung de las yon tan mi 'byung / /
theg chen byin gyis brlab la rag las / /
zhes gsungs pas byang chub kyi sems rin po che'i byin rlabs kyi brgyud pa mnyams pa gal che ba yin /
yang deng sang mngon shes sogs ldan pa la ha las las byed kyang /
de yang lam rim 'di sten pa'i bla ma'i yon tan min /
de tsam du ma zad sa 'og gi srin bu'i grangs mkhyen na yang de'i yon tan min te /
rnam 'grel las /
de phyir de yi sgrub bya ru / /
gyur ba'i ye shes rnam dpyad bya'i / /
'di yi srin bu'i grangs mkhyen pa / /
nged la 'ga' yang nyer mkho med / /
ces de'i bsgrub bya thams cad mkhyen pa'i ye shes dang ldan mi ldan la rnam par dpyad par bya yi /
sa 'og gi srin bu'i grangs mkhyen pa tsam ni nged cag grol ba don gnyer la nye bar mkho ba gang yang med ces gsungs pa dang /
yang de nyid las /
gal te ring mthong tshad yin na / /
tshur shog bya rgod bsten par gyis / /
gsungs te /
de yang thag ring po'i yul mthong ba tsam tshang ma'i skyes bu yin na /
bya rgod kyis kyang yul thag ring po'i gzugs mthong ba yin pas khyod rang tshur shog bya rgod la dge ba'i bshes gnyen du bsten par gyis zhes gsungs pa yin /
rang rgyud ma dul bar gzhan 'dul ba ni mi rung ste /
po to bas /
rang la mi phan gzhan la ston byed pa / /
mdze pos mdze po'i gdams ngag bstan pa 'dra /
gsungs te /
mdze po zhig gis mdze po gzhan zhig la khyod rang nad las thar pa'i thabs ye shes khyung khra'i gdams ngag ster ba yin zer nas de la gdams pa byin na thams cad gad mo'i yul du 'gyur /
de bzhin du bla ma rang gi rgyud ma dul bar slob ma'i rgyud @# / /
'dul ba yang gad mo'i yul yin gsungs /
zur bshad du /
yer ba'i zhad btsun la mang du thos pa yang med gsungs pa'i don ni grwa sar zhugs nas sde snod la sbyangs pa'i tha snyad ma mdzad pa'i don yin /
khong gis 'dul ba lung sde bzhi gzigs gin bzhugs pa na /
ko pags kyi gzhi'i thad du sleb pa'i tshe ko pags 'dir mi rung tshul gzigs te gog tu ko gdan zhig yod pa yang de ma thag phyir 'phangs /
de nas yang gzigs pas /
yul 'khyag rom can dang /
dge slong nad can sogs la ko pags gnang pa'i skabs rnams gzigs pa na /
de 'dra'i rdab shog rang mi dgos par 'dug gsungs nas yang 'og tu btings pa red /
khong gi de yin /
deng sang nyams su len 'dod nas slob gnyer byed pa dang /
shes nas lag len du 'gel ba su yod gsungs /
de ltar theg pa so so'i dbang du byas pa'i bla ma'i yon tan mang yang /
'dir theg chen gyi dbang du byas nas gal che shos gang yin snyam na /
skyes bu gsum gyi lam phyin ci ma log par ston shes pa dang /
byang chub kyi sems dang ldan pa gnyis yin /
de yang dang po med na slob ma khrid pa'i thabs med la /
phyi ma med na theg chen byin rlabs kyi brgyud pa yin pas de gnyis nges par dgos byang chub kyi sems dang ldan mi ldan ji ltar brtag snyam na /
mdo las /
du ba las ni mer shes dang / /
chu skyar las ni chur shes ltar / /
byang chub sems dpa' blo ldan gyi / /
rigs ni mtshan ma dag las shes / /
zhes gsungs pa ltar mtshan ma la brtag dgos la /
der ma zad nges 'byung yod med kyang brtag dgos te /
nges 'byung med par byang sems rgyud la ldan mi srid do / /
brtag tshul ni /
po to bas /
blo yi skyes tshad rtags kyis mtshon gyur te / /
chos kun rtags med skye ba mi srid gsungs / /
dal 'byor rnyed par dka' pa go gyur na / /
'cha' ba blo bder sdod pa ga la srid / /
mi rtag go zhing 'chi ba shes gyur na / /
yo byad phugs su 'jog pa ga la sred / /
tshel long med snyam du go gyur na / /
shes bya thams cad skyong ba ga la srid / /
ces sogs gsungs pa ltar /
nyi ma gang dro'i sar rkang lag brkyangs nas rtag par blo bde bar sdod gin 'dug na de la nges 'byung med pa'i rtags yin /
yo byad phugs su 'jog pa zhes pa yang yo byad yod med la mi byed par sems kyis yo byad blos btang ma btang la byed /
shes bya thams cad skyong ba zhes pa ni rang la jus khag med pa'i rgya gar rgya nag tshun chad kyi bya ba thams cad la bkod pa mang po gtong ba la zer ba yin /
gzhan go sla gsungs /
smra po yon tan rnam gzhan du / /
mi 'gyur nyan pa po la'ang min / /
zhes pa'i don ni blo phyogs lhung med pa'i gzu bor gnas pa sogs mtshan nyid gsum dang ldan na /
chos smra ba po'i yon tan la yon tan du snang ba ma gtogs de las rnam pa gzhan yon tan la skyon du snang bar mi 'gyur zhing /
grogs nyan pa po gzhan gyis yon tan la'ang skyon du snang ba min zhes pa'i don yin /
dbu ma snying po las phyogs su lhung bas sems gdungs pas / /
zhi ba nam yang rtogs mi 'gyur / /
zhes pa'i zhi ba ni stong nyid yin te /
thal 'gyur ba'i lugs la 'gog bden stong nyid yin na zhi ba myang 'das ci'i phyir stong nyid min / /
de'i phyir dbu ma snying po nas bshad pa'i phyogs lhung 'di ni mtha' gnyis su 'dzin pa sogs shin tu rgya che bar snang yang /
da lam gyi phyogs lhung ni rang phyogs la chags pa dang /
gzhan phyogs la sdang ba'i blo la ngos 'dzin pa yin /
de la 'brug pa kun legs kyis /
nga'i nyon mongs dug gsum de brlag nas yun ring po song /
btsal btsal bas nga'i gti mug de rnying ma ba la 'dug /
de la ming brjes nas sgom chen pa zer gi 'dug /
nga'i 'dod chags de na dge lugs pa'i phyag tu 'dug /
de'i ming la grwas grwa tshang gi zhen po ris su btags 'dug ces gsungs pa red /
ci byas rang dbang du mi gtong bar bla ma'i dbang du gtong ba yang phyogs lhung med pa yin gsungs /
de tsam gyis chog gam snyam na gzu por gnas kyang legs bshad lam yang dag dang /
nyes pa shad lam ltar snang gnyis 'byed pa'i blo'i mthu med na snod du mi rung bas zhes sogs kyi skabs gzu bor gnas kyang lags nyas 'byed pa'i blo dang mi ldan na /
lam rim chen mo las /
dad pa ni du ma tsam yod /
shes rab med pa de ni zer gyi kha la nyan nas chu sna bzhin du gar khrid khrid 'gro /
zhes @# / /
gsungs pa ltar yin /
de yang gzur gnas blo ldan don gnyer ba / /
ces pa lugs ldog tu byas nas thog ma chos la don gnyer bskyed /
de nas blo gros bskyed /
de nas gzu bor gnas pa bskyed dgos /
yang slob ma rang gi rgyud tshod dang bstun pa'i chos zhu ba gnad che ste /
spyan snga rin po ches /
dus tshod ngan pa yin gsungs /
de ci lags zhus pas /
slob ma dad gus chung shos gcig gis chos zang shos gcig zhu ba'i dus yin gsungs pa red gsungs /
de yang bla ma la ji ltar lta ba ni zhes sogs kyi skabs su /
bla ma la lta ba zhes pa mig gis blta ba'i don min /
yid shes la bla ma'i rnam pa shar nas dwang ba skyes pa de kha bla ma la bltas par 'gro /
bla ma sangs rgyas su blta tshul yang /
sku mtshan dpe gsal rdzogs su blta ba min gyi /
bla ma skyon kun zad yon tan kun ldan du blta ba yin zhing de ltar mthong ba de bla ma sangs rgyas su mthong ba'i tshad yin /
bla ma de skyon shas che yang slob mas yon tan gyi ngos nas bltas na /
slob ma de la tshe 'dir dngos grub ma thob kyang /
skye ba phyi ma dngos grub thob pa'i rgyur 'gyur ba yin /
slob ma'i blos bla ma'i yon tan gyi phyogs nas 'dzin na /
de 'dra'i bla ma de la sku mi mdzes ba sogs kyi skyon than thun yod pa mthong yang /
slob ma de'i dad pa'i gegs su mi 'gyur ba yin gsungs /
dper na jo bo chen po lta ba dbu ma 'dzin cing gser gling pa lta ba sems tsam rnam bden 'dzin pas lta ba'i sgo nas mchog dman yod kyang zhes sogs kyi skabs /
jo bos bla ma gser gling pa'i mtshan thos pa tsam gyis phyag spyi bor thal mo spyod /
spyan chab nyil mdzad pa na /
jo bo la bla ma mang du yod kyang gser gling pa la de ltar mdzad pa ci lags zhus pas /
jo bo'i zhal nas kho bo la yon tan du bya ba sems bzang po sprig tsam zhig yod de khong gi bka' drin yin zhes spyan chab mdzad pa yin /
de ni gnad shin tu che ste /
sems bzang po byang chub kyi sems de'i khongs su yon tan gzhan thams cad yod pas so gsungs /
bdag yun ring du 'khor bar 'khyams pa 'tshol bar byed pa dang zhes sogs kyi skabs /
dper na mi zhig yul thag ring po 'jigs pa che sa zhig tu 'khyams na /
de la mi gzhan zhig gis dka' las lam 'dzem par btsal nas 'jigs pa de las thar bar byas na /
bka' drin che ba la tshad ci yod /
de bas kyang rang cag 'khor ba'i rgya mtsho gting dang mtha' med pa 'dir yun ring por 'khyam 'khyams pa de las thar bar byed mkhan bla ma kho na yin pas bka' drin shin tu che /
de bzhin du gnyid kyi gung la 'jigs snang chen po byung nas skad ngan chen po shor ba sogs byas skabs gnyid mod mkhan byung na de la dga' ba ji ltar skye /
de bas kyang rang cag thog med nas bdag 'dzin ma rig pa'i gnyid 'thug por song ste las nyon 'khrul pa'i rmi lam du 'jigs skrag gi sdug bsngal sna tshogs myong ba las sod par byed mkhan bla ma yin pas bka' drin shin tu che /
de bzhin du srid pa'i rgya mtshor bying ba las 'byin byed dang /
lam ngan pa las tshur log tu bcug nas lam bzang po ston byed dang /
srid pa ste 'khor ba'i btson rar sred pa'i zhags pas dam du bcings pa las 'grol mkhan dang /
nyon mongs kyi nad gso ba'i sman pa dang /
chags sogs kyi me zhi bar byed pa'i char sprin lta bu yin pas bka' drin che ba la tshad med gsungs /
yin zhes sems gcig bsams nas 'dir 'ongs so / /
zhes pa ni mdo sde rnams las sems thams cad kyis bsams nas zhes pa dang don gcig pa yin /
de yang yid shes kyis rtse gcig tu bshes gnyen la bsams pa'i don yin /
sems thams cad kyis bsams nas zhes dbang shes thams cad kyang yid shes kyi steng du bsdus nas bsams pa ste sems gcig bsams zhes pa'i don yang yin gsungs /
bla ma lnga bcu pa las /
'dir mang smos pas cig gi dgos /
bla ma dgyes byed gang yin bya / /
mi mnyes byed kun spong ba ni / /
de dang de la 'bad de brtag /
dngos grub slob dpon rjes 'brang zhes / /
rdo rje 'dzin pa nyid gsung bar / /
shes nas dngos po thams cad kyis / /
bla ma yongs su mnyes par bya / /
zhes sogs kyi skabs su bla ma mnyes na bong bu gsod nas zo / /
zhes pa lta bu zhig dgos /
de 'dra'i bla ma de yang gang byung la mi byed par /
@# / /
lnga bcu pa rang gi skabs nas bshad pa'i bla ma'i mtshan nyid thams cad dang ldan pa la byed pa yin pas lnga bcu pa'i gzhung tshig re tsam khol du phyung nas snying por mi bzung par gong 'og thams cad gung sgrigs dgos /
des gzhung thams cad la 'dra /
bla ma mnyes pa'i sgo gsum ste /
zang zing 'bul ba /
lus ngag gi bsnyen bkur ba /
bka' bzhin sgrub pa dang gsum yin gsungs /
rang gi dam tshig slob dpon ni / /
sbyin min bu dang chung ma dang / /
rang srog gis rtag bsten bya na / /
longs spyod g.yo bas smos ci dgos / /
zhes sogs kyi skabs rang la dngos grub thams cad kyi rtsa ba dam tshig sbyin pa'i slob dpon la ni gzhan la sbyin du mi rung ba'i bu dang chung ma sogs kyang ster dgos na /
gzhan longs spyod la sogs pa ster dgos pa lta ci smos gsung ngo / /
! / /
nyin drug par /
rgyal ba'i sras po shan+ta de wa'i gsung las /
gang tshe dge spyad skal ldan yang / /
dge ba bdag gis ma byas na / /
ngan song sdug bsngal kun rmongs pa / /
de tshe bdag gis ci byar yod / /
ces pa'i lung 'dren gnang nas sngon 'gro'i gsung bshad spyi dang /
mdo las /
sems can rnams la bdag nyid ji lta ba bzhin snying brtse ba dang snying rje ba ni ches shin tu dka'o / /
zhes so sor gsungs pa ltar /
snying brtse ba dang snying rje ba gnyis la khyad par yod /
de yang sdug bsngal btsam la mi bzod pa ni snying brtse ba dang /
sdig pa che ba la mi bzod pa lta bu ni snying rje ba yin par bsdu ba las gsungs shing /
des na rang gi ma lta bur nad na tsha sogs kyis nyams thag pa na de la ches mi bzod pa skye ba dang /
lhag par nga'i ma de deng gi dus tshang la ma nor ba'i lam bzang po 'di 'dra nyams su len rgyu lta zhog rna bas kyang thos su med pa na nges par sngon bsags kyi bsod nams dang bral bas lan par 'dug pas snying re rje de'i phyir da lam ngas lam bzang po 'di nyams su blangs nas ma rgan 'di'i drin gzo bar bya'o snyam pa ni snying brtse ba dang snying rjeb gnyis ka yin /
nad pas nad g.yog la nga'i nad g.yog 'di dka' las che bar snang bas snying re rje snyam du bsam pa ni gzhan bsod nams gsog pa la snying rje sgom pas snying rje go log yin gsungs /
de ltar nyan bshad 'di gnang du song na blo'i 'khul gzhan dang mi 'dra ba yong ste lam rim chen mo las /
chos bshad shes pa zhig gis bshad /
nyan shes pa zhig gis nyan na /
chos grwa'i blo'i 'khul 'dra ba lkog tu bsams pa la 'od dka' gsungs pa ltar yin /
bshes gnyen bsten tshul 'di gnad shin tu che ste /
lam gyi gtso bo gsum yod kyang de thams cad kyi rtsa ba 'di yin pas lam gyi rtsa bar bzhag pa yin /
sangs rgyas rnams kyang sangs rgya khar /
bla ma la tshogs kyi 'khor lo rgya chen pos mnyes par byas nas sngon zhu ma myong ba'i gdams ngag zab mo zhus te de'i don la mnyam par bzhag /
de nas sangs rgya ba'i mdzad pa ston pa yin gsungs /
nges pa skyed pa'i phyir cung zad spros te bshad pa dang /
sbyong tshul mdor bsdus te bstan pa 'di gnyis lhag mthong gi bar gyi lam thams cad la rigs 'gre shes par bya dgos /
de yang nges pa bskyed pa'i phyir cung zad spros te bshad pa ni bla mas chos grar 'chad pa'i skabs yin la /
skyong tshul mdor bsdus te bstan pa ni slob mas sgrub khang du dmigs pa la sgril ba'i tshul yin cing /
chos grwar cung zad spros pa sngon du ma song na mdor bsdu lugs rang med /
sgom pa'i tshe skyong tshul bsdus pa re sngon la byas /
de nas nges pa skyed pa'i phyir cung zad spro ba yin gsungs /
de yang gsang sngags kyi myur lam bla na ma mchis pa bla ma'i rnal 'byor du grags pa zhig yod kyang /
de lam 'di las myur khyad cher med pa 'dra ba zhig yin te /
po to bas /
'di gnyis myur na myur mnyam dang /
ma myur na ma myur mnyam yin gsungs pa la /
rje yab sras kyis /
tshig skyon phran bu bsal nas don zhal gyis bzhes pa yin gsungs /
bshes gnyen bsten pa'i phan yon gyi skabs su /
po to bas /
'brom ston khyod ni rtag tu ngu dang 'dra / /
bla ma se btsun byang sems chos 'phags 'dra / /
zhes gsungs pa yin /
deng sang thog mar bla ma bsten mdog byas kyang don la bla ma spong ba mang bas /
dge bshes dgon pa bas spyan snga rin po che la /
khyed rang re zhig slob ma'i rgyud tshod ma shes bar du chos @# / /
bshad pa la ma rings shig /
slob ma rnams khyi lam 'jug yin gsungs /
khyi lam 'jug ni dper na dgon pa gcig nas grwa pa gnyis grong chog lta bur phyin nas yar log yong dus khyi gcig dang 'phrad na /
de gnyis kyi rjes su khyi de yar la yong ba ltar byed /
mtshams shig nas kho gnyis gros byas nas khyi 'di la za rgyu yang mi 'dug pas nged rang gnyis 'di yar 'khrid nas dgon pa'i khyi dang mnyam du 'jog dgos par 'dug pas g.yas g.yon nas bkag cig ces smras na /
khyi de de ma thag mngon shes yod pa ltar ha go nas thur la bros 'gro /
g.yas g.yon nas bkag kyang bkag mi thub /
de bzhin du 'ga' zhig bla ma'i mdun du yong skabs chos byed mdog kha ba re byung tsa na /
bla ma des de rang dga' rab yong ba 'dra snyam nas yar 'khrid pa'i grab byed skabs rdog khres phra la ring ba zhig khyer nas 'gro mkhan rang mang /
bla ma yang mtshan nyid dang ldan pas mi chog las 'brel yod pa gtso bo yin /
de yang slob mas kyang bla ma de la yun ring du 'grogs kyang mdzad spyod gang sa nas dad pa gong 'phel du 'gro ba dang /
bla mas kyang slob ma de mthong ba tsam gyis dga' snang chen po skye zhing /
'di'i spyod lam sogs gang sa nas yong bar 'dug snyam pa skye rgyu byung na las 'brel yod pa'i rtags yin gsungs /
dge ba'i bshes gnyen gyis mi phongs pa'i phan yon gyi skabs su /
bla ma'i drag shos rang gi chos slob mkhan /
rtags gsal slob mkhan /
za lugs 'gro lugs sogs 'dul ba dang mthun pa slob mkhan rnams la gus zhabs dang bsten tshul ma 'phyugs na /
theg pa chen po'i bshes gnyen mtshan nyid dang ldan pas phongs mi yong ba'i don yin gsungs /
yang dge bshes ston pas bla ma lnga las ma bsten /
gsang phu bas mang po bsten pas /
sgom pa rin chen bla ma dang po to ba gnyis de gnyis gang legs bgros nas las dang po pa'i dus ston pa'i de legs par thag bcad pa yin /
gzhan yang bshes gnyen bsnyen bkur bas ni zhes pa 'di nas mdo sde'i khungs mi 'dra bas gzhan yang zhes bshad pa yin /
yang dper na /
dge bshes khams lung pa la mnal gyi gung la 'dre gnon lta bu dang /
lhag tu brang la sems can gcig gis rkang lag thams pa'i snang bas mi bde ba chen po byung ba na /
mi rtag bsgom pa nas byams snying rje byang sems sgom pa'i bar byas pa'i cung zad re las ma phan /
byang sems sgom bzhin du 'brom gyi mtshan sngags bzlas pas sbad drag song ba yin /
'dir dge bshes lha bzo'i rnam thar dran dgos te /
de yang lha bzo de dge bshes stod lung pa'i slob ma yin /
stong lung pa de dus rgyun nas thugs gtum nyams che ba'i khar lha bzo nam phebs res kyi de las gtum pa'i rnam pa mdzad pa yin pas dge bshes nya ga mo pa de dus lha bzo'i nye gnas su yod pas /
lan cig khong gis lha bzo la stod lung pa de nged cag dpon slob la shin tu sdang bar snang zhus pas /
lha bzo'i zhal nas /
khyod kyis de bka' bkyon du go'am /
kho bo la ni des de 'dra nam mdzad res kyis he ru kas byin gyis brlabs pa 'dra ba re 'ong bar snang gsungs pa yin /
yang a mes byang chub rin chen gyi lo rgyus ni /
jo bo'i gzims khang du thigs pa rgyab mchod me yang shi bar jo bos a mes la bka' gnang bas /
a mes kyis de ma thag mchod me sbar nas thog mtshams rnams su legs par bltas /
de nas thog khar phebs nas thigs pa bkag pas jo bo shin tu dgyes nas /
slob ma zer ba de bla ma'i sems la bsams pa ltar kha nas ma lab kyang byed shes pa zhig dgos /
a mes blo rig rno /
gzhan yin na sngon la thog khar ma phyin par nang gi zhal ba phyis kyin bsdad 'gro /
de'i ring thigs pa yang rgyun mi chad mchod me ma sbar na ni mgo la sbar nom tshun chad byed du 'ong gsungs /
lan cig a mes me gtong gin khod pa'i skabs thugs la dgon pa ba dang nged gnyis khams pa gcig pa yin pa la khong la sgom de tsam byung song /
nga la ni g.yog kho na ma gtogs sgom bya rgyu ma byung snyam du dgongs pa ni /
jo bos mkhyen te a mes la bsam ngan skyes 'dug gsungs nas ston pa ltar btang @# / /
pa na /
ston pa thabs la mkhas pas thog mar ston pa rang gi 'khrungs yul sogs kyi lo rgyus brjod pas /
a mes pha yul dran nas ston pa la rgyu mtshan zhus /
ston pas jo bo la zhus pa na /
jo bos a mes la shog gsungs nas 'di ltar gsungs te /
lus ngag yid gsum lhad med par bla ma'i zhabs tog tu bkol na /
sgom gyi dmigs pa gzhan nas 'tshol mi dgos pa zhig yod gsungs pa ltar /
a mes la yang rtogs pa myur du 'khrungs te /
dgon pa ba'i zhal nas /
ston pas lots+tsha byas rnal 'byor pas zhabs tog kho na byas /
kho bos mi tshe hril po sgom pa yin te /
rtogs pa de rnal 'byor pa bzang bar 'dug gsungs pa yin /
yang rje rin po ches yon tan gyi khyad par gzhan gang nas kyang ma brjod par /
bshes gnyen tshul bzhin bsten mdzad gzhon nu 'od ces bsngags pa dge bshes bya yul ba'i lo rgyus cung zad zhu na /
dge bshes de stod lung du 'khrungs /
chung ngu nas stod lung pa chen pos bskyangs shing stod lung pa des spyan snga rin po cher gser srang stong 'bul ba'i dam bca' mdzad nas /
gser srang lnga brgya dus gcig la phul /
sum brgya rim bzhin phul te brgyad brgya phul thub cing /
nyis brgya lus pa na spyan snga sku gshegs nas dgongs rdzogs su dmigs te btsan gro dgon pa btab /
de lta bu'i dge bshes stong lung pa des lan cig spyan snga rin po cher stod lung nas lo'i bar du bsgrig thub pa'i 'bul mo che mdzad pa'i dus bya yul ba de khrid byon pas spyan snga'i zhal nas /
khyod kyis nga la 'bul nga gzhan las btsun chung 'di 'bul nus sam gsung ba la /
stod lung pa mnyes nas btsun chung de'i ske la kha btags shig btags nas spyan snga'i phyag rang du phul /
bya yul ba btsun chung nges kyang spyan snga mnyes na chos yin /
ma mnyes na chos min snyam pa kho nas zhabs tog ngal ba med par sgrub cing /
bla ma'i gsung lhang ba re byung na maN+Dal gyi lcags ri skor 'phro tshun chad kyang bzhag nas sku mdun du brgyugs phebs /
spyan sngas kyang thugs gtsigs shin tu che bar mdzad pas /
ban rgan de la btsun chung de min pa bsam rgyu mi 'dug /
btsun chung de la ban rgan da min pa bsam rgyu mi 'dug ces kha btang nas las ngan tshabs chen gsog pa'i skyid smad pa'i dge bshes chen po bcu gnyis byung zhing /
gzhan yang kha gtong mkhan mang po byung ba yin 'dug /
de ltar bya yul bas spyan snga'i zhabs tog rang mdzad pas lan cig thu ba'i nang du thal ba blug nas phyir bor du byon pas /
skas gdang gsum pa'i steng du phebs pa na chos rgyun gyi ting nge 'dzin 'khrungs /
de las bzhengs nas /
bla ma'i zhabs tog mi byed mi tshe hril po thos pa kho na byed pa'i skyid smad pa'i dge bshes de rnams 'khrul ang gsung skad /
gzhan yang rdzu 'phrul dang mngon shes la sogs pa 'dod na yang bla ma'i zhabs tog 'di la 'bad dgos te /
jo bos thog khar byon nas /
da nga rgas pas mi 'khyol bar 'dug gsungs te /
gsang chab sogs gang byung byung du gnang nas byis pa chung ngu bzhin du mdzad pas /
'brom gyi phyag gis legs par phyis pa dar yang yang mdzad skabs 'brom gyi thugs la ting nge 'dzin khyad par can 'khrungs shing /
ting nge 'dzin de las bzhengs pa'i tshe rta pa'i nyin lam bco brgyad tshun gyi sems can rnams kyi sems gyi rnam pa wal gyis mkhyen pa byung ba yin gsungs /
bshes gnyen ma bsten pa'i nyes dmigs kyi skabs su /
gdon dang log 'dren rnams kyis kyang / /
bsad nas sems can dmyal bar 'gro /
zhes gsungs pa ltar /
bshes gnyen bsten tshul log na dus ma yin pa'i 'chi rkyen bcu gsum gang rigs kyis zin bzhin du yang ba ma spangs par tshe'i dus byas nas dmyal bar 'gro ba yin te /
sne'u zur pa'i slob ma dge tshul zhig gis bla ma la kha btang /
de'i rkyen gyis dgon pa de'i bla grwa tshang mar nag khag tshun chad 'jog pa byung /
nam zhig na dge tshul de tshad nad drag pos zin pa sne'u zur pas gsan nas /
khos nga la bshags pa zhig phul na yong ang gsungs te thugs khral mdzad cing bzhugs pa yin kyang /
kho las ngan pas sgrib nas dang po sne zur gyi ri thams cad nga'i @# / /
thog la 'gril byung ngo zer /
de nas sne zur gyi dgon pa la me shor nas me thams cad kyis kho rang tsheg 'gro ba'i nyams dang sdug bsngal dpag tu med pa byung ste skad ngan 'don bzhin du shi nas dmyal bar song ba yin gsungs /
mnar med la sogs 'jigs rung ba'i / /
dmyal ba bstan pa gang yin pa / /
slob dpon la ni smod pa rnams / /
der ni gnas par yang dag bshad / /
ces pa'i skabs / /
mnar med sogs 'jigs su rung ba'i dmyal ba gang bstan pa rnams ni rdo rje slob dpon la smod pa rnams gnas pa'i yul yin gsungs pa yin /
mi dge ba'i bshes gnyen dang sdig grogs bsten na'ang /
zhes sogs ni dge ba'i bshes gnyen gyi 'gal zla de dag bsten na'ang /
nyes dmigs che ba'i don yin gsungs /
de ltar na bla ma'i rnal 'byor zhes yongs su grags pa'i gdams pa yang sngar bshad pa ltar go dgos kyi dmigs pa thun re tsam gyis mi chog la zhes sogs kyi skabs su /
sngags nas bshad pa'i bla ma'i rnal 'byor dang 'di'i bshes gnyen bsten tshul la khyad par cung zad yod de /
'di'i bshes gnyen bsten tshul yin na sngags kyi bla ma'i rnal 'byor yin pas ma khyab kyang cig shos yin na tshur khyab /
gnad 'di dag ma shes na chos gang byas kyang rnam dag tu 'gro ba dka' ste /
paN chen bsod nams grags pas /
thos bsam bya bral byed pa'i rnal 'byor pa / /
zhes gsungs pa ltar 'gro zhing /
der ma zad bdag gi mkhan rin po che r+wa sgreng khri chen rdo rje 'chang nas kyang bla mchod dngos grub 'dod 'jo'i mjug tu /
bsten tshul phyogs lhung deng dang bab col tshig /
mkhyen mkhyen bzlas brjod dgos pa 'grub sring na / /
dal brgyas bsten dang bcos min mos gus mkhan / /
sngon byon mkhas grub de dag ma 'khrul lam / /
zhes gsungs pa ltar yin /
de yang blo cang pos rtog dpyod ma byas par bla ma chang 'thung mkhan dang mnyam du bsdad na dang po sna la sbar mo 'gebs /
de nas de yang bzhag /
de nas chang lug mkhan byas /
de nas rang gis btung ste gang las kyang thu ba zhig yong gsungs /
'o skol nyon mongs rags la bshes gnyen bsten tshul mi shes shing shes kyang mi byed par du ma la chos nyan pa zhes sogs kyi skabs 'o skol la skyon mang du gsungs te /
nyon mongs rags pa bshes gnyen bsten tshul mi shes pa /
shes kyang mi byed pa /
du ma la chos nyan pa rnams gsungs shing /
de ltar skyon mang pos nyes dmigs gsog la /
de yang bshags sdom sogs kyi blo 'byung dka' bas /
rang gi blo la brtags nas bshes gnyen bsten dka' bar snang na dang po nas mdo sde sogs bltas /
bla ma mtshan nyid dang ldan pa rnyed pa'i smon lam 'debs pa rang gal che ba yin gsungs /
yang dge bshes lha bzo bsnyun pa na dge bshes nya ga mo bas thugs khral chen po mdzad nas bla ma 'di bsnyun gsos ba'i phyir rgya gar nas a ru ra rlon pa lan dgos kyang 'gro dgongs pa byung /
de nas lha bzo zhing du phebs kar slob ma gzhan rnams kyis gshags pa 'bul du 'ongs ba na /
nya ga mo pas kyang bshags pa phul bas /
lha bzo gzim mal nas har gyis bzhengs nas /
khyod kyis nga la bshags pa 'bul dgos pa ci yod /
khyed kyis kyang bshags pa 'bul na bshags pa 'bul mi dgos pa su yod /
khyod kyis da res nga'i kha la nyan pas ma 'ongs pa na khyod kyi kha la mi dang mi ma yin thams cad kyis nyan pa zhig yong gsungs nas zhing gshegs pa yin /
de'i gnad kyis dge bshes nya ga mo pa des lha bzo'i man ngag gi rgyun thams cad sbel zhing /
stod lung pa rnams la zho nyis chang nyes lo nyes ci byung yang nya ga mo pa la zhu /
deng sang yang dge bshes de'i sku 'bum yin zer ba zhig 'dug pa nas zho nyes re byung na yang de dus thal ba re 'debs /
chang nyes re byung na yang thal ba re 'debs /
lo nyes re byung na yang de ltar byas pas de tsho mi yong ba yin pa 'dug gsungs /
skyong tshul dngos kyi skabs su /
lam rim 'di nyid kyi khrid dngos gzhi 'di nas tshugs pa yin pas de yang rtsa ba che tshul ni /
jo bos 'brom la man ngag 'di gnang ba'i tshe /
'brom gyis jo bo la /
kho bo la man ngag 'di gnang nas khong gzhan la mi gnang ba ci lags zhus pas /
ngas khyod min pa gtad sa ma rnyed gsung @# / /
'o na dag bshes brtson 'grus la gnang bar zhus pas /
chos 'di rgyal po lta bu yin pas khong la phan mi thogs gsungs pa yin /
de bzhin du po to bas /
lam sgron shog bu gnyis po 'di mdo dang dgongs 'grel gyi bstan bcos thams cad kyi 'grel bar song bas zhes sogs gsungs pa dang /
stod lung pas bstan rim gsungs dus kyang /
ngas chos kyi g.yag po che gsha' ba yin gsung ba dang /
yang ngas bstan rim bshad tsa na 'dzam bu gling phar rgyab kyi po ti thams cad kyi sems la dbus kyi ban rgan sa bo 'dis nged tsho'i don thams cad bshad kyi 'dug snyam du 'dar khum ste 'gro zhes nyams bton nas gsungs pa dang /
dge bshes lag sor bas /
'di bstan bcos 'phrul gyi lde mig yin gsungs te /
de yang rgya gar du lde mig gcig gis sgo lcags thams cad phye thub pa zhig yod pa de la 'phrul gyi lde mig zer /
dpe de dang 'dra gsungs /
de nas sbyor chos 'dren tshul la yang khyad par yod de /
bde lam nas bshad pa'i tshe /
sbyor chos gsum pa la /
stan bde ba la lus 'dug lugs brgyad dam spyod lam gang bder 'khod nas rang rgyud la legs par brtags te dge sems khyad par can gyi ngang nas skyabs 'gro sems bskyed chad med bzhi sgom pa rgyud dang 'dres nges su bya ba zhes 'dren /
lam rim che chung nas bshad skabs /
stan bde ba la lus drang por bsrang ste skyil mo krung ngam skyil mo krung phyed du yang rung ba'i spyod lam gyis 'khod nas skyabs sems rgyud dang 'dres nges su bya ba zhes 'dren /
sbyor chos lnga pa la bde lam sogs su /
bsag sbyang gi gnad bsdus pa yan lag bdun pa maN+Dal dang bcas pa 'bul pa zhes maN+Dal yar 'dren /
lam rim che chung du /
de nas maN+Dal phul te zhes maN+Dal sbyor chos drug pa'i khongs su mar bsdus nas 'dren pa yin /
de yang gnas khang byi dor gyi skabs su sems kyi kun slong gtso che ste /
bshes srings las /
snyengs dang bral la mang du gsol ci 'tshal / /
pan pa'i gdams ngag don po 'di lags te / /
khyod kyi thugs dul mdzod cig bcom ldan gyis / /
sems ni chos kyi rtsa ba lags par gsungs / /
zhes gsungs pa ltar yin te /
'dir 'phags pa'i gnas brtan lam chung ba'i lo rgyus cung zad zhu na /
'phags pa'i gnas brtan chen po lam bstan gyi gcung po lam phran brtan zhes pa de 'phags pa lam chung pa zhes pa de red /
de bram ze'i rigs yin pa la pha mas bram ze'i rigs byed bslab tu rang gi jo jo lam bstan pa'i thad du btang bar /
thog mar bram ze'i rigs byed /
oM b+hu ru b+hu ba swAhA zhes pa 'di rang ma shes /
de nas rigs byed kyi yon tan gzhan gang yang gti thug nas ma shes par /
de gnas nas bton te rgyal byed tshal gyi sgo drung du nyams thag bzhin du bsdad pas /
bcom ldan 'das thugs rje can gyis de'i khams dang /
bsam pa dang /
bag la nyal ji lta ba bzhin mkhyen bzhin du dri ba mdzad par /
de shes rab dman pas bram ze'i rigs byed sogs yon tan gang yang ma lob par /
dang po pha ma gnyis kyis gnas nas phyung ste jo bo lam bstan pa'i rtsar btang bas rigs byed gang yang ma lob par jo jos kyang gnas nas bton te gnas skabs 'di 'dra zhig tu gyur pa'i nyam thag tshul zhus par /
'o na khyod rang nang du shog la yon tan la sbyongs shig gsungs pas /
des smras pa /
bdag ni ha cang shes rab shin tu brtul nas yon tan gang yang mi slob zhus par /
'o na khyod kyis gtsug lag khang la phyag bdar byed e shes gsungs par /
de rang shes lags zhus pas /
dge 'dun gyi gtsug lag khang la gad bdar rgyob cig gsungs /
kha 'don du rdul spang /
dri ma spang ngo zhes thon zhig ces bslab nas phyag ma rgyag bcug pas /
khos kyang brtson 'grus bskyed nas gad bdar byas par /
sangs rgyas kyi mthus gtsug lag khang gi g.yas phyogs gad bdar tshar res g.yon phyogs khengs /
g.yon tshar res g.yas rdul gyis khengs pa sogs mang du byung yang ngal ba med par phyag bdar rang byas /
kha ton kyang de ltar byas pa'i mthar lam chung bas phyag ma lag tu bzung ba de kha'i mur rdul 'di sa rdul ma yin 'dod chags rdul /
rdul 'di sa rdul ma yin zhe sdang rdul / /
rdul 'di sa rdul ma yin gti mug rdul / /
zhes pa blo la wal gyis shar bas khams gsum @# / /
gyi 'khor ba'i gnas 'dir sdug tu 'jug mkhan de nyon mongs dug gsum dang /
de'i rtsa ba mthar gtugs na /
bdag 'dzin ma rig pa 'di la thug tshul sogs bsams pas /
de ma thag 'phags pa'i bden pa mthong ste dgra bcom pa'i 'bras bu thob pa yin tshul gsungs /
sems dwang bas phyag bdar byas pa'i phan yon ni /
khang bu brtsegs pa'i mdo las /
phyag bdar byas pa la phan yon lnga yod de /
rang gi sems dwang bar 'gyur /
gzhan gyi sems dwang bar 'gyur /
lha rnams dga' bar 'gyur /
mdzes pa'i las gsog par 'gyur /
lus zhig nas lha'i nang du skye bar 'gyur /
zhes gsungs pa yin /
de yang da lta rang re las dang po pa rnams snga sar sar nas chig skya bzung mdog kha ba mi byed par grogs rnam par dag pa dang 'grogs pa gal che ste /
dge bshes ston pas kyang zhing du gshegs khar po to ba la /
da phan chad gsum yan chad lnga man chod dpung gdang 'chos la dge ba'i bshes gnyen mdo sde la gyis /
sems bzang po gyis dang khyad par can dang phrad de 'ong gsungs pa yin gsungs /
stan bde ba la zhes pa'i skabs bsam gtan gyi stan dang mal stan gnyis gcig pa byas kyang chog /
stan 'og tu g.yung drung chos skor ris su 'bri ba ni sa gzhi rdo rje'i rang bzhin du byin gyis brlabs pa yin /
rtsa dur pa 'did pa ni /
dur pa che ring ba'i rdzas yin pas sgrub pa po tshe ring ba dang /
de'i gnang kyis sgrub pa yun ring ba'i rten 'brel yod gsungs /
sku gsung thugs rten bkram pa'i skabs /
dgos nges kyi bdag cag gi ston pa rin po che'i sku dang /
byams 'jam dbyangs gnyis /
jo bo rje /
'brom ston pa /
rje yab sras /
rang gi bla ma lta bu'i sku ma gtogs gzhan sku 'di dang dpe cha mang po nyar ma nyan /
rang re'i bka' rgyud 'di grub mtha' gzhan la sdang shugs che ba min yang /
rang nyid lta spyod rnam par dag cing /
gzhan dag la dag snang sbyong ba ma gtogs dngos su dpe cha yin pa tsam rgyu mtshan du byas nas nyar na de'i brjod bya la rtog dpyod ci yang med par tshig tsam la snying por bzung nas thabs bcos sogs bya ba mang po zhig la dbu 'khor nas lam rnam par dag pa'i nyams len las ring du 'gro ba sogs kyi skyon mang po yod pas thugs la 'jog dgos /
lhag par dpe cha mang po la rtsi 'jog che mdog byas na /
mtshams shig na tshangs par spyod pa phyag rgya ma bsten pa'i man ngag dang phrad yong /
de dang phrad na de las sdug pa ci yod /
yang grwa rkyang kun spangs lta bu dang /
phyogs su phebs ma sogs kyis ni sku 'dra dngos su ma 'byor kyang sgrub pa'i maN+Dal 'cha' ba yin /
de yang rdo 'am g.yam leb lta bu gcang ba zhig la 'bru'i tshom bu dgu 'am lnga 'god /
de rnams ston pa sogs lhar bskyed dgos pa ni min /
dran bskul lta bu yin /
mdo rkyang byed na de ltar yin kyang sngags dang 'brel tshe bskyed chog byas kyang chog /
mchod pa g.yo med cing /
zhes pa'i g.yo sgyu med pa ni mchod pa'i rgyu 'tshol ba'i dus dang /
mchod pa 'bul ba'i dus gnyis kar dgos pa yin /
ting sogs nyi ma la bzhag na de'i 'od kyis mi ma yin 'ga' zhig la 'jigs pa chen po skye bas de yang zhog mi nyan gsungs /
yang phur lcog bla ma byams pa yo byad med par bzhugs skabs /
dpon po mi dbang gi zhabs phyi zhig gis bya ba khrus zhus pa'i yon du kha btags phyi mdzod zhig dang gser zho do phul bas /
da res kyi 'dis mchod pa rnam dag zhig byed dgos dgongs te /
gser des mar gzigs nas zhal zas rgya mtsho ma zhig bzhengs nas shag tu 'bul bar mdzad pas rjes sor nam mkha' mdzod la mnga' brnyes pa lta bu byung ba yin /
de yang bsam pa'i khyad par yin te /
'ban gyi sku mdun du sbyin bdag zhig yong mkhan yod par mchod pa lags par bshams kun slong la brtag pas sbyin bdag gi ngo 'dzin yin par mkhyen nas sgo rgyab nas thal ba sbar ba gang bzhes te mchod pa de rnams la gtor dbu gtums te bzhugs /
de pha dam pas gsan pas khong gi zhal nas /
bod kyi mchod pa gcig la 'ban gung rgyal gyi thal ba da las yags pa ma byung gsungs pa yin gsungs /
! /
nyin bdun par /
jo bo chen pos spyod bsdus sgron mer /
rigs la gnas pa'i gang zag gis / /
bshes @# / /
gnyen dam pa bsten bya zhing / /
zhes gsungs pa 'dren par mdzad nas sngon 'gro'i gsung bshad kyi skabs /
khyed cag rigs la gnas pa yin pas bla ma bsten dgos /
rigs gang la gnas na /
chos gos dang /
bsod snyoms dang /
gnas mal ngan don tsam gyis chog shes pa 'phags pa'i rigs gsum dang /
spong ba dang sgom pa la dga' ba 'phags pa'i rigs gcig ste 'phags pa'i rigs bzhi la gnas pa yin /
'tsho ba dkon po ji tsam byung yang da dung las 'bras bsams nas chos la yid ches bskyed pa gal che ste /
po to bas /
rgyu 'bras las la yod pa go gyur na / /
rkyen gyi stobs kyis 'gyur ba ga la srid / /
ces gsungs pa yin /
de yang mdzod las /
gsum gyis tshul bstan tha ma'i las /
zhes gsungs pa ltar /
'phags pa'i rigs bzhi'i nang gi sgom pa la dga' ba ni lam sgom pa 'di lta bu dang ma bral na snyam pa dgos shing / /
de ltar byas na tshul khrims bsrungs pa yang yin /
sangs rgyas byang sems rnams kyang des dgyes par 'gyur te /
po to bas /
nga 'dod pas gti lum pa zhig yin te /
khyed cag gis tshul khrims sna re bsrungs pa la nga yang dga' na 'phags pa'i skye bo rnams lta ci smos gsungs shing /
de yang 'dod pa chung ba dang chog shes ba zhig gal che /
de med na 'dod chen dang chog mi shes par song nas chos yong ba'i thabs med /
de'i 'dod pa che ba ni bca' lag sogs 'di dang 'di byung na snyam pa dang /
chog mi shes pa ni ji tsam byung na yang da dung des mi ngoms pa yin te /
mdzod las /
rnyed la yang sred chog mi shes / /
ma rnyed la 'dod 'dod chen can / /
zhes gsungs /
bca' lag bsags nas dge ba byas kyang cher mi phan te /
dge bshes shar bas /
nga ni khyod la gtong ba'i phan yon mi brjod kyi /
'dzin pa'i nyes dmigs brjod pa yin gsungs pa ltar yin gsungs /
stan bde ba la lus drang por bsrang ste zhes sogs kyi skabs /
rkang pa lag pa rkod pa gsum / /
so mchu lce rnams sdom pas bzhi / /
mgo mig phrag pa dbugs dang bzhi / /
rnam par snang mdzad chos brgyad yin / /
zhes gsungs pa ltar rkang pa rdo rje'i skyil krung ngam phyed skyil /
de yang g.yas pa phyi dang g.yon pa nang du byed dgos /
de ltar byed pa 'di la dgos pa lnga yod /
lag pa gnyis mnyam gzhag /
sgal tshigs nyi shu rtsa gcig mda' ltar bsrang so dang mchu rang babs su bzhag /
lce rtse cung zad rkan la sbyar /
mgo gug tsam byed /
mig sna gshog phan tshun rig tsam byas nas sna rtser phebs /
phrag pa rang sor bzhag ste rnam snang gi chos bdun ldan du bya dgos /
'on kyang thams cad la de ltar byed dgos pa'i khyab pa med de /
ba lang bdag la ba lang gi nyal stangs su 'dug pas sgom skyes pa sogs dmigs bsal 'gal zhig yod /
mdzod las /
bsring gnyis ldan chog mi shes dang / /
'dod chen can la ma yin no / /
zhes gsungs pa ltar lus 'du 'dzi las bsring ba dang /
sems rnam rtog las bsrings dgos la de yang sngar bshad pa'i 'dod chen can dang /
chog mi shes pa la ma yin no zhes de gnyis la mi yong bar gsungs pa yin /
lus gnad 'cha' ba 'di la mar pa lots+tshas bod kyi sgom thams cad phyogs gcig tu bsdoms kyang nga'i 'dug lugs la do mi yong gsungs pa yin pas 'di gnad shin tu che ste /
'di la brten nas rtsa rnams kyi nang du rlung 'gro bde zhing /
de'i gnad kyis sems ting nge 'dzin la gnas pa 'byung la /
de byung na rje rin po ches /
bsam gtan sems la dbang bsgyur rgyal po ste / /
bzhag na g.yo med ri yi dbang po bzhin btang na dge ba'i dmigs pa kun la 'jug /
lus sems las su rung ba'i bde chen 'dren / /
zhes gsungs pa ltar yong ba yin /
rnam snang gi chos brgyad ldan byed na /
gong gi bdun gyi steng du dbugs 'gro 'ong bsnan te /
de la yang rlung cham la 'bebs pa dang /
rlung ro dgu phrugs bya ba gnyis yod pa'i dang po rlung cham la 'bebs pa'i don /
bdag rang gi bsam tshod ltar na /
rlung rnam rtog gi bzhon pa yin pas rnam rtog ngan pa cham la 'bebs pa'i don yin nam snyam zhing /
de ni thog mar rang rgyud la brtags te rnam rtog ngan pa mngon du gyur 'dug na /
sna @# / /
bug g.yas nas rlung dal bus gtong ba dang mnyam du rnam rtog ngan pa rnams phyir 'bud /
sna bug g.yon nas rlung dal bus rdub ba dang mnyam du sangs rgyas byang sems kyi byin rlabs thams cad nang du zhugs pa'i mos pa byas te de 'dra ba nyer gcig dang /
yang kun slong dge ba'i ngang du 'dug na sngon la chur rngub /
de nas par gtong /
de 'dra ba nyer gcig byas mthar thun la 'jug /
yang rlung ro dgu phrugs byed na sna bug g.yas nas btang ste g.yas nas rngub pa lan gsum /
g.yon nas btang ste g.yon nas ngub pa lan gsum /
gnyis ka nas btang ste gnyis ka nas rngub pa lan gsum ste dgu byed pa yin /
'di phyag chen gyi chung ro dgu phrugs dag tu gsal / /
rigs pa dwangs snyigs legs par phye / /
rnam dag dge ba'i sems ldan pas / /
skyabs 'gro sems bskyed nan tan bya / /
zhes pa'i man ngag yin /
lam rim 'dir rlung cham la 'bebs pa 'di kha byed pa yin /
yang rtswa dur pa 'ding ba 'di bcom ldan 'das sangs rgya khar rtswa 'tshong gi khye'u bkra shis la /
bkra shis nga la de ring rtswa cig byin / /
de ring nga la rtswa yis don chen 'grub / /
ces dang /
bskal mang rnyed dka'i byang chub ma thob par / /
stan 'di las ni bsgul bskyod mi bya'o / /
zhes gsungs nas rtswa bzhes te 'ding bar mdzad nas de'i steng du byang chub mngon du mdzad pa'i rnam thar dran pa'i ched du 'ding ba yin /
ston pas dam bca' de ltar mdzad kyang mdzad la byung yang byung ba yin /
nga rang rnams ni de 'dra'i dam bca' byed kyang mi dgos la /
yong yang mi yong /
'o na gang dam bca' dgos na /
bka' gdams gong ma'i gsung las /
bla ma bzang po dang /
dgon pa bzang po la bltas nas phyin na /
jo bo'i lam gyi rim pa 'di ma rnyed bar du /
de las gzhan du mi 'gro ba'i dam bca' byed dgos gsungs pa ltar yin /
skyabs sems byed khar byang chub kyi sems sgom pa dang /
sems skyed dngos gzhi'i skabs sems bskyed pa gnyis yod kyang dang po ni kun slong tsam dang /
phyi ma la ni cho ga'i sgo nas bskyad pa yang yod de'i ngang nas sgom la 'jug skabs lam rim chen mo las /
sgom zhes grags pa sems dge ba'i dmigs pa la yang dang yang du gtod pa'i dmigs rnam skyong ba 'di ni thog ma med pa nas rang sems kyi dbang du gyur zhing sems rang gi dbang du ma gyur la /
sems kyang nyon mongs pa la sogs pa'i sgrib pa rnams la rjes su phyogs pas nyes skyon thams cad skyed par byed pa'i sems 'di rang gi dbang du 'gyur bar byas nas dge ba'i dmigs pa la ji ltar 'dod 'dod du bkol du rung bar byed pa'i ched yin no / /
zhes sogs gsungs pa ltar dran par byed /
de'i ngang nas lung ma bstan gyi sems shig gsal btab dgos /
de ni shel dwangs pa dang 'dra ste /
shel de ras kha dog ji 'dra zhig gi steng du bzhag kyang ras de'i kha dog gi rnam pa de kha shar ba yin /
de bzhin du sems de yang dge mi dge gang gi ngo bor bsgyur yang bsgyur thub pa zhig yong gsungs /
yang 'khor ba 'di gal lta mgo sbrel dang 'dra / /
la lta gcig g.yas su yod na gcig shos g.yon du sdod /
de gnyis gang byas kyang g.yas g.yon 'khor nas sdod pa ma gtogs kha bral ba mi srid /
bde 'gro dang ngan 'gro gnyis kyang de dang 'dra /
yang kun slong 'chos pa 'di rtsa thig dang 'dra /
rtsa thig 'phyugs na thig gzhan thams cad 'phyugs nas 'gro /
de bzhin du kun slong 'chos pa 'di 'phyugs na dmigs pa gzhan rnams 'phyugs 'gro /
'di sgom gyi thog ma yang yin te rje rin po ches dri ba lhag bsam rab dkar du sgom gyi thog ma gang yin zhes 'dri bar mdzad pa'i lan du /
rje btsun blo bzang chos kyi rgyal mtshan gyis /
sgom rnams kun gyi dang po'i mgo /
rgya gar skad mtshungs rang rgyud la / /
legs par brtags pa yin no zhes / /
zla med bla ma mchog khyed bzhed / /
ces gsungs pa ltar yin /
skyabs yul gsal btab ma btab khyad cher med /
gsal 'debs tshe 'jam dpal zhal lung gi chogs zhing ltar byed na /
'jam dpal zhal lung du /
thog mar sa gzhi byin gyis brlabs pa ni /
dkon mchog gsum gyi bden pa dang /
sangs rgyas dang byang chub sems dpa' thams cad kyi byin gyis @# / /
brlabs dang /
tshogs gnyis yongs su rdzogs pa'i mnga' thang chen po dang /
chos kyi dbyings rnam par dag cing bsam gyis mi khyab pa'i stobs kyis de bzhin nyid du gyur cig /
ces sman bla'i mdo chog nas 'byung ba ltar bden stobs brjod pa dang /
yang bdag gi bsam pa'i stobs dang ni / /
zhes sogs kyis kyang bden stobs brjod /
de yang sa gzhi dang 'brel ba'i dbang du byed pa yin pas /
sa gzhi gser la baiDUr+ya'i rdo rje rgya gram dang /
yang na sa gzhi baiDUr+ya la gser gyi rdo rje rgya gram /
de yang rgya shin tu che ba zhig bdag nyid kyi lhag bsam rnam par dag pa'i stobs dang /
de bzhin gshegs pa'i smon lam phyi stobs dang /
chos nyid rang bzhin gyis rnam par dag pa'i stobs la brten nas grub bar bsam /
de yang snod bcud 'di kun rang ngos nas ma grub pas /
res rin po che'i sa gzhi sogs su 'gyur /
res da lta'i zhing sems can spyi mthun gyi las kyis grub pa rdob dang gseg ma sogs snang /
res byams pa byon tshe lta bu la zhing rnam dag du 'grub cing rgya khyon yangs che ru 'gro bas sems kyi bdag nyid dam /
yang na zhing khams gzhan dang gzhan gyi nyer len byas pa las zhing bzang ngan sna tshogs su 'gyur ldog byed pas na /
bden mthus skad cig dang po ma dag pa'i zhing yin pa la /
skad cig gnyis par dag zhing du gyur song snyam pa byed gsungs /
de nas thams cad du ni zhes sogs kyis gnas dang khyams byin gyis brlabs te /
dmigs pa ni /
rin po che'i sa gzhi lag mthil ltar khod snyoms pa'i steng na phyogs bzhir khrus kyi khang pa shar nub kyi mtha' mi mngon pa /
rin po che sna bdun las grub pa'i ljon shing dbyibs legs shing bkod pa mdzes pa /
gser gyi bye mas brgyan pa'i rdzing bu dang ljon shing la gnas pa'i sprul pa'i bya sna tshogs kyis chos kyi sdom bzhi sogs skad snyan par bsgrogs pa /
bar bar du rin po che'i khang pa grub bzhi pa sogs la gnas pa'i sangs rgyas byang sems mtha' yas pas 'gro don mdzad pa /
gzhan yang grub thob mnyam gzhag mdzad pa sogs snod bcud kyi yon tan phun sum tshogs pa /
bde ba can gyi zhing bkod sogs las ji ltar 'byung ba bzhin /
rang gis sangs rgyas kyi zhing sbyong ba yang 'di kha yin pas zhing gi bkod pa sems la shar bsgoms byas pa'i ji ltar 'os 'tshams kyi dbus su rin po che'i khang bzang kun nas gru bzhi pa yangs shing rgya che ba rta babs med pa zhig gsal 'debs /
de'i dbus su sna tshogs rdo rje bltas na gsal zhing reg na 'bur kong sogs med pa de'i steng du seng+ge chen po dbugs lhem lhem pa /
mig hrig hrig pa brgyad kyis bteg pa'i rin po che'i khri chen byang chub mchod rten gyi bum pa man chad lta bu kun nas gru bzhi pa bang rim bzhi yod pa zhig gsal btab /
khri de'i g.yas g.yon la ltos pa'i dbus /
rgyab mdun la ltos pa'i cung zad rgyab la phyogs par thub dbang rdo rje 'chang la seng khri /
de'i mdun du seng khri sum 'dzom la /
dbus su jo bo rje /
de'i g.yas su 'brom rgyal ba'i 'byung gnas /
g.yon du rdog legs pa'i shes rab dang /
po to ba rin chen gsal gang rigs /
de'i mdun du bang rim gnyis par seng khri sum 'dzom /
de'i dbus mar rje rin po che /
de'i g.yas su mkhas grub shes rab seng+ge /
g.yon du paN chen dge 'dun grub pa /
de dag gi mdun du bang rim gsum par seng khri sum 'dzom la dbus su thams cad mkhyen pa lnga pa chen po /
de'i g.yas su khri sbyin pa rgya mtsho'am ngag dbang dpal bzang /
g.yon du bshes gnyen dam pa byams pa chos ldan /
de'i mdun du bang rim bzhi par seng+ges btegs pa'i rin po che'i khri chung /
de'i steng du rtsa ba'i bla ma bzhugs su gsol /
thub dbang gi g.yas g.yon nas byams pa dang 'jam dbyangs sogs rgya chen spyod brgyud dang zab mo lta brgyud kyi bla ma'ang khri chung grangs mnyam yod pa rnams /
thub dbang gi mdun nas bang rim bzhi pa'i bar du bzhugs tshogs zhing gzhan bla brgyud 'dir ma gtogs pa'i chos 'brel yod tsam pa rnams la rkyong gdan re byed gsungs /
rgyab tu nyams len byin rlabs brgyud pa'ang dam pa gong ma'i nyams len gyi rgyun nam byin rlabs kyi dad ma yal ba la byed pas de rnams bzhugs /
de nyid kyi rgyab @# / /
tu yi dam dang gzhan yang sangs rgyas byang sems nyan rang dpa' bo dpa' mo chos skyong bsrung ma phyogs bzhir rgyal chen bzhi rang rang gi 'khor dang bcas pa sprin gyi phung po 'khrigs pa bzhin bzhugs par bsams gsungs /
saing+ge brgyad kyis dbang phyug brgyad mtshon pas / /
sku gsung thugs gsum gyi dbang phyug ni rnam rtog med bzhin du dang /
rdzu 'phrul gyi dbang phyug ni thugs bskyed pa tsam gyis dang /
kun tu 'gro ba'i dbang phyug ni yul dus gnas skabs thams cad la khyab pa /
gnas kyi dbang phyug gam ci 'dod pa'i dbang phyug ni 'dod pa tsam gyis dang /
ci 'dod bskyed pa'i dbang phyug ni brtan g.yo sna tshogs pa'i gzugs su bskyed pa /
yon tan gyi dbang phyug ni stobs bcu sogs dang ldan pa'o / /
de nas spyan 'dren btang ste mgron thabs su spyan 'dren pa yin /
de yang ma ga d+ha bzang ma'i rtogs brjod ni /
khyim bdag mgon med zas sbyin gyi bu mo ma ga d+ha bzang mo de bu ram shing 'phel du tshong dpon gyi bu khyu mchog sbyin gyi chung mar sbyin /
tshong dpon de mu stegs gcer pu pa la mchod gnas su byed pas bu mo na re /
de ni mchod gnas bya ba'i gnas min gyi ngo tsha ba'i gnas yin zer /
'o na mchod gnas ji 'dra yod byas pas /
nga'i mchod gnas de khyod 'dra ba la bshad nas ci byed zer /
cis kyang bshad rog gyis byas pas /
'o na bdag cag gi mchod gnas 'khor los bsgyur ba'i rgyal srid mchil ma'i thal ba bzhin dor nas rab tu byung ste sangs rgyas pa ston pa bcom ldan 'das zhes bya ba dang /
gzhan yang de'i 'khor nyan thos rdzu 'phrul mngon shes dang ldan pa khyad par can gzhan sems 'dul ba la mchog tu bsngags pa mang po yod byas pas /
khyim bdag des 'o na de gdan 'drongs sam zer ba la /
dad pa byas na gdan 'drongs zhes smras nas mchod pa'i dngos po mang pos mchod /
thog khar song nas phyag btsal te spyan 'dren gyi tshigs bcad bton nas gsol ba btab pas /
sangs rgyas kyi dbu la me tog gi gdugs dang /
dri zhim po'i dud sprin bkra shis rtags rdzas kyi rnam pa /
phyogs bzhir shel gyi ka ba sogs blo bur du byung ba na /
nyan thos rnams kyis 'di gang yin zhus pas /
sang bu mo ma ga d+ha bzang mos nged cag bu ram shing 'phel du spyan 'dren par 'dug pas /
gaN+Di brdungs la nyan thos rdzu 'phrul dang ldan pa rnams la tshul shing brims shig gsungs nas de ltar mdzad /
sang nyin kyang bu mos gsol ba btab pa na dus las ma yol par rdzu 'phrul gyis gshegs pa de bzhin du /
da lam bdag cag gi ston pa shAkya thub pa sogs rang rang zhing khams gang na bzhugs pa nas spyan 'dren pa yin pas de dag nges par dngos su byon nas rang rang gi bzhugs gdan la 'khod /
sangs rgyas byang sems sogs gzhan rnams kyang mtha' skor du khra lam mer 'khod /
mdun nas brtsams te phyogs bzhir rgyal chen bzhi yang bzhengs nas 'khod song snyam pa dang /
phyi rol du skyed tshal yid du 'ong bar dpa' bo mkha' 'gro dang grub chen brgyad cu sogs bzhugs par mos na bar chad mi 'byung ba'i rten 'brel gyi khyad yod /
mchod pa yang gang rgyas bsham dgos te /
de min po to bas /
dud phor dri ma can zhig tu spang spos re btab nas tsan dan ga pur spos kyi chu zhes dmus long gis mig ldan la mgo skor byed gsungs pa ltar yin /
de nas phyogs bzhir khrus khang re'am /
yang na lho phyogs tsha ba'i gnas yin pas der khrus khang gcig byas pas kyang rung ste /
gang ltar de'i nang du khrus kyi rdzing bu /
de yang phyogs gsum nas nang du chu 'bab pa'am /
yang na gcig nas 'bab pa byas kyang rung /
rdzing bu der them skas bzhi yod pa /
rdzing bu'i nang shel gyis gzhi la gser gyis bye ma gdal ba /
yon tan brgyad ldan gyi chus gang ba /
rdzing bu'i kha 'gram du me tog padma dkar po /
ku mu ta /
utapala gsum gyis bskor zhing /
gzhan yang me tog sna tshogs pas gang ba /
de dag gi mtshon don ni /
rdzing bus sangs rgyas kyi bstan pa /
der 'gro ba'i them skas bzhis bstan pa'i 'jug sgo grub mtha' bzhi /
chu yan lag brgyad lan gyis 'phags lam yan lag brgyad /
shel gyis gzhi gser gyi bye ma can gyis khams rang bzhin gyis@# / /
rnam par dag cing glo bur gyi dri mas dben pa /
mtha' skor gyi me tog ut+pa la nyin mtshan kun tu kha bye ba ltar /
nyan thos nge sangs rgyas byon pa dang mi 'byon pa'i zhing khams thams cad du 'byung ba dang /
me tog ku mu dA zla 'od dang phrang skabs kha bye zhing /
nyi ma shar nas zum 'gro ba ltar rang rgyal de sangs rgyas nyi ma lta bu byon skabs mi 'byung la /
sangs rgyas mi 'byon pa'i tshe 'byung ba dang /
padma dkar po de nyi ma'i 'od kyis bye ba ltar /
byang chub sems dpa' sangs rgyas kyi thugs rje'i 'od zer gyis sman par mdzad pa mtshon pa yin /
don du de gsum gyis gdul bya rigs can gsum mtshon /
mtshon don 'di dag kyang gser 'phreng du sa drug pa'i rmi lam gyi rtags bshad skabs gsungs pas rje yab sras kyi gzhung gi khungs dang bcas pa yin gsungs /
der khrus gsol skabs rang gi snying kha nas tshogs zhing gi lha re la zhabs 'bring dge slong gsum re'am re re gang rigs spyos nas de dag gis na bza' rnying pa byin rten gyi tshul du tshur zhus nas stegs kyi khar 'jog pa dang /
'dag rdzas 'bul ba sogs byas nas sku khrus gsol /
de dag ska la mtshungs pa med pa'i gos / /
gtsang la dri rab bsgos pas sku byi'o / /
zhes sogs kyis sku phyis /
stong gsum kun tu dre ngad ldang ba yi / /
dri mchog rnams kyis thub dbang rnams kyi sku / /
gsar sbyangs bco ma byi dor byas pa ltar / /
'od chags 'bar ba de dag byugs par bgyi / /
zhes pas sdum gtsang mas sku byugs 'bul /
de 'phral thams cad lan bza' gsar pa dang /
rgyan 'os pa la rgyan 'bul sogs byed dgos /
yang tshogs zhing rnams zhal rang la mi gzigs par gtso bo la yar gzigs pa yin kyang blos ma 'chun na rang la gzigs pas kyang chog /
yang rang la rgyab bstan par mos pas rten 'brel kyang mi 'phyugs te /
rje rin po che'i sku gdung gi sku rgyab gtsang phyogs su bstan kyang gcang nas rje rin po che'i khrir 'jam dbyangs gtsang pa 'dun brgyud sbreng tshar du byon pa yin gsungs /
de nas maN+Dal 'bul dgos la /
'jam dpal zhal lung 'dir gong du phur tshugs gsol 'debs 'dra ba zhig las don chen po gsum gyi gsol 'debs dngos su ma gsungs pas chad pa'i skyon med mod /
'on kyang 'dir de mdzad pa phyag srol yin /
bde lam nas bshad pa'i tshogs zhing ni sa gzhi dang ma 'brel bar /
mdun gyi nam mkhar phyogs re nas seng+ge gnyis gnyis te seng+ge brgyad kyis bteg pa'i seng khri chen po zhig gi steng du de 'dra ba'i seng khri chung du gsum gsal btab /
de'i dbus ma'i steng du sna tshogs pad zla nyi ma'i gdan la blo bzang thub dbang rdo rje 'chang gi ngo bo ston pa bcom ldan 'das mngon rtogs ltar dang /
thub dbang rdo rje 'chang gi thugs ka nas 'od zer stong dang g.yas g.yon mdun phyogs rnams su /
nyams len byin rlabs brgyud dang /
rgya chen spyod brgyud dang /
zab mo lta brgyud dang /
chos 'brel dngos thob kyi bla ma'i grangs mnyam 'phros pa'i sne mor rdo rje 'chang dang rtsa ba'i bla ma gnyis la seng khri pad zla /
gzhan rnams pad zla'i steng du bzhugs pa /
de dag gi mtha' skor du yi dam sangs rgyas byang sems dpa' bo dpa' mo bstan bsrung ye shes pa'i tshogs dang /
de dag rang rang gi mdun na gdan khri phun tshogs la rang rtsom gyi lung gi chos rnams dang /
de dag gi phyi rol du gang la gang 'dul gyi sprul pa'i bkod pa phyogs bcur 'phros pa'i gtso 'khor thams cad kyi gnas lngar yi ge bkod la /
ma lus sems can ma brjod pas bla ma thub pa'i dbang po'i thugs ka nas 'od zer 'phros ye shes pa rnams spyan drangs dam tshig pa so sor bstim mo / /
yang myur lam gyi skabs bla mchod kyi tshogs zhing nang ltar /
mdun gyi nam mkhar dpag bsam gyi sdong po lo 'dab 'bras bus mdzes pa yangs shing rgya che ba'i dbus su seng khri'i steng du sna tshogs padma 'dab ma bsam gyis mi khyab pa brtsegs bcu gcig pa /
'dab ma 'og mas seng khri cung zad kheb pa /
steng ma rnams rgya je chung dang dpang je mthor song ba'i dbus kyi 'dab ma bzhi'i lte bar sna tshogs pad zla nyi ma'i dkyil 'khor gyi steng du rje rin po che /
de'i thugs kar ye shes sems dpa' @# / /
thub pa'i dbang po /
de'i thugs kar ting nge 'dzin sems dpa'i tshul du rdo rje 'chang /
mdun gyi 'dab mar gsang ba 'dus pa'i lha tshogs /
de bzhin du g.yas su 'jigs byed /
rgyab tu kyai rdo rje /
g.yon du 'khor lo sdom pa'i lha tshogs /
de nas 'dab ma 'og ma rnams la rim bzhin rgyud sde bzhi'i lha tshogs /
sangs rgyas byang sems /
rang rgyal /
nyan thos /
dpa' bo dpa' mo /
chos skyong bsrung ma /
'dab ma 'og ma bcu gcig par phyogs bzhir rgyal po chen po bzhi 'khor dang bcas pa rnams bzhugs pa bsgom /
de nas gong ltar bla ma thub pa'i dbang po'i thugs ka nas 'od zer rtsa brgyud kyi bla ma'i grangs mnyam 'phros pa sogs dang khyad par rdo rje 'chang sogs la pad zla nyi dkyil sogs gzhan ni sngar ltar bsam mo / /
de yang ngo bo dang rnam pa gnyis ka 'jag rten las 'das pa'i chos skyong rtsod med rnams ma gtogs 'jig rten pa'i chos skyong rnams tshogs zhing gi gras su gtan nas gsal 'debs mi rung zhing /
ngo bo 'jig rten las 'das kyang rnam pa 'jig rten pa'i tshul ston pa rnams kyang gsal mi 'debs te kho rang rnams dgos pa'i dbang gis 'jig rten pa'i rnam par bstan pa yin pas so so'i rang bas de khar bzhag na legs pa yin gsungs /
gtso bo'i thugs ka nas 'od zer rgyab tu 'phros pa'i sne mor rgyal ba rdo rje 'chang la nyams len byin rlabs kyi bla mas bskor ba /
g.yas su 'phros pa'i sne mor byams pa la rgya chen spyod brgyud kyis bskor ba /
g.yon du 'phros pa'i sne mor 'jam dbyangs la zab mo lta brgyud kyis bskor ba /
mdun du 'phros pa'i sne mor rtsa ba'i bla ma la chos 'brel dngos thob kyis bskor ba gsal 'debs /
da dag ni ljon shing dang ma 'brel ba yin /
de ltar skyabs yul dang tshogs zhing gcig pa'i dbang du byas te skyabs 'gro byed tshul ni /
phyogs bcu dus gsum gyi de bzhin gshegs pa thams cad kyi sku gsung thugs yon tan 'phrin las thams cad kyi ngo bor gyur pa chos kyi phung po stong phrag brgyad cu rtsa bzhi'i 'byung gnas 'phags pa'i dge 'dun thams cad kyi mnga' bdag drin can rtsa ba dang brgyud par bcas pa'i dpal ldan bla ma dam pa rnams la skyabs su mchi'o / /
zhes dang /
bla ma la skyabs su mchi'o / /
zhes gang mang brjod pas bla ma rnams kyi sku las bdud rtsi 'od zer dang bcas pa'i rgyun byung rang gi mtha' bskor du sems can thams cad yod par mos nas rang gzhan thams cad kyi lus sems la zhugs /
bla ma la brten pa'i sdig sgrib thams cad sbyangs pa'i mos pa dang /
de bzhin du /
sangs rgyas la skyabs su mchi'o / /
zhes lan gang mang brjod pas sangs rgyas la brten pa'i sdig sgrib /
chos la skyabs su mchi'o /
zhes pa'i skabs chos la brten pa'i sdig sgrib /
dge 'dun la skyabs su mchi'o zhes pa'i skabs dge 'dun la brten pa'i sdig sgrib sbyangs pa'i mos pa byed tshul sogs rigs 'gre yin /
yang de dag gi skabs 'od zer mang po 'phros pa gcig tu 'dus nas spyi bor them pa'i nyams dang /
sdig sgrib dag nas rang gi lus sems kyang sngar dang mi 'dra ba zhig tu gyur song snyam pa lta bu dgos gsungs /
'di'i skabs dpe cha la ma gus pa byas na shes rab 'chal ba'i rgyu sdug shos yin pas 'jam dbyangs sgrub pa las gnad 'dir zab pa gal che gsungs /
de nas sangs rgyas chos tshogs ma'i sgo nas skyabs sems bya la /
sangs rgyas chos tshogs ma 'di rgyu 'phrul dra ba'i tshig yin zhing theg pa chen po'i skyabs 'gro byed tshul yin pas gong gi skyabs 'gro dang 'di gnyis la khyad par gsum yod /
de'i khyad par dang po skyabs yul gyi khyad par ni /
dang po la 'phags pa thams cad skyabs yul gyi gtso bor 'gro yang /
'dir ni theg chen 'phags pa kho na dang /
dus kyi khyad par /
dang po thar pa ma thob bar du dang /
'dir ni sangs rgyas ma thob par du yin /
bsam pa'i khyad par rang gzhan srid zhi'i sdug bsngal dang phrad pa la snying nas 'jigs pa dang /
dkon mchog la de las skyobs pa'i nus pa yod par yid ches pa dang /
'go ba rnams la lhag par yang snying brtse ba rnams 'de'i skyabs 'gro'i rgyu la tshang dgos /
de ltar skyabs sems lan gang mang byas nas bdud rtsi 'bebs sbyangs la sogs pa byas @# / /
pa'i mthar tshogs zhing rnams 'od du zhu nas rang gzhan la thim pas rang gzhan thams cad thub pa'i dbang po'i ngo bor sangs rgyas pa'i mos pa byas nas snying khar sngags bkod de mu ne'i sngags 'dren pa 'di bde lam gyi lugs yin /
de'i ngang nas ga re bdag gzhan thams cad sangs rgyas pa de mos pa yid byed tsam ma gtogs dngos su sangs rgyas mi 'dug /
de ltar sangs ma rgyas pa gang gis lan ni /
rang phyogs la chags gzhan phyogs la sdang ba'i nye ring chags sdang gi blo dang bral ba'i btang snyoms la ma gnas pas lan par 'dug pas /
rang gzhan thams cad nye ring chags sdang dang bral ba'i btang snyoms la gnas na ci ma rung snyam pa 'dun po tshad med /
gnas par gyur cig snyam pa smon pa tshad med /
gnas par bdag gis bya'o snyam pa lhag bsam tshad med de /
tshad med re re yang tshad med gsum ldan gsum ldan du byed pa dang /
de ltar byed nus par bla ma lhas byin gyis brlabs tu gsol snyam du gsol 'debs re yang byed dgos /
de nas ma sems can thams cad kyi don du myur ba myur bar yang dag par rdzogs pa'i sangs rgyas kyi go 'phang rin po che ci nas kyang thob par bya /
de'i phyir du byang chub lam gyi rim pa'i khrid sgom pa la 'jug par bgyi'o zhes pas lam la dmigs pa'i sems bskyed sgom dgos gsungs /
nyin brgyad par /
mdo las /
rga bas gtses ba rnams ni mthu chung zhing / /
tshe thung bas na srog khyer dus kyang nye / /
'chi bas 'jigs pa 'di dag rnams kyis ni / /
bsod nams de sbyor dag ni bya ba'i rigs / /
zhes pa'i lung khungs su mdzad nas sngon 'gro'i gsung bshad kyi skabs /
tshogs kyi skad dod saM b+ha ra zhes pa yang dag par 'grub par byed pa la 'jug pa yin pas /
byang chen yang dag par 'grub par byed pa zhig la tshogs zhes zer zhing /
de yang las dang po pa'i de ni mngon rtogs rgyan nas bshad pa'i tshogs sgrubs kyi nyams len yin /
yang mi la rgan gzhon par gsuM yod pa'i gzhon pa rnams kyis da lta nga rtsed mo rtse ba sogs kyis dus yin zer nas chos 'di mi byed /
dar ma rnams kyis nga da lta dgra 'dul gnyen skyong sogs byed dgos zer nas chos 'di mi byed /
rgan pa tshos nged tshon so rgas nas chos byed mi thub par 'dug zer nas mi byed pa de 'dra ma yin par /
gzhon na gzhon pas gzhon nu rab byung chos byed pa'i dus su mdo bstan bcos nas gsungs pas chos byed dgos /
dar na dar bas chos byed ran /
ran par ma zad phyis grabs 'dug go snyam du chos byed dgos /
rgas na rgas pas 'chi khar gzhen ma byung kyang skyabs 'gro rnam dag zhig e yong gi re ba byed dgos /
yang mi shes pa shes par byed pa'i thos pa /
shes pa'i don la 'dris par byed pa'i bsam pa gnyis byas na sgom pa ni de'i khongs nas yong ba yin gsungs /
yang tshad med bzhi po 'di la tshad med ces brjod pa'i rgyu mtshan ni /
sems can tshad med pa la dmigs pa dang /
tshogs tshad med pa'i rgyur gyur pa dang /
ye shes tshad med pa'i rkyen du gyur pa dang /
ye shes tshad med pa'i spyod yul du gyur pa'i rgyu mtshan gyis yin /
yang sbyor chos mdor bsdus mdzad na /
gnas khang byi dor byas /
mchod pa phul /
stan la 'khod nas mdun gyi nam mkhar thub pa'i dbang po la tshogs zhing thams cad kyis khra lam me bskor nas bzhugs par mos te /
skyabs sems bdud rtsi 'bebs sbyang dang bcas pa /
tshad med bzhi lam la dmigs pa'i sems skyed dang bcas pa bsgom /
tshogs zhing skyabs yul ltar gsal btab la /
de la yan lag bdun pa maN+Dal dang bcas pa 'bul /
de nas gsol 'debs mdzad pa yin /
yang lam gzhan gyi skabs lam so so la myong ba 'don pa gtso bo yin kyang /
tshogs zhing gi skabs gsal snang 'don pa gtso bo yin /
kha sang skyabs yul dang tshogs zhing gcig pa'i dbang du byas nas rgyas par zhus yod pas da lam tshogs zhing bskyar du zhu ma dgos la /
'on kyang 'dir bsnon pa 'debs rgyu gsum yod pas /
dang po ni /
spyi mgrin snying kha gsum @# / /
la oM AH hUM gi yi ge gsum bkod nas gnas gsum byin gyis brlabs pa'am /
yang na de'i thog tu lte bar swa ser po dang /
gsang gnas su hA ljang khu bkod de gnas lnga byin gyis brlabs pa gang rigs bya /
khyad par gnyis pa ni /
spyir spyan 'dren yul gsum yod de /
rang gar bzhugs kyi gnas /
'og min gyi gnas /
rang bzhin gyi gnas rnams las 'dir rang bzhin gyi gnas te gang byung byung nas spyan 'dren /
de yang gtso bo'i thugs ka nas 'od zer phyogs bcur 'phros pas tshogs zhing gi ye shes pa rnams spyan 'dren te /
rnam dag chos kyi dbyings las ma g.yos kyang / /
thugs rje'i spyan gyis 'gro la phyogs bcur gzigs / /
rgyal ba kun gyi 'phrin las rgyas mdzad pa / /
dus gsum bla ma 'khor bcas gshegs su gsol / /
zhes pa dang /
ma lus sems can kun gyi mgon gyur cing / /
bdud sde dpung bcas mi bzad 'joms mdzad lha / /
dngos rnams ma lus yang dag mkhyen gyur pa'i / /
bcom ldan 'khor bcas gnas 'dir gshegs su gsol / /
zhes 'don /
de ltar spyan drangs pa de rnams sngon nas gsal btab zin pa'i tshogs zhing rnams la thim par mos dgos la /
de yang tshogs zhing gi lha re re la yang tshogs zhing tshang ma re thim pa'i mos pa bya dgos /
khyad par gsum pa ni /
tshogs zhing rnams byed pa po bla ma gcig po de kha'i rnam 'phrul yin par ma zad /
mtha' skor du gang la gang 'dul gyi sku gsung thugs kyi sprul pa bsam gyis mi khyab pas bskor bar bsams te /
de yang khyi'i rnam pas 'dul ba la khyi /
phag gi rnam pas 'dul ba la phag sogs so so'i rnam par bstan pa 'di 'dra ba'i thabs mkhas dang thugs rje bsam gyis mi khyab pa 'di 'dra nga'i bla ma 'dis mdzad mkhyen pa ang snyam du dad pa bla lhag tu skye ba dgos /
rang gi dad pas lag ma thogs na sangs rgyas kyi thugs rje dus las yol ba mi srid de /
sngon rgyal po gsal rgyal la bu mo rdo rje ma bya ba yid du mi 'ong ba gang nas bltas kyang 'di mi min nam snyam pa skye ba zhig byung ba de slong mkhan yang ma rnyed /
nyar yang mi 'dod pa byung ba na /
rang gi 'bangs rigs rus mtho ba zhig la byin pas /
des rgyal pos byin par song gshis nang du sus kyang mi mthong sar sbas nas bzhag ste lto chas legs par sbyin /
khyim bdag kho rang gzhan du 'gro ba'i tshe yang bu mo de sgam zhig gi nang du bcug /
bug pa zhig nas lto ster sa byas /
sgam la sgo lcags rgyab nas lde mig kho rang gi am phrag tu bcug 'gro ba yin pa la /
lan cig bcom ldan 'das 'byon pa la mi thams cad blta bar 'gro dus shig /
mi gnyis kyis bu mo rdo rje ma blta bar byas nas chang khyer te bu mo rdo rje ma'i khyim thabs de la byin nas /
de ra ro ba na aM phrag nas lde mig bton te khyer phyin pa na /
bu mo rdo rje ma yang de'i nyin las bzang po smin nas sgam gyi nang du /
da lta bu'i bsod nams dman pa sangs rgyas de yang mjal rgyu med pa la ang snyam du sangs rgyas kho na yid la byed cing bsdad pas /
sgam gyi bug pa nas sangs rgyas kyi dbu'i gtsug tor sngo ling nge mthong /
da dung sangs rgyas yin par ma shes pa'i dbang gis mya ngan de kha byed cing bsdad pas zhal ras nas rim gyis mjal te sangs rgyas mngon sum du mjal ma thag nas sngar gyi lus yid du mi 'ong ba de sbrul shun brjes pa bzhin du brjes nas shin tu yid du 'ong ba zhig tu song ba mi de gnyis kyis mthong bas khyim bdag de la 'di yid du 'ong drags nas ma bstan pa yin nam byas pas /
de min sngar yid du mi 'ong ba yin kyang /
de ring 'di ltar song 'dug pa'i rgyu mtshan bu mo rang la dris shig zer ba ltar dris pa na /
bu mos sngar gyi byung tshul brjod pas /
gang gis mos pa gtsor byed pa / /
de yi mdun du thub pa bzhugs / /
zhes pa yang de nas byung ba yin /
da cag gi dad pa ni dper na /
chu'i khar tsam pa btab pa ltar kha la yam yam pa yod mdog kha yang don la med pas lan /
lam rim chen mo las kyang /
@# / /
zhing gi mchog la tha mal pa'i zhing gi mthong tsam yang med pa 'di'o skol stangs bzang bar mi 'dug pas zhes gsungs pa ltar /
dper na /
zhing kha zhig tu ston thog 'debs rgyu ma byung bar lus shing /
mi gzhan gyis zhing khar ston thog yag po skyes pa mthong ba'i skabs /
nga'i zhing de rang gis btab pa'i rjes yang med /
gzhan la btsong pa'i rjes yang med pa shin tu phang zhes mya ngan byed pa tsam /
da res dal 'byor lan cig thob pa'i dus su bsod nams gsog rgyu ma byung zhes phang phang byed mkhan su yod gsungs /
lam rgyud la skye ba'i mthun rkyen tshogs bsags pa dang /
'gal rkyen sgrib pa sbyong ba gnyis med na lam shin tu skye dka' bas zhes sogs kyi skabs su /
rgyal po aND b+hU d+hi zhes tshe gcig nyid la sangs rgyas kyi go 'phang brnyas pa de'i zhal nas /
sems tsam rnam par bden pa dang rnam par brdzun pa'i lta bsgom kyang sangs mi rgya /
'on myur du sangs rgya bar 'dod pas gang la bslab snyam na /
chos spyod yan lag bdun pa la bslab par bya'o / /
zhes gsungs pa ltar yan lag bdun pa 'di la 'bad dgos /
yan lag bcu ni /
yan lag bdun gyi thog tu /
dad pa'i yan lag /
skyabs 'gro'i yan lag /
sems bskyed kyi yan lag gsum rtsi ba yin /
yan lag zhes brjod pa'i rgyu mtshan ni /
dper na /
shing rta'i yan lag ma tshang na shing rta de 'gro mi yong /
de bzhin du yan lag bdun pa 'di med na sangs rgyas su 'gro ba'i thabs med /
de la phyag 'tshal ba'i yan lag gi skabs rgyas par byed na /
'dren pa mnyam med ston pa bcom ldan 'das / /
rgyal tshab dam pa rje btsun mi pham mgon / /
rgyal bas lung bstan 'phags pa thogs med zhabs / /
sangs rgyas byang sems gsum la phyag 'tshal lo / /
zhes sogs lam rim bla brgyud kyi gsol 'debs kyi tshigs rnams phyag 'tshal du bsgyur nas 'don /
mdor bsdu na /
phun tshogs dge legs bye bas bskrun pa'i sku / /
mtha' yas 'gro ba'i re bskong pa'i gsung / /
ma lus shes bya ji bzhin gzigs pa'i thugs /
shAkya'i rgyal po de la phyag 'tshal lo / /
zhes dang /
sangs rgyas thams cad 'dus pa'i sku / /
rdo rje 'dzin pa'i ngo bo nyid / /
dkon mchog gsum gyi rtsa ba ste / /
bla ma rnams la phyag 'tshal lo / /
zhes dang /
de nas byams pa thogs med dbyig gnyen rnam grol sde / /
sogs dang /
'jam dbyangs yod med phyogs 'jigs klu sgrub zhabs / /
sogs dang /
thugs rje chen po bde gshegs rdo rje 'chang / /
sogs dang /
bshad sgrub gdams pa'i mchog mnga' a ti sha /
sogs dang /
gangs can shing rta'i srol 'byed tsong kha pa / /
sogs dang /
de 'jug tshigs bcad gang rigs 'don mi 'don blo dang bstun rjes /
ji snyed su dag phyogs bcu'i 'jig rten na / /
zhes sogs 'don /
yan lag bdun pa 'di la 'grel pa mang du yod kyang 'grel pa bzhi'i don bsdus slob dpon ye shes sdes mdzad pa blta bar gsungs mod /
rang cag gis rje rin po che'i gsung shog bu gcig pu 'di la yag po blta dgos /
de yang phyag la sgo gsum sdoms pa'i phyag dang /
sgo gsum so so'i phyag gnyis yod pa'i dang po ni ji snyed su dag ces sogs tshigs bcad gcig ste /
phyogs bcu ka dang dus gsum kar bzhugs pa'i sangs rgyas thams cad la lus ngag yid gsum gus pas 'dud pa'o / /
sgo gsum so so'i phyag la lus kyi phyag ni bzang po spyod pa'i smon lam stobs dag gis /
zhes sogs tshigs bcad gcig ste /
gong gi rgyal ba thams cad mig gis mthong ba min par yid yul du mngon sum du yod pa ltar dmigs la rang gi lus kyang rdul phra rab kyi grangs dang mnyam par sprul te phyag yul rnams kyi bzang po'i spyod pa la dad pa'i stobs bskyed nas phyag 'tshal ba'o / /
yid kyi phyag ni /
rdul gcig steng na rdul snyed sangs rgyas rnams / /
zhes sogs tshigs bcad gcig ste tshogs zhing thams cad kyang rdul phra rab re re'i steng na rdul thams cad kyi grangs dang mnyam par bzhugs pa la /
rang gi lus kyang de snyed du sprul nas de dag gi @# / /
yon tan dran pa'i mos pa bskyed pa'o / /
ngag gi phyag ni /
de dag bsngags pa mi zad rgya mtshe rnams / /
zhes sogs tshigs bcad gcig ste /
phyag yul rnams kyi yon tan zad mi shes pa ste zad pa med pa rnams rang gi lus grangs med pa sprul te /
lus re re la mgo dpag tu med pa dang /
mgo re re la kha dpag tu med pa kha re re la lce dpag tu med pa sprul nas bstod dbyangs brjod pa yin /
de ltar rang gi lus rdul phra rab kyi grangs dang mnyam pa sprul pa yang med pa zhig blos sprul pa min gyi /
yod nges zhig gsol 'debs pa yin te /
rang gis 'khor ba thog ma med pa nas lus grangs med pa rdul phra rab kyi grangs las lhag pa blangs pa rnams gsal 'debs shing /
sems can gzhan gyis lus kyang de rnyed du sprul nas mtha' skor du gsal 'debs dgos /
de yang yongs 'dzin ye shes rgyal mtshan bkra shis lhun por bzhugs skabs shig /
phyi'i khyams su bzhes can gyi nang du mang ja bsnams nas bzhugs pas /
g.yabs bskor gyi steng gi mi thams cad gsol ja'i lbu ba chung ngu zhig gi nang du gsal por shar zhing /
gul gul byed pa sogs don byed nus pa'i bya ba rnams kyang byed pa gzigs pa yin 'dug pas de dag kyang 'di'i rgyab brten du dran par byed dgos /
sngon ma'i nga de yang da lta'i nga yin te /
bu ston gyis gsungs pa ltar /
'jug pa las /
shing yang btsugs so snyam du rtog des na / /
gzhan las skye ba 'jig rten las kyang med / /
ces gsungs pa'i rigs pas /
dper na /
na ning bdag gis shing zhig btsugs nas de skyes na /
'di ngas btsugs pa de yin byas tshe thams cad kyis khyod bden zer ba ma gtogs /
de khyod min /
na ning gi mi de yin zhes zer mkhan su yang mi yong bas sngon ma'i nga de da lta'i nga yin par 'jig rten pas kyang 'dod par snang zhes gsungs snang ba /
de ltar rang dang mtha' skor du sems can gzhan yang mos nas phyag btsal na skyabs 'jug kyang de las lhag pa ci yod /
de'i phyir 'di 'dra ba'i phyag len du bstan rgyu rnams bzhag nas /
rang la nus pa med par khag bzhag ste /
gsol ja bzhes /
'gyed sogs blangs nas skyabs 'jug ma byas na ni rang la de las gnod pa med pas de rnams kyang thugs yul du bcang dgos de ltar phyag 'tshal ba'i tshe lag pa sogs kyang legs par skyong dgos te /
bla ma byams pas /
da spyir khams pa yin pa dang /
de'i nang nas lho ba khams pa yin pas phyag 'di la ngo so chen po byung gsungs pa yin /
ltung bshags dang 'brel ba'i brgya phyag ni phyag chen sgom pa sogs kyi skabs nges par sngon du 'gro dgos te /
phyag chen rtsa bar /
yig brgya 'bum dang ltung bshags ni / /
brgya phyag gang mang sngon btang ste / /
zhes sogs gsungs pa ltar yin /
phyag 'tshal lugs nyes pa la nyes dmigs ji ltar yod pa'i tshul /
las kyi rnam par smin pa bstan pa dang /
dge ba dang mi dge ba bstan pa'i mdo gnyis las bshad pa ni /
thal mo ma sbyar bar phyag 'tshal ba la nyes dmigs gnyis gsungs te /
thal mo mi sbyor bar byed pa gang yin bde ni shi 'phos nas yul mtha' 'khob du skye /
par 'gyur /
tshe 'di la 'bad pa mang po btsal yang rnyed par mi 'gyur ba yin /
dbral ba sa la ma gtugs na dmyal ba mgo 'phyang du skye zhes pa dang /
dmyal ba spyi'u tshugs su skye zhes bshad pa gnyis yod kyang don gcig yin /
dmyal ba de ni lus mgo 'jug ldog nas mgo la med par bar byed pa yin /
gal te mir skyes kyang thams cad kyis brnyas bcos byed pa skye bar bshad /
lag pa dbyug pa dang /
rgyab mdun du bsnol ba sogs kyis phyag btsal na yang dmyal bar skye /
de nas thar te mir skyes kyang nyes pa med par gyod la sbyor bar 'gyur ba yin /
dril chen gyi sgra grags kyang mi ldang ba zhes sogs gsungs pa snang ste /
don du phyag 'tshal skabs yun ring po nyal nas sdod pa rnams lto 'phyer skye bar bshad cing /
lto 'phye zhes pa sbrul dang /
'bu srin lto bsal @# / /
drud nas 'gro ba rnams yin /
de'i nang nas kyang sbrul chen po 'jigs su rung ba ri rab la bskor ba gsum tsam 'khor ba /
de yang lus stobs che bas khog stod sems can gzhan gyis zos nas shi la khad du gyur /
de gsos pa'i tshe khog smad de ltar 'gyur ba sogs sdug bsngal dpag tu med pa myong dgos pa de 'drar skye bar bshad /
thal mo sbyor tshul yang lag pa gnyis kyi mthil gnyis sprod pa ni mu stegs pa'i thal mo sbyor tshul yin pas lag mthil sbub stong yod tsam byes nas /
the bong gnyis cung zad nang du 'ong bar byas te nor bu 'dzin pa'i phyag rgyas lag gnyis kyi bar du nor bu thogs par mos /
nor bu de las kun tu bzang po'i mchod sprin nam mkha'i khams gang ba spros te mchod pa phul bar bsams /
de ltar phyag 'tshal ba'i phan yon ni /
bcom ldan 'das kyis kun dga' bo /
de bzhin gshegs pa'i skra dang sen mo'i mchod rten la phyag 'tshal ba 'dis rang gi lus kyis ji tsam non pa'i dbang chen gser gyi sa gzhi la thug gi bar gyi rdul phra rab kyi grangs dang mnyam pa'i 'khor los bsgyur ba'i rgyal por skye bar 'gyur ro zhes gsungs pas /
kun dga' bos bcom ldan 'das la /
phyag 'tshal ba ni mang /
'khor los bsgyur ba ni nyung na /
de'i 'bras bu gang du song ba lags zhus pa na /
khong khro sogs kyi 'joms pa yin par gsungs shing /
gtso bo ni grogs la brnyas smod byas pas 'bras bu 'byin mi nus par gsungs pa yin /
yan lag bdun pa 'di byas na dal 'byor la snying po blang ba yin te /
phyag gis lus la snying po blang /
mchod pas yo byad la snying po blang /
bshags pas lus ngag yid gsum ka la snying po blang /
rjes su yi rang sogs kyis yid la snying po blang ba yin /
phyag 'tshal ba'i phan yon gzhan yang 'di ltar gsungs te /
phyag tshul dang mthun par btsal na cho rigs btsun par 'gyur zhing skyid cing bde bar 'ong zhes sogs gsungs pa yin /
ngag gi phyag gi skabs dbyangs kyi yan lag zhes pa'i dbyangs ni bstod pa yin la /
de'i yan lag ni dbyangs de'i rgyu yin zhing /
rgyu de ni lce la ngos 'dzin rgya mtsho zhes pa ni spyir rgya mtsho'i skad dod sa mu drA zhes pa mang po la yang 'jug pas 'dir mang po'i don yin zhing /
dbyangs kyi yan lag mang po ni lce grangs med pa sprul pa rnams yin /
mchod pa'i yan lag la /
bla na yod pa'i mchod pa dang /
bla na med pa'i mchod pa gnyis las /
dang po ni /
me tog dam pa 'phrang ba dam pa dang / /
zhes sogs tshigs bcad gnyis te /
'di'i skabs me tog sil ma ni me tog sna tshogs bkram pa dang /
'phreng ba ni me tog sna tshogs pa kha dog dang dbyibs kyi rnam pa mdzes par spel ba'i dra phyed la sogs pa /
de gnyis ka'ang me tog dngos dang /
gos chen dang rdar bu zam so shog bu tshon can sogs las bcos pa thams cad 'bul ba'o / /
sil snyan ni skud pa'i rgyud la brten nas sgra 'byung ba sogs kyi rol mo sna tshogs pa'o / /
byug pa ni kha sang sku byug gi skabs zhus pa ltar snum gtsang ma'i byug pa'o / /
gdugs mchog ni tsha gdung skyobs par byed pa 'di las lhag pa'i gdugs gzhan med par thag bcad chog pa lta bu'o / /
mar me ni snang ba gsal ba'i rin po che la sogs pa dang /
mchod me sogs yin zhing /
de ni mtshan mo'i dus su gal che ba yin /
bdug pa ni /
sbyar spos dang /
a ka ru la sogs pa sna gcig pa rnams so / /
na bza' dam pa ni /
srab 'jam yas pa lha yi gos / /
zhes pa'i yon tan dang ldan pa'i gos so / /
dri mchog ni kha che gur gum sogs dri bzang pos bsgos pa'i chu'o / /
phye ma phur ma ni spos dri zhim po'i phye ma gtor du rung ba dang /
bdug tu rung ba thub por byas pa /
de yang rgya nag nas don pa'i stung skud kyi dra ba'i nang du thum po bcug pa de'i dra mi gnas rlung phog pa'i dri ngad ldang ba de lta bu dang /
dkyil 'khor bris pa lta bur tshon gyi phye ma spel ba la sogs pa /
rgya zhes bzhed che chung dang /
rngams zhes pa dbang mtho dma' bcas ri rab dang mnyam pa lta bu'o / /
bkod pa ni gong ma kun gyi mthar sbyor ba @# / /
ste phal che ba dang spras pa dang sna tshogs pa la bya'o / /
zhes pa'i skabs 'dir mchod yon phal cher ma blangs na go bde ste phal che ba zhes pa rgya che ba'am ma lus pa dang /
spras pa ni 'od zer sogs kyis mdzes pa dang /
sna tshogs pa ni dbyibs dang kha dog sogs rigs sna tshogs pa la byas na /
mchod yon phal cher mchod yon bla bre dang /
zhes pa dang po dang sbyar /
mchod yon bkod pa'i 'od zer rab bkye zhing / /
zhes pa gnyis pa dang sbyar /
mchod yon sna tshogs kun tu bkram byas nas / /
zhes pa gsum pa dang sbyar nas 'chad na go bde /
yang sbyor chos rgyas par mdzad 'dod pa dang /
gsung yod pa dang /
mgrin pa bde ba rnams kyis rgyal ba rgya mtsho ma lta bu'i mchod 'phreng dbyangs dang bcas te gsungs na phan yon che zhing /
gsung yod pa sogs kyi yod go yang chod de /
sngon rgyal sras thogs med bsnyung pa'i tshe grwa ba skad yod pas sgrol chog dbyangs dang bcas btang skabs bsnyung dwang 'gro ba yin pa la /
lan cig grwa pa skad med pa bzhis sgrol chog btang bas gang yang ma phan pas /
rgyal sras rin po che'i zhal nas /
dbyangs 'di la nga yang dga' na /
rgyal ba sras bcas ci'i phyir mi mnyes gsung skad /
mchod pa'i nang nas kyang rang gis ci za ci 'thung gi phud de dkon mchog la 'bul pa gal che /
bzang po spyod la dad pa'i stobs dag gis / /
rgyal ba kun la phyag 'tshal mchod par bgyi / /
zhes pa'i rkang pa gnyis po 'dis phyag dang mchod pa thams cad kyi kun slong dang yul bstan pa yin te /
tshig rkang dang pos kun slong dang /
gnyis pas yul ston pa yin /
yang kha sang gi zhu rgyu'i 'phros 'di rnams lus 'dug pas 'di rnams zhu rgyu yin te /
khrus gsol rgyas pa de tsam ma lcogs na /
tshogs zhing khrus khang du gdan ma drangs par /
rang gi snying kha nas tshogs zhing gi lha re re la zhabs phyi gsum re sprul nas /
gcig gis bum pa thogs /
gcig gis khrus gzhong thogs /
gcig gis khrus ras 'bul ba sogs byas nas khrus gsol byed pa dang /
yang de las bsdus pa byed na /
rang gi mdun du khrus gzhong dang lag tu me long dang bum pa thogs nas me long nang du tshogs zhing gi lha'i gzugs brnyan shar bar mos te sku khrus gsol ba'i mos pa byed dgos shing /
yo byad rnams dngos su sgrig mi dgos /
khrus gsol rgyas pa byed skabs rdzing bu'i phyogs bzhi'am gcig nas chu 'bab pa des tsha dmyal ba la grang ba'i reg bya /
grang dmyal ba la tsha ba'i reg bya /
yi dwags la zas skom /
dud 'gro la mun pa spyi dang khyad par gti mug gi mun pa thams cad sel bar byed pa'i shes rab kyi sgron me /
lha ma yin la lha'i mtshon gyis mi dmigs pa'i go mtshon dang /
mi la skye rga na 'chi'i chu bo chen po las sgrol ba'i gru gzings kyi rnam par gyur nas gang la gang 'dul gyi sprul pas de dag gi don mdzad par bsam /
de ni nyams len shin tu zab ste /
drung pa yab sras kyi zhal nas /
rigs drug gnas sbyong gi yus che ba mang ste gdams pa 'di 'dra ba dkon gsungs pa yin /
yang kha sang na bza' rnying pa stebs kyi khar 'jog zhus pa de rnams mjug tu 'od ser po'i rnam par gyur nas rang gi snying khar bsdu ba yin /
na bza' 'bul ba'i skabs kyang /
'brom la sku rags sngon po sku sked la bskor ba drug 'khor thub pa zhig nges par 'bul dgos te /
zhing 'dir chos 'di dar ba yang 'brom gyi bka' drin yin la de'i phyir 'brom gyi sprul pa sems can gyi don mdzad pa'i mtshan don dran dgos shing /
de yang 'brom gyis theg pa chen po'i lam gyi lus tshang ba phyin drug gis 'ching bar mdzad pa'i don yin /
sdig pa bshags pa ni /
'dod chags zhe sdang gti mug dbang gis ni / /
zhes sogs tshigs bcad gcig ste /
sdig pa'i rgyu nyon mongs pa dug gsum la brten nas gzhi lus ngag yid gsum gang rigs sam gsum ka'i sgo nas sdig pa rang gis byas pa dang gzhan byed du bcug pa dang /
gzhan gyis byas pa la yi rang bgyis pa rnams 'gyod sdom dang ldan pas bshags na sngar bsags @# / /
kyi sdig pa'i 'phel kha chad cing /
phyin chad mi byed par 'gyur /
de yang ltung bshags kyi sgo nas bshags pa byed pa gnad che ste /
ltung bshags 'di la stobs bzhi'i nyams len tshang ba yin /
de ji ltar tshang tshul ni /
bla ma la skyabs su mchi'o / /
sangs rgyas la skyabs su mchi'o / /
chos la skyabs su mchi'o / /
dge 'dun la skyabs su mchi'o / /
zhes pas rten gyi stobs /
bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dpal rgyal ba shAkya thub pa la phyag 'tshal lo zhes pa nas /
rin po che dang padma la rab tu bzhugs pa ri dbang gi rgyal po la phyag 'tshal lo zhes pa'i bar gyis gnyen po kun tu spyod pa'i stobs /
de dag la sogs pa phyogs bcu'i 'jig rten gyi khams thams cad na zhes pa nas /
mi 'chab bo / /
mi sbed do zhes pa'i bar gyis rnam par bsun 'byin pa'i stobs /
slan chad kyang gcod cing sdom par bgyid lags so / /
zhes pas nyes pa las slar zlog pa'i stobs tshang ba yin /
rjes su yi rang gi yan lag ni /
phyogs bcu'i rgyal ba kun dang sangs rgyas sras / /
zhes sogs tshigs bcad gcig ste /
sangs rgyas rnams kyi mdzad pa bcu gnyis la sogs pa dang /
byang sems rnams kyis gdul bya'i don mdzad pa dang /
gzhan yang rang rgyal rnams dang /
slob pa dang mi slob pa'i nyan thos rnams dang /
so so'i skye bo ste gang zag lnga po de'i dge ba ji snyed yod pa rnams la dga' ba bsgom pa'o / /
zhes gsungs /
de'i zur bshad lta bur /
shes rab pha rol phyin pa la / /
mos pa'i gnas skabs rnams la ni / /
dbu mtshan gsum gyis bstod pa dang / /
bkur ba dang ni bsngags par brjod / /
zhes pa'i skabs su bstod bkur bsngags gsum gyi don gser 'phreng du /
shan tis snying po mchog tu de dag la yon tan brjod pa chung ngu dang 'bring dang /
chen po'i dbye bas bstod pa dang bkur ba dang bsngags par brjod do / /
zhes yon tan brjod pa chung 'bring che gsum gyi dbye bas bstod bkur bsngags gsum du bzhag pa de 'thad phyogs su mdzad 'dug gsungs /
chos 'khor bskor bar bskul ba'i yan lag ni /
gang rnams phyogs bcu'i 'jig rten sgran ma rnams / /
zhes sogs tshigs bcad gcig ste / /
tshig bcad 'di la rje'i 'grel pa mdzad lugs kyi dbang du btang na /
byang chub rnam par sangs rgyas ma chags brnyes / /
zhes pa zhig thon yong /
don du byang chub tu sangs rgyas nas chos kyi 'khor lo mi bskor ba'i tshul ston pa'i sangs rgyas ji yod dang /
rang gi bla ma sogs la rang lus rdul phran gyi grangs dang mnyam par sprul zin nas yod pa de thams cad tshangs pa gdong bzhi ba'i rnam par gyur te /
de rnams la gser gyi 'khor lo rtsibs stong dang ldan pa re re phul nas chos 'khor bskor bar gsol ba btab pas zhal gyis bzhes pa'i mos pa bya /
mya ngan las mi 'da' bar gsol ba 'debs pa'i yan lag ni /
mya ngan 'da' ston gang bzhed de dag la / /
zhes sogs tshigs bcad gcig ste /
de'i tshe mya ngan las 'da' bar bzhed pa rnams la bskal ba zhing gi rdul phra rab kyi grangs dang mnyam par bzhugs par gsol ba btab pas zhal gyis bzhes par bsam /
bsngo ba'i yan lag ni phyag 'tshal ba dang mchod cing bshags pa dang zhes sogs tshigs bcad gcig ste /
yan lag drug po des mtshon dge ba gang yod thams cad bla med byang chub tu bsngo ba yin /
yang sa la brten nas 'gyel ba sa la brten nas lang ba ltar /
sdig pa dkon mchog la brten nas bsags pa yin pas /
dkon mchog la brten nas bshags pa byed dgos /
tshul khrims blangs pa la brten nas sdug bsngal gyi rgyur 'gro ba yang yod de /
mdo las /
la la'i tshul khrims bde ba ste / /
la la'i tshul khrims sdug bsngal yin / /
zhes gsungs pa ltar yin /
yang sdig pa stobs ji ltar che yang byang chub kyi sems yod na des zil gyis gnon par bshad de /
spyod 'jug las /
sdig pa stobs chen shin tu mi bzad pa / /
de ni rdzogs pa'i byang chub sems @# / /
min pa / /
dge gzhan gang gis zil gyis gnon par nus / /
zhes gsungs /
sngar sdig pa shin tu che bar byas pa yang phyis bshags pas dag na zla ba sprin rum nas thon pa bzhin mdzes par 'gyur te /
bshes springs las /
gang zhig sngon chad bag med gyur pa las / /
phyis nas bag dang lan par gyur de yang / /
zla ba sprin bral lta bur rnam mdzes te / /
dga' bo sor 'phreng mthong ldan bde byed bzhin / /
zhes gsungs /
rjes su yi rang 'di yag pha yon shin tu che ste /
sdud pa las /
stong gsum ri rab srang la gzhal ba'i tshad bzung rung / /
rjes su yi rang dge ba de ni de lta min / /
zhes gsungs pa dang /
rje rin po ches kyang /
khyad par rang gi sngon byas dge ba la / /
rlom sems bral ba'i dga' ba cher bskyed na / /
sngon chad dge ba rgya cher 'phel lo zhes / /
rgyal bas gsungs pa'i don de sgrub phyir dang / /
dgos pa gzhan yang mang du mthong bas na / /
sems khyod dga' ba 'di ltar bskyed na legs / /
zhes gsungs /
chos kyi 'phongs pa'i rgyu ni /
mngon rtogs rgyan las /
chos kyi 'phongs pa'i rgyu dag ni / /
bdud kyi thibs kyis non pa dang / /
zab mo'i chos la ma mos dang / /
phung po la sogs mngon zhen dang / /
sdig pa'i grogs pos yongs zin pa'i / /
zhes gsungs pa rnams yin pas de'i gnyen por chos kyi 'khor lo bskor bar bskul dgos /
de yang mdzod las /
chos kyi 'khor lo mthong ba'i lam / /
zhes gsungs pa ltar gdul bya'i rgyud la mthong lam skyes pa na chos 'khor bskor ba yin /
mya ngan las mi 'da' bar gsol ba 'debs pa'i skabs /
tshogs zhing sogs gsol ba 'debs yul rnams la rdo rje rgya gram gyis mtshan pa'i khri re 'bul ba'i mos pa bya dgos /
bsngo ba'i skabs dge rtsa rnams sems can thams cad kyi don du bsngo dgos te /
spyod 'jug las /
dngos sam yang na rgyud kyang rung / /
sems can don las gzhan mi spyod / /
sems can kho na'i don gyi phyir / /
rdzogs pa'i byang chub rgyur bsngo'o / /
zhes gsungs shing /
de yang mngon rtogs rgyan las /
thabs dang mi dmigs pa dag gis / /
zhes gsungs pa ltar thabs shes zung 'brel gyi blos bsngo dgos /
de ltar rdzogs byang du bsngos na dge ba de nyid byang chub ma thob kyi bar du mi zad pa yin te /
blo gros rgya mtshos zhus pa'i mdo las /
ji ltar rgya mtsho che nang chu thigs lhung / /
rgya mtsho ma zad bar du de mi 'dzad / /
de bzhin byang chub rgyur bsngos dge ba yang / /
byang chub ma thob par du de mi 'dzad / /
ces gsungs pa yin /
bsngo ba'i ngo bo ni sems byung sems dba' 'am 'dun pa yin te /
mdo sde rgyan las /
bstan pa rnams kyis bsngo ba ni / /
sems dpa' 'dun dang bcas pa'o / /
zhes gsungs pa yin gsungs /
7nyin dgu par /
dkon mchog sgron me'am dkon mchog tA la la zhes grags pa'i mdo las /
dad pa sngon 'gro ma ltar bskyed pa ste / /
yon tan thams cad bsrung zhing spel bar byed / /
dog pa sel zhing chu bo rnams las sgrol / /
dad pa bde legs grong khyer mtshon byed yin / /
zhes pa'i lung 'dren dang 'brel ba'i gsung bshad spyi dang /
lhag par bsod nams gsog pa gal che ste /
sngon rgyal po zhig la bu gzugs kyi stobs /
bzo'i stobs /
brtson 'grus stobs /
shes rab stobs /
bsod nams stobs te lnga yod pa rnams rang rang gi yon tan gyi bsngags pa cher brjod nas ma 'cham pa na /
bsod nams stobs kyis /
'jig rten dag na gzugs dang bzo / /
brtson 'grus dang ni shes rab rnams / /
bsod nams dag las 'byung bas na / /
de phyir bsod nams dam pa yin / /
zhes dang /
bsod nams las ni bde ba 'byung / /
de phyir mis ni bsod nams bya / /
de yang yang dang yang du bya / /
de nyid la ni 'dun par bya / /
zhes gsungs kyang ma 'cham pas /
rgyal po bsod nams stobs kyis /
nga rang tsho yul 'khyar nas phyin na ha go yong gsungs pa la tshang ma gros mthun nas 'khyar bas /
gzugs kyi stobs dang bzo'i stobs gnyis lto phyid tsam las ma byung /
brtson 'grus stobs kyis chu brgal nas tsan dan gyis 'tsho ba sgrub@# / /
pas de gnyis las drag tsam byung /
shes rab stobs kyis khyim bdag dang rgyal po gnyis 'dum par byas te /
de yang yul gyi rgyal pos khyim bdag zhig gi nor longs spyod thams cad 'phrog thengs gsum byas /
da dung kyang rgyal po des khyim bdag de la glang po che 'di srang la gzhal ba'i grangs shes na cha rkyen mi 'phrog /
de min tshang ma 'phrog rgyu yin zer ba la khos shes rab stobs la zhus pas /
ko ba chen po zhig chur bcug de'i nang du glang po che bcug chu yod mtshams su ri mo zhig bris nas bzhag ste /
de'i shul du rdo rgyangs nas srang la gzhal de'i tshod rtsis pas srang grangs thig ste khyim bdag de'i yo byad phyed kha thob /
bsod nams stobs kyis grong khyer gyi sprang po shin tu bkren pa zhig gi khyim du sprang po'i rnam par bzhugs pas /
khong gi sku bsod kyis sprang po de phyug por gyur /
de nas khong gi bden tshig brjod de khang bzang dang yo byad bran 'khor sogs phun sum tshogs pa zhig mdzad nas bzhugs /
gzhan yang padma'i steng du bzhugs pa sogs rdzu 'phrul gyi bkod pa mang po ston cing bzhugs pas kun gyis bsod nams che bar mthong /
de dus yul de'i rgyal po gcig gi mi rgyud chad nas /
sngags mkhan nus pa can mang pos gzungs chog gi bum pa glang po che'i sna la btags nas btang bas de gang gi mgo thog tu bzhag pa de rgyal por mnga' gsol bar byed pa las /
thams cad kyis gos rgyan sogs phun sum tshogs pa byas nas tshogs pa'i dkyil du glang po che des yar nyul mar nyul byas nas bum pa bsod nams stobs kyi dbu thog tu bzhag pas yul de'i rgyal por dbang bskur /
de nas khong rang gi jo jo bzhis kyang btud cing yang rgyal po yang tshur byon nas phan tshun gyi rgyal sa gnyis kar dbang bskur ba yin /
de yang sku tshe sngon mar rgyan po rgyal ba pa zhes par 'khrungs skabs /
rang sangs rgyas gcig la dad nas gzhan gang yang 'bul rgyu med par /
gdugs gcig dang lham zhig yod pa 'bul bar thag bcad /
pa Na lnga yod pa 'bul mi 'bul the tshom byed cing bzhugs pa na rang sangs rgyas kyis de mkhyen nas /
dge ba dal nas byas na ni / /
sdig la mngon par dga' bar 'gyur / /
de phyir dge ba bsnyur te bya / /
de yang yang dang yang du bya / /
zhes gsungs bas khong gis de rnams phul ba'i rnam smin bsod nams stobs su 'khrungs dus smin pa yin /
de yang nga rang rnams kyis dge ba spyi dang khyad par yan lag bdun pa byas na /
bsam pa dngos po rten rnams kyi sgo nas stobs che ste /
zhing bla ma sangs rgyas sogs tshogs zhing rnams dang /
bsam pa byang chub kyi sems sogs kyis kun nas bslangs pa dang /
dngos po 'dzam bu gling gi rdzas yo byad thams cad phul ba dang /
rten sdom pa dang ldan pa'i sgo nas stobs che /
yang tshul khrims dang mi ldan bzhin du /
tshul khrims dang ldan pa'i gras su bsdad nas dge 'dun gyi dkor la 'bags na nyes dmigs shin tu che ste /
lung las /
lcags gong me lce 'bar ba dag /
zos par gyur pa mchog yin gyi / /
tshul 'chal yang dag mi sdom pas / /
yul 'khor bsod snyoms za ba min / /
zhes gsungs /
yang phyag gi skabs /
oM na mo mny+dzu shri ye /
na ma su shri ye /
na ma ut+ta ma shri ye swAhA /
zhes pa'i phyag 'gyur gyi sngags 'di byung na 'don dgos shing ltung bshags 'don khar spyan snga rin po che'i man ngag tu rang mi g.yo bar gsal ba'i thugs ka'i hUM las 'od 'phros sangs rgyas so lnga spyan drangs par mos pa'am /
yang na bla ma'i thugs ka nas 'od zer sum cu so lnga 'phros nas sangs rgyas so lnga spyan drangs par mos dgos /
yang rjes su yi rang byas pa la bsod nams chen po yong ste /
dge ba byed pa po de dang bsod nams mnyam pa thob pa ni bka' gdams gong mas /
rang gis dngos su byed mi dgos /
gzhan gyis byas pa la dga' ba bsgom pas 'grig pa 'dug gsungs pa yin /
yang yan lag bdun po 'di'i rtsa ba che chung ni /
phyag 'tshal ba ser sna can gyis kyang yod /
mchod pa 'bul ba ser sna can gyis mi yod /
bshags pa ni de las kyang khag rjes su yi rang ni byang sems @# / /
ma gtogs nyan rang gis kyang ji bzhin mi yong /
de las kyang phyi ma phyi ma rtsa ba che ba yin /
rjes su yi rang gi 'gal zla phrag dog 'di la ma zab na nyes pa che ste /
sngar dge bshes gnyis phrag dog byed cing yod pas /
dge bshes gcig la nag khag byung ba gcig shos kyis go ba na /
dge bshes des nye gnas la /
de ring nga gnyis ja gsar bskol dang gsar bskol mi 'dri ba zhig bzos /
ngas khyod la gtam snyan po zhig bshad rgyu yod byas par /
nye gnas kyis ja drangs pas /
khyod rang der sdod ngas bshad kyi /
nga'i 'gran zlar gyur pa'i dge bshes de la nag mo yod pa red zer lo byas pas /
gtam de rim gyis 'khyar nas /
snang thang mkhan po spang gnas grags rgyal bya ba'i skyes bu dam pa des gsan pa na /
khong gis dge bshes nag mo yod pa las kyang de la dga' ba sgoM mkhan de sdug pa 'dug gsungs pa yin /
de yang rjes su yi rang 'di la phan yon yod tshul ni /
rgyal po gsal rgyal gyis sangs rgyas 'khor bcas la bsnyen bkur bsam gyis mi khyab pa byas skabs /
dbul po des pa zer ba'i sprang po zhig gis /
'di 'dra ba'i sangs rgyas 'khor bcas la bsnyen bkur byed du yod ba'i rgyal po bsod nams can 'di 'dra yong ba ang snyam du yi rang kho na byed cing bsdad pas /
de nyin sangs rgyas kyi yon sbyong mdzad skabs rgyal po la ma mdzad par dbul po des pa'i dge ba bsngo bar mdzad pas nyan thos rnams kyis sangs rgyas la /
rgyal pos bsnyen bkur zhus nas dbul po'i dge ba bsngo bar mdzad pa ci lags zhus pas /
sangs rgyas kyis /
de ring dge rtsa thams cad khos thob song gsungs /
yang lam 'di la mos pa'i rgyu ni /
mngon rtogs rgyan las /
sangs rgyas bsten dang sbyin sogs dang / /
thabs la mkhas pa gang yin pa / /
'di la mos pa'i rgyu dag yin / /
zhes gsungs pa ltar sangs rgyas dang 'dra ba'i dge ba'i bshes gnyen bsten pa /
sbyin sogs phar phyin drug la slob pa /
thabs la mkhas pa gsum yin /
chos kyi 'phongs pa'i rgyu yang de nyid las /
chos kyi 'phongs pa'i rgyu dag ni / /
zhes sogs rkang pa lnga kha sang drangs zin pa ltar /
bdud kyis byin gyis brlabs pa /
zab mo'i chos la mi mos pa / /
phung po la mngon par zhen pa ste mtshan mar 'dzin pa /
sdig grogs kyis zin pa dang bzhi yin /
yang kun dga' bo bcom ldan 'das kyi zhabs 'bring du bskos pa na /
kun dga' bos /
bcom ldan 'das kyi gsol lhag mi gnang ba dang /
na bza' rnying pa mi gnang ba dang /
dus rtag par sku mdun du phyin chog pa gsum dgos zhus pa 'di rang cag rjes 'jug la dgongs pa yin /
yang bsngo ba'i skabs /
gang du bsngo ba /
gang gi ched du bsngo ba /
gang gi don du bsngo ba /
blo gang gis bsngo ba /
gang bsngo ba /
tshul ji ltar bsngo ba dang drug /
dang po gang du bsngo ba ni rdzogs pa'i byang chub tu bsngo ba yin /
gang gi ched du bsngo na sems can kyi ched du bsngo /
gang gi don du bsngo na dge rtsa mi zad pa'i don du bsngo ba yin /
blo gang gis bsngo na /
thabs dang mi dmigs pa dag gi /
zhes gsungs pa ltar thabs shes zung 'brel gyi blos bsngo dgos /
gang bsngo na dus gsum du bsags pa'i dge rtsa thams cad bsngo dgos /
tshul ji ltar bsngo na /
sems can thams cad kyi don du bla med rdzogs byang du bsngo ba yin /
yang rang gzhan thams cad kyi dge rtsa spyi dang /
sangs rgyas kyi mdzad pa tshun chad phyogs gcig tu bsdoms nas rjes su yi rang sgom /
de'i dge ba bsngo bar gser 'phreng las gsungs shing /
bsngo ba thams cad kyi nang nas dam chos 'dzin par bsngo ba /
rdzogs byang du bsngo ba /
bla mas rjes su 'dzin par bsngo ba gsum po gang rigs zhig byung na don 'dus che shos yin /
rgyu mtshan de la brten nas yer pa'i zhang btsun gyis dge ba ci mdzad thams cad kyi mjug tu /
dge ba 'di'i mthu la brten nas skye ba nas tshe rabs thams cad du theg pa chen po'i dge ba'i bshes gnyen gyis rjes su 'dzin par gyur cig ces smon lam re nges par mdzad pa yin 'dug /
yang phyag gis nga rgyal gyi gnyen po /
mchod pas ser sna'i @# / /
gnyen po /
bshags pas dug gsum ka'i gnyen po /
rjes su yi rang gi phrag dog gi gnyen po /
chos 'khor bskor bar bskul bas chos spong gi las kyi gnyen po /
mya ngan las mi 'da' bar gsol ba 'debs pas bla ma la brten pa'i sdig pa'i gnyen po /
bsngo bas log lta'i gnyen po byed par gsungs pa ni gtso che ba'i dbang du btang ba yin /
maN+Dal gyi skabs /
dge slong ma dpal mos kyang thugs rje chen po sgrubs nas zhal ma gzigs par maN+Dal phul te gsol ba btab pas zhal gzigs pa yin /
dgon po pas dus rgyun maN+Dal 'bul gin yod kyang /
skabs shig tu ting nge 'dzin la zhag bdun mnyam par bzhag pas 'brom gyis mkhyen nas /
khyod las lhag pa jo bo tsam yin te maN+Dal dus drug re ma chag par 'bul ba yin zhes bka' bkyon /
de nas maN+Dal la brtson par mdzad pas nam zhig na maN+Dal 'bul bzhin pa'i ngang nas sangs rgyas kyi zhing khams rdul phra rab kyi grangs dang mnyam pa khra lam me mthong ba yin /
de bzhin du rje rin po ches kyang 'ol kha chos lung du rdo'i maN+Dal zhig phyag dar rdol nas rus pa la thug thug gi bar du maN+Dal 'bul bar mdzad pa yin gsungs /
yang maN+Dal gyi gsungs bshad kyi skabs 'dir /
'jig rten chags 'jig gi gsung bshad dang sgrags nas maN+Dal 'bul tshul gsungs kyang /
da lam 'dir 'jig rten chags 'jig gi tshul sngon la 'bri ba la /
dang po 'jig rten me 'jig skabs bsam gtan dang po man chad 'jig 'gro /
de yang bsam gtan dang po mes 'jig pa'i rgyu mtshan ni /
der rtog dpyod me lta bu'i skyon dang bcas pa'i gnad kyis yin /
chu 'jig skabs bsam gtan gnyis pa 'jig sta /
de ni der dga' bde chu lta bu'i skyon dang bcas pa'i rgyu mtshan gyis yin /
bsam gtan gsum par dbugs 'byung rdub kyi skyan dang bcas pa'i rgyu mtshan gyis rlung 'jig skabs 'jig 'gro /
bsam gtan bzhi pa gang gis kyang mi 'jig pa ni /
mdzod las /
skyon brgyad las ni grol ba'i phyir / /
bzhi pa g.yo ba med pa yin / /
zhes gsungs pa ltar yin /
'jig rten chags pa'i tshe thog mar rlung dkyil chags /
de nas char bab babs nas chu dkyil chags /
de nas ri rgyal dang gling bzhi gling phran sogs rim gyis chags pa yin /
bye ba phrag brgya'i don ni ri rab gling bzhi gling phran dang bcas pa cha tshang ba re re nas rtsis pa'i cha tshang ba bye ba phrag brgya maN+Dal kyi steng du yod par mos dgos pa'i don yin /
ri rgyal gyi zur bzhir lcog re la gnod sbyin lag na rdo rje gnas pa dbus su lha'i grong khyer lta na sdug tu lha'i dbang po brgya byin la nye dbang so gnyis dang bcas pas bskor nas sdod sa'i gnas sum cu rtsa gsum /
de'i steng gi nam mkhar 'thab bral / / / /
de nas dga' ldan /
'phrul dga' /
gzhan 'phrul dbang byed ste 'dod lha rigs drug steng nas steng du gnas pa /
de nas kyang steng du tshangs pa /
tshangs pa 'dun na 'don tshangs chen te maN+Dal la de tsam yin /
de thams cad maN+Dal 'bul skabs gsal 'debs dgos /
de yang bar snang la yod pa rnams mar gzags dogs pa lta bu'i blor mi bde ba byung na skyon med de /
zo ba stong pa kha gyen du bstan nas btags pa lta bu yin /
'on kyang 'dogs thag ni mi dgos te /
sems can de rnams kyi las de 'dogs thag lta bu yin /
ri rab kyi bang rim bzhir rim pa bzhin gnod sbyin lag na gzhod thogs /
lag na 'phreng thogs /
rtag myos /
rgyal chen ris bzhi pa rnams gnas /
'og tu lha min theg bzang ris sogs gnas /
ri rab kyi mtha' la rol mtsho bdun dang gser ri bdun /
de yang rol mtsho re re'i mthar gser ri re res mtha' skor du 'khor mar 'khor nas gzhong pa lta bur yod /
gser ri bdun ni /
gnya' shing 'dzin /
gshol mda' 'dzin /
seng ldang can /
lta na sdug ri /
rta sna /
rnam 'dud /
mu khyud 'dzin ri rnams yin zhing /
de'i dang po ri rgyal chu mtshams nas yar thon pa'i phyed du sleb pa /
lhag ma rnams nang ma nang ma'i phyed du sleb pa /
maN+Dal 'bul ba po rang gi mdun nas rtsis pa'i phyogs bzhir rim pa bzhin /
shar lus 'phags po zla gam gyi dbyibs /
lho 'dzam bu gling sog @# / /
kha /
nub ba lang spyod zlum po ste sgor sgor /
byang sgra mi snyan gru bzhi /
g.yas g.yon so sor gling phran gnyis gnyis dbyibs gling so sor dang mtshungs pa /
gling bzhi so so'i dbus su rim bzhin gling reng rang gi longs spyod kyi gtso bo rin po che'i ri bo /
dpag bsam gyi shing /
'dod 'jo'i ba /
ma rmos pa'i lo tog dang bzhi /
yang shar nas phyogs bzhir rim gyis 'khor lo nor bu btsun mo blon po bzhi /
shar lho nas mtshams bzhir rim gyis glang po /
rta mchog /
dmag dpon / /
gter chen po'i bum pa bzhi /
yang phyogs bzhir sgeg mo /
'phreng ba ma /
glu ma /
gar ma bzhi /
mtshams bzhir /
me tog ma /
bdug spos ma /
snang gsal ma /
dri chab ma bzhi ste sgeg sogs lha mo brgyad /
shar du nyi ma /
nub tu zla ba /
lhor rin po che'i gdugs /
byang du phyogs las rnam par rgyal ba'i rgyal mtshan rnams dang mtha' skor du lcags ri nag po tshangs pa'i 'jig rten du bsnyegs pa 'dra ba rnams tshom bu 'god pa dang bstun nas gsal 'debs shing /
de yang de 'dra ba gcig tsam ma yin par bye ba phrag brgya yod pa /
de dag kyang gang byung byung du spungs pa lta bu min par so so'i mthar lcags ri re res bskor nas go rim bzhin du yod par gsal btab ste 'bul zhing /
de'i tshul yang maN+Dal gyi gzhi ma de nyid dbang chen gser gyi sa gzhir gyur par bsams la de'i steng du de dag 'god pa yin /
de yang re re nas rtsis na bye ba phrag brgya dang sdom nas rtsis na stong gsum yin stong gsum rtsi tshul ni /
ri rgyal gling bzhi gling phran lcags ri dang bcas pa re re rtsis gzhir byas nas rtsis pa'i stong phrag gcig la stong dang po /
stong phrag de gcig tu byas nas rtsis pa'i stong phrag la stong gnyis pa /
stong gnyis pa de gcig tu byas nas rtsis pa'i stong phrag la stong gsum gyi stong chen po'i 'jig rten gyi khams zer zhing /
de la re re nas rtsis na bye ba phrag brgya yod /
zhing khams bye ba phrag brgya po de yang mdzod las /
mnyam du 'jig cing 'byung ba yin / /
zhes gsungs pa ltar /
dus mnyam du grub par mos dgos /
maN+Dal grangs gsog byed na rgyas pa re phul la /
de nas sa gzhi spos byugs ma grangs gsog /
bar bar du rgyas pa re yang 'bul /
sngar nas rang dang mtha' skor gyi sems can rnams kyis lus rdul phra rab dang mnyam par sprul nas yod pa rnams maN+Dal 'bul ba'i tshe tshangs pa gdong bzhi par gyur ba'i mos pa bya dgos shing maN+Dal kyang tshogs zhing gi lha'i grangs dang mnyam pa mos nas tshogs zhing gi lha re re la maN+Dal re re phul bas dgyes bzhin du bzhes par bsam /
maN+Dal du bkod pa'i zhing khams de thams cad dag pa'i zhing dang /
de'i nang gi bcud kyi sems can thams cad lha dang lha mo'i ngo bor mos nas phul na rten 'brel gyi gnad khyad par can yod /
de nas dper na /
dpon po zhig gi mdun du sngar 'gro ma myong ba zhig gis dpon po de'i mdun du zhu don rgyag rgyu zhig yod na /
de'i mdun du phyin skabs /
khyod gang yin zer byung dus dngul dang kha btags sogs phul nas zhu don gang yin pa de zhu ba de bzhin du /
rang re sngar bla ma dkon mchog la rgyab bstan bstan pa zhig gis da res cung zad dad pa'i stangs ka byas pa na /
bla ma dkon mchog gi thugs la 'di dga' mo yong dam snyam pa dgongs dus zhu rten du maN+Dal phul nas zhu don khyad par can don chen po gsum gyi gsol ba 'debs pa yin /
yang spyod 'jug las /
sa gzhi bstar ba spos kyi byugs pa der / /
me tog yid 'ong sil ma kun tu bkram / /
gzhal med pho brang bstod dbyangs yid 'ong ldan / /
mu tig rin chen chun 'phyang mdzes 'bar ba / /
dpag yas nam mkha'i rgyan gyur de dag kyang / /
thugs rje'i rang bzhin can la dbul bar bgyi / /
zhes maN+Dal gzhal med khang gi rnam par 'bul bar gsungs pa de nyid 'jam dpal zhal lung nyams su len mkhan gyis mdzad na 'brel chags pa yin /
de lta bu'i tshul gyis zhing khyad par can la bsod nams gsog pa gnad dam pa yin te /
lam rim chen mo las /
nyan na tshig mi zin /
bsam na don mi go /
bsgom na rgyud la mi skye ba'i blo'i mthu shin tu chung ba'i dus 'dir zhing gi @# / /
mthu la brten pa man ngag yin zhes gsungs pa ltar yin gsungs /
nyin bcu par /
slob springs las /
ji ltar blang po khron zab kha nas 'khrungs pa yi / /
rtswa lo kham 'ga' la ni yid ni chags gyur nas /
rnyed pa grub pa med par g.yang du lhung ba ltar / /
'tsho ba'i 'jig rten bde ldan 'dod pa'ang de dang 'dra / /
gsungs pa'i tshig 'gral gnang nas /
slob dpon Ar+ya de was /
phal mo cher na mi rnams ni / /
dam pa ma yin phyogs yongs 'dzin / /
des na so so'i skye bo rnams / /
phal cher nges par ngan 'gror 'gro zhes slob dpon klu sgrub yab sras bzhugs pa'i dus bzang po de'i dus su yang /
so so'i skye bo phal cher dam pa ma yin pa'i phyogs mi dge bcu la spyod pa mang bas ngan song du 'gro bar gsungs na /
dus ngan deng sang lta bu la lta ci smos gsungs /
yang maN+Dal 'di la brtson par mdzad na rigs gnas sogs kyang mkhyen par 'gyur ba yin te /
jo bo mu stegs dang rtsod pa mdzad pa'i tshe /
mu stegs kyis sgra'i dka' gnad shin tu phra ba zhig dris pa jo bos ma dgongs pa na /
chab bzhes te chab sang la 'byon khul mdzad nas nang du byon jo bo rang gi thugs dam rten du gyur pa jo mo sgrol ma la maN+Dal phul nas gsol ba drag tu btab pas /
sgra'i dka' gnad de thugs la wal gyis shar nas mu stegs pa la lan mdzad pa na jo bo rgyal nas sangs rgyas kyi bstan pa rgyas par gyur pa lta bu yin /
yang mos gus rnam par dag pa byung na des 'khor ba las grol bar nges te /
rmog cog pas /
sgom sran gyis grol bar the tshom za / /
mos gus kyis gol bar the tshom med / /
sems mos gus 'di la nan tan mdzod / /
ces gsungs pa ltar yin gsungs /
don chen po gsum gyi gsol 'debs kyi skabs su /
lam rim chung ba 'dir /
bshes gnyen la ma gus pa sogs zhes bsdus nas gsungs kyang /
rang gi 'don skabs lam rim chen mo las gsungs pa ltar /
bshes gnyen la ma gus pa nas bzung bdag gnyis su mtshan mar 'dzin pa'i bar gyi phyin ci log gi blo sna mtha' dag myur du rgyud la 'gag par byin gyis brlab tu gsol /
bshes gnyen la gus pa nas bzung bdag med pa'i de kho na nyid mngon sum du rtogs pa'i bar gyi phyin ci ma log pa'i blo sna mtha' dag myur du rgyud la skye bar byin gyis brlab tu gsol /
rkyen phyi nang gi bar chad thams cad nye bar zhi bar byin gyis brlab tu gsol /
zhes don dran bzhin du bton nas gdung shugs drag pos gsol ba 'debs /
'di'i bdag gnyis su mtshan mar 'dzin pa ni gang zag gi bdag 'dzin dang chos kyi bdag 'dzin gnyis yin /
gsal 'debs 'di'i nang du ma 'dus pa'i tshogs zhing la gsol ba 'debs rgyu cang med /
'di bden bzhi'i gsol 'debs kyang yin te /
dang pos sdug kun zhi pa'i gsol 'debs dngos su bstan nas /
sdug kun 'gag pa'i 'gog bden gyi gsol 'debs shugs la bstan /
gsol 'debs par pa'i skabs lam gyi rim pa yongs rdzogs rgyud la skye bar gsol ba btab pas lam bden gyi gsol 'debs yin /
yang gsol 'debs 'di bden gnyis kyi gsol 'debs kyang yin te /
bshes gnyen bsten tshul nas zhi gnas kyi bar rgyud la skye bar gsol ba btab pas kun rdzob bden pa'i gsol 'debs dang /
lhag mthong rgyud la skye bar gsol ba btab pas 'od dam bden pa'i gsol 'debs su 'gro ste /
bden gnyis zhes pa thabs dang /
de las byung ba'i thabs byung gnyis la go dgos so / /
de yang 'jug pa las /
tha snyad bden pa thabs su gyur pa dang / /
don dam bden pa thabs byung gyur pa ste / /
de gnyis rnam dbye gang gis mi shes pa / /
de ni rnam rtog log pa'i lam ngan zhugs / /
zhes gsungs pa ltar go dgos gsol 'debs gsum pas ni /
lam de dag rgyud la skye ba'i bar chad nad gdon la sogs pa thams cad zhi bar gsol ba 'debs pa yin /
yang dad pa yag po bskyed na gsol ba 'debs pa yang de kha yin te /
mdo rgya cher rol pa las /
kun dga' bo dad pa la sbyor bar bya ste /
'di ni de bzhin gshegs pa la gsol ba 'debs pa'o / /
zhes gsungs pas so gsungs /
yang rgyud smin pa la @# / /
smin tshul gnyis yod de /
skyon smin pa dang yon tan smin pa'o / /
dang po skyon smin tshul ni /
dper na snag smin pa dang 'dra ste /
snag smin pa na thug thug byed mi dgos pa'am /
yang na thug tsam byed pa'o / /
de min tsha hrag tsam byas pas rdol bar 'gyur la /
des nad de drag 'gro /
snag ma smin na zug gzer drog po myong dgos pa de bzhin du /
da lta rang cag rnams skyon ma smin pas sdug bsngal gyi tshor ba drag pos ma nang ba yin la /
skyon smin na rkyen chung dus kyang skyon de gtol rung ngam 'bud rung du gyur ba yin /
yon tan smin tshul ni /
dper na /
bang ba'i nang du sa bon yod kyang /
de yod pa tsam gyis myu gu skye ba sogs kyi don byed mi nus la /
sa bon de zhing khar btab nas smin pa na myu gu sngo sing de skye ba de bzhin du /
rang cag kyang yon tan yod mdog byas kyang rgyud la ma smin na yod ces bya ba tsam las /
rtogs pa'i myu gu skye bar phan mi thogs la /
rgyud la smin na rang gzhan gyi don 'grub pa'i myu gu sngo sing de skye ba yin /
yang shing thog ma smin na dbyibs dang kha dog sogs ji ltar legs na yang za mi rung la smin pa'i tshe zas chog pa de bzhin du /
yon tan ma smin na /
za rung ngam spyod rung du ma gyur cing smin pa na longs spyod rung du gyur ba yin /
de nas rgyas par byed na mtshams 'dir bde lam nas 'byung ba ltar /
'dren pa mnyam med dang /
smra ba zla med gnyis kyi sgo nas gsol 'debs lam mchog sgo 'byed dang /
yon tan gzhi gyur ma'i sgo nas byin brlabs spungs zhus kyi dmigs rnam skyong la /
de'i tshul ni /
dpal ldan rtsa ba'i bla ma rin po che / /
bdag gi spyi bor pad zla'i gdan bzhugs la / /
bka' drin chen po'i sgo nas rjes bzung ste / /
sku gsung thugs kyi dngos grub stsal du gsol /
zhes sogs dal bus bton nas /
tshogs zhing rnams sngar nas gsal btab yod pa ltar gsal bar sgom bzhin pa'i ngang nas tshig phyi ma 'di tshar gnyis brjod pa'i dang po'i skabs /
rtsa ba'i bla ma de las rang 'dra gnyis pa zhig chad nas /
rang gi spyi gtsug tu rang dang kha lta phyogs mthun par phyag gnyis thal mo sbyar te /
ngo chen gyi tshul du bzhugs par mos nas /
de nyid kyis tshogs zhing rnams la /
nga'i bu 'dis chos byang chub lam gyi rim pa nyams su len pa'i stangs ka byed rtsis 'di mthar phyin pa zhig khyed rnam pas thugs rjes gzigs zhes ngo chen mdzod pa dang /
sku gsung thugs kyi dngos grub stsal du gsol / /
gnyis pa'i tshe rtsa ba'i bla ma de nyid kyis gtsos pa'i tshogs zhing rnams kyi sku las bdud rtsi sna lnga 'od zer dang bcas pa'i rgyun byung rang gzhan sems can thams cad kyi lus sems la zhugs pas tshe rab 'khor ba thogs med nas bsags pa'i sdig sgrib thams cad byang zhing dag /
lam gyi rim pa'i rtogs pa khyad par can rgyud la skye ba'i snod ldan du byas song snyam pa'i mos pa bya zhing /
de bzhin du 'dren pa mnyam med ma'i skabs /
sangs rgyas byang sems gsum la gsol ba 'debs / /
zhes pa dang po'i tshe /
tshogs zhing spyi dang /
khyad par ston pa bcom ldan 'das / /
rje btsun byams mgon /
'phags pa thogs med gsum gyi sku las bdud rtsi sna lnga 'od zer dang bcas pa'i rgyun byung /
rang gzhan thams cad kyi spyi bo nas zhugs pas sdig sgrib spyi dang khyad par rgya che ba'i lam gyi rim pa'i rtogs pa skyo ba la gegs byed thams cad byang zhing dang / /
lan gnyis pa'i tshe sangs rgyas byang sems gsum po de las rang 'dra gnyis pa re chad nas rang la thim pas rgya che ba'i rtogs pa khyad par can rang gzhan gyi rgyud la skyes par bsam /
de bzhin du rtsa ba'i bla ma'i par thams cad la rigs 'dre zhing /
smra ba zla med ma'i skabs kyang rgya che ba'i lam gyi rim pa dang zab mo'i lam gyi rim pa gnyis bsgyur kha byed pa ma gtogs gzhan rigs 'dre /
yon tan gzhi gyur ma'i skabs bshes gnyen bsten tshul la tshigs bcad gcig /
dal 'byor la tshigs bcad gcig /
'chi ba mi rtag pa dang las 'bras gnyis bsdoms par tshigs bcad gnyis /
nges 'byung la tshigs bcad gcig /
lam bslab gsum la slob tshul la tshigs bcad gcig /
byang chub kyi sems la @# / /
tshigs bcad gcig /
spyod pa spyi bslab la tshigs bcad gcig zhi lhag gnyis la tshigs bcad gcig /
sngags kyi 'jug sgo dbang la tshigs bcad gcig /
dam tshig dang sdom pa bsrung tshul la tshigs bcad gcig /
lam rim pa gnyis la tshigs bcad gcig rnams dang /
mjug tu skye ba kun tu ma'i bsngo smon tshigs bcad gcig rnams yin zhing /
de yang byin gyis brlobs nyis brtsegs kyi dang po'i skabs /
tshogs zhing rnams kyi sku las bdud rtsi sna lnga 'od zer dang bcas pa'i rgyun byung /
rang gzhan thams cad kyi spyi bo nas babs te lus sems la zhugs pas lam de dang de'i rtogs pa skye ba la gegs byed sbyangs /
gnyis pa'i skabs de dang de'i rtogs pa khyad par can rang gzhan gyi rgyud la skyes par bsams 'di'i phyi dang nang gi bar du gcod pa'i tshogs / /
zhes sogs kyi skabs dben sa snyan brgyud kyi man ngag thun mong ma yin pa'i dmigs pa'i gnad 'gag khyad par can zhig yod ces brda tshon tsam zhus nas /
nang gi bar chad nyon mongs rnams kyang yin mod /
'on kyang skabs 'dir bshad pa'i nang gi bar chad ni gtso bo nad gdon la sogs pa yin /
de yang rang gis tshul khrims ma bsrungs na nad dang gdon la sogs pa'i rkyen 'byung ba yin /
yang deng sang gshin 'dre yin zer ba phal cher sngar gyi gnas tshul sogs thig po ji tsam byung yang gshin po de min par sangs rgyas kyi gsungs pa yin te /
sangs rgyas kyis /
ma 'ongs pa na gshin 'dre yin zer ba mang po yod kyang de ni gnod sbyin pa ra hi ta dang /
dri za khyab byed gnyis kyis gshin po de'i bca' lag gi thog nas za rgyu cung zad e yong gi re bas gshin po de yin khul du brdzus nas yong bar gsungs ba yin /
de nas tshogs zhing bsdu ba ni /
tshogs zhing rnams rim gyi 'od du zhu nas phyi ma phyi ma nang ma nang ma la thim ste mthar rgya chen spyod brgyud rnams byams pa la thim /
zab mo lta brgyud rnams 'jam dbyangs la thim /
nyams len byin rlabs brgyud rnams rdo rje 'chang la thim /
chos 'brel dngos thob rnams rtsa ba'i bla ma la thim /
tshogs zhing byings rnams thub pa'i dbang po la thim /
re zhig gtso 'khor lnga po de la gsal snang 'don /
de nas gzhan bzhi po yang thub pa'i dbang po la thim zhing /
de'i skabs rdo rje 'chang dang rtsa ba'i bla ma gnyis 'od zhu ma byas par sku gzugs gcig la gcig thim gyi tshul du thim nas bla ma thub pa'i dbang po la gsal snang 'don /
de la yan lag bdun pa mdor bsdus zhig 'bul /
de nas bde lam nas bshad pa ltar gyis /
sku bzhi'i bdag nyid bla ma lhag pa'i lha / /
thub dbang rdo rje 'chang la gsol ba 'debs / /
zhes pa nas /
skyabs gnas kun 'dus bla ma lhag pa'i lha / /
thub dbang rdo rje 'chang la gsol ba 'debs / /
zhes pa'i bar gyi phur tshugs gsol 'debs 'di 'don /
de nas sbyor chos ngang sbrags pa'i bshes gnyen bsten tshul gyi dmigs rnam skyong mkhan 'dra yin na mtshams 'dir bya la /
de min na /
da res sbyor chos sgom pa rnams kyi grangs dang go rim sogs ji bzhin lam du song 'dug gam mi 'dug snyam du yid shar re bya ste /
'di la seng ge rnam par brtse ba'i ting nge 'dzin zer ba yin /
de nas ston pa bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dpal rgyal ba shAkya thub pa la phyag 'tshal lo / /
zhes pa bdun nam nyer gcig brgya rtsa sogs bzlas la thun bsdu /
de'i tshul ni /
thub pa'i dbang po rang la thim pas rang thub pa'i skur lam gyis gyur pa'i thugs kar zla ba'i dkyil 'khor gyi steng du hUMH yig sngon po AH dkar pos mtshan pa'i mtha' skor du mu ne'i sngags 'phreng ser pos bskor ba la dmigs nas mu ne'i sngags bdun nam nyer gcig la sogs pa ci nus bzla /
de nas dge ba 'di yis myur du bdag /
bla ma thub dbang 'grub gyur cig /
'gro ba gcig kyang ma lus pa / /
khyed kyi sa la 'god par shog /
ces dge ba bsngo /
hUM yig as mtshan pa'i don yang me long la gzugs brnyan shar ba lta bu'i don yin /
de nas rang thub dbang @# / /
du gsal ba yang stod smad nas 'od du zhu /
thugs ka'i a la thim /
a hUM thim /
hUM gi zhabs kyu u ni ha la /
ha ni ha'i mgo bo la /
mgo bo zla tshes la /
zla tshes thig le la thim /
thig le nA da la thim /
nA da yang mi dmigs pa stong pa nyid du gyur par bsam la cung zad mnyam par 'jog /
mnyam gzhag de las ldang ba'i tshe rang yi dam gang byed kyi skur lam gyis langs par bsam la thun mtshams kyi bya ba la 'jug /
de ltar thun dang thun mtshams kyi bya ba thams cad skyon med pa zhig gi sgo nas legs par bsgoms na lo bcu gnyis tshun la bshes gnyen bsten tshul gyi rtogs pa des par skye ba yin 'dug gsungs /
gnyis pa skabs 'di'i skyong tshul gyi skabs su /
sbyor chos dang sbril nas skyong na gong du bshad pa'i 'jug mtshams nges par byas la /
rtsa ba'i bla ma'i thugs ka nas 'od zer 'phros /
rang gi dad pa sbyang rgyu'i chos 'brel dngos thob kyi bla ma rnams spyan drangs te mdun gyi nam mkhar bzhugs par bsam la /
de nas dngos gzhi sgom dgos /
sgom tshul yang thog mar bshes gnyen bsten pa'i dgos pa /
de nas bsten pa'i phan yon dang /
ma bsten pa'i nyes dmigs sogs sngar bshad pa ltar rim gyis sgom dgos /
de'i bsten pa'i phan yon gyi skabs su /
sdong po bkod pa'i mdo las /
'di ni bdag gi dge bshes chos smra ba / /
zhes pa nas /
de 'dra'i sems kyi dge bshes bsnyen bkur byed / /
ces pa'i bar gyis dngos su bsten pa'i phan yon bzhi bcu rtsa dgu yod cing /
de rnams tshig 'don bzhin du re re nas yid shar byas te dran par byed dgos /
'dir dmigs pa skyong tshul rnams skyong bde bar byas te brjod na /
bla ma sangs rgyas su blta dgos pa'i rgyu mtshan /
blta nus pa'i rgyu mtshan /
ji ltar blta ba'i tshul dang gsum /
dang po ni /
bla ma sangs rgyas su blta dgos te /
rang nyid khe 'dod la gyong mi 'dod pa yin pa'i phyir /
zhes rtags 'god de'i sgrub byed du /
de yang bla ma de sangs rgyas yin kyang rang gis sangs rgyas su ma bltas na khe med par gyong 'byung la /
bla ma de sangs rgyas min yang rang gis sangs rgyas su bltas na gyong med par khe 'byung ba'i phyir /
dper na rnam 'grel las /
nor bu sgron me'i 'od dag la / /
nor bu'i blo yis mngon brgyug pa / /
log pa'i shes par khyad med kyang / /
ji ltar don byed la khyad yod / /
ces gsungs pa ltar bla ma sangs rgyas min yang sangs rgyas su blta ba'i blo de log shes yin pas rang gi don byed mi nus so snyam na /
dper na rkun ma zhig gis mtshan mo gzhan gyi khyim du yo byed rku bar phyin dus /
khyim der nor bu'am sgron me 'od dang bcas pa zhig yod na nor bu'am sgron me'i 'od la nor bu'am sgron me dngos su bzung nas / /
khyim der mi gang du nyal dang rku bya'i dngos po de gang bu 'dug sogs lags par bltas nas phyir song ste tshod rtsis nas khang pa'i rgyab gtol te rkun ma brkus na /
'od la nor bu'am sgron me'o snyam du 'dzin pa'i blo de log shes yin kyang /
des rkun ma de'i 'dod don sgrub par byed pa dang 'dra /
de yang bla ma sangs rgyas las lhag par blta dgos pa'i sngon gyi byung ba ni /
sngon mchog zung spyod lam gyis 'dul dgos par bcoM ldan 'das kyis mkhyen nas 'phags pa rta thul la bka' gnang ba na /
'phags pa des spyod lam phun sum tshogs pas de gnyis dad par byas nas chos bstan /
de nas khong gnyis bcom ldan 'das blta bar 'dod de ston pa'i drung du phyin pas /
'phags pa rta thul yang der phebs tshar 'dug pa mthong ste /
sngon la ston pa la phyag 'tshal lam rta thul la 'tshal snyam du de gnyis the tshom du gyur pa bcom ldan 'das kyi mkhyen nas /
rgan na ma yang na gzhon yang rung / /
gang las chos ni thos gyur pa / /
de la thog mar phyag bya ste / /
bram ze zla ba ji bzhin no / /
zhes gsungs pas de gnyis kyi 'phags pa rta thul la phyag byas pa lta bu dgos pa yin kyang /
rang cag phal cher bka' brgyud gong mas sangs rgyas gral mthos /
bla ma gral dmas pas zhes gsungs pa ltar gyur pa mang /
yang dper na 'jig rten na @# / /
'khor los sgyur ba'i rgyal po zhig byung na khyad par 'phags mod /
de'i tshe bu ya rabs rnams 'khor los sgyur ba'i rgyal po khyad par 'phags kyang nga la ni pha ma drin che snyam du rang gi pha ma'i g.yog byed /
bu ngan pa rnams pha ma'i g.yog bzhag nas rgyal po de'i g.yog por ci tshud byed /
de bzhin du chos pa bzang po yin na /
sangs rgyas skyon kun zad yon tan kun ldan yin yang /
nga la ni bla ma 'di rnams bka' drin che snyam du bsam pa zhig dgos bla ma byin rlabs che chung yang /
rang gi mos gus che chung la rag las te /
be'u bum sngon po las /
bla ma byin rlabs che dang chung ba / /
dngos la ma yin rang la rag las / /
byas gzo med cing yid ma ches na / /
'jam dpal spyan ras gzigs dngos byon yang / /
de yi don du cir yang mi 'gyur / /
zhes gsungs pa ltar ro / /
gnyis pa bla ma sangs rgyas su blta nus pa'i rgyu mtshan ni /
de ltar gong du bla ma sangs rgyas su blta dgos par bshad pa ltar yin kyang /
de ltar blta mi nus so snyam na /
bla ma sangs rgyas su blta nus te /
rang gi blos bla ma'i yon tan gyi phyogs bzung na ma dad pa zlog nus pa'i phyir /
ma dad pa zlog nus te /
de'i tshe skyon than thun yod par mthong yang dad pa la gegs mi byed pa'i phyir /
dad pa la gegs mi byed tshul gnyis yod de /
dad pa stobs su song bas ma dad pa zil gyis gnon nus pa dang /
skyon mthong ba dad pa'i grogs su khyer nus pa gnyis yod pa'i phyir / /
lam rim las /
de ltar gom pas skyon than thun yod par mthong yang blos yon tan gyi phyogs 'dzin pas dad pa la gegs su mi 'gro ste /
zhes gsungs pa bzhin no / /
skyon mthong ba dad pa'i grogs su khyer tshul ni /
bla ma de'i sku gzugs mi mdzes pa dang /
gsung mi snyan pa sogs kyi skyon cung zad mthong ba na /
bdag lta bu sangs rgyas dngos su mjal ba'i skal ba med pa rnam la rang dang rang mnyam 'di lta bu'i tshul bstan nas don mdzad pas thugs rje shin tu che snyam du bsam pa'o / /
gsum pa ji ltar blta ba'i tshul la bzhi ste /
bla ma sangs rgyas su blta ba rdo rje 'chang gis bzhed pa'i phyir dang /
bla ma sangs rgyas kyi 'phrin las thams cad kyi byed pa po yin pa'i phyir dang /
rang cag la sangs rgyas kyis dngos su don mdzad pa'i phyir dang /
rang gi snang ba la nges pa med pa'i phyir ro / /
dang po'i sgrub byed ni /
rdo rje gur gyi rgyud las /
lnga brgya tha mar gyur pa na / /
nga nyid slob dpon gzugs su 'dzin / /
nga yin snyam du yid byos la / /
de tshe de la gus pa bskyed / /
ces dang /
lnga bcu pa las /
slob dpon dang ni rdo rje 'dzin / /
tha dad par ni mi brtag go /
ces gsungs so / /
gnyis pa'i sgrub byed ni /
bla ma med na sangs rgyas kyi 'phrin las yong lugs rang med de rnam dkar gyi bya ba thams cad sangs rgyas kyi 'phrin las yin la /
deng sang rnam dkar gyi las byed mkhan ji snyed yod pa thams cad bla ma'i drin yin /
bla ma med na de 'dra byed mkhan mi yong /
lha sa'i jo bo rin po che yang sangs rgyas kyi sku gzugs yin par shes mkhan yang mi yong na phyag mchod byed mkhan lta ci smos /
gsum pa'i sgrub byed ni /
sangs rgyas kyis rang cag 'dul ba'i phyir gang la gang 'dul gyi bkod pa sna tshogs ston pa las da lam bsam bzhin du bla ma'i rnam par bstan pa yin te /
yab sras mjal ba'i mdo las /
brgya byin tshangs pa'i cha byad dang / /
la lar bdud kyi cha byad kyis / /
sems can rnams kyi don mdzad de / /
'jig rten rnams kyis rtogs mi nus / /
zhes gsungs pa bzhin no / /
bzhi pa'i sgrub byed ni /
rang gi snang ba la nges pa gang yang med de /
bka' gdams kyi dge bshes gtsang pa na nam mkha' rin chen r+wa sgreng du byon nas dge slong zhig la gnas tshang g.yar nas bzhugs par /
khong stong nyid la mnyam par bzhag pa'i tshe gnyid log pa 'dra ba zhig yod 'dug pa /
rjes sor khong gi slob ma dge bshes glang lung pas dge slong de la khyed kyis nga'i bla ma sangs rgyas dngos de la gnas tshang g.yar ba legs khyed sku bsod che zhes gsungs pas /
dge slong de na re /
sangs rgyas dngos yin min ni mi shes /
dge slong gnyid po che zhig 'dug /
mtshan mo nyal bas mi chog nyin mo yang gnyid kho @# / /
na nyal ba zhig 'dug zer /
de bzhin du li yul gyi dge tshul gnyis kyis rje btsun 'jam dbyangs lo bcu gnyis sgrub pas /
rje btsun gyis nged rang rnams las 'brel med /
de bas khyod rang bod du 'phags pa thugs rje chen po rgyal po'i rnam par bstan yod pas de'i drung du song gsungs pas /
khong gnyis kyis bod du 'ongs /
dan bag mdar slebs dus mi'i mgo dang rkang lag gi r+wa ba sogs mang po mthong ba na /
dge tshul gnyis log lta skyes nas rje btsun yang bdud du thal /
rgyal po srog gcod la dga' ba zhig 'dug zer /
de nas lha sar chos rgyal srong btsan sgam po dang mjal pa na /
rgyal pos kho rang gi dbu thod du 'od dpag med bzhugs pa dngos su bstan /
nga'i gdul bya 'di rnams zhi bas mi thul drag pos 'dul dgos pas sprul ba'i mi la sprul pa'i chad pa gcod pa yin pas nga la nyes pa med /
da khyod gnyis ci 'dod gsungs pas /
da lta rang yul du slebs pa zhig 'dod zer ba la /
chos rgyal gyis 'o na khyod rang gnyis kyi khur phad khyer shog gsungs nas de'i nang du bye ma blug sngas la rgyab ste nyal bcug pas de ma thag li yul du khong rang gnyis kyi sgrub khang gi sgor sleb 'dug cing bye ma yang gser du song 'dug pas /
sngar rgyal po la log lta byas par 'gyod de dad pa skyes /
log lta ma skyes na tshe der dgra bcom thob rgyu yin pa la log lta skyes pas ma thob /
phyi ma la dgra bcom rgyan med zhig thob gsungs pa yin gsungs /
sems dwang ba'i rnam pa can gyi dad pa ma skyes bar du bsgom zhes pa'i skabs dad pa skyes nas sgom mi dgos par bstan pa min /
'o na gang yin na /
dad pa skyes nas de la cung zad mnyam par 'jog pa'i 'jog sgom re bya /
de nas sngar ltar dpyad cing sgom pa'i dpyad sgom bya ste /
de gnyis spel mar byed dgos pa'i don yin gsungs /
de ltar rtsa ba dad pa sbyong tshul gyi dmigs skor rnams song nas bka' drin rjes dran gyi dmigs skor nyams su len skabs /
bka' drin la bzhi ste /
sangs rgyas las kyang lhag pa'i bka' drin /
zang zing gis 'khor du bsdus pa'i bka' drin /
chos bstan pa'i bka' drin /
rgyud byin gyis brlabs pa'i bka' drin no / /
dang po ni /
mgon po klu sgrub kyis gsang 'dus rim lngar /
'di ni rang byung bcom ldan 'das / /
lhag pa'i lha ni gcig pu nyid / /
man ngag rab tu ster ba'i phyir / /
rdo rje slob dpon de bas lhag /
ces bla ma sangs rgyas las rang la bka' drin lhag pa yin te /
man ngag rab tu ste /
yang dag par ster pa po yin pa'i phyir /
zhes rtags bkod nas gsungs /
nyin bcu gcig par /
slob dpon chen po shan+ta de was /
ji ltar mtshan mo mun nag sprin rum na / /
glog 'gyu skad cig rab snang ston pa ltar / /
de bzhin sangs rgyas mthu yis brgya lam na / /
'jig rten bsod nams blo gros thang 'ga' 'byung / /
de ltas dge ba nyams chung nyid la brtag /
sdig pa stobs chen shin tu mi bzad pa / /
zhes pa'i lung 'dren par mdzad nas sngon 'gro'i gsung bshad spyi dang khyad par dad pa ni shin tu rtsa ba che la /
dad pa de yang bka' gdams gong mas /
rang cag chos la blo kha phyogs pa rnams kyi dad pa de gangs kyi ri bo lta bu zhig byed /
dpyid kyi kha ba lta bu mi byed gsungs te /
de yang dper na /
gangs kyi ri bo de dbyar dgun ston dpyid nam zla'i 'gyur ldog tsha grang ji 'dra byung yang skya rtse re sdod pa de bzhin du dad pa de rkyen gang gis kyang bsgyur mi thub pa zhig dgos /
dpyid zla ba dang po gnyis pa'i nang du kha ba nub gcig bab na sang zhogs ri klung thams cad dkar por 'gro yang /
nyi ma cung zad bstan pa na gangs thams cad gar song med pa lta bur 'gro ba bzhin du rkyen dang ma phrad pa'i tshe dad pa yod mdog kha yang /
cung zad tsam gyi rkyen la brten nas 'gyur chog chog de 'dra mi byed /
dge bshes stod lung pa rin chen snying pos nya ma kha dkar ma /
dad pa them 'das ma zhes gsungs pa lta bur ma song ba dgos te /
dper na lha sa lta bur bud med kyi rigs phal cher dang po mchod mjal du 'gro ba'i tshe zang nge zing nge byas nas 'gro /
jo bo rin po che'i sku mdun nga sleb dus lus kyi kun spyod sems kyi 'char sgo /
smon lam 'debs lugs@# / /
gang nas bsams kyang dad pa gzhan las che mdog kha ba yod kyang /
mchod khang gi tham pa 'das pa dang mnyam du dang po gar song med pa ltar song nas sngar gyi zang nge zing nge de las mi yong de la dad pa them 'das ma zer ba yin /
yang skyon thams cad rang nyid kyis lan par ma gon byin rlabs mi thob ste /
sngon grub chen nA ro bzangs mgar gling zer ba'i mgar ba'i grong chen po zhig tu phebs pa na /
yul de'i yul chos lan mchod byed res byed cing /
byed res su yin kyang des tho ba rgyab pa na thams cad kyis yar langs nas bzo byed pa yin pas /
de nub khong gi gnas tshang de la na mchod byed res 'khor nas yod par /
khong gi zil ma bzod par gnas tshang de la gnyid ye ma byung bas /
nam phyed tsam la nam langs snyam nas thob rgyab pas /
thams cad kyi tho ba rgyab ste bzo byas par rten paN chen nA ro pa la mnal gtan nas ma byung bar thugs bsam zhig bzhes pas /
'di thams cad nga'i gnas tshang 'dis nam tshod sdes pa 'dis lan 'dug /
de yang nga 'dir bsdad pas lan 'dug /
de tsho thams cad ngas bla ma'i bka' la ma nyan bar 'dir yongs pas lan 'dug snyam du dgongs par 'dug /
yang bla ma mtshan nyid tshang ba 'di sangs rgyas las 'os mi 'dug snyam pa'i blo skye ba zhig byung na bla mar bstan la /
de ma byung na bstan mi rung bar gsungs pa dang bla ma mtshan nyid dang mi ldan pa ltar snang yang de la sangs rgyas su blta bar gsungs pa gnyis 'gal lo snyam na /
de gnyis mi 'gal te /
dang po ni /
bla ma ma bsten gong nas /
de lta bu'i yon tan dang ldan pa zhig btsal te de la brten dgos pa'i don yin la /
phyi ma ni sngar nas bla mar bsten zin pa rnams mtshan nyid dang ldan mi ldan brtag na nyes pa 'byung ba las 'os med pas de lta bu'i bla ma de mtshan nyid dang mi ldan pa ltar snang yang de la skyon rtog pa'i blo bkag nas yon tan gyi ngos nas dad pa skye ba'i thabs la 'bad dgos pa'i don yin gsungs /
de nas rtsa ba dad pa sbyang ba'i skabs kyi rgyu mtshan rnams kha sang gi gsung bshad la bskyar ldab mdzad cing /
chos bstan pa'i bka' drin gyi skabs su /
lam rim chen mor drag shul can gyis zhus pa'i mdo khungs su drangs nas chos chig 'bru re re'i yon du 'dzam bu gling gi zang zing thams cad bskal ba'i bar du phul kyang /
de yang bla ma la bla mar bya ba yongs su rdzogs pa min zhes gsungs pa yin pas bka' drin che chung la tshad ci yod gsungs /
rgyud byin gyis brlab pa'i bka' drin gyi skabs su /
nyams len byin rlabs brgyud kyi bla ma paN chen nA ro pa de nyid sprad po mdzad cing bzhugs pas grub chen te lo pa yang tha mal pa'i snang ngor de skabs sprang po shin tu bkren pa'i rnam pa can du bzhugs nas sprang po gzhan gyi khrod nas sprang po skyo shos gang yin pa'i phyi ngan tshun chad 'phrog pa sogs grub spyod mdzad cing bzhugs pa na /
paN chen nA ro pa'i thugs la nga ji ltar gyur kyang bla ma 'di rang la bsten no snyam du dgongs nas lo bcu gnyis kyi bar du 'bral med du bsten nas gsol ba rtse gcig tu btab kyang chos gsung pa lta zhog /
tha mal gyi gsung bgros gcig kyang ma gnang /
de nas nyin gcig te lo pas zhal nas ci yang mi gsung par mnyam du shog cig pa'i brda zhig mdzad pa na mnyam du byon pas /
rong dog po zhig tu chu dong ring la kha zheng chung ba zhig 'dug par /
dang po te lo pa rang nas mchong rtsis mdzad kyang mchong mi thub pa'i rnam pas nA ro par der nyol gyi brda zhig mdzad pa na nA ro pas zhabs gnyis tshu rir bzhag phyag gnyis pha rir brkyang chu de'i steng du zam pa ltar mdzad nas gzim pa na /
te lo pas de ma thag de'i steng du rked pa chag 'gro ba'i tshod tsam du ma rdzis nas byon /
yang nyin gcig nA ro pa 'tsho ba slong du byon pa na yon bdag zhig gis 'bras chen te sha 'bras sder ma gang phul byung ba dri shin tu zhim pa zhig 'dug pas 'di nga'i bla ma der 'bul dgos dgongs nas myur du byon te te lo par phul bas de nyin te lo pas de bzhes nas /
nA ro ba 'tsho ba zhim zhes pa tsam zhig gsungs /
'di gsung bgros kyi thog ma yin /
de la nA @# / /
ro pa shin tu mnyes nas sang nyin yang de 'dra zhig 'bul dgongs nas slong du byon pas ster mkhan gtan nas ma rnyed /
rgya gar du kha sang slong du phyin pa de'i sar de ring 'gro srol med kyang nA ro pa 'u thug nas kha sang gi de'i sar byon pas der 'bras chan g.yos nas mgron gtong grabs 'dug par slongs pas ma byin /
bla ma mnyes pas ci dran cha med par g.yos mkhan yod sar phebs nas thod phor gang bcus pas /
g.yos mkhan thams cad kyi rub rgyab ste khong zin nas brdungs pa na /
sha 'bras bo dogs nas brang la sbyar te bzhugs pas brang thams cad tshig /
khong tsho song tshar nas lag pa brkyang na ni sha 'bras bo 'gro bar 'dug mi brkyangs na ni lang yang mi thub par 'dug /
lang ma thub na sha 'bras 'bul rgyu mi yong bar 'dug dgongs nas te lo pa rang la gsol ba rtse gcig tu btab pas rkang lag thams cad lhod kyi brkyang chog pa byung /
de nas yar phebs te bla ma la sha 'bras phul bas bla mas ma byin par blangs pa mkhyen nas cung zad kyang ma bzhes /
khong rang gi thugs la yang ma byin par blangs pas ma byung bar dgongs nas phyin chad ma byin par mi len pa'i dam bca' mdzad /
de nas te lo pa'i thugs la da nga'i slob ma 'di gang nas bsams kyang snying rje bar snang bas lto zhig ster dgongs nas snod btsal bas /
snod ngan pa gcig las ma rnyed /
de'i nang du bcud kyang dri drir ngan pa /
ro ror ngan pa zhig blug nas /
de'i khar nA ro pa 'di 'thung zer ba zhig yi ger bris nas bzhag pas /
nA ro pas bla ma'i sku mdun du 'di 'dra ba'i dri ngan pa bzhag mi rung snyam nas bsdu ru byon pas yi ge mthong ba na the tshom med par mchod pa dang /
thugs la 'di snod ngan bcud ngan pa de bzhin du khams gsum 'khor ba spyi dang zag bcas nyer len gyi phung po 'di rgyu rgyur ngan 'bras bu 'bras bur ngan par snang snyam du skyes bu 'bring gi rtogs pa khyad par can skyes pa yin 'dug /
de nas yang nyin gcig snod bzang po zhig gi nang du /
m+cud kyang lto chas kha zas ro brgya ba 'dra ba zhig blug nas nA ro pa la gnang rgyu'i rtsis kyis snod kyi khar nA ro pa 'di 'thung bya ba bris nas bzhag pa na /
nA ro pa'i thugs la 'di 'dra ba'i kha zas bzang po bla ma la 'bul dgos dgongs nas gzigs pas yi ge gzigs te the tshom med par mchod pas /
yang thugs la 'di snod snod du bzang /
bcud kyang dri drir bzang /
ro ror bzang ba zhig 'dug pas /
de bzhin du myang 'das 'di rgyu rgyur bzang 'bras bu 'bras bur bzang ba gcig yin par 'dug dgongs pa 'khrungs /
de nas nA ro pa'i thugs la bla ma 'dis nged la chos dngos su ma gsungs kyang don gyi snying po'i 'dod bya de thob byung bas da nges par bka' drin bsab dgos par 'dug dgongs nas phyogs kun tu byon pas mu tig dmar po bre gang rnyed pa bla ma la 'bul du byon /
de skabs nA ro'i thugs la nga rgyal phran bu yod pa te los mkhyen nas sku mdun thams cad mu tig dmar pos bkang nas bzhugs pas nA ro pa'i rlom sems zhi nas phan yon dpag tu med pa thob pa yin /
de bzhin du DoM bi pas kyang nA ro'i zhabs la gtugs nas dka' spyad dpag tu med pa mdzad pas /
nA ro pa'i byin rlabs zhugs nas grub ba'i dbang phyug tu gyur /
de yang rgya gar du rgyal rigs dang bram ze'i rigs sogs rigs ngan rnams dang kha bsre ba sogs lta zhog lag gis reg tsam byas kyang zla ba'i bar du khrus byed pa yin la /
khong rigs ngan par 'khrungs pa yin pas khong gi go la'i mur 'phro sogs bram ze'i bu rnams kyis zos pa bram ze rnams kyis shes nas gros byas te grub chen smyon pa 'di 'dir bzhag na nged tsho'i rigs rnyogs par 'dug pas mis 'khyer nas yul gzhan du 'bud par bya'o zhes bgros nas mi bcu tham pas 'gyog rtsis byas pas gul gul tsam yang byed ma thub /
yang mi nyi shus 'gyog rtsis byas pas sngar las kyang brtan du song /
de nas rim gyis mi mang du btang nas grong khyer gyi skye bo stong phrag gcig gis bteg pas da dung gul gul ma thub pa na yul gyi rgyal po la zhus pas /
rgyal pos da de la legs @# / /
par brtags nas phyi rol pa yin na ni tsher gcod dgos /
nang pa'i grub chen zhig red na bsnyan bkur bya ba'i dus la babs zer nas bstan pa spyi'i rnam gzhag la mkhas pa'i dge tshul gnyis la 'jam dpal mtshan brjod bskur nas lta rtog byed du btang bas /
DoM bi pas de mkhyen te 'jam dpal mtshan brjod kyi tshig gnyis shar te bton nas rgyud dang mthun pa'i 'grel ba bsam gyis mi khyab pa spyi dang khyad par gzhan la ma grags pa'i man ngag shar phyogs kyi 'jig rten gyi khams 'di zhes bya ba na sangs rgyas 'di zhes bya bas 'di ltar gsungs ces sogs phyogs thams cad la 'dra bar gsungs pas /
dge tshul gnyis ha las te rgyal po la gnas tshul zhus pa na /
rgyal po dgyes nas lung pa 'di'i phur grub chen 'di 'dra zhig 'dug pas thams cad kyis bsnyen bkur bgyis shig ces dril sgrags pas snyan grags kyis phyogs thams cad khyab pa byung /
de bzhin du jo bos DoM bi par dngos su chos ma gsan kyang khong snyan grags che bas tshogs zhing du bcug nas gsol ba 'debs par mdzad pas nub gcig mnal lam du dge slong smug po zhig gis mi sha lag pa zhig khyer nas 'di zo zer ba zhig byung bar /
nga bcas ldan dge slong gi mi sha za mi rung ngo gsungs pas /
da dung cis kyang zo zer nas byin byung ba na srin lag zhig bzhes par rmis nas mnal sad pa na sngar dang mi 'dra ba'i ting nge 'dzin khyad par can thugs la 'khrungs par thugs bsam la 'di ngas kha sang kha nyin DoM bi par gsol ba btab pas khong gi byin rlabs 'dra min nam dgongs nas thugs the tshom du gyur pa ni /
dge bsnyen zhig gis DoM bi pa'i sku mdun du phyin nas chos zhus pas /
khyod rang bikA ma la shI lir dus tshod 'di gtsam la ngas byin gyis brlabs pa'i paN+Di ta chen po zhig yod pas de'i drung du song na /
des khyod la gdams pa bstan yong gsungs pas /
dge bsnyen des kyang jo bo la gnas tshul zhus pas /
jo bos dus bsgrigs pa na /
mnal lam byung ba'i dus dang 'grig pa yin /
yang chos bla ma'i bka' drin yin bar ma zad /
'jig rten gyi longs spyod kyang bla ma'i bka' drin yin te /
longs spyod ni rgyu sbyin pa la brten nas 'byung la sbyin pa rnam dkar gyi yon tan yin pas sangs rgyas kyi 'phrin las yin /
sangs rgyas kyi 'phrin las bla ma la brten nas 'byung bar gong du zhus zin da ltar yin /
yang bla ma la bsten na gzhan las khyad du 'phags te /
rnal 'byor rnam pa bzhi dang /
'brom gnyis lung gi yon tan gyi cha nas rnal 'byor rnam pa bzhi che ba lta bur yod pas /
jo bo gshegs khar /
rnal 'byor pa'i thugs la 'brom gyis dus rgyun bla ma'i zhabs phyi zhus pas jo bos khong la thugs gcigs che bar mdzad pa ma gtogs /
da lam zhal gdams ngo thog de nged bzhi la yod dgongs nas /
khong rnams kyis jo bo la /
jo bo ni sku gshegs par snang na /
nged cag gi bsten sa su la bgyi zhus pas jo bo'i zhal nas khyed rnams 'jig rten blos thong /
byams snying rje byang chub kyi sems sbyong /
u pa si ka la brten gsungs pa yin /
u pa si ka ni 'brom yin gsungs /
yang a mes byang chub rin chen me gtong gin bzhugs skabs shig /
ngas tshe hril po g.yog kho na byas nas lha'i sgrub thabs tsam yang bslab rgyu ma byung snyam du dgongs pa na 'brom gyis mkhyen nas der phebs te /
sgrub thabs re re gnyis gnyis shes nas ci byed /
mi shes pas ci gnod /
ngas jo bo 'di dang mjal nas ci mnyes shig byed snyam pa min pa chos zhu snyam pa yang med gsungs pa yin /
de nas zhal lung du thun skyong ba'i tshe mtshams 'dir sbyor bas bsten tshul la 'phen pa re gtong bar gsungs te /
de'i tshul ni thun skyong ba de nyid bka' bzhin du sgrub pa'i mchod pa yin pas de nyid sbyor bas bsten tshul gyi mchog yin pa bcas thun phyi mar yang rnam par dag pa zhig bya'o snyam pa'i 'phen pa gtong ba yin cing 'di ni sbyor bas bsten tshul dmigs pa la bsdus pa yin yang rtsa ba'i bla ma la dad pa sbyong ba'i skabs su /
'brom rin po ches nyi zla'i bgrod pa lta bu byed gsungs te /
de'i tshul ni dper na nyi zla gnyis re zhig rgyang chad nas @# / /
'gro yang /
gnam gang gi nyin dus lam yol bar khrig ste 'dzom yong ba de bzhin du /
re zhig mis bltas pa'i tshe bla ma la dad pa chung mdog kha pa ltar snang yang /
don dogs gnad che sar dus las ma yol bar dad pa khrig ste skye thub pa zhig dgos pa'i don yin /
zang zing 'bul ba'i tshe rang las sgrib shas che ba sbyong ba'i phyir du yin na bla ma la shangs phyis 'bul ba dang /
yang rang nyid bla ma'i zhabs phyi zhu ba'i phyir du yin na bla ma la zhal sbyor dang phyag mkhar 'bul ba nga'i bla ma skyabs mgon khri chen rin po che'i phyag srol yin /
yang bla ma mnyes na gri yang phul chog la de min 'bul mi rung /
yang sngon bka' gdams pa'i dge bshes spyan snga rin po che'i dus su dbus stod phyogs su chang ston chen po zhig byung ba na /
der sprang po tshogs te /
de'i nang du rgan rgon bza' mi gnyis yod pa'i rgad por skad gtong res babs pas /
rgad pos /
e yon bdag pa lags /
rgan rgon bza' mi gnyis kyis gtsos pa'i ded sprang po khyu gcig yod pas /
spyi babs la spyi babs kyi gsol ras gnang bar zhu /
dgos babs la dgos babs kyi gsol ras gnang bar zhu byas pas /
sprang po dmangs kyi ha ma go /
yon bdag gis go nas khong rang gnyis la sprang po gzhan las chang mang bar byin pas /
rgan mo na re /
rgad po phrad rgyu po zhig dang phrad zer ba spyan sngas gsan pas /
de bden nged cag kyang bla ma mjal rgyu po zhig dang mjal ba yin gsung skad gsungs /
de nas sngar zhus pa ltar sbyor chos kyi 'go nas bzung tshang mar yid shar re byas te seng+ge rnam par brtse ba'i ting nge 'dzin bsgoms /
thun sdud rim sngar zhus pa ltar byas la rdo rje 'jigs byed kyi skur langs /
de yang deng sang chos byed pa la bar chad shin tu mang ba'i snyigs ma'i dus shin tu ngan pa yin pas /
dus ngan 'di 'drar yi dam 'jigs byed dpa' bo gcig pa rang la byas nas gzhan ma byung yang byang chub kyi sems kyi kun slong bcos ma tshun chad gsal gang thebs kyi sgo nas sngags kyi grangs kha de blo bde sing ba /
da ngas sngags de tsam bgrangs nas bar chad byung na yi dam ngo tsha snyam pa'i blo skye thub pa zhig ma bgrangs na chos mgo thon pa'i thabs rang med gsungs /
gsum pa mjug chog gi skabs su thel ba dmigs bsal byung na bzang spyod smon lam dang /
smon lam bdun cu pa sogs 'gro gin 'gro gin bton kyang chog gsungs /
de lta bu des tho rangs snga dro phyi dro srod de thun bzhi la bsgom par bya ste zhes sogs kyi skabs /
thun bzhi bya bar gsungs pa ni nyan sa las gsungs pa 'dir 'god par mdzad pa yin la /
de ltar byed dgos pa'i nges pa med /
dang po nas thun thung la grangs mang ba bya bar gsungs pas so / /
byid rgod gnyis 'dir gegs su gsungs pas sgom gegs de las med do snyam na de min te /
rmugs pa dang rnam g.yengs kyang 'dir gegs kyi gtso bo yin /
rnam g.yeng de la dge ba la rnam par g.yeng ba yang yod de /
gang sgom rgyu'i sgom gyi dmigs rnam mi 'char bar dge ba'i cha gzhan la sems g.yeng ba byung na de yang 'di nas bshad pa'i rnam g.yengs yin gsungs /
cung zad brtan du song ba na thun bsrings zhes pa'i skabs dper na bshes gnyen la dad pa sgom pa'i tshe dad pa brtan du song ba na de nas thun ring du gtong bar gsangs pa de dmigs skor thams cad la shes par bya dgos /
yang sgom pa'i tshe ha cang dam pa dang ha cang lhod pa'i skyon dang bral ba'i dam lhod ran pa ma byas na skyon 'byung nyen che ste /
a mes byang chub rin chen gyis slob ma zhig la sems 'dzin gyi dmigs pa phog pa ni /
des sgom pas dam lhod ma ran pa'i dbang gis kho rang gi rtsa rlung gi 'phrul zhig la brten nas nam sgom res kyi kho rang gi mdun du mgo zhig byung nas sgom pa la bar chad chen po byung bas nyin gcig mgo 'di la yag po zhig gtong dgos snyam pa byung /
yang thugs bsam la nga'i bla ma de yod bzhin du de la ma zhus na mi yong dgongs nas a mes la zhus pas /
a mes kyis de ring khyod rang gi mdun du khog ma zhig kha sbub nas @# / /
gzhog la /
mgo de sleb byung na sbar mthil gyis khog ma'i mthil nas dri nag blangs te mgo de la thong /
de nas khyod rang mgo gtums nas ma 'gyel bar nga'i rtsar shog cig gsungs pa na /
khong gis kyang nge bzhin du byas te a mes kyi mdun du byon pas /
de ma thag a mes kyis sku phrag nas me long zhig bton te bstan par khong rang gi mgo la spar rjes bzhag pa mthong /
de nas sgom gegs bsal nas sgom pas stod lung pa'i 'og nas rnal 'byor pa che shos shig byung ba yin gsungs /
thun mtshams kyi bya ba'i skabs su rje rin po ches /
blo sbyang med na ri mo'i mar me 'dra / /
sdom khrims med na bdag med gter dang 'dra / /
tshogs gsog med na rlan med sa bon 'dra / /
zhes sogs gsungs pa ltar /
gzhi tshul khrims la gnas nas sbyor ba tshogs gsog dang rang gis gang bskyang rgyu'i dmigs rnam de ston pa'i gsung rab la blta ba sogs gsum sgril du bya /
dbang po'i sgo sdom pa'i tshe /
gang sdom na dbang po'i sgo drug sdom /
gang gis sdom na dran shes gnyis kyis sdom /
gang las sdom na yul drug la dmigs nas chags sdang skye ba las sdom /
tshul ji ltar sdom na dbang po drug po de nyid yul la dmigs nas chags sdang skye ba de las sdom pa yin /
de yang dbang po sdom pa dang bsrung ba gnyis yod pa'i dbang po bsrung ba ni /
yul la dmigs nas chags sdang skye ba las sems bsrung ba dang /
dbang po sdom pa ni chags sdang skye ba'i yul de dag dang po nas dbang po'i yul du mi rgyu bar 'gog pa'o / /
de la thun mtshams kyi bya ba bzhi gsungs pa'i zas kyi tshod rig pa ni thun mtshams kho na'i bya pa yin la / /
gzhan gsum thun mtshams su gal che bas thun mtshams kyi bya bar bzhag pa ma gtogs thun gyi skabs su yang dgos pa yin /
shes bzhin du spyod pa'i skabs shes bzhin bcu bzhi gsungs pa yin zhing /
shes bzhin bsten tshul dngos ni bya ba ji 'dra zhig la 'jug na yang bya rung ngam mi rung legs par brtags nas bya rung nas byad la mi rung na mi byed pa'o / /
de yang dran bas bya ba ngan pa de dran par byas nas shes bzhin gyi brtags dpyad byas nas bag yod kyis de las ldog par bya dgos pas /
shes bzhin du spyod pa'i ni dran pa dpon dang shes bzhin dang bag yod g.yog lta bu yin /
des na de gsum nges par dgos pa yin la /
bag yod kyi ngo bo ni /
bag yod ni dug gsum med pa'i dge bas brtson pa dang bcas pa'o / /
zhes gsungs pa ltar yin /
zas kyi tshod rig pa'i skabs /
zas ha cang mangs pa dang /
ha cang nyung pa /
zhu ba dang 'phrod pa'i tshod /
zas nyon mongs can ma yin pa dang bzhi gsungs pa yin /
de yang rang nyid kyi zas la longs spyod pa'i tshe zas la sred pa'i dbang gis zos na nyes dmigs che bas de ldog pa'i phyir rang gi chos ldan gyi lus 'tsho ba'i phyir du zas 'di mi za mthu med yin pa ma gtogs rang gi kha'i nang du ldad nas phyir bton na skyug pa 'dra ba mig gis bltas kyang skyug mer mer byed pa de kha mid pa yin pas skyug bro ba las mi 'dug snyam du bsams nas za dgos /
chos blos btang nas zas 'tshol ba la dka' las chen po byed pa yang glen pa yin cing chos byas na zas kyang lag ma thogs par yong ste /
'ban gung rgyal gyi zhal nas /
sngar nga'i khas zas mi rnyed /
da zas kyis nga'i kha ma rnyed ces gsungs pa ltar yin /
de yang zas kyi nyes dmigs 'di rnams rig par byas nas spong dgos te /
zas la sred pa'i nyes dmigs /
zas spyod pa'i rgyu las byung ba'i nyes dmigs /
zas zhu ba'i rgyu las byung ba'i nyes dmigs /
zas 'tshol ba las gyur ba'i nyes dmigs dang bzhi yod /
phyi ma 'di la yang /
zas sgrub pa las gyur ba'i nyes dmigs /
mdza' ba nyams pa'i nyes dmigs /
ngoms pa med pa'i nyes dmigs /
rang dbang med pa'i nyes dmigs /
nyes par spyad pa las gyur pa'i nyes dmigs dang lnga yod /
de rnams las zas la sred pa'i nyes dmigs zhus zin la /
mdza' ba nyams pa ni dper na mdza' ba'i dwang ma pha ma @# / /
sogs dang yang bza' btung 'di'i don du 'thab rtsod shor yong /
doms pa med pa ni zas kyi don du bca' lag ci tsam bsags kyang da dung ngoms pa'i dus med pa dang /
rang dbang med pa ni da lta rang la chos byed pa'i rang dbang yod dus kha zas kyi don du chos byed rgyu'i rang dbang med pa byas 'gro /
tshod rig pa ni tshod zin pa ste /
mang nyung gi tshod sang nyin gyi bar du mi ltogs pa'i tshod tsam du za ba yin gsungs /
sbyin pa po la phan gdags pa dang zhes pa'i skabs su mang ja sogs kyi skabs /
sbyin bdag la phan pa'i phyir du 'thung ba yin snyam du bsams la /
tshogs kyi zhal 'don rnams skal ba ma chad par gsungs /
nad pa dang shi po tshongs pa sogs gang yin kyang de dang de'i skyabs 'jug rnams legs par gsan la bla ma dkon mchog la gsol ba btab nas thugs smon re ma mdzad na rang la gnod tshab de las che ba med /
de bzhin du rang gi shag lta bu la yin yang gsol chas 'bul mi sogs la nges par thugs smon re mdzad na sbyin bdag la phan btags pa yang yin la rang gi tshogs kyang rdzogs tshab shin tu che ba yin gsungs /
lus kyi srin bu da lta zang zing gis bsdus la zhes sogs kyi skabs /
lus la srin bu mang po yod pa rnams da lta zang zing gi bsdus la ma 'ongs pa na chos kyis bsdu bar bya'o snyam pa'i 'phen pa gtong dgos /
de ltar byas na ma 'ongs pa na chos kyi bsdu rgyu yang nges par yong ste /
bdag cag gi ston pa rgyal po byams pa'i stobs su 'khrungs pa'i tshe /
gnod sbyin lnga la sku lus sbyin par btang nas ma 'ongs pa na chos kyis 'dul bar bya'o snyam pa'i 'phen pa gtong bar mdzad pas /
ston pa sangs rgyas pa'i dus gnod sbyin lnga po 'khor lnga sde bzang por gyur pa lta bu yin /
'phen pa de ltar ma btang na byang sems kyi sdom ldan la nyes byas re yang 'byung ba yin /
yang sngags kyi sdom ldan yin na oM AH hUM ngag tu brjod nas /
kha thab khung /
lag pa gnyis dgang gzar blug bza' btung sreg rdzas su mos la nang gi sbyin sreg gi tshul du longs spyod pa yin zhing /
de ltar ma byas na sngags kyi sbom po re 'byung ba yin gsungs /
bshes springs las kyang /
kha zas sman dang 'dra bar rig pa yis / /
'dod chags zhe sdang med par bsten bgyi ste / /
rgyags phyir ma lags snyems pa'i phyir ma lags / /
'tsheg phyir ma lags lus gnas 'ba' zhig phyir / /
zhes gsungs so / /
zhes pa'i skabs /
rgyags phyir zhes pa'i rgyags pa ni dreg pa la byed /
snyems phyir zhes pa'i snyems pa ni sgeg pa la byed /
'tsheg phyir zhes pa ni lus kyi 'tshag bzang ba'i phyir du zhes pa'i don yin / /
mi nyal bar rnal 'byor la brtson zhing nyal ba'i tshe ji ltar bya ba'i skabs su /
nam gyi cha gsum du phye ba'i cha stod smad la mi nyal bar rnal 'byor la brtson zhing /
de'i tshe gnyid bro na 'cham 'cham re yang bya / /
yang dus rgyun ni bla ma'i gnang ba thob na ma gtogs bla ma'i mdun du 'cham 'cham mi byed pa dang /
bla ma cam cam mdzad pa'i tshe rang yang bla ma'i phyi bzhin 'cham 'cham byas chog pa sogs kyang shes dgos /
nyal ba'i kun spyod ni glo g.yas pa phab ste rkang pa g.yas pa'i steng du g.yon pa brkyang lag pa g.yas 'gram par gtad /
g.yon phongs kyi steng du mar brkyangs nas seng ge'i nyal stangs kyis nyal /
de'i tshe chos gos gsum stabs su byas nas sdas la rgyag pa'am /
gon dgos na gon kyang chog /
snam sbyar ni mgo thog sogs la btags chog /
bsam pa la bzhi yod cing /
de yang nyal ma thag nas rang gi bla ma'i sku pang du mgo bzhag par mos la /
de nyin gang la goms pa shas che ba'i dge ba'i bya ba la gnyid du ma song gi bar dran pa bstan nas nyon mongs pa skyes kyang shes bzhin gyis dang du mi len par spong ba'i dran shes rgyun mar bsten dgos la /
de ltar byas na gnyid de yang dge ba la 'gro bas don shin tu che /
de'i phyir mdon pa las kyang gnyid gzhan 'gyur du bshad do / /
nyal nas gnyid du 'gro khar sang zhog snga phyi 'di tsam la langs nas thun skyong bar bya'o snyam pa'i 'phen pa @# / /
gtong ba ni gal shin tu che zhing 'di la ldang ba'i 'du shes zhes bshad do / /
gong gi nyal lugs de min pa'i gan rkyal du nyal ba ni lha'i nyal stangs /
g.yon phab nas nyal ba ni 'dod pa spyod pa'i nyal stangs /
kha sdub tu nyal ba ni dud 'gro'i nyal stangs yin /
gnyid kyi gung la 'dre gnon sogs kyi gnod pa bsrung bar 'dod na yang gong du zhus pa ltar bla ma'i sku pang du mgo bzhag par mos la /
de'i tshe bla ma thub pa'i dbang po dang yi dam sogs kyi skur sgom pa'am /
bla ma kho rang gi rnam par sgom pa gang bde byas chog cing de ltar sgom pa'i bla ma de'i thugs ka nas 'od zer ser po'i tshogs dpag tu med pa phyogs bcur 'phros /
phyogs bcu'i rgyal ba thams cad kyi thugs kar phog /
de thams cad kyi thugs ka nas 'od zer dpag tu med pa 'phros nas bla ma'i thugs kar thim /
bla ma'i thugs ka nas 'od zer gyi rgyun dpag tu med pa byung nas rang la thim par bsam /
de 'dra ba'i 'od zer spro bsdu'i dmigs pa gnyid du ma song gi bar du byas na gnod pa gang gis kyang mi tshugs nges pa yin gsungs /
'o na lam ji 'dra ba zhig dpyad sgom yin la ji 'dra ba zhig 'jog sgom yin zhe na zhes sogs kyi skabs su /
bshes gnyen bsten tshul dang /
dal 'byor dang /
'chi ba mi rtag pa dang las 'bras dang /
'khor ba'i nyes dmigs dang byang chub kyi sems sogs la dpyad bsgom gtso bor dgos shing /
'jog sgom kyang mi dgos pa min pas dpyad sgom dgos so zhes gsungs pa yin /
de dag la dpyad sgom gtso bor dgos pa'i rgyu mtshan yang /
lam de dag yul gyi rnam pa gsal mi gsal la ma ltos par blo'i 'dzin stangs shugs drag cing /
rgyun ring ba zhig gtso bor bskyed par byed dgos pa'i rgyu mtshan gyis yin no gsungs /
tshul de ltar mi shes par mkhas pa yin na dpyad sgom kho na bya la /
ku sa lis ni 'jog sgom kho na bya'o zhes smra ba yang ma yin te zhes sogs kyi skabs /
dpyad 'jog gnyis sgom bya'i lam la ltos te gong gsal 'ga' zhig gi skabs dpyad sgom gtso bo dang /
zhi gnas sogs lam 'ga' zhig la 'jog sgom gtso bor gsungs pa ma go bar /
de gnyis sgom pa po'i gang zag so sor 'dzin pa'i log rtog dgag par mdzad pa yin gsungs /
gdams ngag 'dir sems dmigs pa gcig la ji ltar 'dod 'dod du bzhag pas chog pa'i mi rtog pa'i ting nge 'dzin bsgrub dgos la zhes sogs kyi skabs /
dpyad pa mang po byed pa ni mi rtog pa'i ting 'dzin skye ba'i gegs su 'gyur ro snyam na /
mi 'gyur te /
dper na mgar ba mkhas pas gser gyi rna lung zhig bzo ba'i tshe gser sgor mo bzo ba rkyangs pas chog na de ni nga rang tshos kyang yong mod /
des mi chog par gser mer bsreg pa dang chur 'khru ba sogs kyis 'dul sbyangs ma byas na sgor mo bzo mi thub pas mgar ba la bcol dgos /
mgar bas de ltar 'dul sbyong byas nas gser de gnyen por song pa na gang bzo rgyu'i sna rgyan de bzo ba yin la /
de'i sngon du byed rgyu'i gser mer bsreg pa dang chur 'khru ba sogs gser gyi rna rgyan de bzo ba'i thabs mchog yin pa ma gtogs /
de'i gegs min pa de bzhin du /
'khor ba'i nyes dmigs sgom pa sogs sems skyo bar 'gyur ba'i dpyad pa ji snyed byas pa rnams gser me la bsreg pa lta bu dang bshes gnyen la dad gus sgom pa sogs sems dang bar 'gyur ba'i dpyad pa ji snyed byas pa rnams gser chur 'khru ba lta bu ste /
de gnyis sngon du ma song bar sems zhi gnas sgom pa'i las rung du 'gyur ba mi srid pas de gnyis sngon du btang nas sems zhi gnas sgom pa'i las rung du gyur pa na /
de nas 'jog sgom gtso bor byed pa yin /
des na dpyad sgom de dag mi rtog pa'i ting 'dzin skye ba'i gegs min par ma zad thabs mchog yin la /
de tsam du ma zad sems ting nge 'dzin la gnas pa'i gegs kyi gtso bo ni bying rgod gnyis yin cing /
bying ba'i gnyen por dkon mchog la dad pa sogs sems gzengs sted pa'i cha dang /
rgod pa'i gnyen por 'khor ba'i sdug bsngal mthong ba sogs skyo ba'i cha rnams gzhung du ma @# / /
nas bsngags pa yin /
sngon chos rgyal khri srong lde'u btsan gyi sku dus su rgya nag gi ha shang mahA ya na bya ba bod du 'ongs nas /
lus ngag gi dge ba byas pas sangs mi rgya /
ci yang yid la mi byed pa sgom gyi mchog yin zhes pa la sogs pa dang /
dper na khyi dkar po dang nag po gang gis rmugs kyang rma bzo ba la khyad med sprin dkar nag gnyis kyis nyi zla sgrib pa la khyad med /
de bzhin sems dge mi dge gang gi ngo bor 'phros kyang rnam rtog yin pas 'khor bar 'ching byed yin zhes pa la sogs pa'i chos log sna tshogs bstan pas bod phal cher de la dga' bar gyur pa na rgyal pos mkhan po bo d+hi satwa'i zhal che mas bzhin rgya gar nas slob dpon kA ma la shI la spyan drangs te lung rigs kyis tshar bcad sba ye shes dbang pos kyang ci yang yid la mi byed pas thog khar yang mi slang na sangs rgyas kyi sar gnas sleb /
ci yang yid la mi byed snyam pa de kha yid la byed pa yin pas de yang rnam rtog tu 'gyur tshul sogs kyis ha shang smra ba med par byas pa yin gsung ngo / /
nyin bcu gnyis par /
slob dpon chen po shAn ta de wa'i gsung las /
mi yis gru la brten nas ni / /
sdug bsngal chu bo che las sgrol / /
gru 'di phyis nas rnyed dka' bas / /
rmongs pa dus su gnyid ma log /
ces pa'i lung gis drangs te sngon 'gro'i gsung bshad dang /
gnyis pa bshes gnyen bsten nas blo ji ltar sbyang ba'i rim pa zhes pa 'di go rgyu shin tu che ste /
bshes gnyen ma bsten par blo sbyong lugs rang med la /
ji ste yod kyang ngan 'gro'i sgo 'byed zhig las ma 'das te /
rje rin po ches /
bla ma la brnyas smod sogs la ci yang mi 'dzem par thos bsam sgom gsum ci byas kyang ngan 'gro'i sgo 'byed pa chen po ste zhes gsungs pa ltar ro / /
de ltar thos bsam sgom gsum byas kyang ngan 'gro'i sgo 'byed chen mor gsungs na /
chos ltar bcos pa gzhan lta smos ci dgos /
de bzhin du rgyud rdo rje snying po rgyan gyi rgyud las /
gang gis slob dpon yang dag smad / /
de yis rgyud kun sgrub pa'i mchog /
gnyid dang 'du 'dzi rnams spangs te / /
bskal pa stong du legs bsgrubs kyang / /
dmyal sogs sgrub par byed pa'o / /
zhes gsungs so / /
dal 'byor sgom pa yang don du bshes gnyen bsten tshul sgom pa yin te /
'brom rin po ches /
dper na bu gcig lung pa mang por phyin te lung pa re re nas bu der ming mi 'dra ba re btags nas yod na /
ming mang yang don du bu gcig po de kha yin pa bzhin du /
lam gyi dmigs skor mi 'dra ba'i ming so sor btags pa ma gtogs don du bshes gnyen bsten tshul las ma 'das pa yin zhes gsungs pa ltar yin /
yang chos la the tshom skye ba'i rgyu gnyis yod de /
chos la nan tan chung ba dang bla ma la dad gus chung ba gnyis yin /
de gnyis chung ba chos la the tshom skye ba'i rgyur bshad pa ni de gnyis med pa la chos la the tshom skye mi srid pas de gnyis chung ba zhes bshad pa yin /
bla ma dang chos la yid ches yod pa ni shin tu gal che ste /
de yod na sngags ma dag pa sogs bgrangs kyang thun mong gi dngos grub re nges par thob pa ni /
sngon rgya gar du ma gcig la bu zhig yod pa dgon par grwa ba byed du bcug /
bu des kyang bsod snyoms byas pas bu bsod snyoms par grags pa byung /
de lta bu'i bu bsod snyoms pa des rang gi ma de la rgyun du lto chas sogs kyis phan 'dogs par byed pa la /
nam zhig na yul der mu ge chen po byung zhing /
bu yang dbyar gnas dang 'dom nas ma'i sar 'gro rgyu ma byung bas bu'i sems la /
nga yang 'gro rgyu ma byung /
mu ge 'di yang ngan pas nga'i ma de lto chas ngan pas lus rgas yod 'gro snyam ste dgag dbye tshar ba dang ltar phyin pas /
ma sngar las kyang gzi brjid cher song nas 'dug pa la /
bu na re /
yul du mu ge de tsam byung /
ngas kyang yong rgyu ma byung bar de ga tsam song na yang /
ma rang zil che ru song 'dug pa mkhyed kyi gang zas byas pas /
mas ngas rdo btso yin btso yin zas /
rdo bzhu yin bzhu yin 'thungs pas 'di ltar byung zer /
'o na ma khyod la @# / /
de 'dra'i gdams ngag gang yod byas pas /
ma na re oM ba le 'bal le 'bun te swAhA /
zhes pa'i sngags 'di bgrangs pa yin zer ba la /
bu'i bsam par /
lha mo cun de ma'i sngags ma dag par bzlos pa yin 'dug snyam nas ma rang gi sngags ma dag par 'dug /
oM tsa le tsu len tsun+da shwAhA /
zhes pa 'di dag pa yin pas 'di 'don dgos byas pas ma de the tshom skye gin bton par sngags de dag pa yin kyang yid ches med pa'i dbang gis rdo 'tshos rgyu dang bzhu rgyu ma byung ba na /
rmi lam du sngags sngar ltar thon zer ba byung bar rten sngar ltar bton pas rdo'i tshos rgyu dang bzhu rgyu sogs kyang sngar ltar byung ba yin /
yang rgya gar du bla ma zhig dang slob ma zhig yod par /
slob ma des bla ma brel ba che dus shig la phyin te maN+Dal phul nas gdams ngag gnang bar gsol ba btab pas /
bla mas phyag dbyugs nas ma ri la 'dza' zhes phar rgyug gsungs pas /
slob ma des de kha gdams ngag yin snyam nas ma ri la 'dza' zhes pa de kha 'dren cing /
bla ma'i phyag stabs dang mthun par lag pa dbyug gin bsdad pas /
zhag bdun phrag gsum las ma 'das par yid ches kyi dbang gis sngar gyi sgur skyog yod pa 'drongs nas lus drang por phyin chog pa byung ba na /
nyin gcig bla ma'i sku mdun du phyin nas maN+Dal phul te /
sngar gdams ngag gnang ba'i thugs rje la brten nas dngos grub 'di ltar byung ba thugs rje che zhus pas /
ngas khyod la gdams ngag gang bstan gsungs par /
ma ri la dza'i gdams ngag gnang byung ba zhus pas /
a kha ngas khyod la de dus phar rgyug byas pa ma gtogs gdams ngag bstan pa min te /
khyod rang gi gdams ngag tu go ba de khas 'grig 'gro pa yin /
da res ngas gdams ngag dngos zhig sbyin gyi gsungs nas man ngag dngos de gnang bas mod la dngos grub thob pa yin /
de ltar thun mong ba'i dngos grub ni gdams ngag la yid ches pa tsam gyis 'byung /
mchog gi dngos grub la ni slob ma'i ngos nas yid ches pa'ang dgos te /
bla ma'i ngos nas gdams ngag ma nor ba yang gal che gsungs /
yang thun mtshams kyi bya ba la kha sang gi gsung bshad bskyar ldab spyi dang /
khyad par dbang po'i sgo bsrung ba dang sdom pa'i tshul kha sang yang zhus mod /
slob gnyer ba rnams la go bde bar zhu na yul dbang rnam shes gsum 'dus pa las chags sdang skye ba yin pas de las bsrung dgos /
de yang dper na /
mdun gyi nas rdog 'di yul yin /
de mthong ba'i bdag rkyen du gyur pa'i mig gi dbang po gzugs can ba de dbang po yin /
nas rdog mthong ba'i dbang shes de rnam shes yin /
de gsum 'dus pa las byung ba'i yid shes la 'di nas rdog yag po'o snyam du 'dzin pa skyes na de 'dod chags yin /
nas rdog 'di yag po mi 'dug snyam pa'i blo skyes na de zhe sdang yin /
des dbang po drug gi sgo nas yul thams cad la chags sdang skye tshul shes par byed dgos shing /
shes nas chags sdang 'gog dgos /
lam rim chen mor mtshan mar 'dzin pa dang mngon rtags su 'dzin pa zhes pa 'di ga dka' bas 'di'i don ni gong du zhus pa ltar dbang shes kyi yul mthong ba'i de ma thag tu yid shes la chags sdang skyes na mtshan mar 'dzin pa yin /
de ma thag tu yid shes la rtog pa gang yang ma shar kyang /
de nas dus gzhan zhig na sngar ngas mthong ba'i nas de bzang ngan 'di 'dra'i snyam pa lta bu'i chags sdang skyes na mngon rtags su 'dzin pa yin /
shes bzhin du spyod pa yang spyod 'jug las /
lus dang sems kyi gnas skabs la / /
yang dang yang du brtag bya ba / /
de de kho na mdor na ni / /
shes bzhin bsrung ba'i mtshan nyid do / /
zhes dang /
jo bo rjes byang chub sems dpa' nor bu'i 'phreng bar /
mang po'i nang du ngag la brtag /
gcig pur 'dug dus sems la brtag /
ces gsungs pa ltar bya dgos /
de ltar thun mtshams kyi bya ba bzhi'i nang nas dbang po'i sgo sdom pa dang /
shes bzhin du spyod pa gnyis ni gtso bo lam gyi bogs 'don yin zhing /
gzhan yang bogs 'don gyi mchog tu gyur pa ni bla ma @# / /
yin te /
te lo pas nA ro bar /
bogs 'don kun gyi mchog gyur pa / /
bla ma yin no rnal 'byor pa / /
zhes gsungs pa ltar yin gsungs /
zas kyi tshod rig pa'i skabs zas bzhu ba dang 'phrod pa'i tshod zhes pa 'di'i skabs kyi 'phrod pa ni rang gi gzugs gzhir 'phrod pa la byed cing bzhu ba ni gzugs bzhir 'phrod pa de nyid kyang mang du zas na ma zhu ba'i nad bskyed pa yin pas de ltar mi byed par gang 'ju tshod tsam la bzhu ba'i tshod du gsungs pa yin /
zas nyon mongs can ma yin pa'i skabs su log 'tsho lnga po gang rung du gyur pa'i zas za mi nyan la de zos na thog mar 'tsho ba ma dag par 'gyur /
de nas spyod pa ma dag par 'gyur /
de nas lta ba ma dag par 'gyur 'gro ste /
lta ba 'di ni 'jig rten pa'i yang dag pa'i lta ba yin /
de ltar za mi nyan pa'i log 'tsho lnga po de nyid go bde bar zhu ba'i dbang du btang na /
thog mar log 'tsho lnga'i grangs 'dren ni kha gsag /
gzhogs slong /
rnyed pas rnyed pa 'tshol ba /
thob kyis 'jal ba /
tshul chos las byung ba lnga yin /
dang po kha gsag ni rang la rnyed bkur 'dod pa'i phyir du sbyin bdag la kha gsag gsag byas nas byung ba dang /
gnyis pa gzhogs slong ni /
dper na rang la ja yod la mar med pa lta bu zhig gi tshe sbyin bdag zhig gi sar phyin nas thog mar khams 'dri la sogs pa byas /
de nas sbyin bdag gis tshur dge slong lags sku khams bzang po e byung zhes dris pa'i tshe /
nga skyid po skyid po byung /
deng sang nga la ja yag po yod de mar tig tsam dkon pa 'dug zer ba lta bu'am /
de min kyang deng sang nga la ja lta 'bal do yod de /
ces mar med pa de shugs la drangs nas zer ba sogs kyi sgo nas byung ba'i 'tsho ba lta bu ste /
de yang kun slong rnyed bkur sgrub 'dod kyi zin pa dgos shing /
kun slong 'di log 'tsho lnga gang sgrub kyang nges par dgos /
gsum pa rnyed pa 'tshol ba ni /
phar kha btags btang nas tshur dngul yong bar byed pa sogs mang zhing /
na ning gi rnyed pas da lo'i rnyed pa 'tshol ba yang gsungs te /
de'i tshul ni /
sbyin bdag zhig gis na ning rang la rnyed pa cung zad cig sbyin yod na /
da lo yang sbyin bdag de'i sar phyin nas na ning khyed kyis ded la ja mar sogs 'di dang 'di lta bu gnang ba thugs rje shin tu che ba byung /
de nga la phan thogs pa la tshad med pa byung /
rgyun ring po'i bar 'dod byung zer nas da lo'i de dgos par shugs la 'phangs te da lo yang thob par byas pa'o / /
bzhi pa thob kyis 'jal ba ni /
dbang yod kyis 'phrog pa dang dbang med kyis rku ba sogs las byung ba rnams la bshad kyang /
de 'dra mi 'byung ba'i dbang du btang nas rang cag la 'byung nye ba 'dul ba nas bsngos bsgyur du bshad pa dang /
dge 'dun gyi sde 'bras spungs lta bu la sbyin bdag zhig gis bsnyen bkur zhu rgyu zhig yod na /
de la rang gis 'bras spungs su bsnyen bkur zhus pa yag po red de /
'bras spungs tshogs che bas khyed rang thugs 'gros chen po yong /
de las dge ldan la gnang na thugs 'gros yang chung la /
pha bla ma'i gdan sa yin pas phan yon yang che zer ba lta bus dge 'dun gyi sde gzhan nas gzhan du bsgyur ba dang /
sde 'di lta bur yang grwa tshang gcig nas gcig tu bsgyur ba dang /
spyi so nas grwa tshang du bsgyur ba dang /
grwa tshang nas khams tshan du bsgyur ba dang /
khams tshan nas mi tshan du bsgyur ba dang /
de nas rang gi shag tshun chad du bsgyur ba lta bu'o / /
lnga pa tshul 'chos ni rnyed bkur 'dod phyir rang nyid rnam par ma dag kyang dag khul byas nas 'tsho ba sgrub pa'o / /
de ltar sngar zhus pa'i kun slong ngan pa'i skyon gyis sbags na ma gtogs spyir btangs ngas 'di 'dra byas na nga dge slong yin pas khyim pa'i mdun du spyod ngan 'di 'dra byed mi nyan snyam pa'i sgo nas khyim pa yod sar spyod lam sogs mdzes par mdzad pa ni khyim pa dad pa'i rkyen du 'gyur bas sangs rgya kyis kyang ma bkag la /
bka' gdams kyi dge bshes lha bzos kyang /
'di ni ngo tsha 'dren par byed pa'i chos yin gsungs nas bsngags pa mdzad 'dug gsungs /
yang thun mtshams kyi bya ba bzhi'i nang nas zas kyi spyod lam dang mi nyal @# / /
bar rnal 'byor la brtson zhing nyal ba'i tshe ji ltar bya ba gnyis po 'di ni gegs sel gyi gtso bo yin te /
rang re rgyun du zas dang gnyid gnyis po 'dis mi tshe phal cher stod zad la gtong ba yin pas de gnyis dge sbyor du bsgyur na de las gegs sel che ba ci yod /
zas 'di yang nga rang tshos za tshul legs par ma shes na nyes byas mang pos gos par 'gyur te /
tsug tsug cag cag hu hu phu phu dang / /
lce phyir phyung ste za ba'i nyes byas lnga / /
'bru nas re re za dang zas la 'phya / /
mkhur ba g.yas g.yon spo dang rkan sgra gtog /
kham 'phro bcad nas za dang rnam pa lnga / /
bldag dang 'byog dang lag sprug lhung bzed bskyom / /
mchod rten 'dra ba'i zas gzhom rnam pa lnga / /
zhes sogs gsungs pa ltar zas la brten pa'i nyes byas mang po byung ba yod gsungs /
de ltar na dngos gzhi'i skabs kyi skyong tshul thun mong ma yin pa ma gtogs pa zhes sogs kyi skabs su /
dngos gzhi'i skabs kyi skyong tshul thun mong ma yin pa ni dal 'byor dang 'chi ba mi rtag pa sgom pa sogs yin la /
de ni sbyor dngos rjes gsum thun mtshams dang bcas pa'i bya ba'i rim pa thams cad lhag mthong gi bar du rigs 'dre ba yin gsungs /
yang skabs 'dir dgag bya bzhi yod de /
sgom la dpyad 'jog gnyis med par 'dod pa'i log rtog /
yod kyang gang zag gcig gis mi byed par 'dod pa'i log rtog /
rtog pa thams cad mtshan 'dzin du 'dod pa'i log rtog /
ting nge 'dzin skye ba'i snga rol du dpyad bsgom mang na gegs su 'dod pa'i log rtog rnams so / /
dang po la /
gzhan lugs dgag pa dang /
rang lugs bzhag pa gnyis las /
dang po ston pa la /
mdo sde rgyan las /
'di na dang por thos la brten nas tshul bzhin yid la byed pa 'byung / /
tshul bzhin yid la byed pa las kyang yang dag don yul ye shes 'byung / /
zhes pa nas mi dpyod par rtse gcig tu 'jog pa'i 'jog sgom gnyis ka yod do zhes pa'i bar gsungs /
gnyis pa rang lugs bzhag pa de ston pa la /
'o na lam ji 'dra ba zhig dpyad sgom yin la ji 'dra ba zhig 'jog sgom yin zhe na zhes pa nas de la ni 'jog sgom bya dgos so zhes pa'i bar gsungs /
log rtog gnyis pa sgom la dpyad 'jog gnyis yod kyang gang zag gcig gis mi byed par 'dod pa'i log rtog dgag pa de ston pa la tshul de ltar mi shes par mkhas pa yin na dpyad sgom kho na bya la /
zhes pa nas nyams len gyi skabs min no snyam du 'dzin pa mi rigs la zhes pa'i bar gsungs /
gsum pa rtog pa thams cad mtshan 'dzin du 'dod pa'i log rtog dgag pa de ston pa la /
rtog pa thams cad mtshan mar 'dzin pa yin pas sangs rgya ba la gegs byed pa'o snyam du 'dzin pa ni /
tshul min yid byed bden 'dzin gyi rtog pa dang /
tshul bzhin yid byed yang dag pa'i rtog pa gnyis ma phyed pa'i skyon no / /
zhes pa 'di gsungs /
bzhi pa ting nge 'dzin skye ba'i snga rol du dpyad sgom mang na gegs su 'dod pa'i log rtog dgag pa de ston pa la /
gdams ngag 'dir sems dmigs pa gcig la ji ltar 'dod 'dod du bzhag pas chog pa'i mi rtog pa'i ting nge 'dzin sgrub dgos la /
zhes pa nas /
rgod pa ni 'dod chags kyi char gtogs pa'i sems la g.yeng pa yin pas de'i gnyen por skyo shas bsngags par gzhung du ma nas gsungs pa'i phyir ro / /
zhes pa'i bar gsungs pa yin gsungs /
yang bla ma la nye bar byed par bshad pa yang /
bla ma la lus nye bar byed pa min gyi sems nye bar byas te dad pa bcos pa ma ma yin pa bskyed dgos pa'i don yin gsungs /
dal 'byor ngos bzung ba'i skabs su mdo bsdud pa las /
khrims kyis dud 'gro'i 'gro ba du ma'i ngo bo dang / /
mi khom brgyad spong de yis dal ba rtag tu rnyed / /
ces tshul khrims kyis dud 'gro'i 'gro ba du ma'i ngo bo las thar bar gsungs pa'i dud 'gro ni mtshon byed tsam yin te mi khom pa'i gnas thams cad las thar bar gsungs pa yin /
dal 'byor ngos bzung ba 'di yang rje rin po ches /
rang re rjes 'jug blo dman rnams dal 'byor don che rnyed dka' bsam pa la /
gang don @# / /
che rgyu dang gang rnyed dka' rgyu'i dal 'byor kho rang ngos zin pa dgos pas sa bcad logs su mdzad pa yin /
de la dal 'byor gyi chos bco brgyad yod pa las dal ba brgyad ni mi khom pa brgyad dang dral ba'i cha nas bzhag pa yin pas mi khom pa brgyad kyi ngos 'dzin ni /
yul mtha' 'khob pa /
dbang po ma tshang ba /
log lta can /
rgyal ba'i bka' med pa ste mi'i mi khom pa bzhi /
ngan song gsum dang lha tshe ring po bzhi mi ma yin pa'i mi khom pa yin /
de yang rang mtha' 'khob pa ma yin te /
spyir yul 'dir 'khor rnam bzhi ma rgyu zhing sa tshigs kyi dbang du byas na yang mtha' 'khob yin mod kyang 'khor rnam bzhi'i gtso bo dge slong shin tu mang ba sogs kyis mtha' 'khob khegs pa yin /
dbang po ma tshang ba ni glen pa dang lkug pa dang /
rna ba sogs ma tshang ba rnams yin la /
'di'i glen pa ni yid dbang la skyon zhugs pa dang /
lkug pa ni ngag la skyon zhugs pa yin / /
yang chos ston pa po dang /
des bstan pa'i chos dang /
de sgrub pa'i grogs med pa ni yul 'dir skyes kyang mtha' 'khob pa rang yin gsungs /
lha tshe ring po ni bshes sbrings 'grel par zhes gsungs pa'i bshes springs 'grel pa ni slob dpon blo gros chen pos mdzad pa yin /
mi khom pa brgyad kyi ngos 'dzin rgyas par ni jo bos mdzad pa'i mi khom pa brgyad kyi gtam ces pa chos chung brgya rtsa'i nang du yod pa las gsal ba yin /
'di dag ni thun skyong ba'i skabs su nges par dgos ba'i man ngag thun mong ma yin pa sha stag yin /
log lta ni shes rab che yang bsod nams shin tu dman pa la 'byung nyan shin tu che ba yin /
ngan song gsum gyi mi khom pa dang da lta bral yang /
bdag sdig pa mang zhing stobs che bas nges par der myur du 'gro bar 'dug /
der song na spyod 'jug las /
bdag gi spyod pa 'di 'dras ni / /
mi yi lus kyang thob mi 'gyur / /
mi lus thob par ma gyur na / /
sdig pa 'ba' zhig dge ba med / /
ces gsungs pa ltar yin te /
sngon lhas byin gyi slob ma ko ka li ka dmyal bar skyes ba na mo'u 'gal gyi bu chen po dmyal bar byon pas /
de'i lce phyir bton te brgyangs nas bzhag 'dug par /
lce'i steng du phebs mi tshar ba lta bu byung ba des mthong ste sdug bsngal drag po de 'dra myong bzhin pa'i dus su yang sngon nas sdig pa la goms pa'i dbang gis mo'u 'gal gyi bu la gnas ngan len gdug pa can 'di 'di na yang sleb 'dug ces smras pas de ma thag lce nyis 'gyur du song nas de'i steng thong gshol gyis rmo ba de lta bu yin par 'dug snyam du bsams dgos gsungs /
yang rang cag mi khom pa brgyad dang cung zad bral yang mi khom pa gzhan zhig gi 'og tu non nas yod de /
sngon rgyal byed tshal gyi dge slong 'ga' zhig gis chos mi byed pa na /
rgyal byed tshal gyi khyim bdag rnams la 'phags pa 'ga' zhig gis /
khyed cag mi khom pa brgyad dang bral ba'i rten 'di 'dra thob pa'i dus su chos byed dgos gsungs pas khyim bdag gis /
mi khom pa brgyad dang bral na yang su la yang med pa'i mi khom pa dgu pa zhig 'dug ces byas pa yin 'dug /
de ni bdag chos par brdzus nas chos byed par cung zad kyang mi khom pa 'di kha yin snyam du bsams gsungs /
'byor pa la rang 'byor lnga dang gzhan 'byor lnga ste bcu yod pa'i dang po ni /
mi yin pa /
yul dbus su skyes pa /
dbang po tshang ba /
las mtha' ma log pa /
gnas la dad pa rnams so / /
de'i las mtha' ma log pa ni rang gis mtshams med ma byas shing /
gzhan la byed du ma bcug pa'o / /
gnas la dad pa ni las 'bras la yid ches pa'i dad pa dang ldan pa ste las 'bras 'dul ba'i brjod bya'i gtso bo yin pas 'dir 'dul ba la dad pa gsungs pa yin /
de lnga rang 'byor yin tshul ni /
lam sgom pa po rang rgyud kyis bsdus shing chos sgrub pa'i rkyen du gyur pa'i rgyu mtshan gyis yin /
gzhan 'byor lnga ni /
sangs rgyas byon pa /
dam chos ston pa /
bstan pa gnas pa /
chos gnas pa'i rjes su 'jug pa /
gzhan gyi phyir snying brtse ba'o / /
de'i sangs rgyas byon ba ni mchog @# / /
ga sprul sku byang chub kyi snying po la sangs rgyas nas bzhugs bzhin pa yin /
byang chub kyi snying po 'di la rtogs pa byang chub kyi snying po dang /
gnas byung chub kyi snying po gnyis yod /
dam chos ston pa ni sangs rgyas dang de'i nyan thos gang rigs kyis chos stan pa yod pa /
bstan pa gnas pa ni /
chos bstan pa de'i mthu las gdul bya'i rgyud la mthong lam gsar du skyes pa yod pa /
de'i rjes su 'jug pa ni /
mthong lam thob pa'i gang zag des rang 'dra bar skye bo gzhan la yang mthong lam thob pa'i mthu yod par shes nas de dang mthun pa'i gdul bya skyod pa yod pa /
gzhan phyir snying brtse bar byed pa ni /
sbyin bdag sogs kyi rang la snying brtse bas yo byad gang yang rung bster mkhan yod pa rnams yin /
de dag rang la ma tshang yang cha mthun yod pa yin te /
sangs rgyas dang 'dra ba'i bla ma byon /
des chos bstan /
de la brten nas chos thugs nyams su bzhes te rtogs pa 'khrungs pa yang yod /
rtogs pa 'khrungs pa des gdul bya la chos ston pa yod /
rang la yo byad ster ba'i sbyin bdag kyang yod pa'i phyir snyam du bsam dgos gsungs /
yang 'tsho ba'i yo byad spyi dang khyad par dge slong yin na 'tsho ba'i yo byad bcu gsum nges par 'tshang dgos te /
de ma tshang na gzhan gang yod kyang 'tsho ba'i yo byad mtshang /
de tshang na gzhan gang yang med kyang 'tsho ba'i yo byad tshang ba yin cing de ma tshang na 'tsho bas 'phongs pa yang yin la nyes pa yang che ste /
bcom ldan 'das kyis /
dge slong dag 'tsho bas 'phongs pa gang yin pa de ni ser sna bgyis pa'o / /
ser sna bgyis pa gang yin pa de ni de bzhin gshegs pa la bya ba ma yin pa bgyis pa'o / /
zhes gsungs pa yin gsungs /
dal 'byor don che ba'i skabs su /
slob springs las /
bde gshegs lam rten 'gro ba 'dren par chas gyur cing / /
sems kyis stobs chen mi yis rnyed pa gang yin pa / /
lam de lha dang klu yis rnyed min lha min dang / /
mkha' lding rig 'dzin mi'am ci dang lto 'phyes min / /
zhes gsungs pa ltar /
byang chub kyi sems rin po che yang mi'i rten la skyes pa 'dra ba'i stobs che ba lha dang klu la sogs pa'i rten gzhan de dag la skye ba med par gsungs shing de'i rgyu mtshan gyis chos byed pa la mi lus kho na bsngags pa yin /
mi'i nang nas kyang 'dzam bu gling pa'i mi rnams bsngags te /
bde mchog sdom 'byung gi rgyud las /
gling gsum po yi mi rnams ni / /
longs spyod chen po dag gis 'tsho / /
rnam rtog med cing rnam dpyad med / /
blun rmongs bye brag mi phyed pa'o / /
'dzam bu gling pa las kyi 'tsho / /
las kyis pa zhes su grags / /
zhes gling gzhan gsum na longs spyod chen po yod pa'i dbang gis dge ba la rnam par rtog pa dang rnam par dpyod pa gang yang med par gsungs pas nga rang mi'i nang nas 'dzam gling 'dir skyes pa don shin tu che snyam pa dgos gsungs /
de yang dal 'byor don che ba bsam pa ni spro bar 'gyur ba'i yid byed dang /
rnyed dka' ba bsam pa ni skyo bar 'gyur ba'i yid byed yin gsungs /
dal 'byor don che ba des na da res bdag gi don chen po 'di 'dra rnyed pa 'di tshe 'di'i bya ba la bkol na ni mi'i gzugs brnyan tsam las don du dud 'gro las ma 'das te /
byams bstod tshangs pa'i cod paN du / /
mi yi sha tshugs phyugs kyi 'du shes can / /
bdag la khyod kyi thugs rjes gzigs su gsol / /
zhes gsungs pa ltar yin snyam du bsam dgos gsungs /
tshe 'di'i dgra 'dul gnyen skyong la dud 'gro yang shin tu mkhas te /
sngon po to ba phan yul brag rgyab tu bzhugs pa'i skabs shig /
bya rog dang 'ug pa ma 'grig par nyin mo bya rog rgyal /
mtshan mo 'ug pa rgyal bas nam zhig na bya rog rnams kyis 'ug pa'i phru gu bsad nas snying bton te rdo leb zhig gi steng du bzhag pa 'ug pas mthong ba na /
yang 'ug pa rnams kyis bya rog gi phru gu bsad de snying bton nas rdo leb de kha rang gi steng du bzhag pa yin 'dug snyam du bsam dgos /
yang da res bdag gis chos rnam dag zhig ma byas na bdag rig sngags kyis sems @# / /
rmongs par byas pa dang khyad par ma byung ba yin 'dug snyam du bsam dgos /
yang lus rten 'di don che bas ci yod /
sems rten dud 'gro dang khyad par med par song 'dug snyam du bsams /
de yang dper na zangs kyi pha bong bye ma'i ri sked nas yar gyen du drangs te ri rtser sleb na pha rol gyi thang bde bar 'dren pa la dka' ba ci yang med /
dpe de bzhin du rang cag rnams kyi rten zangs gyi pha bong 'dra ba de ngan song gi g.yangs nas lan cig thar te dal 'byor ri sked du sleb pa 'di slar yang g.yang du mi sgril bar gyen du 'dren gang thub dang /
ji ste gyen du 'dren ma thub kyang thur du ma gshor bar byed pa'i dus yin gyen du 'dren pa yang tshogs sbyor gyi sa nas yin pas /
de ltar drangs te mthong lam ri rtse dang 'dra ba der sleb na pha rol thar pa dang thams cad mkhyen pa'i thang bde bar 'dren mi dgos par rang shugs kyis 'gril yod gsungs /
bde 'gro'i rten 'dir chos zhig ma byas na ngan 'gror skyes dus chos shes kyang bya dbang med de /
sngar phod mdo'i gnas brtan zhig yi dwags su skyes te mi khog tu brlams nas chos mang po shod pa la /
da khyod kyis chos shes pa de byed dgos byas pas /
de na re /
sngar mi'i dus su chos ma byas par da chos byed 'dod kyang bya dbang rang mi 'dug zer /
de bzhin du spyod 'jug las /
shin tu rnyed dka' phan pa'i sa / /
ci zhig ltar te rnyed gyur nas /
bdag nyid shes dang ldan bzhin du / /
phyir yang dmyal ba der khrid na / /
sngags kyis rmongs par byas pa bzhin / /
bdag la 'dir sems mang du zad / /
cis rmongs bdag kyang ma shes te / /
bdag gi khong na ci zhig yod / /
ces gsungs pa yang bsam dgos gsungs /
yang da res chos spyi dang khyad par las 'bras la yid ches nas sdig pa la 'dzem pa gal che ste /
de ni mdo las /
mi zhig gis 'dzam bu gling gi mtshon pa'i sems can thams cad kyi mig gnyis ka bton nas btson du bzung na de sdig pa che'am /
de la mi gzhan zhig gis thams cad btson nas bton te mig gnyis ka byin par gyur na de bsod nams che'am /
de las kyang las la 'bras bu yod par bltas nas ji lta ba bzhin 'dzem par byas na /
zhing dang bsam pa dang rten dang dngos po dang dus kyi sgo nas ches phul du phyin pa'o / /
zhes gsungs pa ltar phan yon tshad med pa yod pa la yid ches par byas la lag tu len dgos te /
de yang zhing bla ma /
bsam pa byang chub kyi sems /
rten rang nyid sdom pa dang ldan pa dngos po chos kyi sbyin pa zang zing med pa /
dus bstan pa la skyon yod pa'i dus su phan yon che ba yin /
phyi ma 'di'i shes byed ni /
bcom ldan 'das kyis /
byang shar gyi sangs rgyas dbang phyug rgyal po'i zhing du tshul khrims yongs rdzogs bsrungs pa las zhing 'dir bslab pa sna gcig bsrungs pa phan yon che bar gsungs pas 'dir yang ston pa zhal bzhugs dus bslab pa yongs rdzogs bsrungs pa las /
deng sang dus ngan pa'i mtha' 'dir bslab pa sna gcig bsrungs pa phan yon che bar rig pas 'grub pa yin gsungs /
dal 'byor rnyed dka' ba'i skabs su /
lung gi sgo nas rnyed dka' ba /
rig pa'i sgo nas rnyed dka' ba /
dpe'i sgo nas rnyed dka' ba gsum /
dang po la /
bka' las gsungs tshul dang /
bstan bcos las gsungs tshul gnyis /
dang po ni /
sher phyin gyi mdo las /
mir gyur pa ni rnyed par dka'o / /
dal ba phun sum tshogs pa ni rnyed par dka'o / /
zhes gsungs pa dang /
so thar gyi mdo las /
sangs rgyas zhes bya'i sgra 'di yang / /
'jig rten dag na shin tu dkon / /
mi nyid rnyed pa shin tu dka' / /
rab tu byung ba'ang shin tu dkon / /
zhes dang /
chos sgrags kyi mdo las /
dge slong dag shes pa ni 'grib /
srog ni chad /
tshe'i 'du byed ni 'dor /
ston pa'i bstan pa yang nges par 'jig par 'gyur na /
ci'i phyir brtson 'grus dang brtul ba brtan pos sgrub par mi byed /
mi'i lus ni shin tu rnyed par dka' na /
de thob nas des rnyed pa'i rgyal ba'i bstan pa la rab tu byung ba yang rnyed @# / /
nas thar pa'i don dang mi mthun pa dag gis bslus te sdug bsngal bar gyur te re dge slong dag srog dang bral shing shi ba ni sla yi /
tshul khrims nyams shing zhig pas ni de ltar ma yin no / /
de ci'i phyir zhe na /
srog dang bral zhing shibs ni tshe 'di nyid kyi skye ba zad par 'gyur gyi /
tshul khrims nyams shing zhig pas ni skye ba 'bum phrag brgya'i bar du rigs dang bral zhing bde ba spangs te rnam par ltung pa chen po nyams su myong bar 'gyur ro / /
zhes gsungs pa ltar bsams dgos gsung do / /
7nyin bcu gsum par slob dpon chen po klu sgrub kyis rgyal po bde spyod bzang po la springs pa'i bshes springs las /
gang zhig gser snod rin chen spras pa yis / /
ngan skyugs 'phyag par bgyis pa de bas kyang / /
gang zhig mi ru skyes nas sdig pa'i las / /
bgyid pa de ni ches rab blun pa lags / /
zhes pa'i lung 'dren dang bcas sngon 'gro'i gsung bshad dang /
de nas kha sang gi ljags bshad la bskyar bshad kyi skabs /
chos byed pa la yid skyo ba yod pa zhig dgos la /
de ni rang cag 'dzam bu gling pa la yong ba 'dra ba gzhan la med de /
rang cag la longs spyod che ma drags pas skyo ba dang /
tshe ring ma drags pas skyo ba gnyis tshang yod /
de ltar tshang ba'i dus 'dir sems la skyo ba skye ba zhig ma byung na po to bas /
da lta rang cag gis dal 'byor gyi chos skor bshad pa 'di gang dang 'dra na byis pa'i ka kha dang 'dra /
dal 'byor rnyed dka' 'di yang thams cad kyis mang du smra ste /
sems ngo ma 'phrod pas lan gsung ba ltar /
dper na byis pa'i ka kha rgyun ring klog nas rang re las mgyogs par 'don thub kyang yi ge re re nas mdzub kyang yi ge re re nas mdzub mo 'dzugs rgyu med pa lta bur rang cag kyang 'gro /
de gang gis lan na chos dang sems ma 'phrod pas lan snyam pa byed dgos /
dal 'byor 'di la dge bshes spyan snga rin chen 'dra ba dgos te /
khong gis lo bcu gsum gyi bar du dal 'byor 'di bsgom pas rtogs pa khyad par can 'khrungs te /
sham thabs la lhan pa rgyag 'dod yod kyang dal 'byor re dran nas lhan pa ma rgyab bar sgom rang mdzad pas sham thabs hrul por song ba na rnal 'byor rnam pas lhan pa mdzad par bskul bas ko ba'i lhan pa rgyab par rten spyan snga ko sham can du grags /
'brom gyis kyang khong la dal ba 'byor pa mi'i lus thob pa dran nam zhes yang yang gsung ba yin 'dug snyam du bsams gsungs /
yang thun skyong ba'i skabs bde lam ltar byed na /
sngar bshes gnyen bsten tshul gyi skabs su bla ma rnams gsal btab yod na de dag thams cad rtsa ba'i bla ma la tshur bstim ste rtsa ba'i bla ma de nyid rang gi spyi bor rang dang kha lta phyogs mthun par bzhugs par mos la bdud rtsi 'bebs sbyang rang byed dgos gsungs /
yang dge bshes sne mo pa'i slob ma zhig gis ngan 'gro'i sdug bsngal ji tsam bsgom kyang 'jigs snang gi rtogs pa cung zad kyang ma skyes par slar yang bshes gnyen bsten tshul la nan tan gyi sgo nas bla ma la gsol ba drag po zhig btab ste ngan song gi me gsal btab pas gsal btab pa tsam gyis 'jigs snang chen po bsam gyis mi khyab pa skyes pa na bla ma la yid ches nas phyin chad ngan song gi me yang mi dgos lo / /
sdig pa zer ba 'di yang mi dgos lo / /
zer ba byung gsungs /
yang spyir mi khom pa brgyad kyi yin pa med kyang rang cag gi sems kyi steng du brgyad ka'i sa bon tshang nas yod de /
bla ma dang dge 'dun sogs yod kyang de dag la dag snang med pas rang mtha' 'khob tu skyes pa dang khyad med /
mig sogs lnga tshang na yang de dag gi sgo nas chos sgrub par mi byed pa'am /
yang na dad sogs dbang po lnga ma tshang bas dbang po ma tshang bar yang song 'dug /
chos byas khul cung zad byas kyang 'jig rten chos brgyad kyi dbang du song ba ma gtogs rgyal ba'i bka' la yid ches rnyed nas chos rnam dag byas pa med pas log lta can du yang song /
rgyal ba'i bka' yod kyang de la bdag gis thos bsam gyis ma zhugs pas rgyal ba'i bka' med par yang song 'dug /
'dod chag@# / /
che ba ni yi dwags dang khyad par mi 'dug /
khong khro che ba ni dmyal ba pa dang khyad par mi 'dug /
gti mug che ba ni dud 'gro dang khyad par mi 'dug /
shes rab med pa'i ting 'dzin rkyang pa la re ba ni lha tshe ring po dang khyad par mi 'dug pas don la nga rang mi 'khom pa brgyad ka'i gzhi mthun lta bur song 'dug ang snyam du skyo ba sgom dgos /
yang mtshams med rang gis ma byas snyam pa yod ste /
nye ba'i mtshams med 'di la thugs bsam zhig dgos pa yod /
de bzhin du so thar gyi ltung ba rnam la thugs bsam bzhes dgos pa yod do / /
dge bshes khams pa lung pas /
sngo chos phrag par bkal ba tsam gyis dge slong mi yong /
bsrung rgyu sna re med pa'i dge slong mi yong zhes gsungs pa dang /
sangs rgyas kyis kyang /
dge slong dag bud med la dngos su 'khrig pa dang longs mi spyod kyang /
phag tu bud med kyi skad snyan pa yid la byas nas bdag gir byed pa dang /
bud med kyi yan lag dang lag pa tsam yid la byas nas bdag gir byed pa de ni tshangs par spyod pa yin par nga mi smra'o / /
dge slong yin par nga mi smra'o / /
zhes gsungs pa 'di'i phag tu ni lkog tu zhes pa'i don yin pas 'di la thugs bsam legs par bzhes dgos gsungs /
yang rang cag gi lugs srol gang yin pa de gtsang mar 'dzin dgos te /
sngon rgya gar du phyi nang gi dge bsnyen gnyis mnyam du byung ba na phyi pa'i dge bsnyen gyis nang pa'i dge bsnyen phyi pa'i lha rten yod sa gsum du rim gyi 'khrid nas dbang phyug chen po la phyag 'tshol byas pas /
nga de la phyag mi 'tshal /
de ni sa rdo dang 'dra byas /
nam zhig na nang pa'i dge bsnyen gyis phyi pa'i dge bsnyen de rdo rje gdan du 'khrid pa na de thag ring bas ma tshams shig na phyi pa'i dge bsnyen de nga rkang pa na zer ba la da dung phyin na khyod la phan pa'ang srid byas nas 'khrid pas /
phyi pa'i dge bsnyen des da res phyag mi 'tshal snyam ste bsgrims nas phyin kyang /
sangs rgyas kyi byin rlabs kyis rdo rje gden gyi sgo'i nang du sleb pa dang kho'i rkang pa na ba yang drag /
byang chub chen por grags pa'i rdo sku rang byon gyi zhal mjal ba na de dbang phyug chen por mthong ste de ma thag tu phyag btsal mchod pa phul nas bltas pas thub pa'i skur 'dug pa mthong /
de nas nang pa'i dge bsnyen gyis /
khyod kyis ston pa la phyag btsal bas da khyod rang phyi pa dang nang pa'i gzhi mthun mi yong /
de bas da nang pa byed dgos byas te nang pa'i sgor bcug pas nang pa'i dge bsnyen chen po zhig byung ba yin /
rang cag kyang dge bsnyen snga ma de 'dra ba byed dgos gsungs /
yang dal 'byor don che ba bsam pa la /
gnas skabs la ltos te don che bar bsams pa dang /
mthar thug la ltos te don che bar bsam pa gnyis yod /
dang po mngon mtho sgrub pa la don che ste /
mngon mtho'i rten thob pa'i rgyu tshul khrims /
longs spyod phun sum tshogs pa'i rgyu sbyin pa /
gzugs phun sum tshogs pa sus bltas kyang yid du 'ong ba jo bo rje lha gcig 'dra ba'i rgyu bzod pa /
mngon mtho'i rten der gang brtsams pa'i bya ba mthar phyin pa'i rgyu brtson 'grus rnams kyang da lta'i rten 'dis sgrub nus pa 'dra ba gzhan gang gis kyang sgrub par mi nus /
de'i nang nas kyang dbu ma 'jug par /
mngon mtho'i rgyu ni tshul khrims las gzhan med /
ces thag bcad pa ltar /
gang bsrung na mngon mtho'i rten 'di thob la gang ma bsrung na mi thob par nges pa'i tshul khrims rnam par dag pa yang rang gi ma bsrungs pa ma gtogs rten 'dis bsrung nus te /
mgon po klu sgrub kyis /
sbyin pa bshan pa dag kyang gtong / /
rigs ngan dag kyang gtong bar byed / /
gang yang rung bas tshul khrims ni / / / /
zhes gsungs pa ltar yin /
de ltar dal 'byor don che ba dang rnyed dka' bar bsam pa 'di gnyis mdor bsdus nas sgom bde bar byed na /
lus rten 'di gnas skabs la ltos nas don che ste /
sdom pa sogs tshul khrims len cing bsrung bas rten gyi sgo nas stobs che ba'i phyir /
mthar thug la ltos nas don che ste /
byang chub kyi sems sgom pa sogs bsam pa'i sgo nas stobs che ba'i phyir /
snying po len @# / /
'dod skye ba'i bsam pa bzhi yod de /
bde 'gror skyes kyang dud 'gro dang 'dra bar bsam pa /
rig sngags kyis shin tu rmongs par byas par bsam pa /
rin po che'i gling nas lag stong du ldog te slar yang ngan song gi sdug bsngal mi bzad pa myong dgos par bsam pa /
slar yang dal 'byor la snying po len par bskul ba dpe dang bcas te bsams pa'o / /
dang po'i sgrub byed ni slob springs las /
ji ltar glang po khron zab kha nas 'khrungs pa yi / /
zhes sogs tshigs bcad gcig sngon nas drangs zin pa dang /
bsam pa gnyis pa'i lung ni spyod 'jug las /
shin tu rnyed dka' phan pa'i sa / /
ces sogs tshigs bcad gnyis kha sang zhus pa ltar /
rang nyid rig sngags kyis rmongs par byas te sems med pa ltar gyur pa'am /
yang na nga'i khog pa'i nang 'dir ci 'dra zhig yod /
bdag rig sngags kyis rmongs par byas pa tsam drag ste /
rmongs par byas pa de bdag gis ma shes pa 'di rang sdug snyam pa dgos /
bsam pa gsum pa'i lung ni /
slob dpon dpa' bos /
de dag 'jig rten pha rol tu / /
mi bzod mya ngan khang par 'jug /
rin chen gling phyin tshong ba ni / /
lag pa stong pas rang khyim bzhin / /
zhes gsungs /
bsam pa bzhi pa'i lung ni /
spyod 'jug las /
'di la bla rngan byin nas ni / /
da ni rang gi don byed chug /
phan pa med par 'di la ni / /
thams cad sbyin par mi bya'o / /
zhes dal 'byor gyi rten 'di la kha zas sogs kyi gla dang rngan pa byin nas nga rang gi don legs po zhig byed du chug /
de yang rang gi longs spyod sogs gang byung byung thams cad sbyin par mi bya'o / /
zhes gsungs pa dang /
dpe dang bcas te bsam pa zhes pa'i dpe la /
po to ba'i dpe chos las /
srin bus phyag 'tshal rkyang la zhon / /
gtsang pa'i nya dang sne'u zan / /
zhes dpe bzhi gsungs te /
srin bus phyag 'tshal ni /
da lta rang cag gi mdun du sa 'di la ser kha zhig gas /
de nas 'bu zhig ker te don nas thal mo sbyar te sangs rgyas la phyag 'tshal lo zer nas phyag btsal na de ngo mtshar mi che'am /
de bzhin du rang re ma'i mngal sgo ser kha 'dra ba de nas thon te sha'i 'bu 'dra ba zhig yin pa la /
de yar lang ba yang do mtshar che /
de las thal mo sbyor ba ngo mtshar che /
de las phyag 'tshal ba yang ngo mtshar che ba yin pas da res lan cig po 'di la chos byed dgos /
rkyang la zhon zhes pa'i dpe ni /
gru gu zhwa bos rkyang la zhon / /
zhes pa yin te /
sngar phan yul du gru gu zha bo zhes pa zhig yod pa de grog po'i 'gram zhig tu bsdad pas de'i 'og tu rkyang zhig yod pa khos mthong ste ngas 'di la zhon snyam nas bzhon pa na rkyang des ri brgyug klung brgyug byas kyang /
khos rkyang gi ze bar 'chang ste ma slod pas nam zhig na khos rkyang gi tshod thig ste glu blangs pa mi gzhan gyis thos nas /
khyod glu len pa smyo'am /
rkyang gis phangs yong byas pas kho na re /
nga gru gu zhwa bo rkyang la lan gcig zhon rgyu byung ba'i dus su glu mi len na ga dus len zer /
de bzhin du nga rang tsho dal 'byor lan cig thob dus 'dir chos mi byed na gang du byed snyam du bsam dgos /
gtsang pa'i nya zhes pa /
sngon gtsang pa'i tshong dpon zhig gis nya sha zos pas zhim po byung ba na mang du zos pas skyug pa skyug grabs byas par kho rang gi ske lham sgrog gis bsdams pas /
khyod ske bsdams pa smyo'am byas pa la /
nga'i nya sha zhim po de skyugs na 'phangs zer ba ltar /
nga rang tshos kyang da lam dpe cha 'dzin skyor sogs dang /
kha 'don dge sbyor sogs dge ba'i cha cung zad yod pa rnams ma skyugs ma byas te /
kun slong la bzo bcos re byed dgos na bya ba'i dus yin /
sne'u zan zhes pa phan yul la sne zan zhes pa zhig za rgyu yod 'dug par /
pha ma bu gcig pa zhig yod pa des sne zan phor pa'i nang du bgos pa na /
bu des dran rgyu rgod po byas nas pha ma gnyis kyi skal ba nas zas kho rang gi skal ba de rgyab tu sbas nas bzhag pa khyis khyer /
do res kho rang gi skal ba de 'tshol du phyin pa na ma rnyed par dus pas /
pha ma sogs kyi ma du byas pa la /
rgya ma lan cig gi sne zan de khyis khyer dus mi du na ga dus du byas pa @# / /
yin /
de bzhin du nga da res dal 'byor lan cig thob pa'i dus 'dir chos rnam dag mi byed na ga dus byed snyam pa dgos gsungs /
yang ston pas 'khor los bsgyur ba'i rgyal po dung gi lo rgyus mang po gsungs pas /
dge slong zhig gis nga yang de lta bu'i rgyal po zhig tu skye bar shog byas pa na ston pas dge slong de la smad par mdzad pa ltar /
rang cag gis dge ba ji snyed byas pa phal cher yang bkra shis dang dge mtshan gyi dge ba yin /
bkra shis dang dge mtshan gyi dge ba zhes pa yang tshe 'di'i rim gro sogs kyi phyir byas pa'i dge ba la zer gsungs /
dal 'byor rnyed dka' ba bsam pa la /
rgyu'i sgo nas rnyed dka' tshul /
'bras bu'i sgo nas rnyed dka' tshul /
dpe'i sgo nas rnyed dka' tshul gsum /
dang po na /
dal 'byor rgyu'i sgo nas rnyed dka' ste /
de ni rgyu dge ba las 'byung la /
dge ba phar bzhag sdig spyod shin tu mang ba'i phyir dang /
sdig spyod gcig yin kyang shin tu stobs che ba'i phyir dang /
sdig pa la gnyen po med pa'i phyir dang /
slar yang sdig pa rgyun mi 'chad pa'i phyir zhes rgyu mtshan bzhi 'god /
rgyu mtshan dang po'i sgrub byed kyi lung ni /
bzhi brgya pa las /
phal mo cher ni mi rnams ni / /
zhes sogs dang /
spyod 'jug las /
bdag gi spyod pa 'di 'dras ni / /
zhes sogs sngar zhus zin pa dang /
phu chung bas /
nga cag la sangs rgyas kyis lung bstan bzang po mi gda' yi gsungs /
lung bstan gang 'dug zhus pas /
snyigs ma'i dus kyi dge slong rnams bye ma'i sgro ba kha thur du bltas pa lta bu 'dug gi gsungs /
bye ma'i sgro ba zhes pa bye mas brgyangs pa'i rkyal pa la byed /
de'i kha thur du ltas pa ste kha bub slog na /
tshem bu'i gseb tsam la bye ma cung zad re sdod na ma gtogs gzhan thams cad don nas 'gro /
de bzhin du rang cag la dge ba yod kyang med la /
cung zad yod kyang khong khro dang log lta sogs kyis bcom nas dmigs bsal can gyi dge ba re gnyis ma gtogs mi sdong pa yin /
ltung ba'i sgo yang mang ste /
mi shes pa ltung ba 'byung ba'i sgo /
ma gus pa ltung ba 'byung ba'i sgo /
bag med pa ltung ba 'byung ba'i sgo /
nyon mongs mang bltung ba 'byung ba'i sgo bzhi yod pas de tsho'i dbang gis ltung ba shin tu mang ba'i phyir /
rgyu mtshan gnyis pa sdig pa stobs che ba'i tshul ni /
zhing gi sgo nas stobs che ba /
bsam pa'i sgo nas stobs che ba /
rten gyi sgo nas stobs che ba /
dngos po'i sgo nas stobs che ba bzhi yod pa'i zhing bla ma dkon mchog sogs dang /
bsam pa kun slong ngan pa /
rten sdom ldan /
dngos po sdig pa gang bsags pa de nyis 'gyur sogs su 'phel ba'i sgo nas kyang stobs che ba'i phyir /
de'i lung la spyod 'jug las /
skad cig gcig byas sdig pas kyang / /
bskal par dmyal bar gnas dgos na / /
thog med 'khor bar bsags sdig gis / /
bde 'gror mi 'gro smos ci dgos / /
zhes pa 'di 'dren /
rgyu mtshan gsum pa la /
bshags pa tshad ldan byas na lta bde 'gro mi dkon yang /
bshags pa tshad ldan byed pa ches shin tu dkon pa'i phyir /
de dkon te /
bshags pa byed pa mkhas pa'i lugs yin pas blun pos mi byed pa'i phyir dang /
mkhas pa yin zer tshad kyis kyang bshags pa mi byed pa'i phyir dang /
'gyod pa tshad ldan skye ba dkon pa'i phyir dang /
sdig pa la sdig par shes pa dkon pa'i phyir dang /
de mi shes pas sdig pa rgyun du byed pa'i phyir zhes rgyab skyor gyi rig pa 'god /
rgyu mtshan bzhi pa la ngan song du skyes na yang sdig pa zang nas thar yong snyam pa dang /
bla ma dkon mchog gi thugs rjes drangs yongs snyam pa'i log rtog gnyis yod pas de gnyis 'gog dgos /
dang po 'gog pa la spyod 'jug las /
gang tshe dge spyad skal ldan yang / /
dge ba bdag gis ma byas na / /
ngan song sdug bsngal kun rmongs pa / /
de tshe bdag gis ci byar yod / /
dge ba dag kyang ma byas la / /
sdig pa dag kyang nyer bsags na / /
bskal pa bye ba brgyar yang ni / /
bde 'gro'i sgra yang thos mi 'gyur / /
zhes pa 'di gsungs shing /
'di'i bskal ba bye ba brgyar yang ni zhes pa 'di la rags rtsis byas na bskal chen dung phyur gcig yod /
log rtog gnyis pa de 'gog pa la /
spyod 'jug @# / /
las /
sems can thams cad phan mdzad pa'i / /
sangs rgyas grangs med 'das gyur kyang / /
bdag ni rang gi nyes pas de'i / /
gso ba'i spyod yul ma gyur to / /
zhes pa 'di gsungs shing /
sangs rgyas byang sems kyis drangs yong snyam pa khyod bden te /
de yang rang gis byas pa'i rkyen dang phrad dgos pa'i phyir dang /
de min na bla ma dkon mchog thugs rje che bas khyod sngar nas drangs zin dgos pa'i phyir dang /
sngar nas sangs rgyas grangs med byon zin pa'i phyir dang / /
khyod kyang sngar nas yod pa'i phyir zhes rig pa 'god /
de yang dper na sman pa dang sman yod kyang nad pa gdug can 'ga' zhig gso ba'i spyod yul du ma gyur pa de bzhin du /
bla ma dkon mchog yod /
de la byin rlabs yod kyang /
rang gi nang du rkyen dad pa med pas rang cag gso ba'i spyod yul du ma gyur pa yin te /
mngon rtogs rgyan las /
lha yi rgyal pos char phab kyang / /
sa bon mi rung mi 'khrungs ltar / /
sangs rgyas rnams ni byon gyur kyang / /
skal ba med pas bzang mi myong / /
zhes gsungs pa yin gsungs /
'bras bu'i sgo nas rnyed dka' tshul la gnyis yod pa'i dang po rigs mi mthun ngan 'gro la ltos te dal 'byor rnyed dka' ba bsam pa la /
lam rim che chung du /
rigs mi mthun ngan 'gro rnams la ltos te zhes sogs gsungs zhing /
'di thun mtshams su sgom pa bogs che /
de yang paN chen blo bzang ye shes 'dra ba dgos te /
paN chen des r+wa sgreng du phebs /
shing sdong zhig gi 'og tu bzhugs pa na /
shing der 'khor ba'i sbrang bu nyi 'khor ma nam mkha' 'grib 'gro ba lta bu gzigs nas /
mchod dpon lags 'dir gzigs dang /
shing sdong gcig po 'di'i phyogs gcig na 'khor ba'i sbrang bu 'di'i mang nyung tsam bod kyi mi la med gsungs pa yin /
de yang bde 'gro rnyed dka' ba'i rgyu mtshan gyis nyung ba byung ba yin /
lhag tu dud 'gro byings kyi grangs kha par bzhag sbrang bu dang grog ma zer ba lta bu'i dud 'gro rigs mi 'dra ba bye ba sum cu rtsa gnyis yod par sangs rgyas kyis gsungs shing /
gzhan yang mdo las shing rta'i 'phang lo'i rgya khyon gyi tshod tsam du dmyal ba ni sa chen po'i rdul lta bu'i tshod /
yi dgas kha ba bu yug 'tshub pa lta bu'i tshod /
dud 'gro chang dang ma btsags pa'i sbang ma lta bu'i tshod yod par gsungs pa yin gsungs /
gnyis pa rigs mthun bde 'gro la ltos te dal 'byor rnyed dka' ba bsams pa ni /
res tsa na phar bkram nas mi yin pa 'dra 'dra mang yang /
dal 'byor tshang ba ni shin tu nyung bar snang ste /
'ga' zhig ni mi'i g.yog byed /
khyim pa rnams ni khral dang 'u lag sogs kyis brel /
phal che ba zhig ni sngar zhus pa'i mi khom pa dgu pas zin nas 'dug snyam pa dang /
'di nas lha sar phyin nas der chos rnam dag byed mkhan ga 'dra 'dug bltas pa na /
shar phyogs su sba nag shog sogs kyi tshong pa dang /
lho phyogs su ni rag kha'i bshan pa tshun chad dang /
nub phyogs su yang phal cher med /
yod na nub byang gi rme ru bzhi sde bstan gling sogs su yod dgos pa la /
de tshor yang khong rnam dag yin zer ba zhig go rgyu mi 'dug pas nges par dkon thag chod red snyam du bsam dgos /
de ltar 'bras bu'i sgo nas rnyed dka' bar bsams pa dang /
ngo bo'i sgo nas rnyed dka' bar bsams pa gnyis gcig yin gsungs /
de nas dpe'i sgo nas rnyed dka' tshul bsams pa la /
lung las dpe bzhi gsungs pa'i dang po ni spyod 'jug las /
de nyid phyir na bcom ldan gyis / /
rgya mtsho cher g.yeng gnya' shing gi /
bu gar rus sbal mgrin chud ltar / /
mi nyid shin tu rnyed dkar gsungs /
zhes gsungs pa ltar /
me tog gi tshogs kyi mdo dang /
yang dag par ldan pa'i lung las gsungs pa'i dpe ste /
dper na lung pa thams cad chus gang ba zhig tu song chu de'i khar gser gyi gnya' shing bug pa gcig pa phyogs thams cad du phar yeng tshur yeng byed pa gcig yod la /
chu de'i gting du rus sbal long ba zhig yod pa de lo brgya brgya na tshar re re steng du don na /
gser gyi gnya' shing de'i bug pa'i nang du rus sbal de'i mgrin pa @# / /
chung pa e srid ces bcom ldan 'das kyis bka' gnang ba na /
nyan thos rnams kyis de chung ba ni shin tu dka' ste /
chu de yang rgya che ba'i phyir dang gnya' shing de yang phyogs thams cad du 'gro ba'i phyir dang /
de la bug pa yang gcig las med pa'i phyir dang /
rus sbal de yang lo brgya nas ma gtogs mi don pa'i phyir dang de mig kyang long ba yin pa'i phyir zhes zhus pa ltar /
dpe don sbyor tshul ni /
'khor ba 'di rgya mtsho dang 'dra /
sangs rgyas kyi bstan pa dang /
bla ma dang ma'i mngal sgo gsum gang rigs ni gnya' shing dang 'dra /
rang nyid rus sbal dang 'dra /
de ltar rang 'khor ba'i rgya mtsho'i gting ngan song du gnas pa las /
ma'i mngal sgo gnya' shing bug pa gcig pa'i nang du da res lan cig chud pa yin pas rnyed dka' ba da res lan cig rnyed pa yin /
dpe gnyis pa ni dga' bo mngal 'jug gi mdo las gsungs te /
de ni dper na /
rgya khab sor bzhi pa zhig gyen du sgreng nas yungs dkar spar ba gang de la gtor na /
de nas yungs dkar gcig khab mig gi nang du 'gro ba srid mtha' lta bu yin pas /
dal 'byor thob pa yang de dang 'dra bar gsungs pa yin /
dpe gsum pa yang mdo de nyid las shel gyi gyang zhig gi logs su sran ma spar ba gang gtor nas sran ma gcig gyang logs su chags pa dang /
dal 'byor re re rnyed pa 'dra bar gsungs pa yin /
dpe bzhi pa ni /
lung las bde 'gro dang ngan 'gro gnyis nas shi 'phos te ngan 'gror skye ba ni sa chen po'i rdul lta bu dang /
de gnyis nas bde 'gror skye ba ni phyag san gyi rtse mos bzhes pa'i rdul dang 'dra bar gsungs pa yin /
de bzhin du paN chen rin po ches /
nyang chu 'di bya rgod phung ri'i rtser 'dren pa las kyang bde 'gro thob dka' bar gsungs pa rnams bsams dgos /
de ltar don che ba bsam dus rang la tshur bsam blo gtong dgos /
rnyed dka' ba bsam dus gzhan la phar dkris nas bsams dgos /
de nas ston pa bcom ldan 'das de bzhin gshegs pa zhes sogs kyi gsol 'debs mang nyung skabs sbyar dang bstun nas thun bsdu gsungs /
po to ba'i zhal nas /
phan yul na rma'i phya mkhar bya ba zhes sogs kyi skabs /
dal 'byor gyi rtogs pa skyes pa'i tshad ston pa yin la /
de yang rma'i phya mkhar lhun grub rdzong yin zer ba dang /
mkhar rtse yin zer ba gnyis yod /
gang ltar kyang gdos can zhig yod pa dgra lag tu gshor ba la /
de'i mi ser dpon zhen shin tu che ba'i rgad po mgo dkar zhig yod pa mya ngan kho na byed pa las /
skabs shig na mkhar tshur thob pa rgad pos thos pas rgad po shin tu dga' ste 'gro ma nus bzhin du mdung zhig khyer nas bshal drud byed cing rma'i phya mkhar thob pa 'di rmi lam min na rung ste zer ba ltar /
rang cag kyang dal 'byor thob pa 'di rmi lam min na rung ste snyam pa lta bu'i dga' ba skye ba dgos gsungs /
de ltar dal ba'i rten la snying po len 'dod mtshan nyid tshang ba zhig skyed pa la chos bzhi bsam dgos so zhes sogs kyi skabs /
chos sgrub dgos pa /
sgrub nus pa /
tshe 'dir sgrub dgos pa /
da lta nyid nas sgrub dgos pa bzhi bsgrub bya'i chos yin la /
de bzhi sgrub pa'i rtags ni rim pa bzhin /
sems can thams cad bde ba 'dod cing sdug bsngal mi 'dod par mtshungs la /
bde ba sgrub pa dang sdug bsngal sel ba'i rgyu chos las gzhan med pa dang /
phyi'i rkyen bshes gnyen dang nang gi rkyen dal 'byor gnyis dang ldan pa dang /
'dir ma bsgrub na skye ba du mar dal 'byor rnyed dka' ba dang /
nam 'chi la nges pa med pa bzhi bkod pa la brten nas sgrub bya de bzhi rtogs pa'i rjes dpag bzhi skye bar byed dgos /
de ltar dal 'byor gyi chos bco brgyad bshad kyang las kyi mtha' ma log pa dang /
gnas la dad pa gnyis gtso bo yin /
de bsgom pas le lo 'gog la /
de bkag na don che ste /
'phags pa lhas /
gang la le lo gcig yod pa /
de la chos kun med pa yin / /
zhes gsungs pa ltar /
le lo ni chos thams cad kyi gegs che shos yin gsungs /
yang dge ba rnam dag ni tshe 'di'i yid byed kyis ma sbags pa'i dge ba la byed pas shin tu dkon zhing /
jo bo rin po che lta bu la@# / /
dge rtsa 'di khyed rang mkhyen snyam nas bcol ba'i dge rtsa ni bsngo ba ma byas kyang byang chub kyi rgyur 'gro ba yod par gsungs pas dge ba rnam dag tu ci'i phyir mi 'gro /
de bzhin du tshul khrims rnam par dag pa'i dge slong zhes bshad pa yang gu dog pa'i dbang du byas na pham pas ma gos shing /
de man chad kyi ltung ba rnams la tshul bzhin du 'dzem pa la byed /
gu yang ba'i dbang du byas na rnam smin la shin tu 'jigs nas phyi dro'i kha zas lta bu re sbad kyis bcad nas mi 'jug pa de'i cha ni tshul khrims rnam par dag pa yin gsungs sbyin sogs kyis grogs byas zhes pa'i skabs grogs byed tshul rin chen 'phreng ba las /
sbyin pas longs spyod khrims kyis bde / /
bzod pas mdangs ldan brtson pas brjid / /
bsam gtan gyis zhi blo yis grol / /
zhes gsungs pa ltar /
smon lam dri ma med pas mtshams sbyor ba'i dri ma med pa'i smon lam ni thog mtha' bar dge ma'i smon lam lta bu yin gsungs /
gnyis pa la gnyis /
lam spyi'i rnam gzhag la ngas pa bskyed pa /
de la snying po len tshul dngos so zhes sogs kyi skabs /
mngon rtogs rgyan ltar na rnam rdzogs sbyor ba nas skad cig sbyor gyi bar dang /
lam rim ltar na bshes gnyen bsten tshul nas zhi lhag gi bar gyi lam thams cad cha chang bar skyes bu gsum gyi lam rim du 'dus pa yin pas gnad 'dis lam rim zhus na chos gzhan thams cad zhus pa dang /
'di nyams su blangs na chos thams cad nyams su blangs par 'gro ba yin gsungs /
7nyin bcu bzhi par /
slob dpon dpa' bos bdag cag gi ston pa'i skyes rabs las /
rab tu bsgrims kyang gnas mi nus / /
gang la bcos su mi rung ba / /
'jigs shing sdar bar byas pa yis / /
de la phan pa ci zhig yod / / / /
ces pa'i lung 'dren gnang ste sngon 'gro'i gsung bshad spyi dang khyad par bshes springs las /
sa dang lhun po rgya mtsho nyi ma bdun / /
'bar bas bsregs pa'i lus can 'di dag kyang / /
thal ba yang ni lus par mi 'gyur na / /
shin tu nyams chung mi lta smos ci 'tshal / /
zhes gsungs pa 'di shin tu nyams chung bdag lta smos ci 'tshal /
zhes pa lta bur bsgyur nas 'don zhing 'chi ba bsam dgos /
yang dper na /
gyad zhig gis phyogs bzhi la mda' re cig car du 'phangs pa na mi zhig gis skor ba bskor te mda' bzhi ka 'phral du len thub na mi de mgyogs bsam mi mgyogs /
de las kyang sa la rgyu ba'i yi drags mgyogs /
de las mkha' la rgyu ba'i yi dwags mgyogs /
de las lha myur bul can zer pa mgyogs /
de las nyi zla'i bgrod pa mgyogs /
de las rang gi tshe mgyogs pa yin gsungs /
yang kun slong byang chub kyi sems bcos ma tshun gyis ma zin na /
skyes bu chung 'bring gi lam gang bsgom kyang lam rim bsgom par mi 'gyur te /
dper na 'grul pa gnyis khams nas yar yong ba'i tshe /
gcig gis jo bo rin po che'i zhal mjal 'dod nas yongs na gom pa re re la yang phan yon 'byung /
gcig shos kyis tshong gi phyir du yod na lha sar jo bo rin po che zhal mjal ba'i tshe phan yon gcig 'byung la /
gzhan phan yon gtan nas mi 'byung /
de gnyis yong ba'i lam gcig yin kyang bsam pa'i dbang gis de ltar yong pa bzhin du /
kun slong sems bskyed kyis zin na lam rim nyams su blangs par 'gyur la /
des ma zin na sems bskyed dngos la ma sleb bar du lam gyi rim pa 'di nyams su blangs par mi 'gyur gsungs /
yang lam sgron las /
rang rgyud gtogs pa'i sdug bsngal gyis / /
zhes ga gtogs mdzad pa dang /
rang rgyud rtogs pa'i ra rtogs mdzad pa gnyis yod pa'i dang po'i dbang du btang na /
rang gi rgyud du gtogs pa'i sdug bsngal gyis 'gro ba gzhan gyi sdug bsngal zad par 'dod pa ste gtong len gyi dmigs pa byed pa lta bu /
gnyis pa'i dbang du btang na /
rang rgyud du rtogs pa ste rang gi gang rtogs pa'i sems can gyi sdug bsngal yang dag par zad par 'dod pa'i don yin gsungs /
de yang mngon mtho'i thabs ma nor ba la zhugs pa bzung ngo zhes pa'i skabs /
spyir btang skyes bu chung ngu la tshe 'di lhur len pa dang /
tshe @# / /
phyi ma lhur len pa gnyis yod pa'i tshe 'di lhur len pa ni skyes bu chung ngu tsam po ba dang /
phyi ma lhur len pa la yang rang nyid ngan 'gro'i sdug bsngal gyis 'jigs nas mngon mtho don du gnyer ba dang /
skyes bu chen po dang thun mong ba'i skyes bu chung ngu zhig bcas yod pas 'dir phyi ma de bzung /
de bzhin du skyes bu 'bring la yang /
rang nyid gcig pu zhi bde don gnyer gyi bsam pas myang 'das don du gnyer ba'i skyes bu 'bring dang /
chen po dang thun mong ba gnyis yod pa las 'dir phyi ma bzung gsungs /
gnyis pa la gnyis skyes bu gsum gyi lam gyi sgo nas 'khrid pa'i don gang yin pa /
rim pa de ltar 'khrid pa'i rgyu mtshan bstan pa'o / /
zhes sogs kyi skabs su lam rim 'di tshang la ma nor ba'i lam yin tshul 'chad de /
de la lam cha tshang ba'i tshul dang ma nor ba'i tshul gnyis /
dang po cha tshang ba'i tshul de ston pa la skyes bu gsum gyi lam du gsung rab thams cad 'du ba'i tshul zhes pa'i sa bcad 'di gsungs /
gnyis pa ma nor ba'i tshul de la /
go rim ma nor ba'i tshul dang /
ngo bo ma nor ba'i tshul gnyis /
dang po la go rim ngos bzung ba dang /
ma nor ba'i rgyu mtshan bstan pa gnyis gsungs /
dang po ston pa la skyes bu gsum gyi lam gyi sgo nas khrid pa'i don gang yin pa zhes pa'i sa bcad 'di gsungs /
gnyis pa go rim ma nor ba'i rgyu mtshan bstan pa la /
rgyu mtshan dngos dang dgos pa gnyis gsungs /
de ston pa la /
rim pa de ltar 'khrid pa'i rgyu mtshan bstan pa zhes pa'i sa bcad 'di la rgyu mtshan dngos dang /
dgos pa ste sa bcad gnyis su phye nas gsungs pa yin /
gnyis pa ngo bo ma nor ba'i tshul ni /
de la snying po len tshul dngos kyi skabs su skyes bu gsum so so'i lam gyi rim pa la blo sbyong ba'i tshul rnams gsungs /
de ltar sa bcad kyi sgo nas zhus pa rnams kyi 'gag kha shas zhu na /
spyir skyes bu gsum gyi lam du gsung rab thams cad 'du zhes pa ni /
der lam thams cad 'du ba'i don te /
'du tshul ni /
'ga' zhig lam dngos dang /
'ga' zhig yan lag tu 'du'o / /
lam rim 'di nyams su len pa'i tshe /
srid pa'i bde ba tsam la thob byar byed pa'i skyes bu chung ngu dang /
rang don rkyang pa zhi bde don du gnyer ba'i skyes bu 'bring gi lam dang /
phyi nang thun mong ba'i zhi gnas gsum ni dor bya yin no / /
de'i phyir kun slong sems bskyed kyis zin dgos pas sems bskyed kyi phan yon gyi sgo nas nges shes bskyed pa la /
de rgyud la skyes na spyod 'jug las /
byang chub sems skyes gyur na skad cig gis / /
zhes pa nas /
skyes bu chung 'bring dang thun mong ba'i bsam pa skyong dgos so zhes pa'i bar gsungs /
de lta bu'i sems bskyed de nyid bskyed par byed pa la / /
dang po nas sems de rang shugs kyis skye ba mi yong bas de skye ba'i thabs su skyes bu chung 'bring dang thun mong ba'i lam bsgom pa nas byams pa dang snying rje bsgom pa la thug thug gi bar du gsungs /
de dag sems de skye ba'i thabs su 'gyur tshul ni /
chung ngu'i skabs su ngan 'gro'i sdug bsngal dang /
'bring gi skabs su 'khor ba'i sdug bsngal bsams pa rnams rang nyams la dpags nas sems can gzhan la yang sdug bsngal 'di dag yod tshul bsams na byams snying rje skye sla la /
des byang chub kyi sems skye bar 'gyur /
de bzhin du skyabs 'gro las 'bras bsgom pa sogs bsag sbyang la 'bad pa yang sems de skye ba'i thabs yin gsungs /
de ltar kun slong sems bskyed kyis zin pa'am /
lam de dag sems bskyed skye ba'i thabs su bsgom pa ni lam rim bsgom pa'i man ngag phul du phyin pa yin /
de ltar lam rim gyis bsgoms nas theg pa chen po'i sbyor lam drod thob pa na sngags la 'jug tshul gsungs shing /
gal te de tsam las mi lcogs pa'am blo nus chung na da dung sngags la mi 'jug par gsungs /
de yang sngags 'di nyen che bas /
jo bos kyang bka' gdams glegs bam du 'brom la /
phyis gnyen po'i btsan sa ma zin pas / /
chos zab mo'i grags pas sngags pa 'khrul / /
mar 'khor ba'i gting rdo byas kyi dogs / /
@# / /
khyod gsang sngags zab mo rgyud la brten / /
ngag gsang sngags khas 'che ma zer zhig /
dpal bstan pa spyi yi zhabs tog tu / /
chos sde snod rin chen che'o bu / /
'di phugs su dge'o 'brom ston mchog /
ces sngags gsang dgos pa dang /
ma gsang na phan yon grags pa che bas sngags pa rnams 'khrul nas 'khor ba'i gting rdo byed pa dang /
'o na bstan pa spyi yi zhabs tog tu sngags mi dgos bsam zhe na /
bstan pa'i zhabs tog tu sde snod gsum che ba yin tshul gsungs shing /
'di'i 'khor ba'i gting rdo zhes pa ni /
dper na gru rdzings kyi gting rdo dang 'dra bar 'khor ba'i gting gting du sdod pa'i rdo lta bu ste 'khor ba'i gting gting ni mnar med yin pas 'di mnar med la bya ba yin /
jo bos de ltar gsungs pa la 'brom gyis kyang man ngag nor bu'i 'phreng bar /
the tshom thams cad spangs bya zhing / /
sgrub la nan tan gces su bya / /
zhes gsungs shing /
lha bzhis kyang 'brom la /
bka' zab mo 'dam kha ma log rje / /
dus thog mtha' bar gsum rab tu btsan / /
chos 'di gsum spyod par byin gyis rlobs / /
da the tshom med par sgrub la brtson / /
zhes gsungs pa yin /
sngags la 'jug 'dod na zhes pa'i 'dod pa la bzang ngan gnyis yod pa'i dang po ni rang nyid sngags kyi gdul byar gyur pa na sngags la 'jug 'dod pa /
ngan pa ni rang nyid sngags kyi gdul byar ma gyur kyang sngags la 'jug 'dod pa yin gsungs /
sngags la 'jug na ni spyir theg pa thams cad dang khyad par du gsang sngags nas nan tan che bar gsungs pas zhes sogs kyi skabs su /
bshes gnyen bsten tshul kyang mdo sngags gnyis mi 'dra ste /
sngags kyi skabs bla ma bsgom pa'i tshe yang tha mal pa'i rnam pa can du mi sgom par rdo rje 'chang sogs yi dam gyi rnam par bsgom pa dang /
lhag tu yi dam las kyang bla ma lhag pa byed dgos te /
bla ma mar pas paN chen nA ro pa'i sku mdun du phebs skabs /
bla ma'i mdun du yi dam dgyes pa rdo rje'i rten dang brten par bcas pa'i dkyil 'khor yongs rdzogs gsal bar gzigs pa na mar pa the tshom mdzad cing bzhugs pas /
nA ro pas khyod sngon la bla ma la phyag 'tshal lam yi dam la 'tshal gsungs par /
mar pas thugs bsam bzhes nas /
bla ma dus rgyun mjal chog pa 'dug /
yi dam da res lan cig mjal dus 'dir yi dam la phyag 'tshal zhus nas phyag '+tsal bas /
nA ro pas /
bla ma med pa'i gong rol na / /
sangs rgyas bya ba'i ming yang med / /
bskal ba stong gi sangs rgyas kyang / /
bla ma dag la brten nas byung / /
yi dam bla ma'i sprul pa yin / /
gsungs nas dkyil 'khor thugs kar bsdus / /
de nas nA ro pas rten 'brel 'phyugs pas khyod rang la chos rgyud ring po mi yong zhes gsungs pa ltar mar pa'i chos rgyun tshang ba sras dar ma mdo sde la yod kyang khong sku tshe mthar ma phyin pas chos rgyun kyang phal cher nub song ba yin /
yang bla ma lnga bcu pa las /
rigs pa yis ni mi nus na / /
mi nus de la tshig gis sbyang / /
zhes gsungs pa 'di de ltar sbyang bshad zhus na nyes pa khegs pa ma gtogs /
gzhan sngags kyi skabs bla mas bong bu gsod gsungs kyang gsod pa zhig ma byung na dngos grub kyi gegs su 'gyur zhes bdag gi bla ma 7skyabs mgon rdo rje 'chang de nyid nas gsung gi yod gsungs /
'chi ba mi rtag pa'i skabs su /
bzhi brgya pa las /
gang la 'jig rten gsum mnga' bdag /
rang nyid 'chi bdag byed po med / /
yod des rnal bzhin gnyid log na / /
de las ma rungs ci zhig yong / /
ces pa'i don ni /
'jig rten gsum po thams cad kyi mnga' bdag ni 'chi bdag yin / /
des nga rang tsho'i sar sku tshab kyang mi gtong par kho rang slebs yong /
de lta bu yod bzhin du yang rnal phab bzhin du gnyid log pa lta bur bsdad na de las ma rungs pa gzhan ci yod ces pa'i don yin /
de'i rgyu mtshan gyis mi rtag pa'i srin po'i khar chud pa sogs dran pa'i phyir gtsug lag khang gi sgo khang du srid pa'i 'khor lo dang /
bsil khang du keng rus sogs 'dri bar gsungs pa yin /
yang 'chi bdag de rta lta bu yin /
nged rang tsho der zhon nas yod pa lta bu yin pas nam zhig na rta des dmyal ba'i gting du bskyur yong /
yang @# / /
spyod 'jug las /
thams cad bor te cha dgos par / /
bdag gis de ltar ma shes nas / /
mdza' dang mi mdza'i don gyi phyir / /
sdig pa rnam pa sna tshogs byas / /
zhes pa'i cha dgos pa zhes pa 'gro dgos pa zhes pa'i don yin /
de ltar lus longs spyod gnyen dang bcas pa thams cad bor nas rang gcig pu 'jig rten pha rol tu 'gro dgos pa de lta bu bdag gis ma shes par mdza' ba gnyen dang /
mi mdza' ba dgra ste de gnyis kyi phyir zhes pa ni dgra 'dul gnyen skyong gi phyir zhes pa ste /
de'i phyir du sdig pa rigs mi 'dra ba rnam pa sna tshogs pa zhig byas zhes pa'i don yin /
de lta bu'i 'chi ba dran pa ma bsgom pa'i nyes dmigs la bzhi yod pa las /
dang po dge ba la mi 'jug pa'i nyes dmigs ston pa la /
da gzod mthar 'chi ba cig 'ong snyam pa kun la yod kyang zhes pa nas /
chos la 'jug tu mi ster la zhes pa'i par gsungs /
gnyis pa zhugs kyang dge ba mthu chung zhing nyes spyod stobs che bar byed pa'i nyes dmigs ston pa la /
brgya la thos bsam sgom pa sogs la zhugs kyang tshe 'di pa tsam gyi ched du song nas dge ba ci byas mthu chung zhing /
de yang nyes spyod sdig ltung dang 'brel bar 'jug pas ngan 'gro'i rgyu dang ma 'dres pa dkon no / /
zhes pa 'di gsungs /
gsum pa chos rnam dag sgrub mi nus pa'am chos tshul bzhin sgrub mi nus pa'i nyes dmigs ston pa la /
gal te 'jig rten phyi ma la dmigs nas sgrub tu chug kyang zhes pa nas /
brtson pa chen pos tshul bzhin du sgrub pa mi 'ong ngo / /
zhes pa'i bar gsungs /
bzhi pa nyon mongs dang nyes spyod thams cad rgyas par byed pa'i nyes dmigs ston pa la /
de tsam du ma zad tshe 'di'i phun tshogs lhur blangs pas zhes pa nas de las ma rungs pa ci zhig yod ces pa'i bar gsungs pa yin gsungs /
'chi ba dran pa ni ke'u tshang gnas bla ma rin po che rgya mtsho dbang phyug 'dra ba zhig dgos te /
khong snyung dus dang por sman pa bsten par mdzad /
de nas sman pa yang ma bsten par thugs thag sbang kyis bcad de /
gzhan gyis zhag shas bzhugs rgyu'i zhu ba dang sku gzugs dga' mo 'dug tshul zhus kyang thugs la gting nas mi 'bab pa zhig yod /
zla ba phyed gsum gyi bar du sman pa sogs la gtan nas ma bsten cing /
phebs chog chog lta bu mdzad nas bzhugs pa yin /
'chi ba dran pa bsgom pa la brten nas las bzang po mang du bsags te rang nyid 'chi bas mi 'jigs pa'i go 'phang dam par phyin nas gzhan yang der 'khrid chog pa yong /
der ma zad dpe'i sgo nas kyang bsngags tshul ni /
mya ngan 'das chen las /
zhing rmo ba thams cad kyi nang na ston gyi log mchog go /
zhes sogs ltar /
de yang dper na ston gyi dus drong gsher 'dzoms pa'i sa gzhi dul ma la log rgyab na rtswa ngan dang ram pa la sogs pa sa 'og tu song ba rnams rul te lo rjes ma'i lud la phan pa sogs 'byung bas ston dus kyi log de log thams cad kyi mchog yin /
de bzhin du rang gi rgyud ma rung pa de mi rtag pa dang 'chi ba'i 'du shes 'dis dge ba la bkol du rung bar byed /
yang rjes thams cad kyi nang na ba lang gi rjes mchog tu gsungs pa'i don ni /
ba lang dang glang chen skad dod 'dra bas 'dir ni glang chen te /
de yang glang chen khyu mchog bya ba de gang du phyin kyang 'jigs pa thams cad dang bral ba yin pas de dang dpe don sbyar nas gsungs pa dang /
yang glang chen gyi rkang rjes de padma 'dab brgyad 'dra ba zhig 'ong bas 'dra chos sbyar te padma 'dam las skyes kyang 'dam gyis ma gos pa dang dpe sbyar nas gsungs pa yod kyang go bde ba'i dbang du byas na /
glang chen lus che ba dang /
der ma zad stobs kyang che bas rkang rjes che sang sang 'jog pa de bzhin du /
'chi ba mi rtag pa 'di bsgoms na rjes chen po bzhag yong zhes skyabs mgon rdo rje 'chang chen po nas gsung gi yod gsungs /
de bzhin du nyon mongs re re nas gnyen po ma brton kyang 'di bsgom pa la brten nas nyon mongs thams cad dang /
lus ngag gi nyes spyod thams cad gcig car du 'joms pa'i tho ba lta bu dang /
'di nas bzung byang chub kyi bar gyi @# / /
phun sum tshogs pa thams cad cig car sgrub pa la 'jug sgo lta bu yang yin /
'di la don 'gyur gyi the tshom zos pas kyang don chen po la 'jug par 'gyur te tshoms las /
gang phyir 'jig rten don gnyer las /
the tshom las kyang 'jug phyir ro / /
zhes gsungs shing /
dge bshes po to bas kyang /
zhing pa 'di rnams la lo snga ma gnyis ka ston thog byung ma song /
da lo zhing btab mi 'gro bsams kyang yang ni 'debs gin snang gsungs /
de yang lo snga ma rnams la ma byung kyang da lam dga' mo e yong snyam pa'i don 'gyur gyi the tshom skyes pas bskul nas zhing 'debs pa'i bya ba la 'jug la /
de la brten nas 'bras bu lag tu len rgyu yong ba ltar /
'chi yong ngam snyam pa'i don 'gyur gyi the tshom skyes nas chos la 'jug la /
de la brten nas gnas skabs mthar thug gi don lag tu lon yong gsungs /
yang phan yul rgyal ba dang stod lung ba yul ma 'cham pa'i rkyen gyis 'khon shin tu che bar yod pas /
rgyal du stod lung ba gcig yod kyang gnas tshang tshun chad mi g.yar /
stod lung du rgyal ba gcig yod kyang de ltar byas /
rgyal gyi la zhig nas stod lung du 'gro sa yod pa der yang 'gro lam gcod pa sogs kyis phan tshun dogs zon shin tu che bar byed pa zhig byung ba ltar /
rang cag kyang 'chi ba 'di la de lta bu'i dogs zon byed dgos shing /
'di ni chos kyi thog mtha' bar gsum kar dgos pa yang yin gsungs /
sngon byang du mi zhig shin tu ltogs nas yod pa la nyin gcig rgyags rngan gyi bshos bu mang po bskyal ba zos pas /
gzhan gyis bshos bu za ba rnam rtog yin byas pa la /
khos byang gser kha'i bshos bu de lon pa rang bgyis dang zer /
de po to bas gsan nas /
nga'i chos 'di ngan ngan por byed kyin gda' ste ngan na yang ngan 'di rgyud la skyes ba zhig mdzod dang gsungs /
thog mtha' bar gsum dug gal che ba dang 'di gnyis kyis ni /
chos 'di thog mar dgos kyang de nas mi dgos snyam pa dang /
chos 'di zab mo min snyam pa'i log rtog gnyis rim pa bzhin du sel bar 'gyur gsungs /
'chi ba la skrag pa la yang gnyis yod pa'i dang po lam la ma sbyangs pa'i 'chi ba la skrag lugs ni /
rang nyid gnyen sogs dang bral dogs nas skrag pa yin la /
gnyis pa lam la sbyangs pa'i 'chi ba la skrag lugs ni /
sdig spong dge sgrub ma byas par 'chi ba la skrag pa yin /
de yang skrag pa tsam gyis mi phan par mthong nas sdig spong dge sgrub byas pas mthar 'chi nus zin pa'i tshe 'gyod pa med pa zhig yong ba yin gsungs /
'chi ba dran pa sgom tshul gyi skabs su /
rtsa ba gsum rgyu mtshan dgu /
thag bcad pa gsum gsungs pa 'di rtsa ba chen po yin pas grangs 'dren re nges par mdzad dgos gsungs nas /
rtsa ba gsum ni /
nges par 'chi ba bsam pa /
nam 'chi nges med bsam pa /
'chi ba'i tshe chos ma gtogs pa gang gis kyang mi phan par bsam pa rnams so / /
rgyu mtshan dgu ni /
rtsa ba dang po la /
'chi bdag nges par 'od la de yang rkyen gang gis kyang bzlog tu med pa /
tshe la snon pa med cing 'brid byed bar ma chad du yod pa /
gson pa'i tshe la yang chos bya ba'i long med par nges par 'chi ba ste rgyu mtshan gsum /
rtsa ba gnyis pa la 'dzam bu gling pa'i tshe la nges pa med dpa /
'chi rkyen shin tu mang shing gson rkyen nyung ba /
lus shin tu nyams chung bas na nam 'chi la nges pa med pa ste rgyu mtshan gsum /
rtsa ba gsum pa la lus kyis mi phan pa /
longs spyod kyis mi phan pa /
gnyen gyis mi phan pa ste rgyu mtshan gsum bcas sdoms rgyu mtshan dgu /
thag bcad pa gsum ni /
chos nges par bya dgos par thag bcad pa /
de yang da lta nyid nas bya dgos par thag bcad pa /
lus longs spyod gnyen gang gis kyang rkyen dbang du mi gtong bar chos 'ba' zhig bya dgos par thag bcad pa ste rgyu mtshan gsum gsum gyi rjes su thag gcod re bya'o / /
rgyu mtshan dang po'i skabs /
phyag na rdo rjes bsrung ba byed mkhan dang /
'tsho byed gzhon nus sman pa byas /
gnyen zhig gis kha brda sgribs mkhan byas kyang 'chi ba'i dus la babs na gang@# / /
gis kyang bzlog mi thub pa yin /
yang ri chen po bzhi phyogs bzhi nas tshur yong nas de'i nang du rang bsdad yod na de la ni mgyogs pas 'bros pa yang med /
stobs che bas bzlog sa yang med /
nor gyis blu sa yang med /
sngags 'debs rgyu yang med sman gtong rgyu yang med /
de bzhin du 'chi bdag gis zin pa la yang de dang 'dra bar gsal rgyal la gdams pa'i mdo las gsungs pa yin /
yang klong rdol bla mas gsungs pa ltar /
thog kha nas gsham du sprang po zhig la tsam pa spag phor gang spag phor dang sbrags nas dbyugs na spags phor yang chag /
tsam pa yang sprang po'i mgo 'dra la skya thul thul re yong na ma gtogs gzhan yong rgyu med /
de ltar ma byas par sbrang po gar yod sar rang gis phyin nas gang ster rgyu'i dngos po de lag par sprod dgos /
de byas na yag po yong /
de bzhin du rang ri shi nas rjes 'jug gis dge ba byas kyang /
tsam pa skya thul thul 'gos pa lta bur dmyal bar skyes yod kyang rlung sir bu lus la phog pa lta bu'i bde ba phran bu re 'byung na ma gtogs phan pa cher med /
de bas da lta nas rang gis dge ba byas na skye ba phyi ma de'i lag par sprad pa lta bu yong gsungs /
yang rtsa ba gsum po 'di sgrub bya dang /
de'i sgrub byed rgyu mtshan dgu bkod nas mthar lag rjes la thag bcad gsum yong ba yin /
yang sngar zhus pa'i ri bzhi'i dbus su chud pa'i dpe de don la sbyar na /
nga rang rnams na ba dang rga ba dang /
'chi ba dang /
rgud pa'i ri bzhis phyogs bzhi nas tshur 'dus nas de'i dbus su btsir ba yin gsungs /
tshe la snon pa med cing 'brid byed bar ma chad du yod pa la rdzing chu'i dpe bsams dgos te /
dper na rang re skye ba blangs pa rdzing chus 'khrig ste gang ba lta bu yin /
tshe sngon ma'i las kyis 'phangs pa'i tshe 'di'i srog la gsar du snon pa 'debs rgyu med pa ni rdzing gi ltag chu bcad pa dang 'dra /
rang gi tshe rim gyis zad nas 'gro ba 'og chu rtol pa dang 'dra /
da gsar du snon pa 'debs mkhan ni med /
sngar yod pa ni rim gyis zad nas 'gro ba yin snyam du bsams /
de ltar zad nas 'gro na rang gis mi shes pa ci yin snyam na /
de ni dper na rnam 'grel las /
'khrul phyir sgong gi tha dang bzhin / /
zhes pa'i sgo nga gnyis gshib nas rim gyis bzhag na / /
sngon la bzhag pa dang rjes la bzhag pa'i sgo nga gnyis yod kyang /
'di sngon la bzhag pa yin /
'di rjes la bzhag pa yin zhes so so nas dbye mi nus pa lta bu yin /
yang dper na chu 'gram du shing sdong zhig yong na chu des 'og nas sa rim gyis brus te mtshams shig nas ling tsam re zags 'gro /
de na cha dang 'dra /
nam zhig na shing sdong de yang ling nge zags 'gro ba ltar nga rang tsho'i tsho yang de dang 'dra /
yang bshas pa'i lug tsho gsod par nges pa yin kyang /
kho rang cho gcig gis gcig la rdzung kha byed pa sogs smyo ba dang khyad med pa de bzhin du nga rang rnams kyang 'chi ba la nye ba yin kyang dga' dga' skyid skyid ltar byas nas sdod pa smyo ba rang yin te /
tshoms las /
gom pa gang dang gang bor bas / /
'chi ba'i drung du nyen pa ltar / /
bdag gi tshe yang de bzhin na / /
zhes gsungs shing /
jo bo rjes /
chu khri li li 'di rang bde gsungs nas chu 'gram du mi rtag pa bsgom par mdzad /
yang mi rtag pa ma bsgom na tshe 'di bar 'gro ste /
yer pa'i zhang btsun gyis /
'di snga dro ma bsgom na nyin gung tshe 'di par cha /
nyin gung ma bsgom na phyi dro tshe 'di par cha /
phyi dro ma bsgom na dgong mo tshe 'di par cha ba yin gsungs /
gson pa'i tshe yang chos bya long med par nges par 'chi ba bsam pa la /
'chad kha bas /
lo drug cu la lto rgyab dang gnyid dang na tshas bcad pa'i shol na chos su 'gro ba lo lnga las med ces gsungs /
yang rtsa phung gi dpe ni /
brag shin tu gzar ba'i g.yang zhig tu sbrang rtsi mang du bsags nas yod na /
mi zhig gis gzhan zhig 'khrid de gzhan des sbrang rtsi len du phyin pa na rkang pa 'jog sar rtsa phung gcig dang /
lag pa 'chang sar rtsa phung gcig las med pa la /
mi des sbrang rtsi'i ro la chags nas zos kyin bsdad skabs /
byi ba dkar po zhig yong nas rtswa phung de nas rtswa rkang gcig zos /
byi ba nag po zhig yong nas rtswa rkang re zos /
de gnyis re mos kyis @# / /
yong nas rtswa rkang re re zos pa'i tshe /
khos da dung rkang gcig gnyis za na yang za snyam du snang ba med par bsdad pa na nam zhig na rtsA phung de gnyis phal cher zad nas rtsa rkang gnyis gsum zhig las med dus 'gro sa yang med par ci drag la thug pa yong kyang byed thabs med /
de bzhin du rang re'i tshe rtswa phung de dang 'dra /
'dod yon sogs tshe 'di'i phun tshogs rnams sbrang rtsi dang 'dra /
byi ba dkar po de nyin mo dang 'dra nag po de mtshan mo dang 'dra nyin mtshan re re song ba na tshe de nas re re zad nas mthar 'chi ba la nye ba'i tshe ci drag gang drag byas kyang 'phyis pa yin /
de ltar bsam bsams na tshe 'di'i 'jig rten gyi tha snyad tshun chad kyang brjod 'gro ba yong ste /
klong rdol bla ma brag rir bzhugs dus dge slong 'ga' zhig gi lo gsar nyin gzab sprod sprad nas mjal khar phyin pas /
bla mas lo gsar yin pa thugs kyi brjed nas ci yin gsung /
'di ltar yin zhus pas /
thugs bsam zhig mdzad nas spyan 'bur tshugs su gzigs te /
lo gsar rgyu ci yod /
tshe zad 'gro le red gsungs pa yin 'dug gsung /
'dzam bu gling pa'i tshe la nges pa med pa bsams pa'i skabs su /
gzhan phar bzhag mkhas grub thams cad mkhyen pa lta bu yang dus 'khor Tik+ka chen brtsom 'phro lus nas sku tshe mthar ma phyin par gshegs na nga 'dra mo'i tshe la nges pag nas yong snyam du bsams pa yin /
yang 'chi ba bsgoms pa tsam gyis cher mi phan pas 'chi ba'i rnam pa bsgom dgos gsungs /
lus kyis mi phan pa'i skabs su /
phan rgyu phar bzhag gnod pa yin te /
rang cag phar gzhog rgyun zhugs tsho la yang bdag chad kyis dogs pa'i 'jigs pa 'byung ste /
de yang lus sems so sor bral na bdag rgyun chad 'gro snyam pa'i bsam pa skye ba yin 'dug snyam du bsams dgos gsungs / /
7nyin bco lnga par bcom ldan 'das kyis mdo sde rgya cher rol pa las /
srid gsum mi rtag ston ka'i sprin dang 'dra / /
'gro ba'i skye 'chi gar la lta dang mtshungs / /
'gro ba'i tshe 'gro nam mkha'i glog 'dra ste / /
ri gzar 'bab chu lta bur myur mgyogs 'gro /
zhes pa'i lung 'dren dang bcas sngon 'gro'i gsung bshad gnang nas /
kha sang gi bskyar bshad la /
'chi ba dran pa ma bsgom pa'i nyes dmigs /
bsgom pa'i phan yon 'chi ba dran pa'i blo ji lta bu zhig skyed pa /
'chi ba dran pa bsgom pa'i tshul bzhi dmigs rnam skyong ba'i skabs su dgos pa yin /
dang po nyes dmigs la drug yod de /
chos mi dran pa'i nyes dmigs /
dran kyang mi sgrub pa'i nyes dmigs /
sgrub kyang rnam dag mi sgrub pa'i nyes dmigs /
sgrub pa la nan tan dang bral ba'i nyes dmigs rang nyid shin tu ma rungs par byed pa'i nyes dmigs /
'chi ba'i tshe 'gyod bzhin du 'chi dgos pa'i nyes dmigs rnams so / /
dang po ni /
blo 'di ma skyes na chos byed dgos bsam mi dgos snyam pa'i rtog dpyod byed pa yang mi dran /
byed dgos snyam pa'i 'phen pa gtong ba yang mi dran /
'jig rten phyi ma'i don du chos byed pa phar bzhag 'jig rten phyi ma yang mi dran pa yin /
nyes dmigs gnyis pa ni /
gal te chos cung zad dran na yang mi sgrub par sdod pa de ring mi 'chi snyam pa'i blo ngan kho rang gi nyes pa yin /
nyes dmigs gsum pa ni /
chos cung zad bsgrub kyang chos brgyad dang ma 'dres pa'i chos rnam dag bsgrub par mi byed mkhan yang blo ngan 'di yin /
jo bo rjes /
jo bo ngas sngar chos mang po bshad kyang /
mdor bsdu na 'jig rten chos brgyad 'di la so gcig ma thebs na ci byas kyang phyi ma'i sdod sa 'tshol dgos te /
'jig rten kha ngag tu /
rkang pa'i sdod sa lag pas btsal zer ba ltar byed dgos /
nga rang tsho chos byed khul cung zad byas kyang bsam pa 'phyang sba 'phyang la song bar chos la rtsed mo rtse ba 'dra ste /
de ni shes rab 'chal ba'i rgyu yin pas /
dge bshes shar bas /
'o cag chos la rtsed mo ci yang byed par 'dug ste /
chos dang chos smra ba la ma gus pa shes rab 'chal pa'i rgyu yin /
rmongs pa da lta'i 'dis chog gi rmongs pa'i rgyu ma sog 'di las rmongs na ci btub gsung /
de bas chos rnam dag yong ba la bla ma bzang po slob dpon klu sgrub 'dra ba dgos /
slong @# / /
ma bzang po rgyal po bde spyod 'dra ba dgos /
gdams ngag bzang po bshes springs dang rin chen 'phreng ba 'dra ba dgos /
de min sngar bshad pa ltar blo ngan des phung la btab yong ste /
sngon g.yo po sgre ber gyi gnas brtan bya bas dge 'dun gyi sde 'khrug la thebs /
dge bshes ka ma bas lan gsum gyi bar du bzlog kyang ma thub par /
ngas khyod la lan gsum gyi bar du bzlog pa rgyab yod do gsungs /
de nas khong na nas 'chi grabs byung ba na /
'gyod pa skyes nas sangs rgyas las kyang ka ma pa la yid ches ltag pa skyes /
sgo drag po mi bzad po de ngas khyer /
da nga la tshangs spyod gcig phob dang zer ba byung /
nyes dmigs bzhi pa ni /
blo ngan 'di'i rkyen gyis sgrub pa la nan tan ma byas /
de ma byas pas dge ba gang byas chu la ri mo bris pa lta bu /
mi dge ba gang byas rdo la ri mo bris pa lta bu /
lung ma bstan gang yin sa la ri mo bris pa lta bur 'dug pas da ngas de las ldog nas /
sdig pa chu la ri mo bris pa lta bu dang dge ba rdo la ri mo bris pa lta bu byed dgos snyam du bsams zhing /
shes byed kyang bshes spring las /
sems ni chu dang sa dang rdo ba la / /
ri mo bris pa de 'drar rig par bgyi / /
de'i nang nyon mongs can la dang po ni / /
mchog ste chos 'dod rnams la tha ma lags / /
zhes gsungs /
de ltar na nyon mongs pa gang skyes thams cad la re re nas gnyen po bsten gyi na dran pas zin par byas nas de'i dbang du mi gtong ba 'ban gung rgyal 'dra ba zhig byed dgos te /
de'i zhal nas /
nga ni sems kyi khar sgor gnyen po'i mdung thung re bsnun nas sdod pa min pa gzhan bya rgyu med gsung pa 'dra ba zhig dgos /
nyes dmigs 'di bzhi ni chos la bsten pa'i nyes dmigs yin /
'o na nyes dmigs de rang yin na chos mi byed pa tsam las gzhan nyes pa mi 'dug snyam na /
de bzhis mi tshad nyes dmigs lnga pa ni /
blo ngan 'di yod phyin 'dod pa che ba dang /
byung kyang chog mi shes pa dang /
dgra la zhe nas sdang ba dang /
dgra mnar ba'i sems pa'i mnar sems dang /
dgra la gnod pa byed 'dod kyi gnod sems dang /
rang gi nyes dmigs la nyes dmigs yin par mi shes pa'i rmongs pa dang /
bzhed po yin snyam du sems khengs pa dang /
gzhan la cung drag tsam byung ba thos na phrag dog dang gzhan yang khong khro dang /
brnab sems sogs nyon mongs dang /
bya ba ma yin pa la 'jug par byed pa'i sems byung sems pa de sems sbyong byed yin zhing /
des bskyed pa'i lus ngag gi nyes spyod thams cad blo ngan 'di las 'byung ba yin /
nyes dmigs drug pa ni /
'chi khar 'gyod pa skye ba smon 'gro chos grags lta bu ste /
des dge 'dun gyi sde 'khrug byas /
nam zhig na kho tshad pas na nas nyi ma zhig tu gnyid log pas /
gzhan gyis khyod dus rgyun grung po yin pa la tshad pas na dus gnyid log pa ci yin byas pas /
khyod tshos nga grung por btang bas nga phung /
da ngas bltas tsa na chos kho na ma byas pas khams gsum na nga las glen pa mi 'dug zer /
yang longs spyod che bas kyang rang phung bar 'gyur ba mang ste /
se rar yang chos mdzad kyi ming btags pa mang po sngar longs spyod mthun rkyen 'dzom nas chos 'di ma dran pa la brten nas grwa ba log /
za rgyu ma rnyed rkun ma brkus nas snang rtse shag tu 'gro dgos pa yang mang po byung ba yin pas /
khong tsho yang chos 'di ma bsgom pas de 'dra byung ba yin 'dug pas ngas kyang chos 'di ma bsam na de 'dra gcig yong snyam du bsams dgos /
der ma zad khong tshos 'jig rten mkhyen pa rnyed dang ma rnyed dang / /
bde dang mi bde snyan dang mi snyan dang / /
stod smad ces bgyi 'jig rten chos brgyad po / /
bdag gi yid yul min par mgo snyoms mdzod / /
ces pa'i nang gi 'dod bya bzhi po de 'dod kyang /
bong tsho la ma byung /
mi 'dod rgyu bzhi ka spungs pa bzhin du khong tsho la byung ba bzhin du nga la yang mi yong ba'i nges pa med snyam du bsams dgos /
nyon mongs skyes byung res kyi sdod sdod zer mkhan rig byung na /
de grub pa'i dbang phyug chen po zhig tu mgyogs por 'gro ba yin gsungs /
'chi ba dran pa'i phan yon la drug yod de /
don che ba'i phan yon /
stobs che ba'i @# / /
phan yon /
thog mar phan che ba /
bar du phan che ba /
mtha' mar phan che ba /
'chi ba'i tshe dga' bzhin du'am mi 'gyod bzhin du 'chi ba'i phan yon rnams so / /
dang po ni 'chi ba dran nas 'chi bar thag chod na /
longs spyod gtong ba'i sbyin pa dang /
mi dge ba las yid bsrung ba'i tshul khrims /
gzhan gyi khong khro slang yang bzod pa'i bzod pa dang /
dge ba myur du byed pa'i brtson 'grus /
dge ba de la sems rtse gcig tu bsgrims pa'i bsam gtan /
dge ba'i cha la so sor rtog pa'i shes rab rnams dus gcig la 'ong bas don shin tu che ba de la rang nyid gnas nas gzhan yang 'god pa dang /
phan yon gnyis pa ni /
nyon mongs dang nyes spyod thams cad cig car 'joms pa'i tho ba dang zhes sogs kyis bstan te /
dper na ma gar bas gser la sogs pa brdung ba'i tshe 'og rdo dang gser gnyis tho bas lhan cig tu brdung ba dang 'dra bar /
rang nyid kyi nyon mongs ni 'og rdo dang 'dra /
'og rdo med na gser sdod pa'i gzhi med pa ltar nyon mongs med na nyes spyod skye ba'i gzhi med pas nyes spyod nyon mongs la brten nas skye la /
nyon mongs mngon gyur du yod phyin nyes spyod bshags pa sogs kyis re zhig dag par byas kyang gzhi rten dang ma bral bas slar yang nyes spyod skye /
de'i phyir gzhi rten nyon mongs kyi gnyen po ngo thog de stong nyid rtogs pa'i shes rab yin kyang /
de re zhig yong dka' bas de'i 'og nas 'di las lhag pa med de 'di rnal ma zhig yod na /
des nyon mongs mngon 'gyur ba mang po dang /
nyes spyod rnams cig car du brdungs pa dang 'dra bar zil gyis gnon nus pa yin /
der ma zad dge ba stobs chen bskyed de /
dge ba dug gsum gyi lhad dang ma bral ba gsogs shin tu dka' na'ang /
'di rgyud la yod na des dug gsum dang bral ba'i dge ba bskyed pa la stobs shin tu che /
phan yon gsum pa bzhi pa lnga pa gsum ni /
blo 'dis thog mar dge ba thams cad la bskul /
bar du nyams su len 'jug /
tha mar mthar phyin par byed pa yin la /
de tsam du ma zad skyes bu gsum gyi lam gyi rim pa la sbyar na yang /
mi rtag pa 'di skyes bu chung ngu'i lam dngos yin /
'bring gi sna 'dren yin /
chen po'i bskul byed yin /
dang po yod de mi rtag pa bsgom pa nas skyes bu chung ngu'i lam gyi dngos gzhi tshugs par lam rim rnams nas gsungs pa yin /
'bring gi sna 'dren yin tshul ni /
skyes bu 'bring gi lam la bden bzhi mi rtag sogs bcu drug rtogs pa'i lam 'jog pa yin la /
de yang rnam 'grel las /
gang phyir mi rtag las sdug bsngal / /
sdug bsngal las ni bdag med gsungs / /
zhes go rims su gsungs pa ltar /
de thams cad kyi sngon du sdug bsngal mi rtag par rtog pa'i lam gsungs shing /
de yang mi rtag pa phra mo bsgoms nas khyad gzhi mi rtag pa gang yin pa de ni sdug bsngal dang /
sdug bsngal gang yin pa de nyid bdag med pa yin /
de ltar go rims su bsgom par gsungs bas mi rtag pa sgom pa'i lam 'di skyes bu 'bring gi sna 'dren yin te /
gong du zhus pa ltar lam lhag ma rnams 'dis sna drangs nas yong ba yin gsungs /
yang bdag cag gi ston pa sngon rgyal po zhig tu 'khrungs pa na /
yul der ku mu ta'i dus ston zhes pa'i dus ston chen po zhig yod pa der gzigs mo la phebs par zhus pa na /
kye ma'o 'jig rten nyon mongs dag /
gnas pa mi brtan dga' mi 'gyur / /
ku mu ta yi dpal 'di yang / /
dran par bya ba nyid du 'gyur / /
zhes de ring yong rgyu'i dus ston de nyid gnas pa brtan pa ma yin pas de la bdag dga' bar mi 'gyur te /
de lta bu'i ku mu ta yi dpal 'di yang mi rtag pa yin pas do nub tsa na da nang de 'dra zhig byung song snyam du dran pa'i yul tsam du 'gyur zhing /
de ring mthong ba'i tshe yang nyon mongs pa'i rnam rtog mang po skye ba yin pas snying po med ces gsungs pa ltar bsams dgos gsungs /
skyes bu chen po'i lam la bskul byed yin pa ni 'jug pa las /
'gro ba g.yo ba'i chu yi nang gi zla ba ltar / /
g.yo dang rang bzhin nyid kyis stong par mthong ba yi / /
rgyal ba'i sras po 'di yi @# / /
sems gang 'gro ba rnams / /
rnam par grol bar bya phyir snying rje'i dbang gyur cing / /
zhes gsungs pa ltar /
'gro ba mi rtag pa chu zla ltar g.yo bar mthong nas snying rje chen po dang byang chub kyi sems sogs skye ba'i bar du 'dis bskul ma gtong ba yin /
phan yon drug pa ni bka' gdams gong ma'i gsung las /
chos pa rab 'chi ba la bred /
'bring mi 'tsher /
tha ma mi 'gyod /
ces gsungs shing /
skyes rabs las kyang de ltar 'jig rten zhes sogs gsungs pa ltar /
rgyal bu zla ba su dA sa'i bus zin nas gsod par nges pa'i tshe yang 'jigs pa dang ya nga ba gang yang med pa ltar /
gnas 'di nas lha'i dga' tshal du mgron du bos pa lta bu'i tshod kyi dga' spro dang bcas te 'chi ba yin /
bka' gdams kyi dge bshes bya 'chad kha ba chen po zhing du gshegs khar /
mchod pa zhig gshoms dang /
nga la bsam pa zhig yod de mi 'grub pa 'dra gsungs /
thugs bsam mi 'grub pa ci lags nged cag gis sgrub na 'grub sam zhus pas /
khyed cag gis mi 'grub /
sems can thams cad kyi don du dmyal ba'i me nang du skye ba zhig 'dod pa la da dag pa'i snang ba zhig 'char kyin 'dug gsung ba lta bu zhig chos 'di bsgoms na rang cag la yong thag chod yin /
'chi khar lus la gnad bcod drag po byung yang sems la tshab tshub med par blo lhod du btang nas da rang yin snyam du bla ma dkon mchog la gsol 'debs dang 'brel ba'i sgo nas sngar gang la goms pa'i dge ba'i rgyun skyong bar byed pa zhig yong /
de yang da lta nas nga zhed po yin /
'chi ba sgom mkhan yin zhes pa la sogs pa'i kha brod med po 'ding mi nyan te /
de ltar byas na tshe 'di'i rnam rtog gis bslus pa yin /
des bslus na dpe chos las /
brtod phur jo gdan dbang byung na / /
zhes pa dang 'dra ste /
brtod phur ni be'u rtswa kha yod sar brtod thag ring po zhig rgyab ste phur pa la btags nas bzhag na /
rtswa zos nas bsdad chog rgyu la mi sdod par then gyin phyin yang tshur 'khor de 'dra rang byas pas thag pa thams cad phur pa la 'khril te tshur 'grol ma shes par mtshams zhig na og ma de phur pa'i rtse la bkal nas shi 'gro /
de bzhin du rang cag chos byed khul ci byas kyang tshe 'di'i rnam rtog gi brtod phur de rtsa ba nas ma bton pas /
don du de la 'khor nas bsdud pa las mtshams zhig na shi ba las kyang lhag pa'i sdug bsngal mang po myong dgos /
jo gdan zhes pa ni sngon jo gdan gtsang pa zhes pa dgon pa de'i nang du mkhas btsun bzang gsum 'dzom pa gzhan gyi skyabs gnas su re ba zhig byung /
lan gcig dgon pa de la sde 'khrug cig byung ba na dang por khos gang yang ma byas pas dgon pa de pham /
de nas khos dgon pa pham pa sems kyis ma bzod par go cha gyon te dmag la tsham tshom med par phyin pas pha rol pos lte pho 'di yin zer nas kho bsad pa na /
dgon pa'i gsham du mdzo po mang pos glu blangs ba /
kye rab tu byung ba'i jo bo pa'ang / /
bzod pa de go char ma gyon na / /
dka' thub byed pa'i jo gdan yang / /
da lta 'og min gyi gnas nas lhung / /
zhes lab pa yin /
bka' gdams gong mas 'di 'dra khong tshos zer mi shes pas byin gyis brlabs pa'i bka' yin gsungs 'dug /
'di'i 'og min gnas nas zhes pa'i 'og min ni rang cag gi lus rten 'di la byed /
'di'i nang du yod pa'i rang gi sems de longs spyod rdzogs pa'i sku yin /
de yin te /
'di theg pa chen po'i chos yongs su rdzogs pa la longs spyod pa yin /
yang na ngan song las 'og tu min zhing steng du gnas pas ngan song la ltos te 'og min yin pa'i bshad pa yang yong /
dbang byung na zhes pa ni /
sngon sngags pa zhig gis bu smad sogs la khyed tsho sdug pa 'dug /
da lta rig 'dzin gyi gnas su phyin chog chog yin zer ba la /
lan cig kho 'chi nad kyis zin pa na /
bu smad sogs kyis da nga tsho sdug pa 'dug slob dpon lta rig 'dzin gyi gnas su phebs chog chog red byas pas /
kho na rang la dbang byung na rig 'dzin gyi gnas las 'dir sdong pa rang dga' bar 'dug zer ba bzhin du nga rang rnams kyang kha prod mangs na 'di tsho 'dra ba byas dogs che gsungs /
gsum pa 'chi ba@# / /
dran pa'i blo ji lta bu zhig bskyed pa ni /
rang bzhin gnyen sogs dang bral dogs nas 'chi ba la 'jigs pa tsam min par phyi ma'i don du sdig spong dge sgrub ma byas par 'chi ba la 'jigs pa bskyed nas 'chi ba sgom tshul dngos la rtsa ba gsum /
rgyu mtshan dgu /
thag bcad pa gsum dang bcas pa thun skyong ba'i skabs su nges par dgos pa yin pas grangs 'dren ni sngar zhus pa ltar dang dmigs pa skyong tshul ni /
rgyu mtshan dang po'i skabs /
'chi bdag nges par 'ong zhing de yang rkyen gang gis kyang bzlog tu med de /
yul gang du bsdad pa dang lus gang blangs pa dang /
dus gang du skyes kyang bdag la 'chi mi dgos pa med pa'i phyir /
yul gang du gnas kyang 'chi dgos pa ni /
gang du gnas na 'chi bas mi tshugs pa'i / /
sa phyogs de ni yod pa ma yin te / /
bar snang la med rgya mtsho'i nang na med / /
ri bo rnams kyi gseb tu zhugs na'ang min / /
zhes gsungs pa ltar /
sngon shAkya mang po zhig nyin gcig la gsod par nges pa'i tshe /
shAkya rnams kyis bcom ldan 'das la skyabs zhus pas /
bcom ldan 'das kyis de ngas skyabs mi yong gsungs pa la /
nan gyis zhus pas 'o na ngas bden pa bstan no gsungs nas 'ga' zhig rgya mtsho'i gting dang /
'ga' zhig ri rab kyi khong seng du sbas /
kha shas ston pa rang gi gsol lhung gi 'og tu sbas kyang dmag thag chod pa'i tshe thams cad shi song ba yin /
de dang rang re gcig pa yin /
yang dpe chos las /
phyag na 'tsho byed kha brda sgrig /
zhes pa'i dpe kha sang zhus pa dang /
lus gang blangs kyang 'chi dgos pa ni tshoms las /
gang yang sangs rgyas rang sangs rgyas / /
sangs rgyas rnams kyi nyan thos kyang / /
sku lus 'di ni spong mdzad na / /
skye bo phal pa smos ci dgos / /
zhes gsungs /
rgyu mtshan gnyis pa la rdzing chu'i dpe kha sang zhus pa ltar bsgoms nas myong ba 'don /
rgyu mtshan gsum pa'i skabs 'chad kha bas /
lo drug cu la lto rgyab dang zhes kha sang drangs nas zhus yod cing /
dga' bo mngal 'jug gi mdo'i lung drangs nas bsgoms pa'i mthar chos bya dgos par thag bcad de des ni chos bya dgos sam mi dgos snyam pa'i the tshom 'gog pa yin /
rgyu mtshan bzhi pa'i skabs /
phu chung ba sha bo sgang pa dang lhan cig phan yul rgyal du byon nas nyin gcig ri'i rtser byon pa na /
de dus ro thams cad sgam du bcug nas sbas par byed pas /
phu chung bas ri 'bur 'bur 'di tsho gang yin gsung ba la /
shwa bo sgang pas 'dir mi 'di dang 'di 'dra zhig gi ro yod ces re re nas zhus pas /
mtshams shig na phu chung bas 'u cag gnyis der don med du bsdad nas ci byed gsungs te nang du phebs nas thun skyong bar mdzad pa de 'dra dgos /
rgyu mtshan lnga pa'i skabs /
nam 'chi la nges pa med de /
'chi rkyen shin tu mang zhing gson rkyen nyung ba /
gson rkyen du btags pa de dag kyang 'chi rkyen du 'gyur ba'i phyir zhes sgrub nas bsgoms /
rgyu mtshan drug pa'i skabs lus shin tu nyams chung bas /
yer pa'i zhang btsun gyis rkyen phra mo re la yang snyad 'dogs yin gsung pa ltar /
snyad 'dogs chung ngu res rkyen byas nas 'chi tshul bsams te /
da lo gcig por se ra nas shu ba rkyang pa rgyab nas shi ba drug byung song /
de ltar thun gyi skabs su bsgoms pas mi chog rang la na tsha cung zad re byung na yang 'chi bdag kho'i snyad 'dogs yin snyam pa byed dgos /
de la lung 'dren na yang /
bshes springs las /
sa dang lhun po rgya mtsho nyi ma bdun / /
zhes sogs sngar drangs ba 'di 'dren /
de nas chos da lta nyid du bya dgos par thag gcad de /
des ni chos sang bya gnang bya'i phyi gshol gyi le lo 'gog /
rgyu mtshan bdun pa dang brgyad pa dgu pa gsum gyi skabs /
gnyen lus longs spyod gsum gyis mi phan pa'i khar gnod pa'i phyir zhes bkod nas gnyen kyis gnod tshul ni /
rang 'chi ba la nye ba'i tshe de tshos dus pas /
de tsho la chags nas ngan 'gror 'gro ba'i rgyu byed /
longs spyod kyis gnod tshul ni /
longs spyod la chags nas ngan 'gror 'gro ba ste /
sngon sangs rgyas zhal bzhugs dus dge slong zhig lhung bzed la chags nas shi bas lhung bzed de'i nang du sbrul la skyes pa lta bu /
lus kyis gnod tshul ni /
kha sang rgyun @# / /
zhugs la yang bdag chad kyis dogs pa'i 'jigs pa 'byung tshul dang bcas zhus pa ltar nges par mdzad nas bsgom dgos /
de ltar bsgoms na sngar gyi tshe 'di'i blo sna tshab tshub de 'gags nas sems bde 'bol gyis 'gro ste /
'brom rin po ches dge bshes po ta bar /
khyod kyi blo pho ba dug btab kyis na ba de dbang 'bol gyis song dam gsung ba ltar dang /
de ltar bsgoms pa'i mthar chos 'ba' zhig bya dgos par thag gcod de /
des ni chos min la chos su blta ba'i lta ba ngan pa de 'gog pa yin /
de ltar 'chi ba mi rtag pa bsgom rjes skyabs 'gro bsgoms /
ngan 'gro'i sdug bsngal skyes bu 'bring gi skabs su bsgom par bstan rim gzhan las gsungs kyang /
ngan 'gro'i sdug bsngal bsgoms nas de la 'jigs pa skya ba zhig ma byung na skyabs 'gro'i rgyu mi tshang bar gzigs nas /
rje rin po ches /
ngan 'gro'i sdug bsngal sgom tshul mtshams 'dir bzhes pa yin /
de yang skyes bu gsum kar kun slong 'chos pa dang sgrub pa gnyis gnyis yod pa'i /
ngan 'gro'i sdug bsngal bsgom pa yan chod kyis skyes bu chung ngu'i kun slong 'chos pa dang /
skyabs 'gro bsgom pa skyes bu chung ngu'i sgrub pa dngos /
sdug kun gyi nyes dmigs bsams pa skyes bu 'brid gi kun slong 'chos pa dang /
de gnyis 'gag pa'i 'gog bden thob phyir du lam bden nyams su len pa skyes bu 'bring gi sgrub pa dgos /
byang chub tu sems bskyed pa skyes bu chen po'i kun slong 'chos pa dang /
rgyal sras kyi spyod pa phyin drug bsdu bzhi la slob pa skyes bu chen po'i sgrub pa dngos yin gsungs /
de nas dper na chus khyer ba'i las bsags pa de chus khyer yong byas kyang mi nyan par chu brgal bar song nas shi 'gro /
las ma bsags pa de chu la zhed nas ma brgal bas bsdad yong /
de bzhin du ngan 'gro'i sdug bsngal la 'jigs na der skye ma 'dod pa'i rtags yin /
mi 'jigs na skye 'dod pa'i snga ltas yin gsungs /
de yang rang dbang med cing las kyi gzhan dbang can yin pas /
las dkar nag gis ji ltar 'phangs pa bzhin skye'o zhes gsungs pa 'di kho na la bsam blo yag po gtong dgos gsungs /
rab tu tsha zhing grang ba yi / /
zhes sogs kyi skabs su /
dmyal ba dang yi dwags kyi sdug bsngal bsams pa dang /
dud 'gro la thor ba'i sdug bsngal ni mig gis kyang bltas nas /
nga dud 'gro 'di 'dra zhig tu da lta rang gyur song na sdug bsngal 'di bdag gis bzod nus pa 'dug gam snyam du bsams dgos /
bzhi brgya pa las kyang /
bdag ni 'chi'o snyam sems pa / /
gang la nges pa yod gyur pa / /
des ni 'jigs pa yongs btang phyir / /
'chi bdag la yang ga la 'jigs / /
zhes gsungs pa yin /
sdug bsngal ma bsgom pa'i nyes dmigs gcig yod de de las sdug pa med /
gcig po gang zhe na /
sdug bsngal ma bsgom na nges 'byung skye ba'i gnas med /
sdug bsngal bsgoms pa la phan yon drug yod gsungs /
sdug bsngal gyi yon tan de rnams spyod 'jug tu zhes sogs kyi skabs su spyod 'jug las /
gzhan yang sdug bsngal yon tan ni / /
skyo bas dregs pa sel bar byed / /
'khor ba pa la snying rje skye / /
sdig la 'jom zhing dge la dga' / /
zhes rang rgyud la byung zin pa'i sdug bsngal gyi dbang du byas nas gsungs pas khyod kyis don ma go ba'am /
log par 'chad 'dug snyam na skyon med de spyod 'jug las de'i dbang du mdzad kyang /
ma 'ongs pa na 'byung bar 'gyur ba'i sdug bsngal la yang don 'dra bar snang bas ngas de ltar bshad pa yin zhes rje rin po ches dogs sel mdzad pa yin /
dmyal ba lta bur ni myong bya sdug bsngal sna tshogs pas mang ba /
shugs drag pa /
mi bzad pa /
yun reng ba /
bar mtshams med pa yod tshul legs par bsams dgos gsung ngo / /
nyin bcu drug par /
slob dpon chen po dpa' bos /
rga dang na dang 'chi ba'i gnod byed dgra /
mthu chen dgag tu mi nus yod bzhin la / /
'jig rten pha rol nyam ngar nges 'gro na / /
sems shes su zhig 'di la dga' bar sems / /
zhes sogs kyi lung 'dren par mdzad de /
de dang @# / /
'brel ba'i sngon 'gro'i gsung bshad spyi dang /
khyad par thag ring po'i 'jigs pa mang po zhig gtan la phab phabs nas /
them pa'i rtsa'i me dong la ji mi snyam par bzhag na sgro don pa dang me dong der lhung nas 'gro ba bzhin du /
rang re yang phyi mar skyes chog chog gi ngan 'gro'i sdug bsngal la ji mi snyam par bzhag nas /
thag ring po'i sa lam mang po gtan la phab phabs kyang dbugs chad pa dang ngan 'gro der lhung nas sdug bsngal myong dgos pa yin gsungs /
yang mi rtag pa'i skor la bskyar bshad 'di ltar mdzad de /
po to bas /
chos gcig bsgoms pa la nga'i chos mi rtag pa bsgoms pa 'di khe che ste /
'di rgyud la skyes na thog mar chos la bskul ba'i rgyu byed /
bar du nyams su lan pa'i grags byad /
tha mar chos mthar phyin par byed pa'i rkyen byed gsungs pa yin /
'brom rin po ches kyang /
mi chen po rnams la chos 'di dmas pa 'dra ba zhig yod de / /
zhes gsungs zhing /
chos 'di rgyud la skyes pa'i dper 'os pa gnyan ston shAkyas kyang /
sang dang 'jig rten phyi ma gnyis / /
sngon la gang 'ong gtol med pas / /
sang gi tshis la mi 'bad par / /
phyi ma'i don la 'bad par rigs / /
zhas pa'i tshoms kyi lung 'di yang yang gsungs nas /
phyi ma'i don bzhi yang de /
yo byad tshogs su gtong ba /
sdig ltung la bshags sdom byed pa /
lam gyi rim pa la blo sbyong ba /
sems can gyi don du smon lam 'debs pa bzhi yin gsungs /
de'i dang po ni /
ya byad thams cad la ma chags par dngos su gtong ba'am /
de min kyang gtong sems spel bar byed pa yin / /
gnyis pa ni /
stobs bzhi tshang ba'i bshegs pa la nan tan byad pa yin /
gsum pa ni mi rtag pa bsgoms pa'i tshe lam gyi rim pa cha tshang ba mi rtag pa'i dmigs rnam gyi khongs su bsdus nas nyams su len pa yin /
bzhi pa ni skye ba len mi dgos na phar bzhag /
skyes ba len dgos phyin sems can gyi don du 'gro don rnal ma nus pa'i byang chub sems dpa' zhig tu skye ba len rgyu yong ba'i smon lam btab na de don che ba yin zhing 'grub pa yang srid / /
rgyal ba shAkya thub pa yang blo 'dis chos la bskul nas sangs rgyas pa yin /
sangs rgyas nas chos kyi dang por yang mi rtag pa 'di gsungs /
chos kyi tha mar yang 'di gsungs pa yin te /
dge 'dun das /
de bzhin gshegs pas na 'dus byas thams cad mi rtag par gsungs so zhes sogs gsungs pa yin gsungs /
yang ke'u tshang shar gyi dge slong zhig la /
khyed kyi se rar mi bzhugs par blos btang nas 'dir phebs pa zhed po red byas pas /
des ngas kho blos ma btang khos nga blos btang zer /
de 'dra byas na ni blos btang pa'i khyab pa med /
de'i rgyu mtshan gyis sprang po yang blos btang du 'gyur ba yin gsungs /
ngan 'gro'i sdug bsngal gyi skabs su /
rgyal ba lnga pa chen pos 'di bsams pa'i skabs su phyir bltas kyi bshad pa mang pos mi phan pas sngon byon pa'i dam pa mang pos bshad yams su song ba mang zhes gsungs pa rje rin po ches bdag ngan song du skyas na zhes gsungs pa la yin nam gang ltar de'i 'jug tu dngos gzhi sgom tshul gyi skabs su /
rang gi las gsog lugs la brtags na nges par ngan song du skye ba las 'os mi 'dug snyam pa'i sgo nas ngan 'gro'i sdug bsngal sgom tshul gsungs pa 'di man ngag bla na med pa yin zhes bla ma thams cad kyis dgongs pa gcig tu gsungs pa yin zhing /
drung pa rta phug pas kyang ngan 'gro'i sdug bsngal bsgoms par mdzad pa'i tshe dka' ba chen po dpag tu med pa byung yang thugs rgyud la skyer mi nyan pa byung /
rjes sor 'jam dpal zhal lung 'di par la 'khod nas phyag dpe la gzigs pas 'jam dpal zhal lung 'di dang mjal ba phyis /
'di yod na nga la dka' las chen po de tsam dgos pa mi 'dug gsungs /
de lta bu'i ngan 'gro'i sdug bsngal bsgom pa'i tshe yang /
dper na snang rtse shag gi btson pa zhig gsod pa'i khrims gzhan gtong ba'i dus la babs pa na ltad mo lta ba lta bu mi byed par /
de lta bu'i btson pa de la khrims gtong ba'i tshe /
ltad mo lta mi de'i khrod nas bzung ste khrims la sbyar na de bzung ba dang /
sngar gyi ltad mo lta rgyu'i sems dga' dga' lta bu de sbad brjed de /
rang nyid khrims la sbyor @# / /
rgyu nga dran nas sdug bsngal bzod blags med pa 'byung ba ltar /
ngan song gi sdug bsngal de dag kyang rang gis dngos su myong bar mos nas 'jigs pa chen po dang bcas te bsgoms dgos /
sdug bsngal ma sgom pa'i nyes dmigs gcig kha sang zhus pa de'i khungs ni /
spyod 'jug las /
sdug bsngal med par nges 'byung med / /
de bas sems khyod brtan par mnos / /
zhes gsungs sdug bsngal bsgom pa'i phan yon drug yod de /
nga rgyal dang dregs pa 'joms pa'i gnas sam phan yon /
de bzhin du snying rje ba'i gnas /
sdig pa la 'dzem pa'i gnas /
dge ba la dga' ba'i gnas /
skyabs su 'gro ba'i gnas /
nges 'byung skye ba'i gnas rnams so / /
de dag ston pa la spyod 'jug las /
gzhan yang sdug bsngal yon tan ni / /
zhes sogs tshigs bcad gcig kha sang zhus pa dang /
bdag ni 'jigs pas rnam skrag nas / /
kun tu bzang la bdag nyid 'bul / /
zhes gsungs te /
lung dang po'i tshig rkang dang po gnyis kyis phan yon dang po dang /
gsum pas snying rje /
bzhi pas sdig pa la 'jom pa dang /
dge ba la dga' ba gnyis bstan /
lung tshan gnyis pas phan yon tha ma gnyis bstan pa yin gsungs /
ngan 'gro'i sdug bsngal bsam tshul dngos kyi skabs su /
'di nas dpag tshad gsum khri nyis stong gi 'og tu dmyal ba yang sos yong /
de nas dpag tshad bzhi stong bzhi stong gi 'og tu dmyal ba gzhan bdun re re nas yod /
de'i dang po yang sos ni /
rang der skyes pa'i nyams bton nas /
yang sos pa'i sems can de rnams gcig gis gcig mthong pa'i tshe khong khro lang ste mtshon cha sna tshogs thogs nas gcig gis gcig gsod par byed /
de nas nam mkha' las khyed rnams yang sos par gyur cig ces pa'i sgra byung ba dang /
yang sos nas sngar ltar sdug bsngal myong /
'di'i skabs gsod pa'i tha snyad btags pa ma gtogs dngos su gsod pa min brgyal nas 'gro ba yin /
yang sos par 'gyur ba'i rgyu mtshan ni /
brgyal ba'i tshe yid byed de nyid lte ba dang snying kha sogs su lus nas sdad pa'i rgyu mtshan gyis yin /
dmyal ba yang sos pa'i tshe'i tshad ni /
dmyal ba de'i nyin gcig la mi los ya dgu yin pas gzhan lab rgyu dang bral /
yang sos pa 'di tsha dmyal thams cad kyi nang nas sdug bsngal yang shos yin /
'di tsho la pha rol po thub snyam pa'i yid bde nyon mongs can gyi cha shas bran bu re yang bar bar du yong rgyu yod /
thig nag ni rang der skyes pa'i nyams bton nas /
lus gan rkyal du bzhag /
de'i steng du dmyal bsrung rnams kyis thig bzhi dang brgyad dang bcu drug la sogs pa btab nas thig 'debs pa'i tshe yang lus 'phar ba'i sdug bsngal myong /
thig de'i steng du sog les 'dreg pa dang /
sta res gsheg pa dang /
thig med pa'i bar thams cad ste'us gzhog par byed pa'i sdug bsngal myang /
bsdus 'joms ni /
der bshan pa sogs skye bar bshad kyang /
rang gis kyang sen mo'i bar du shig bsad na /
der skye ba'i rgyur 'gro /
der skyes na sdug bsngal ni /
dmyal bsrung rnams kyis ded nas lcags gyi ri ra lug gi gdong pa can gnyis kyi bar du bcug nas ri de gnyis 'dus pa'i dbus su 'chir te skad cig de la khrag gi rgyun babs pa da lta nga tsho mi yul gyi 'ol pa chen po las kyang che ba 'byung /
du 'bod ni /
lcags me 'bar ba'i khang pa'i nang du bcug nas lcags kyi sa gzhi me rab tu 'bar ba'i steng du bzhag pa dang /
phyogs kun nas me 'bar bas bsregs /
ngu 'bod chen po ni /
lcags khang de 'dra ba nyis rim gyi nang du bcug nas lcags me rab tu 'bar ba'i sa gzhir bzhag pa na phyogs thams cad nas me 'bar bas bsrogs la /
de lcags khang nyis rim du song gshis gcig nas thar kyang gcig nas mi thar snyam pa'i yid kyi sdug bsngal che /
sdug bsngal ji ltar che ba bzhin gyi phyi rol gyi me yang che bar 'bar ba spyod 'jug las /
'gyod pa mi bzad me 'bar bas / /
sems gdung 'gyur ba gdon mi za / /
zhes gsungs pa dang gnad gcig /
tsha ba ni /
lcags zad dpag tshad du ma yod par dmyal bsrung rnams kyis rang nyid bcug ste nya gson po chu 'khol ma'i nang du bsrag pa bzhin bsregs cing /
lcags kyi mdung shing me @# / /
'bar ba tsher ma lta bus 'phongs nas phug ste spyi bo nas 'byin pa dang /
de la brten nas rang gi kha /
mig /
sna /
rna ba rnams kyi bu ga dang /
ba spu'i bu ga thams cad nas me rab tu 'bar ba dang /
kha cig ni lcags zangs de'i nang nas bton te /
lcags me 'bar ba'i rang bzhin can gyi sa gzhir gan rkyal lam kha sbub nas bzhag /
lcags kyi tho ba me rab tu 'bar bas de'i steng nas brdud /
rab tu tshab ni /
lcags kyi mdung shing rtsa ba gcig la rtse mo gsum yod pa snga ma lta bu'i tshar ma can 'bar bas 'phongs nas phug ste /
rtse mo gcig mgo dang gnyis phrag pa gnyis nas 'byin pa dang /
de la brten nas bu ga thams cad nas me 'bar ba dang /
yang kha cig lcags me 'bar ba leb leb kyi steng du rang nyid bzhag nas thang kha dang zhal kheb mnyam du sgril ba ltar lcags glebs de dang mnyam du rang yang sgril bar byed /
lcags zangs chen po khro chu bskol ba'i nang du rang nyid bcug ste bskol bar byed /
de'i tshe chu bskol ba'i nang du sran ma blug pa na 'ba' zhig steng du yong ba 'ga' zhig 'og tu 'gro ba /
'ga' zhig phan tshun du 'gro ba ltar /
sems can de dag kyang lcags zangs de'i nang du de ltar 'gro /
de nas pags pa dang sha khrag rnams rim gyis zhig nas rus pa 'ba' zhig lus pa'i tshe dmyal bsrung rnams kyis lcags ring pos phug nas yar bton te /
lcags kyi sa gzhi me 'bar ba de la 'grems par byed /
de nas sha khrag pags gsum skyes pa na yang nang du 'jug par byed /
'o na rus pa 'ba' zhig lus pa'i tshe sdug bsngal med do snyam na /
de'i tshe yang las dbang gis rus pa de khar srog gnas nas sdug bsngal chen po bsam gyis mi khyab pa myong bar 'gyur /
mnar med ni /
phyogs bzhi nas sa gzhi dpag tshad mang po yod pa me 'bar bas de 'ongs nas /
me des mnar mer pa rnams kyi pags pa /
sha /
rgyus pa /
rus pa rnams rim gyis bshig ste rkang la thug bar byed /
de'i che mar me'i snying po bzhin du me lce 'bar bas phyogs thams cad du khyab pas lus dang me dbyer med lta bur song nas sdug bsngal par ma chad du myong ba la brten nas nyams thag pa'i skad ngan 'don pas de na sems can yod par shes pa tsam yin /
'di la sdug bsngal bar mtshams med pa sbyor ba ni /
dmyal ba gzhan rnams la sdug bsngal bar chad pa med kyang cung zad chung du 'gro ba yod /
'dir chung du 'gro ba yang med pas de ltar bshad /
'di la me bcu gcig gi rang bzhin can zer ba yang yod de /
de ltar na phyogs bzhi mtshams bzhi steng 'og dang bcas phyogs bcu'i me bcu /
de'i steng du rang gi lus las skyes pa'i me dang bcu gcig yin /
yang yos rngod pa ltar lcags kyi zhib ma chen po'i nang du lcags kyi me 'dag rab tu 'bar ba 'khrab tu 'jug /
lcags kyi sa gzhir lcags kyi ri chen po rnams la 'bab 'dzeg byed du 'jug cing /
kha nas lce bton te dpag tshad du ma'i khyon khyab par then nas phyogs kun tu phur pa brgya tham pas brgyangs te glang gi ko ba gnyed nas rgyong ba'i tshe ji ltar byed pa de bzhin du gnyer ma dang kham khum med par byas nas kha cig la ni de'i steng du zhing rmo bar byed /
yang kha cig lcags kyi sa gzhi me 'bar ba la gan rkyal du bzhag nas /
kha btsum nas yod pa lcags kyis 'byed spyad kyis kha phye nas /
lcags hril hril me 'bar ba dang /
zangs bskol ba khar blugs nas des kha dang lkog ma dang rgyu ma rnams chig ste ro smad nas 'byung /
lhag ma gzhan ni rab tu tsha ba bzhin no zhes pa 'di thams cad la sbyor dgos la /
sbyor tshul ni /
dmyal ba snga ma snga mar sdug bsngal gang bshad pa de nyid phyi ma phyi ma la yod shag gi dbang du byas pa yin /
dmyal ba de dag gi tshe tshad ni /
bshes springs las /
de ltar sdug bsngal shin tu mi bzad lo / /
bye ba phrag brgyar nyams su myong yang ni / /
ji srid mi dge da zad ma gyur pa / /
de srid srog dang 'bral bar mi 'gyur ro / /
zhes de lta bu'i sdug bsngal shin tu mi bzad pa lo bye ba phrag brgya'i bar du nyams su myong bar gyur kyang / /
rang nyid der skye 'gyur gyi mi dge ba de zad par ma gyur pa de srid du srog dang 'bral bar mi 'gyur bar bshad /
yang mi lo lnga bcu thams@# / /
pa la rgyal chen rigs bzhi pa'i nyin zhag gcig /
de sum cu la zla ba /
de bcu gnyis la lor byas pa'i lo lnga brgya ni rgyal chen rigs bzhi pa'i tshe tshad yin la /
tshe tshad de la nyin zhag gcig /
de sum cu la zla ba /
de bcu gnyis la lor byas pa'i lo lnga brgya ni dmyal ba yang sos pa'i tshe tshad /
mi lo brgya la nyin zhag tu byas nas sngar ltar rtsis pa'i lo stong phrag gcig sum cu rtsa gsum pa'i tshe tshad yin la /
de la nyin zhag tu byas nas sngar ltar rtsis pa'i lo stong phrag la thig nag pa'i tshe tshad /
des tsha ba'i bar la gong 'phel du btang nas nyis stong /
bzhi stong /
brgyad stong /
khri drug stong thub par rigs 'dra shes dgos /
rab tu tshab pas ni mdzod las /
bar gyi bskal pa dpag med nas / /
tshe lo bcu pa'i bar du'o / /
zhes gsungs pa ltar gyi bar bskal phyed thub /
de yang bar bskal phyed thub ces rang bzhin spam spam la ma bzhag par mdzod la slob gnyer mdzad pa rnams kyis dus rgyun ring thung dang bcas par thugs bsam legs par bzhes dgos /
mnar med pa'i tshe tshad ni spyod 'jug las /
skad cig gcig byas sdig pas kyang / /
bskal par mnar med gnas dgos na / /
thog med 'khor bar bsags sdig gis / /
bde 'gror mi 'gro smos ci dgos / /
zhes gsungs pa ltar yin /
nye 'khor ba'i dmyal ba ni /
tsha dmyal brgyad po de re re la yang rtsig pa'i ngos bzhi bzhi dang sgo bzhi bzhi yod la /
de dag gi phyi rol tu ni lcags kyi r+wa bas bskor zhing r+wa ba de la yang phyogs re la sgo re yod /
phyogs thams cad du nye 'khor ba'i dmyal ba bzhi bzhi sbreng tshar du sgrigs nas yod la /
tsha dmyal ba de dag tsha dmyal nas thar bar nye ba na gnas 'tshol ba'i bsam pa skyes nas phyi rol du phyin pa'i tshe gnas de dag tu slebs la /
gzhan tsha dmyal dngos su ma skyes bar der skyes pa yang yod /
da'i dang po me ma mur gyi 'obs yin /
de ni me smyon par grags pa kha thal ba dang gting me 'dag rab tu 'bar bas gang par rkang pa bzhag pa na me 'dag de'i dkyil du phus mo man chad nub nas pags pa dang sha khrag zhig par 'gyur zhing /
yang rkang pa bteg pa na pags pa dang sha khrag skyes /
yang rkang pa bzhag pa na sngar ltar byed /
de nas phyin pa na nye 'khor ba gnyis pa ro myags kyi 'dam yod /
de ni mi gtsang pa'i 'dam dri shin tu mnam pa la mgo man chad bying ste 'dam de'i nang nas 'bum chu rnon zhes bya ba lcags kyi mchu to tsher ma lta bur rtsub la shin tu ring ba dag gis de'i pags pa dang sha dang rgyus pa dang rus pa thams cad 'bigs shing rkang la gtugs shing 'bru bar byed /
de nas yang gnas 'tshol ba'i bsam pas phyin pa na /
nye 'khor ba gsum pa spu gri'i so gtams pa'i lam yong /
de ni sems can de rnams las kyi lhag ma la spyod pa'i dbang gis spu gri rnon po so gyen du sgreng ba dag gi steng du rkang pa bzhag pa na pags pa dang sha sogs gcod la rkang pa bteg pa'i tshe de dag slar skye ba yin /
de nas phyin pa na ral gri lo ma'i nags tshal yod / /
de ni sems can de dag gis gnas shing drung yid du 'ong ba dag tu mthong nas /
der phyin nye shing drung der bsdad pa na shing gi lo ma las ral gri mang po lhags te de'i yan lag dang nyid lag thams cad gsheg par byed /
de nas 'gyel ba na khyi sre po dag yongs nas de'i sha 'thog cing za'o / /
de nas phyin pa na lcags kyi shing shal ma li'i tshal lam ri yod /
der tshal dang ri thams cad lcags kyi shal ma'i kha lta bu shin tu rno ba de 'dra yod la /
de dag gi rgyab nas khyi sre bos ded nas phyin skabs tsher ma de dag kha thur du zug pa des yan lag dang nying lag thams cad gcod par byed /
ri de'i rtser sleb pa dang khwa lcags kyi mchu can zhes bya ba'i bya mchu to rnon po dag mgo dang dpung mgo g.yas g.yon du babs nas mig 'bras 'thog cing za /
yang mar babs pa'i tshe tshar ma thams cad kha gyen du gzings nas yang lus thams cad gcod par byed /
de gsum ni mtshon cha'i gnod par 'dra bas nye 'khor ba gcig tu byas /
de nas phyin pa na nye 'khor ba bzhi pa chu klung rab med ces bya ba yod /
der ni khro chu 'khol mas sa gzhi thams cad gang ba yod la /
der phyin nas stong 'og dang g.yas g.yon du 'gro ba sogs sngar zhus pa bzhin byed chu klung de'i 'gram phan tshun du @# / /
dmyal bsrung lag na dbyug pa dang /
mchil pa ste lcags kyu dang /
rgya zhes pa thag rgya'am zhags pa bzung ba dag bsdad nas phyir don mi 'jug cing /
lcags kyu dang rgyas bzung nas sa gzhi chen po me 'bar ba la gan rkyal du bzhag ste ci 'dod ces 'dri / /
de'i tshe dmyal ba pa de rnams kyis bdag gis ci yang mi shes mi mthong ste /
'on kyang bkres so skom mo zer ba na lcags kyi thu lum ste lcags hril hril me 'bar ba khar 'jug cing /
zangs bskol ba khar blugs par byed /
nye 'khor ba dang nyi tshe ba'i dmyal ba de dag gi tshe tshad la nges pa med par sa'i dngos gzhi las bshad kyang las kyi nus pa ma zad pa de srid du ni sdug bsngal myong dgos /
de dag kyang mngon pa mdzod nas bshad pa de rnams rtsod pa mdzad pa'i tshe sgom la sgril ba'i phyir du /
rtsod par bya'i snyam pa byas nas rtsod dgos te /
dbu ma 'jug pa las /
bstan bcos las dpyad rtsod la chags pa'i phyir / /
ma mdzad rnam grol phyir ni de nyid bstan / /
zhes gsungs pa ltar yin gsungs /
grang dmyal ni /
tsha dmyal gyi thad sa dpag tshad khri tsho re'i pha rol na yod la 'di nas dpag tshad gsum khri nyis stong gi 'og na chu bur can /
de nas dpag tshad nyis stong nyis stong gis chod pa na gzhan bdun yod /
de yang chu bur can dang yang sos thad so /
chu bur rdol ba dang thig nag thad so /
de nas rim pa bzhin tsha dmyal dang grang dmyal de dag thad sor bshad pas /
snga ma la so so'i bar du dpag tshad bzhi stong yod par bshad /
'dir nyis stong las ma bshad par thad sor bshad pa gang yin snyam na /
de ni tsha dmyal ba de dag gcong rong zab mo'i sbubs su yod la /
grang dmyal ba de dag gangs ri'i rtse mo gang mtho sar yod pas gnas thad sor bshad pa yin la /
dpag tshad nyis stong gis gangs ri de dag gis zos pa yin /
grang dmyal brgyad kyi dang po chu bur can ni /
lhags pa chen pos btab pas lus thams cad du chu bur shar pa /
chu bur rdol ba ni /
chu bur de dag rdol ba /
so tham tham pa ni lus 'dar nas so tham tham byed pa kyi hud zer ba ni /
ha cang 'khyags nas kyi hud ces nga ro sgrogs pa /
a chu zer ba ni /
a chu zhes pa'i sgra kho na 'byin pa /
de dag kyang lus kyi drod la re nas lag pa gnyis brang la sbyar ba dang /
lag pa gnyis kyis pus mo gnyis brang la bcum nas sdod pa dang 'ga' 'khums hril le kha sbub log nas sdod pa sogs yod /
ut+p+la ltar gas pa ni /
lhags pa chen pos btab pas lus kha dog sngo zhing kha lnga'am drug tu gas pa /
padma ltar gas pa ni kha dog dmar por gyur te kha bcu la sogs par gas pa /
padma ltar cher gas pa ni /
pags pa shin tu dmar hu re ba zhig tu gyur nas kha brgya'am de las mang bar gas pa'o / /
tshe tshad ni /
til ma ga ta'i bre po che'i khal brgyad cu thams pas bang ba bkang nas lo brgya re nas til re re phyir phyung ste /
til de zad pa'i tshod tsam chu bur can gyi tshe tshad yin la /
gzhan rnams rim bzhin nyi shu nyi shu 'gyur gyis ring ba yin /
nyi tshe ba'i dmyal ba ni 'dir mdor bsdus las ma gsungs kyang mi yul na yod pa ni /
slob dpon padmas byang du chu tshan zhig gi khar r+wa co mang po bsnams nas byon ste chu tshan der bcug pa na r+wa snying dang r+wa co dbye ba bye nas sdod pa la de'i nang du yod pa'i nyi tshe ba'i dmyal ba de dag la yang sdug bsngal de 'dra yod par gsungs pa dang /
yang 'phags pa dge 'dun bsrung gi rtogs brjod nas 'byung ba ni /
dge 'dun bsrung thag ring por byon pa na /
khang pa 'ga' zhig tu nyin mo lha'i dpal 'byor lta bu'i dga' bde la spyod /
mtshan mo sdug bsngal shin tu mi bzad pa myong ba dang /
yang khang pa 'ga' zhig tu mtshan mo bde ba chen po myong la /
nyin mo sdug bsngal chen po myong ba gzigs pa na /
'phags pas de dag la rgyu mtshan dris pas /
dang pos 'o cag bshan par gyur pa la 'phags pa ka ta ya nas bstan khrims long gsungs pa la /
nged cag gis nyin mo srog bcad mtshan mo bstan khrims bsrungs pas 'di ltar 'byung ba yin zer /
phyi mas 'o cag smad tshong du gyur pa na 'phags pa ka ta ya nas bstan khrims long gsungs pa la /
'o cag smad btsongs @# / /
nas lus 'tsho bar byed pa yin pas mi yong zhus pa na /
nyin mtshan thams cad du de ltar byed dam gsungs par rten mtshan mo smad btsongs nas nyin mo bstan khrims blangs pas 'di ltar byung ba yin zer ba de rnams kyang nyi tshe ba'i dmyal ba yin /
yang khang bzang zhig tu byon pas /
der khri zhig gi steng du lha mo zhig bsdad /
de'i mdun du yi dwags gsum lha mo de'i gdong la blta zhir 'dug pa la /
lha mos dge 'dun bsrung la khams 'dri zhus par /
dge 'dun bsrung gis skom ltogs chad gsungs pas lha mo des khri de'i steng du dge 'dun bsrung bzhag nas /
lha'i kha zas lta bu'i bza' bca' bsam gyis mi khyab pas bsnyen bkur nas 'di dag gis slong byung na ma ster zhig zer te lha mo phyir song ba na /
de dag gis slong pa la dge 'dun bsrung gis byin pas gcig gis zos pa dang me 'bar /
gcig gi gre ba 'gags /
gcig gi zas gram sag tu gyur pa na lha mo de yong nas 'di dag la nga snying rje med pa min kyang 'di dag la gnod yong bsam ster zhus pa yin zer ba la /
dge 'dun bsrung gis rgyu mtshan dris pas nged cag sngan pha ma gnyis dang bu dang bu mo ste bzhir gyur pa na /
bu gnyis dang phas shing thu bar phyin /
ma khyim du bsdad shul du 'phags pa rang sangs rgyas zhig byon nas bsod snyoms pa bzhes pa la mas bsod snyoms phul /
pha sogs yong rus de ring nged kyis bya ba chen po byas rjes su yi rang bar bgyis shig byas pa la /
ci byas zer lo rgyus bshad pas /
gcig na re de'i kha la me 'bar na zer /
gcig na re de'i gre ba 'gags na zer /
gcig gis de'i kha zas gram sag tu song na zer ba la khong tsho 'di 'drar skyes /
ngas smon lam de ma btab na sum cu rtsa gsum gyi lha las 'gro sa med de /
khong tshos 'di 'dra zer na ngas bsad snyoms phul ba dang /
khong tshos dmod mo bgrangs pa'i rnam smin gnyis mthong res yong bar shog ces smon lam btab pas nga yang 'dir skyes pa yin zer /
de bas na dge ba bsrung ba gal che /
gzhan yang sha lhag phye zer ba rgyags pa yan lag cher med pa 'dra ba ltogs nas /
rang gi sha za ba dang /
dge 'dun gyi gtsug lag khang gi rtsig pa dang ka ba sogs la gshang gci dang lud pa sogs dor bas rtsig pa dang ka ba lta bu'i dmyal bar skye ba dang /
dge 'dun gyi spyi rdzas thag pa dang phyag ma sogs la longs spyad pas /
de dag lta bu'i dmyal bar skye bar bshad pa de dag nyi tshe ba'i dmyal ba yin gsungs /
dud 'gro'i sdug bsngal ni /
bshas lug sogs srog la rang dbang med pas gsod pa dang /
khur chen po 'gel ba dang /
gnya' ba nas shing chen pos mnan bzhin du rmo byed pa dang /
sna la bug pa phug nas then rgyu phar bzhag bug pa 'bugs pa tsam yang rang cag gis bzod par e 'dug /
gsod lugs kyang mgo 'breg pa dang /
thag pas bsdams nas gris gsod pa dang /
sgal snyung rgyab nas gsod pa sogs mi 'dra ba du mas gsod par byed pa dang /
ri dwags rnams ni rngon pa sogs mi yong bam snyam nas sems 'jigs ye re bas tsheg sgra chung ngu res kyang gnyid sad 'gro ba dang /
rtag tu 'jigs pa la brtag nas rna ba krong nger sdod pa sogs yin /
de dag ni kha thor ba'i dud 'gro dang /
dud 'gro byings ni mtha'i rgya mtsho'i nang du yod la /
der chu srin 'dzin khri na kra nya mid dang gsum yod /
de yang rgya mtsho'i nang du srog chags gnas sa 'jing rim pa gnyis dang 'og tu gting ngo thog de dang gsum yod pa'i dang po la thug gi bar dpag tshad nyi khri dang /
da nas 'og ma gnyis kyi bar du dpag tshad nyi khri lnga stong lnga stong yod /
de'i dang po la chu srin nya'i rigs can lus la dpag tshad bdun brgya yod pa dang /
de'i 'og ma la chu srin nya'i rigs de yang khyur mid byed thub pa'i chu srin nya mid bya ba lus la dpag tshad stong dang bzhi brgya yod pa dang /
gting ngo thog tu nya mid de yang khyur mid byed thub pa'i chu srin nya mid mid pa bya ba lus dpag tshad nyis stong chig brgya yod pa yod la /
de dag gi 'og tu dud 'gro chung ba mang po non nas dbugs kyang gtong mi thub pa'i sdug bsngal dang /
chu srin de dag rgyun du kha gdangs nas sdod pas kha'i nang du bya byi'u sogs mang po'i tshang bsags nas skabs shig na des kha @# / /
btsum pa na /
de'i nang gi srog chags thams cad bsad de de'i thad kyi rgya mtsho yang khrag gis dmar por 'gro ba dang /
yang dud 'gro chung ba 'ga' zhig shugs shin tu che bas 'gro thengs gcig la chu srin de'i lus dpag tshad gnyis re tsam phug nas song bas chu srin de'i lus la na tsha drag po bsam gyis mi khyab pa 'byung ba sogs dang /
de dag tshe ring ba rnams kyi bskal chen gcig thub cing gzhan ni nges pa med gsungs /
yi dwags ni kha skom nas rgyun du lces ldag par byed pa la /
de la gsum yod pa'i zas skom la phyi'i sgrib pa yod pa ni chu sogs mthong nas phyin pa na ral gri sogs bzung ba'i skyes bus bkag nas sdod cing chu yang rnag khrag tu mthong ba dang /
kha shas chu mi mthong ba yang yod /
zas skom la nang gi sgrib pa yod pa ni /
kha khab mig tsam /
sba ba dang gsus khyem che bas zas skom byung yang kha nas mi thar /
kha nas thar yang mgrin pa'i nang du brlag 'gro zhing lto ba yang mi khengs /
zas skom nyid la sgrib pa yod pa ni /
bza' btung thams cad me 'bar nas tshig pa dang /
kha cig ni mi gtsang ba kho na za ba dang /
kha cig ni rang gi sha bcad nas za la /
gtsang ma dang bzang po'i bza' btung spyod mi nus /
yi dwags kyi gnas ni gling 'di'i dpag tshad lnga brgya'i 'og tu yod par gsungs /
tshe tshad ni /
mi'i zla ba gcig la zhag gcig tu byas nas rtsis pa'i lo lnga brgya thub pa dang /
lnga stong thub pa dang /
khri tshe thab pa yod /
ngan song de dag tu skye ba'i rgyu ni /
gtso che ba'i dbang du byas nas log ltas grang dmyal /
zhe sdang gis tsha dmyal /
yang dag pa'i lta ba ma nyams kyang 'dul ba nas bshad pa'i spyod pa'i cha nyams pas dud 'gror skye bar bshad pa dang /
ma dge ba chen pas dmyal ba /
'bring gi yi dwags /
chung dus dud 'gror skye bar bshad pa dang /
'dod chags kyis yi dwags /
zhe sdang gis dmyal ba /
gti mug dang ma gus pas dud 'gror skye bar bshad pa ltar yin gsungs /
yang mdo dran pa nyer bzhag /
mi lo bcu la yi dwags kyi zla bar byas nas rtsis pa'i rang lo lnga brgya yi dwags kyi tshe tshad yin par bshad /
de ltar ngan 'gro'i sdug bsngal bsgoms pa'i tshe lam rim 'dir da lta me ma mur du lag pa bcug nas zhag gcig sdod pa dang zhes sogs gsungs pa 'di blo la zin nas de ltar byed dgos /
de ltar bsgoms nas 'jigs shing skrag pa'i blo skyes pa na skyabs 'tshol bar byed de /
spyod 'jug las /
bred sha thon pa'i sdang mig gis / /
phyogs bzhir skyabs dag 'tshol bar byed / /
ces gsungs pa ltar byed /
yang ngan 'gro'i sdug bsngal bsgom pa'i che sngar drung pa rta phug bas mdzad tshul zhus pa dang /
rje dge legs rgya mtshos na bza' med par phub ma'i gsab tu bzhugs pa dang /
bla ma byams pas dbyar tsha dmyal sgom sar brag phug shin tu tsha ba dang / /
dgun grang dmyal sgom sar brag phug shin tu grang ba phur bu lcog tu yod pas de 'dra zhig byed dgos gsungs /
da lta rten bzang bas de ltar bsams na sngar bsags sbyong ba dang phyi ma la 'jug pa nyung ngu 'gro zhing zhes sogs kyi skabs /
rten bzang 'di 'dra thob dus de ltar bsams na sdig pa sngar bsags sbyong zhing gsar pa nyung du 'gro ba dang /
dge ba sngar bsags smon lam gyis kha bsgyur nas mang por spel ba dang /
gsar pa mang po la 'jug pa 'byung bas nyi ma re re la yang dal 'byor don ldan du byed rgyu mang po yod gsung ngo / /
! nyin bcu bdun par /
khams gsum 'gro ba'i bla ma tsong kha pa chen pos /
lan cig rnyed pa'i dal ba'i rten bzang 'di / /
shin tu rnyed dka' don chen shes gyur nas / /
nyin mtshan kun tu snying po len pa'i blo / /
rgyun chad med par skye bar byin gyis rlobs / /
lus srog g.yo ba chu yi chu bur bzhin / /
myur du 'jigs pa'i 'chi ba dran pa dang / /
shi ba'i rjes su lus dang grib ma bzhin / /
dkar nag las 'bras phyi bzhin 'brang ba la / /
nges pa brtan po rnyed nas nyes pa'i tshogs / /
phra zhing phra ba rnams kyang spong ba dang / /
dge tshogs mtha' dag sgrub par byed pa la / /
rtag tu bag dang ldan par byin gyis rlobs / /
zhes gsungs pa'i lung 'dren dang 'brel ba'i sngon 'gro'i gsung bshad dang /
phung po rjes nas ngan 'gro'i sdug bsngal mong ba tsam ma gtogs don du nged rang gis myong dgos @# / /
bar snang snyam du bsams nas /
yang phung po rjes pas skyon med do snyam na /
'o na kha sang gi phung po yang de ring rjes zin pas de ring sdug bsngal mi myong ba'i phyir kha sang brtson pa don med par 'gyur ba'i skyon yod /
de'i phyir rnam bgrel las /
'khrul phyir sgong gi tha dad bzhin / /
zhes pa'i skabs 'dra ba gzhan 'byung gi 'dus byas rtag par 'khrul pa 'gog pa yin pas rigs pa de la 'bad dgos /
ngan song gi sdug bsngal bsgoms pa'i tshe kun dga' bo'i tsha bo gnyis gnyis 'dra ba dgos te /
de gnyis rab tu byung nas bya ba ma min pa la 'jug cing chos la brtson 'grus ma byas pas /
mo'u 'gal gyi bus spro seng la 'khrid /
de ci dgar bzhag pa na phyogs zhig tu du ba'i sgra sogs mang po zhig thos nas /
de gnyis kyis blta bar phyin pas tsha ba dang rab tu tsha ba'i dmyal ba chen po 'jigs su rung ba mthong zhing /
der lcags zangs bskol ba stong pa zhig 'dug pa ci yin dris pas 'di kun dga' bo'i tsha bo gnyis zhes bya ba rab tu byung nas brtson 'grus ma rtsom par yod pa 'dir skye bas de gnyis kyi sdod sa yin zer ba la de gnyis shin tu 'jigs nas da lta rang bcug mi yong dam snyam pa'i 'du shes kyis phyi bltas tsam yang blta long med par bros nas mo'u 'gal gyi bu'i sar yongs te brtson 'grus rtsom par byed cing /
zas ma zos gong du dmyal ba de dran na zas za mi thub /
zos zin pa'i tshe dran na skyugs par byed /
de nas yang mo'u 'gal gyi bus de gnyis spro seng la 'khrid pa na /
phyogs zhig tu pi waM dang gling bu sogs kyi sgra thos nas bltar phyin pas /
lha'i bu med pa'i bu mo mang po mthong ba la ci yin dris pas /
kun dga' bo'i tsha bo gnyis rab tu byung nas brtson 'grus rtsom pas 'dir skye ba yin zer /
de gnyis kyis de thos pa dang dga' bzhin du brtson 'grus rtsom pa la mo'u 'gal gyi bus lung mang po klags pas /
'o na lha yul nas slar yang mar skye dgos sam zer ba la /
'khor ba 'dir yar 'khor mar 'khor byas nas sdod pa yin zhes smras pas /
de gnyis kyis kyang 'khor ba la snying po med par mthong nas brtson 'grus rtsom pa d lta bu zhig dgos pa yin /
yang 'ga' zhig gi bdag shi ba ni bzod zer ba yod de /
de ni phyi ma ma bsams pa'i skyon yin gsungs /
sdug bsngal ma bsgom na nges 'byung mi 'byung tshul gyi skabs su /
rje rin po che la rje btsun 'jam dpal dbyangs kyis re zhig bskyed rim dang rdzogs rim sogs zab zer ba rnams sbad kyis bzhag /
nges 'byung dang byang chub kyi sems la rtog sgom bgyis /
nges 'byung yod na thar pa'i rgyur dbang med du 'gro bas gsungs pa ltar /
nges 'byung 'di yod na thar pa'i rgyu la mi 'gro dbang med yod /
rtog sgom gyi don ni /
khams pa lung pas mu ge byung tsa na thams cad nas kyi steng du kor kor yong zhes gsungs pa ltar thams cad de'i steng du 'bab pa 'dra ba zhig dgos gsungs nas mtshams 'dir kha sang gi bskyar bshad spyi dang /
log 'tsho la longs spyod na ro myags kyi 'dam dang chu klung rab med sogs su skye ba yin /
dge 'dun gyi me khang sogs su longs spyod na me ma mur gyi 'obs su skye ba yin /
yang dge slong lhas byin dmyal bar lhung du nye ba na tsha ba'i snang ba chen po byung nas tsha'o rab tu tsha'o khyed kyis ra mda' bgyis shig ces kun dga' bo la bos pas /
kun dga' bos sangs rgyas la skyabs su song zhig ces gsungs par rten lhas byin gyis kyang skyabs 'gro byas /
de nas mo'u 'gal gyi bu dmyal bar phebs skabs lhas byin la khyod sangs rgyas la yid ches sam gsungs pas /
snying khong rus pa'i gting nas yid aches so zer ba la sangs rgyas kyis kyang ma 'ongs pa na rang sangs rgyas snying khong rus pa zhes bya bar 'gyur bar lung bstan pa yin /
rang cag dmyal bar song na sdug bsngal myong nas bskal par sdod rkyang yin gsungs /
yang dmyal ba'i me'i tsha khyad ni /
mo'u 'gal gyi bu dang shA ri'i bu gnyis kyis dmyal ba'i me rdog zhig bsnams nas phebs pas 'dzam bu gling gi mi thams cad lus lci zhing gnyid bro ba ltar rad rong du gyur pa bcom ldan 'das la zhus pas /
bcom ldan 'das kyis mchog zung la me rdog de gsod par bka' gnang nas khong rnam gnyis kyis me rdog@# / /
de med par mdzad pas thams cad khams seng ba byung /
de yang 'di kha'i me phal pa gzhan las tsher ma'i me tsha /
de las tsan dan gyi me tsha /
de las bskal pa'i me 'bum 'gyur gyis tsha /
de las dmyal ba'i me bdun 'gyur gyis tsha ba yin /
yang bdag gi mkhan rin po che skyabs mgon chen po de nyid kyis rgya gar lho rgyud du tshad pa che ba dang /
byang 'di tshor grang ngar che ba yang dmyal ba tsha dmyal grang dmyal so so'i dad lta bu yin zhes gsung gi yod gsung /
dge ba sngar bsags 'dun pa drag po'i smon lam gyis kha bsgyur bas zhes pa'i kha bsgyur tshul ni /
dper na gser mgar mkhas pas gser sbyang ba sogs byas zin nas mthar rgyan la sogs pa ci 'dod par bsgyur ba bzhin du dge rtsa byas zin nas smon lam gyis kha bsgyur ba yin gsungs /
gnyis pa la gnyis /
bstan pa la 'jug pa'i sgo dam pa skyabs 'gro sbyang ba zhes sogs kyi skabs su /
rje rin po ches sa bcad kyi tshig gcig po yang sbyor tshul gzhan dang mi 'dra ba mdzad pa ltar skyabs 'gro 'di bstan pa'i 'jug sgo yin pas 'di med na bstan pa 'di'i sgor mi tshud de /
dge bshes po to bas /
gnas brtan zhal mar gzigs cig 'dug pa la da dung sangs rgyas kyi bstan pa'i sgo nang du ma tshud ces gsungs pa yin /
de yang sangs rgyas la skyabs su 'gro dgos te /
de skyon kun zad yon tan kun ldan yin pa'i phyir /
lung gi chos la skyabs su 'gro dgos te /
sangs rgyas des gsungs pa'i phyir /
rtogs pa'i chos la skyabs su 'gro dgos te /
sangs rgyas kyang de las byung ba'i phyir /
dge 'dun la skyabs su 'gro dgos te /
sangs rgyas de sgrub nges pa'i skyes bu yin pa'i phyir /
de ltar na skyabs su 'gro ba la rgyu gnyis tshang dgos te /
rang nyid ngan song sogs kyi sdug bsngal la lhag par 'jigs pa dang /
dkon mchog la de las skyob pa'i nus pa yod par yid ches pa gnyis tshad dgos /
paN chen blo bzang chos rgyan gyis /
skyabs 'gro'i ngo bo i thi ba / /
rang nyid lhag par 'jigs pa dang / /
dkon mchog skyob pa'i nus ldan du / /
shes las byung ba'i skyabs 'gro la / /
skyabs 'gro ba zhes brjod pa yin / /
zhes rgyu gnyis nges par tshang dgos par bshad nas / /
rgyu de gnyis med na / /
sreg rdzas med pa'i me bzhin no / /
zhes ri mo'i me dang 'dra bar don byed mi nus par gsungs /
spyir mdo las skyabs 'gro'i rnam grangs mang du gsungs te /
ri nags tshal sogs la skyabs su 'gro ba yang gsungs kyang /
de dag ni ri nags tshal sogs kyis gnas skabs 'jigs pa chung du 'ga' zhig las skyob pa'i rgyu mtshan gyis de ltar bshad pa ma gtogs tshig sgra ji bzhin du khas len pa min pas bstan bcos la thos bsam gyis zhugs na ma gtogs mdo la rang stobs kyis 'jug mi nyan zer ba'i rgyu mtshan de ltar yin /
skyabs su 'gro ba'i yul ni bstod pa brgya lnga bcu pa las gsungs pa ltar /
nyes pa dus dang rnam pa thams cad du mi mnga' zhing /
dus dang rnam pa thams cad du yon tan med na phar bzhag yod tshad thams cad gang la gnas pa'i gzhi lta bur gyur pa sangs rgyas yin pas /
de rang la skyabs kyi legs nyes 'byed pa'i sems shig yod na /
de lta bu'i sangs rgyas de la skyabs su 'gro zhing /
de la ngag gi sgo nas bstod pa dang /
lus kyi sgo nas bkur sti byed pa dang /
yid kyi sgo nas de'i bstan pa la gnas par rigs so zhes pa'i tshul ltar sangs rgyas dang chos dang dge 'dun rnams skyabs 'gro'i yul du 'gro tshul sngar zhus pa bzhin yin pas de ltar dkon mchog gsum po de la yid ches skyed pa sgrub dgos /
de dag la skyabs su song nas de dag gis skyob tshul ni /
sangs rgyas kyis byin gyis rlobs pa'i sgo nas skyob /
chos kyis don nyams su blangs pa la brten nas skyob /
dge 'dun gyis ni rang nyid 'phags par nam gyur pa na skyob pa yin /
de yang de gsum gyis 'jigs pa re re gnyis gnyis tsam las skyob pa min gyi 'jigs pa yod tshad las skyob pa yin /
sangs rgyas la skyabs su 'gro dgos pa'i rgyu mtshan ni /
rang nyid 'jigs pa las grol ba /
gzhan 'jigs pa las sgrol ba'i thabs la mkhas pa /
kun la thugs rje chen po nye ring med par 'jug pa /
phan btags ma btags thams cad kyi don mdzad pa bzhir bsdus nas gsungs pa yin pas /
@# / /
dang pos nus pa'i yon tan dang spangs pa'i yon tan gnyis bstan /
gnyis pas mkhyen pa'i yon tan /
gsum pas brtse ba'i yon tan te de gnyis kyis rtog pa'i yon tan bstan /
bzhi pas de lta bu'i mkhyen brtse nus gsum gyi yon tan dang /
spangs rtogs kyi yon tan de dag dang ldan pa tsam du ma zad /
rang la phan btags pa dang ma btags pa zer rgyu med pa thams cad kyi don mdzad pa ste don du mdzad pa 'phrin las bstan pa yin zhing /
dang pos nus pa'i yon tan bstan tshul ni /
rang 'jigs pa thams cad las grol zin pas na gzhan de las sgrol ba'i nus pa yod par 'gyur te /
de min na 'gyel bas 'gyel ba slong mi nus pa dang 'dra /
chos la skyabs su 'gro dgos pa'i rgyu mtshan ni /
rtogs pa'i chos kyi dbang du byas na /
sangs rgyas de nyid gang nas gshegs pa'i lam bzang po yin pas rgyu'i sgo nas nges shes bskyed /
lung gi chos kyi dbang du byas na /
de sangs rgyas kyis gsungs pas 'byung khungs bzang ba'i sgo nas nges shes bskyed /
dge 'dun la skyabs su 'gro dgos pa'i rgyu mtshan ni chos sgrub pa'i grogs su yid ches pa'i nges shes bskyed dgos /
skyabs su song ba de la brten nas rang skyob pa la yang phyi nang gi rgyu gnyis yod pa las phyi'i rgyu ma tshang ba med pa sangs rgyas kyis bsgrubs zin nas yod kyang /
nang gi rgyu blo 'gel ba ma byung bas len nas bsdad pa yin /
de yang skyabs 'gro'i skabs 'dir yid ches sgrub dgos pa /
yid ches sgrub lugs kyang dbang rnon gyis rnam 'grel nas ston pa tshad ma'i skyes bur sgrub pa'i rig pa gsungs pa rnams nges par byas nas sgrub dgos /
de min rnams kyis lo rgyus kyi sgo nas sgrub dgos /
de'i tshul ni /
po to ba'i dpe chos nas 'byung ba 'di lta bu ste /
sngon rte gu sna gong gi tsha bo rgad po zhig gis /
po to bas zer ba 'di rnams bden mi bden sangs rgyas zer ba de kha bden min rtsad bcad na shes par snang ste /
de bden na po to bas sangs rgyas kyi gsung rang zer bas po to ba yang bden par snang /
sangs rgyas zer ba de ma bden na po to ba yang mi bden par snang zer ba la /
skabs shig po to ba dang rte gu sna gong gi tsha bo rgad po kho mjal bas /
khos khyed kyis zer ba de rnams su'i rjes su 'brang zer /
po to bas sangs rgyas kyi rjes su 'brang gsungs pas /
khos sangs rgyas de yod par cis shes zer ba la /
'o na khyod kyis bya ba mang po de rnams su'i rjes su 'brang gsungs pas /
'di nga rang gi pha ma bzang po dang khyad par mes po rte gu sna gong gi rjes su 'brang zer /
'o na de yod par cis shes gsungs bas /
kho na re /
de ngas shes te de'i bu 'di yin /
de'i bu nga rang yin /
khong gis byas pa'i lag rjes da dung yod /
khong med na nga yang gang nas yong zer bas /
po to bas kyang sangs rgyas byung ba ngas shes te /
sangs rgyas kyi sras byams mgon yin zhes sogs lam rim bla brgyud ltar bshad nas /
de'i mthar jo bo'i bu 'brom dge bsnyen rgad po de yin /
de'i bu mgo dmar nga yin zhes gsungs nas /
der mi zad sangs rgyas de'i mdzad pa yang /
dang por yab rgyal po zas gtsang dang /
yum sgyu ma lha mdzes kyi sras su sku bltams tshul nas bzung ste /
chos la gshegs lugs /
dka' ba spyad lugs /
bdud btul nas sangs rgyas lugs /
chos 'khor rim pa gsum bskor lugs dang bcas pa rgyas par gsungs shing /
sangs rgyas byang sems dgra bcom rnams kyis bzhengs pa'i mchod rten dang lha khang lha la sogs pa'i phyag rjes da dung yod /
sangs rgyas med na de rnams gnas yong gsungs pas kho yid ches pa byung ba lta bu dgos gsungs /
gsum pa la bzhi yon tan shes pa zhes sogs kyi skabs su yon tan shes pa zhes pas skyabs gsum so so'i yon tan shes dgos pa dang /
khyad par shes pa zhes pas skyabs gsum so so'i nang gses kyi khyad par shes dgos pa dang /
khas blangs pa zhes pas sangs rgyas skyabs ston pa por khas blangs /
chos skyabs dngos su khas blangs /
dge 'dun skyabs sgrub pa'i grogs su khas blangs pa zhig dgos pa dang /
gzhan du mi smra bas skyabs su song ba zhes pas de gsum po gang rung ma yin pa gzhan zhig skyabs gnas su khas ma blangs pa'i sgo nas gsum po de kho na la skyabs su 'gro dgos par bstan te bzhi po 'di'i nang du @# / /
skyabs 'gro'i nyams len mdor bsdus tshang yod /
de yang sangs rgyas dran pa'i tshe yon tan gyi khyad par du byas nas ma dran na yon tan de la dmigs pa'i thob 'dod mi 'byung bas sems bskyed dang bral /
yon tan de la yid ches pa'i dad pa mi . 'byung bas skyabs 'gro dang yang bral 'gro bas yon tan gyi khyad par du bas pa'i sangs rgyas sogs la dmags nas skyabs 'gro sbyong dgos /
de yang nor bu sbyob pa ltar skyon ma dad pa sbyong ba dang /
yon tan dad pa sbyong ba gnyis yod pas /
skyon sbyong pa ni ma dad pa sbyangs nas med par byed pa'i don dang /
yon tan sbyong ba ni dad pa la blo sbyangs nas goms par byas te rgyu la bskyed pa'i don yin /
de yang rgyud bla ma las /
ji ltar baiDUr sa gzhi gtsang ma la / /
lha dbang lus kyi gzugs brnyan 'char ba ltar / /
de bzhin 'gro sems sa gzhi gtsang ma la / /
thub pa'i dbang po'i sku yi gzugs brnyan 'char / /
zhes gsungs pa ltar dad pa'i sems gtsang ma la sangs rgyas kyi gzugs brnyan 'char ba yin /
tshul ji ltar du skyabs su song ba'i tshul 'dis skyabs 'gro srang la 'jal ba lta bu yin /
de nas skyabs yul gsal 'debs pa la de yang spyi gtsug tu gsal btab na 'brel che zhing /
de la phur tshugs gsol 'debs byed de phur tshugs kyi don ni u tshugs kyi don yin pas bdag gi skyabs mdzad mi mdzad khyed rang mkhyen zhes u tshugs byed pa'o / /
de ltar na sku'i yon tan bsams pa'i tshe mtshan dpe yid la dran par byed pa yin gsung /
dpe la bstod pa las /
khyod sku mtshan gyis spras gyur pa /
zhes sogs kyi skabs /
sangs rgyas khyod kyi sku mtshan bzang gis spras par gyur pa ni ston gnam g.ya' dang bral ba la skar tshogs kyis spras pa dang 'dra /
thub pa khyod kyi sku gser gyi mdog dang ldan pa la chos gos sogs kyis g.yogs pa ni gser gyi ri'i sked pa la mtshams sprin gyis dkris pa dang 'dra /
mgon po khyod dbu rgyan snyan rgyan sogs kyi rgyan dang mi ldan yang khyod kyi zhal zla ba ltar rgyas pa de lta bu ni zla ba'i dkyil 'khor sprin dang bral ba la yang ma mchis so / /
khyod kyi zhal mchu ni me tog padma dang 'dra bas padma la dga' ba'i bung ba rnams padma dngos dang khyod kyi zhal mchu gnyis kyi nang nas padma de gang yin snyam nas the tshom skyes nas bsdad 'dug ces pa dang /
khyod kyi zhal gser gyi mdog dang ldan pa'i nang du tshems dkar zhing dri ma med pa bzhi bcu thams pas mdzes pa ni gser gyi ri bo'i gseb tu ston ka'i zla zer dri ma med bzhugs pa dang 'dra /
mchod pa bya ba'i 'os su gyur pa khyod kyi phyag g.yas sa gnon gyi phyag mthil nas 'khor lo'i mtshan gyis mdzes par gyur pa ni 'khor bas skyag pa'i mi rnams la dbugs 'byin par mdzad pa lags /
thub pa khyod gshegs par gyur pa'i tshe zhabs gnyis kyi rjes zlum 'khyil ba padma 'dra bas sa gzhi mdzes pa ni brkos mkhas dang bris pa mkhas pas brkos shing dris kyang mdzes khyad 'di lta bu thon pa mi 'dug ces pa ltar dran dgos shing /
slob gnyer ba la sogs pas ni bstod sprin rgya mtsho bton nas dran par byed pa shin tu gal che /
gsung gi yon tan ni lha yi skad dang klu dang gnod sbyin skad /
ces sogs dang /
gsungs cig nyid du gsungs gyur kyang /
du ma nyid du so sor go /
zhes gsungs pa ltar sems can thams cad kyis dus gcig tu dri ba mi 'dra ba re re nas zhus kyang de dag thugs la brjed pa med par bzung nas gsung gcig gis so so'i skad dang mthun par go nus pa dang de tsam du ma zad gsung gcig po de khas dri ba so so'i lan yang ma 'dris par ston pa'i gsung gi khyad chos bla na med pa dang ldan pa ste 'di la ni dri ba kun lan thebs pa zhes bya /
de yang sems can rnams kyis zhus pa'i dri ba'i tshig don dang por thugs kyis mkhyen pa'i shes rab dang de nyid mi brjed par 'dzin pa'i dran pa gnyis ni gzungs yin la /
de la so sor lan 'debs mkhyen pa'i shes rab dang de mi brjed par 'dzin pa'i dran pa gnyis ni spobs pa yin ste /
de gnyis na gzhan don byed pa'i yan lag du nges par gal che ba yin /
gzhan yang mkhas pa rnams kyis yid 'phrog byed /
ces sogs gsungs pa ltar blo rab 'bring tha gsum so so'i blo dang 'tshams par 'dug pa dang /
gsang ba bsam gyis mi khyab pa'i mdo las dug @# / /
gsum zhi bar byed pa gsum dang /
bdud tshar gcod pa ste gsung gi yon tan bzhi gsungs kyang mdor bsdus na blo rab 'bring tha ma gsum ka'i blo dang 'tshams par ston pa /
dri ba kun dag thebs pa /
nyon mongs tshar gcod pa ste gsum du 'du /
mkhyen pa'i yon tan ni /
shes bya thams cad lag mthil du skyu ru ra bzhag pa ltar gzigs pa yin /
lag mthil du skyu ru ra bzhag pa dper mdzad pa ni spyir gzugs can gyi dngos po la mig can gyis bltas pa na gsal bar mthong ba dper mdzad pa yang yin mod /
'on kyang mdo las skyu ru ra rlon pa lag mthil du bzhag na lag pa'i ri mo yang mi sgribs par mthong pa yin zhes skyu ru ra rlon pa gtso bor gsungs pa yang 'dug /
gang ltar kyang shes bya thams cad la khyod kyi mkhyen pas khyab pa yin la sems can rnams ni shes pa ji ltar rgya che yang shes bya lhag nas sdod pa ma gtogs shes bya thams cad la khyab pa med cing /
bcom ldan 'das khyod kyis dus gsum gang rung du gtogs pa'i chos kyi rnam pa thams cad kyi 'byung gnas te rgyu'i ming yin cing rgyu la yang skyed byed kyi rgyu dang shes byed kyi rgyu gnyis yod pa las bum pa lta bu la mtshon na 'jim pa sogs rdza bum gyi skyed byed kyi rgyu dang lto ldir zhabs zhum chu skyor gyi don byed nus pa shes pa la brten nas bum pa shes par 'gyur bas bum pa'i shes byed kyi rgyur de 'jog la de ltar na chos thams cad kyis 'byung gnas shes byed kyi rgyu ste mtshan nyid thams cad phyag mthil du skyu ru ra bzhag pa ltar thugs kyi spyod yul du gyur pa dang /
yang g.yo ba bcud kyi sems can dang /
mi g.yo ba snod kyi 'jig rten dang bcas pa'i chos thams cad nam mkha' la rlung rgyu ba ni gang la yang ma thogs par 'gro ba bzhin khyod kyi thugs kyang de dag la thogs pa med par 'jug pa yin zhes pa dang /
brtse ba'i yon tan ni /
sems can rnams nyon mongs kyis rang dbang med par bcings pa bzhin du sangs rgyas kyang 'gro ba sems can gyi nyon mongs pa'i 'ching ba thams cad 'gro ba'i slad du yun ring po nas thugs rje chen pos bsdams nas 'dug pas dang por khyad par can khyod la phyag 'tshal lam /
'on kyang 'khor ba'i skyon mkhyen bzhin du gdul bya'i don la yun ring po'i bar 'khor ba 'dir bzhugs par mdzad pa'i khyod dang thugs rgyud gcig pa'i byang sems thugs rje can de dag la phyag 'tshal zhes pa ltar dran dgos /
'phrin las kyi yon tan ni /
rang gi ngos nas lam la bkrir rung phyin sangs rgyas kyi 'phrin las dus las mi 'da' bas byin rlabs zhugs nas yid je ches dang rgyud je dag tu 'gro /
de la nges shes rnyed pas skyabs su song nas de'i bslab bya la slob tsam nyid nas ci byas thams cad sangs rgyas kyi chos su 'gro ba zhig yong yang po to ba'i gsung las /
'o skol sangs rgyas kyi mkhyen pa la mo ma rno shos tsam du yang mi rtsi /
mo ma rno shos cig gi da lo khyod la rtsub chags med nga shes zer na bde 'bol gyis 'gro /
de na re da lo chags che 'di tsug gyis 'di tsug ma byed zer na 'bad nas sgrub /
ma grub na 'di skad zer ba ngas ma grub snyam nas blo mi bde ba byed /
sangs rgyas kyis 'di dang 'di gyis 'di dang 'di bsgrub bo zhes bcas pa la /
blo 'gel lam ma grub na blo mi bde ba 'ong dam /
chos nas de skad bshad de da lta yul dus kyis de tsug mi btub 'di tsug byed dgos zer nas /
sangs rgyas kyi gsung ras su bor nas rang shes cig gis thog tu 'gro ba yin gsung pa 'di la rje rin po ches kyang shin tu med par snang ngo zhes gsungs te med pa ni bden pa'i don yin pas shin tu bden zhes po to ba la bden kha gnang ba yin /
chos na de 'dra bshad de yul dus kyis mi yong zer ba'i bla ma'i ming 'dzin mang po yod de tsho la gsung rgyu yin /
thams cad yul dus dang bstun pas chog na yul dus zer ba yul chos kyi don yin pas /
'jig rten yul chos dang bstun nas bya ba byed na chos bslab nas ci byed gsung /
yang sangs rgyas kyi yon tan bsgom pa la phan yon bzhi yod de /
yon tan de lta bu dang ldan pa'i sangs rgyas de ngas thob na snyam pa'i mngon 'dod kyi dad pa skye ba dang /
nyin mtshan kun tu sangs rgyas mthong ba'i rgyur 'gyur ba dang /
'chi ba'i dus sangs rgyas rjes su dran bzhin du 'chi ba dang /
sangs @# / /
rgyas kyi yon tan la yid ches nas skyabs su 'gro ba'o / /
de dag kyang zhor 'byung gi phan yon yin zhing /
de'i rgyu mtshan yang sangs rgyas kyi zla 'od gzhon nur /
khyed la bsgo zhing khong du chud par bya / /
ji ltar mi dag mang du rtog byed pa / /
de la gnas pa'i rtog pa de dag gis / /
de bzhin du ni de la sems gzhol 'gyur / /
zhes sogs gsungs /
chos kyi yon tan ni /
de lta bu'i yon tan mtha' yas pa'i sangs rgyas de yang lung gi chos la thos bsam dang /
rtogs pa'i chos skyon spangs pa'i 'gog bden mngon du byas shing yon tan sgrub pa'i lam bden bsgoms pa las byung ba yin pas chos ni yon tan de ltar che'o snyam du bsam pa ste /
de yang dge slong dag gam mkhas rnams kyi / /
bsreg bcad brdar ba'i gser bzhin du / /
legs par brtag la nga yis bka' / /
blang bar bya yis gus phyir min / /
zhes gsungs pa dang mi 'gal te /
de ni sangs rgyas kyi gsung la drang nges kyi brtag dpyad ma byas par sangs rgyas la gus pa tsam rgyu mtshan du byas nas rang stobs kyis 'jug mi rung ba'i don yin /
dge 'dun gyi yon tan ni /
'phags pa'i gang zag rnams yon tan de lta bu dang ldan pa'i chos de tshul bzhin du sgrub par mdzad pa'i sgo nas chos kyi bdag po'am mdzod lta bu yin te /
so thar gyi mdo las /
thams cad mkhyen pa'i bslab bzhi dkon mchog mdzod / /
'phags pa'i tshogs zhes gsungs pa ltar yin /
khyad par shes pa la bsdu ba nas 'byung ba ltar gyi dkon mchog gsum nang phan tshun gyi khyad par shes dgos pas de la drug las /
dang po mtshan nyid las gyur pa'i khyad par ni /
sangs rgyas ni mngon par rdzogs par byang chub pa'i mtshan nyid can /
lung gi chos ni sangs rgyas de'i gsung las byung bas de'i 'bras bu /
dge 'dun ni man ngag la brten nas yang dag par sgrub pa'i mtshan nyid can ste 'dis ni ngo bo'i khyad par bstan /
gnyis pa 'phrin las kyi khyad par ni /
sangs rgyas kyis chos gsungs pa'i sgo nas gdul bya la 'phrin las mdzad de /
thub rnams sdig pa chu yis mi 'khru zhing / /
'gro ba'i sdug bsngal phyag gis mi sel la / /
nyid kyi rtog pa gzhan la spo min te / /
chos nyid bden pa bstan pas grol bar mdzad / /
ces gsungs la /
lung gi chos kyis sdug bsngal dang nyon mongs kyi skyon mthong nas de spong ba la dmigs pa'i 'du shes skyed par byed /
dge 'dun ni mig ltos byas yin pas rang yang dge 'dun gyi grangs su bsdad nas med par bsam sbyor gang sa nas gzhan gyi mig ltos bya sar gyur pa zhig mdzad dgos /
gsum pa mos pa'i khyad par ni /
sangs rgyas la rim gro dang bkur sti byed 'dod kyi mos pa /
rtogs pa'i chos la rgyud la skyed par 'dod pa'i mngon 'dod kyi mos pa /
dge 'dun la mnyam du 'grogs nas sdod 'dod kyi mos pa bskyed dgos /
bzhi pa sgrub pa'i khyad par ni /
sangs rgyas la mchod pa dang bkur sti byed pa dang /
chos la nyams su len pa dang /
dge 'dun la spyod lam mthun pa'i sgo nas mnyam du 'grogs nas sdod pa ste /
de yang na ba sogs kyi dus chos dang zang zing gi dpal la lhan cig tu longs spyad chog pa'i skyabs 'jug zhus nas /
dus rgyun zang zing gi rnyed pa byung dus bung ba bzhin du mnyam du 'khor /
chos kyi longs spyod la ri dwags bzhin du bros 'gro ba de 'dra mi byed /
lnga pa rjes dran gyi khyad par ni /
dkon mchog rjes dran gyi mdo nas 'byung ba ltar gyi dkon mchog so so'i yon tan dran pa ste /
dge slong rnams kyis gung tshig skabs tshar re 'don dgos /
drug pa bsod nams 'phel ba las gyur pa'i khyad par ni /
sangs rgyas dang dge 'dun la brten pa'i bsod nams ni /
gang zag la brten pa dang /
bar pa ni chos la brten pa'i bsod nams yin la /
de'i dang po ni gcig la brten pa dang dge 'dun ni bzhi sde sogs la brten pa yin /
khas blangs pa ni /
sangs rgyas chos ston pa por khas blangs /
chos skyabs dngos su khas blangs /
dge 'dun la skyabs sgrub pa'i grogs su khas blangs /
gzhan du mi smra bas skyabs su 'gro ba ni rang gi ston pa ni skyon med cing yon tan rdzogs pa dang /
gzhan gyi ston pa ni de las bzlog pa @# / /
yin pa'i rgyu mtshan gyis rang cag gis skyabs gsum kho na la skyabs su 'gro ba ma gtogs skyabs la nyis 'dzin tsam yang byed mi nyan /
po to ba'i dus bud med kha cang ma zhig dang bu mo glen ma zhig yod pas bud med des sngags pa grong chog pa skad btang ste 'di'i rkyen sel dang phyi ma'i lam 'dren sogs thams cad khyed la re'o zer nas don la yid mi ches par bu mo de la /
sngags pa de rkun ma rku gin yod med ltos shig byas pas bu mo des them pa'i steng du bsdad nas 'tshams shig tu a ma sngags pa da lta rkun ma mi rku bar cog ge bsdad 'dug zer ba de lta bu'i yid mi ches pa byed mi nyan /
rang gi ston pa dang gzhan gyi ston pa'i khyad par ni /
khyod kyi bstan pa'i phyir 'gro ba / /
bsam gtan dngos gzhi ma thob kyang / /
bdud kyi mig ras btsa' bzhin du / /
srid pa dag las zlog par byed / /
ces dang /
khyod kyi bstan las phyir phyogs pas / /
yun ring ngal ba bsten byas kyang / /
phyi phyir skyon rnams bos pa bzhin / /
bdag tu lta ba bstan phyir ro / /
zhes gsungs shing /
skyabs 'gro dgos pa yang po to bas dper na 'o ma mar gyi rgyu yin yang /
ma krogs bar du mar mi 'byung ba dang 'dra /
de bas bdag gzhan sdug bsngal spong 'dod pas / /
rgyal ba'i bstan la rim gyis 'jug bya ste /
zhes sogs gsungs /
nyin bco brgyad par /
chos kyi rgyal po khams gsum 'gro ba'i bla ma tsong kha pa chen pos /
shi nas ngan 'gror mi skye'i gdengs med cing / /
de yis 'jigs skyob dkon mchog gsum du nges / /
de phyir skyabs 'gro shin tu brtan pa dang / /
de yi bslab bya nyams pa med par bya / /
de yang dkar nag las 'bras legs bsams nas / /
blang dor tshul bzhin bsgrub la rag las so / /
rnal 'byor ngas kyang nyams len de ltar byas / /
thar 'dod khyed kyang de bzhin bskyang 'tshal lo / /
zhes pa'i lung 'dren dang 'brel ba'i sngon 'gro'i gsung bshad dang dngos gzhi la ngan 'gro'i sdug bsngal bsam tshul zhus pa ltar thugs la nges par ma mdzad na skyabs 'gro yod sa med pa nya ma kha dkar ma'i lo rgyus kha sang nas zhus pa ltar dang /
gzhan yang lho brag grub chen las kyi rdo rje la gsang ba'i bdag pos nam mkha' rgyal mtshan zhes 'bod par mdzad nas /
kha yis chos kyi sangs mi rgya / /
gshog med bya yis 'phur mi nus / /
smig rgyu'i chu yis skom mi sel / /
rgya mtshor skom rir mi 'tshal zhes / /
zhes gsungs pa ltar chos kha bshad du song na phan mi thogs pas de ltar ma song bar rgyud la phan pa zhig mdzad dgos /
de yang rgyud la phan par byed pa'i rkyen drag shos ni 'chi ba mi rtag pa dang ngan 'gro'i sdug bsngal sgom pa 'di gnyis yin gsung yang skyabs 'gro sogs chos byas pa'i tshe na tsha sogs mang po byung ba na /
chos la log lta mi byed par chos lam du song bas phyi ma'i ngan song gi sgo 'gags pa yin te /
de ni shin tu legs snyam du dga' ba sgom dgos te /
spyod 'jug las /
bsad bya'i mi zhig lag bcad nas / /
gal te thar na cis mi legs / /
gal te mi yis sdug bsngal gyi / /
dmyal ba grol na cis mi legs / /
zhes gsod par nges thag chod gyi btson pa zhig yod na /
de la ngo chen zhu mkhan zhig byung nas lag pa bcad nas des go chod na 'tsham po byung zhes dga' dga' byed pa dang 'dra ba yin gsung /
yang ngan 'gro'i sdug bsngal bsam pa'i tshe shA ri'i bu'i drung du yi dwags zhig 'ongs nas nga la nyin mo bu lnga brgya skyes nas za /
mtshan mo bu lnga brgya skyes nas zas te da dung ngoms pa med ces zer ba dang /
yang sba ba can de dag kyang nged rang tsho'i sba ba lta bu min par sba ba la lus btags pa lta bu yin pas de 'dra zhig tu skyes na bzod thabs med /
yang sdig pa re tsa la zhed mkhan yin na sdig pa ra tsi gsal legs par btab nas a rdzi nga da lta rang shi nas 'di 'dra zhig tu skyes na ci rang drag snyam du bsams na yag po yod gsungs /
yang kha sang gi bskyar bshad spyi dang khyad par skyabs 'gro'i rgyu la rang nyid sdug bsngal la 'jigs pa dang /
dkon mchog la de las skyob pa'i nus pa yod par yid ches pa gnyis bshad pa las phyi ma 'di la dkon mchog gsum tshang ba zhig dgos /
de la @# / /
yang phyi'i rkyen gyis tshang ba dang /
nang gi rgyur tshad pa gnyis yod /
dang po ni rgyu skyabs te sngar bshad pa'i skyabs yul gyi sangs rgyas de dag yin /
phyi ma ni 'bras skyabs te de yang rang nyid sangs rgyas pa'i tshe de 'dra'i sangs rgyas dkon mchog 'grub /
rang nyid 'phags lam thob pa'i tshe lam bden dang rnam gral lam thob pa'i tshe 'gog bden te /
de gnyis thob pas chos dkon mchog 'grub /
rang 'phags par gyur pa'i tshe de 'dra'i dge 'dun dkon mchog 'grub pa yin /
yang skyabs 'gro la tsam po ba dang khyad par can gnyis yod pa'i dang po ni rgyu de gnyis tshang ba'i sgo nas skyabs 'gro byed pa dang /
gnyis pa ni /
de gnyis tshang pa'i sgo nas sgrub pa'i chos nyams su len pa'i dam bca' dang bcas te skyabs su 'gro ba yin gsungs /
skyabs 'gro'i skabs 'dir bla ma yin zer tshad dang dpe cha yin zer tshad la yid brtan byed mi rung ste de tsho la ming rdzigs mdog kha ba re btags kyang phar btugs na rdzab chen po mi yong /
sngon bla ma byams pa dang /
rnying ma'i bla ma mnga' bdag chen po gnyis dpon po mi dbang gi mdun du 'dzom pa na /
dpon pos de ring bla ma gnyis chos kyi 'bel gtam zhig mdzod byas pas mnga' bdag pas gang yang mi zer /
bla ma byams pas chos gtam btsugs pa na mnga' bdag pas sems can thams cad la sangs rgyas re re yod zer /
'o na khyed la yang sangs rgyas yod dam gsungs pas de yang yod zer /
'o na khyed rang dang so so byas nas yod dam /
khyed rang dang 'dres pa lta bur yod gsungs pas mnga' bdag pa gang yang mi zer ba la dpon pos /
gad mo zhig bgad nas bla ma byams pa nang du gdan drangs pa yin gsungs /
sangs rgyas kyi yon tan bsam pa'i skabs su /
tshad mar gyur pa 'gro la phan bzhed pa / /
ston pa bde gshegs skyobs la phyag 'tshal nas / /
zhes pa'i rgyu'i sgo nas sangs rgyas sgrub pa yin /
de yang rnam 'grel las /
ma skyes pa ni zlog don du / /
gyur pa nyid gsungs de yis phyir / /
zhes sangs rgyas rgyu las ma skyes par rang byung du grub pa zlog pa'i don du ched mar gyur pa zhes brjod pa yin /
de yang dang po nas chad ma'i skyes bu yin pa de 'dra min par rgyu nyams su blangs pas tshad ma'i skyes bur gyur pa yin zhes sgrub cing /
de lta bu'i rig pa'i lam nas sangs rgyas sogs sgrub pa rje bla ma'i ring lugs nas rngod btags legs par byas pa'i rtsam pa dang 'dra ba za mkhan med drags pa ma gtogs zas chog chog yin pas rig lam 'di tsho la nan tan byed dgos shing /
de bzhin du ding sang bla ma drag pa re byung na sku 'phreng re rtsad gcod pa yang chos la yid mches pas lan te yags pa tsho snga mo nas yags yags pa dang /
sdug pa cho sdug sdug pa de kha yin par song na chos nyams su blangs nas rtogs pa gong 'phel du 'gro ba med pa lta bur 'gro bas de 'dra min /
ding sang gi skyes bu dam pa 'di dag kyang gzhon nu nas rab tu byung ste thos bsam sgom gsum phyin ci ma log par mdzad nas go 'phang thon po la gshegs pa yin /
gsung rab rnams kyi mgor 'jam dpal gzhon nur gyur pa la phyag 'tshal lo / /
zhes 'byung ba yang gzhon nur gyur pa la na tshod gzhon nur gyur pa dang /
byang chub sems dpa' gzhon nur gyur pa gnyis yod pa'i 'jam dpal de byang chub sems dpa' gzhon nu yin la da yang rgyu la brten nas der gyur pa yin pas gnad gcig pa yin /
sangs rgyas rgyu las byung tshul kyang lam gyi dus rtogs pa'i chos nyams su blangs pa la brten nas sa nas sa dang lam nas lam du 'phar ste ye shes chos kyi sku mngon du gyur pa na sangs rgyas su 'jog cing /
da yang sems can gyi rgyud la rnying ma sogs kyis gdod ma'i sangs rgyas su 'jog pa'i sems kyi chos nyid glo bur gyi dri mas sgrib pa de'i steng gi glo bur gyi dri ma rnams bar chad med lam la brten nas sbyangs pa'i mthar glo bur gyi dri ma mtha' dag zad par byas pa'i cha de nyid chos sku dang /
de'i tshe shes bya thams cad lag mthil gyi skyu rur lta bur gzigs pa de nyid ye shes te /
de nyid la ye shes chos kyi sku zer zhing de lta bu'i ye shes chos sku nam thob pa na de @# / /
la sangs rgyas zhes 'dogs la de'i tshe phas rgyal sa thob pa lta bu ste /
phas rgyal sa thob pa'i tshe bu la yang rgyal bu'i ming thob pa ltar de 'dra'i ye shes chos sku de thob pa na rang nyid la sangs rgyas kyi ming thob pa yin gsungs /
sku'i yon tan gyi skabs su sangs rgyas kyi sku mtshan dang dpe byad kyis spras pa de mthong tshe skal ba dang ldan pa zhig yin na bsam gtan dang po la lo bcu gnyis su mnyam par bzhag pa'i dga' bde dang 'dra ba'i dga' bde khyad par can skye ba yin /
der ma zad sangs rgyas kyi sku dngos phar bzhag sku'i gzugs tsam mthong ba'i yon tan gyi dbang du byas na sngon mtha' 'khob kyi rgyal po u tra ya na dang yul dbus kyi rgyal po gsal rgyal gnyis ma mthong grogs po byas nas skyes bskur res byed pa la /
lan cig rgyal po u tra ya nas rin po che rin thang dang bral ba sha stag las grub pa'i khrab zhig skyes su bskur ba na rgyal po gsal rgyal de la skyes lan bskur rgyu ma rnyed par sdug bsngal byed pa la /
sangs rgyas kyis ri mo mkhan mkhas pa la sangs rgyas rang gi sku legs par bstan nas 'drir 'jug pa gnang ste sangs rgyas bzhengs pa'i rnam pa can mchog tu ngo mtshar ba bris /
de'i 'og tu srid pa'i 'khor lo cha lnga pa bris /
de'i 'og tu rtsam par bya zhing dbyung bar bya / /
sangs rgyas bstan la 'jug par bya / /
'dam bu'i khyim la glang chen bzhin / /
'chi bdag sde ni gzhom par bya / /
gang zhig rab tu bag yod pas / /
chos 'dul 'di la spyod 'gyur ba / /
skye ba'i 'khor ba rab spangs nas / /
sdug bsngal tha mar byed par 'gyur / /
zhes pa'i tshig bcad gnyis bris mtha' skor du rten 'brel yan lag bcu gnyis kyi bkod pa bris /
gos chen mang pos sgril nas sgam du bcug ste bskur zhig gsungs pa ltar bskur /
de la bsu ba byed dgos tshul kyang lan bskur bas u tra ya nas kyang bsu ba sogs byas shing /
lhag par nang du sleb nas kha bshig pas dang por gos chen mang po byung ba na rtsa ba mi 'dug snyam pa'i ngang nas sangs rgyas kyi sku gzugs de bkra lam me mthong ba na dad pa'i sa bla na med pa tshogs lam la bkod pa yin /
de bzhin du rang cag gis kyang thang sku sogs la yid ches yag po skyed nad kha'i byin rlabs 'jug pa yin 'dug /
yid ches ma skyes na ni byin rlabs gnas 'jug gsungs /
thugs kyi yon tan gyi skabs su mkhyen pa'i yon tan ni dus gsum mkhyen pa ste da ltar ba mkhyen pa ni /
shAkya rnams kyis bcom ldan 'das la thams cad mkhyen pa yin zer bas thams cad mkhyen pa yin min brtag dgos zer grong pa re re nas 'bras thum po re bsdus so so'i nang du 'di 'di'i yin zer ba'i shog 'dzar re bcug nas kha bsdams te ston pa'i drung du khyer nas khyed thams cad mkhyen pa lags na 'di dag su dang su'i yin pa ngos 'dzin par mdzad du gsol zhes zhus pas /
bcom ldan 'das kyis dge slong dag 'di 'di zhes bya ba'i yin no / /
'di 'di zhes bya ba'i yin no / /
zhes gsungs nas ma 'dres par ngos 'dzin mdzad pa lta bu dang /
ma 'ongs pa'i dus mkhyen pa ni /
sangs rgyas 'od srung gi dus su rgyal po kri kri zer ba la bu mo gser 'phreng ma bya ba yod pa la /
rgyal po de mu stegs gcer bu pa la mchod gnas su byed pas /
nam zhig rgyal po la skar khung nas glang po che'i lus thon nas mjug ma mthon pa sogs kyi rmi ltas chen po bcu byung ba na /
rgyal po zhed nas gcer bu pa la dris pas gcer bu pas bsam brnag byas nas de rgyal po rang la shin tu ngan ste khyod rang gi sku tshe yang gtong la rgyal srid las kyang nyams par 'gyur ba'i ltas yin pas de la thabs gcig las med zer /
rgyal pos thabs gcig ci yod byas pas de dag na re bu mo gser 'phreng ma 'dis gtso byas pa'i mi lnga brgya bsad nas mchod sbyin byas na phan /
gzhan phan thabs med zer ba la rgyal po 'jigs nas gsod ni 'dod /
'on kyang de'i khrod du gser 'phreng ma yod pas gsod ma nus par lus las skyes pa'i bu mo yang gsod dgos pa 'di 'dra snyam nas mya ngan byed cing nyin kha shas lus /
de nas gser 'phreng mas kri kri'i sar phyin @# / /
nas yab mya ngan mdzad dgos pa ci yin byas pas rgyal pos gcer bu pas zer tshul sogs brjod pas /
gser 'phreng mas rgyal po'i sku tshe dang rgyal srid la phan na nga shi dgos pa drag kyang /
mi ngan glen pa de tsho'i kha la nyan pa las sangs rgyas 'od srung bzhugs bzhin du bka' 'dri ma zhus na mi yong bas sangs rgyas la zhus shig byas pas rgyal po na re /
sangs rgyas 'od srung zer ba de bden nam zer /
bden byas pas 'o na de dang phrad rgyu dang skad cha lab rgyu yod dam zer ba la yong byas pas rgyal pos kyang sangs rgyas la zhus /
sangs rgyas 'od srung gis rmi ltas de dag rgyal po khyod la yang lta ba min der ma zad bstan pa 'di la yang lta ba min /
ma 'ongs pa na sangs rgyas shAkya thub pa zer ba zhig 'byung bas de'i bstan pa la 'di ltar 'byung ba'i ltas yin /
zhes rmi ltas de dag re re nas 'grol bar mdzad nas gsungs pas rgyal po yid ches nas mi lnga brgya po de dag srog gi 'jigs pa las thar bar gyur pa na /
gser 'phreng mas da lta nga la brten nas mi lnga brgya srog gi 'jigs pa las thar bar byas pa 'di la brten /
ma 'ongs pa na nga la brten na mi 'di dag gis bden pa mngon sum du mthong ba zhig yong bar shog ces smon lam btab pa lta bu dang /
'das pa mkhyen pa ni /
khyim bdag mgon med zas sbyin gyi bu mo mgo gtum ma 'di ma ga d+ha bzang mo yin pas sngon nas zhus pa ltar gcer bu pa la ngo tsha ba'i rnam pas mgo gtum nas sdod pas bu mo mgo gtum ma ma zhes thogs /
kha sngon nas zhus pa ltar sangs rgyas 'khor bcas gdan drangs nas sangs rgyas kyi yon sbyong mdzad pa'i tshe bu mo mgo gtum ma la che brjod chen po mdzad nas yon bshad rgyas par mdzad pas bu mo des gtso byas pa'i mi lnga brgyas bden pa mthong ba na sangs rgyas kyis /
bu mo mgo gtum ma sngon bu mo gser 'phreng mar gyur pa'i dus gong du zhus pa'i smon lam de ltar btab pa'i mthu yin par gsungs pa ltar bu dang /
de yang 'di'i skabs su yang mkhyen pa'i yon tan bsams pa'i sgo nas rtsa ba dad pa sbyad pa dang /
brtse ba'i yon tan bsams pa'i sgo nas bka' drin rjes dran sgom tshul gnyis bshes gnyen bsten tshul ltar tshang ba yin /
brtse ba'i yon tan ni bdag gi skyabs mgon chen po de'i gsung dri ma med pa las 'byung ba ltar /
rang nyid la thob rgyu med pa rang gi stabs yags pa ma gtogs da lta rang sangs rgyas kyi go 'phang zhig thob na sems can gyi drin thams cad brjed nas rgyab bstan nas sdod pa cig 'ong /
de 'ong ste sangs rgyas phar bzhag tshe 'di'i go sa mtho ba lta bu zhig byung na rang gi lus skyong ba'i pha mas rang la tshur zhe sa dang bcas te gus pas btud kyang rang nyid kyis de'i drin thams cad brjed nas mig tsam yang mi lta ba dang /
'ga' zhig gis cung zad re phan 'dogs byed kyang rang gi spam rdzu shor dogs mi'i lkog la byed pa mang po snang ba 'di 'dra la bltas tshe yon tan bsam gyis mi khyab pa dang ldan pa'i sangs rgyas de thob na da lta sems can la lta rgyu'i re ba med kyang /
sangs rgyas de thugs rje che rang drags pas kun dga' bo la bcom ldan 'das kyis bka' gnang ba /
kun dga' bo rgyal byed kyi tshal du ltos shig dge slong nyam thag pa zhig yod do gsung /
kun dga' bos gzigs pas gang yang ma mthong nas bcom ldan 'das la zhus pas bcom ldan 'das kyis kun dga' bo khrid nas rgyal byed kyi tshal du byon pas bcom ldan 'das kyis dge slong nad pa sus kyang nad g.yog byed mi ma byung bar shin tu nyam thag par gyur pa gzigs te kun dga' bo nyams thag pa dang 'jigs pa'i 'du shes ma skyed par chus khrus shig ngas chu btang gi gsung nas bcom ldan 'das rang nyid kyis chu gtong bar mdzad de dge slong de'i lus 'khru bar mdzad pas nad las thar ba lta bu dang /
gzhan yang /
bzang la lan yod bzang po ste / /
drin gzo med pa ngan pa yin / /
zhes pa lta bu min par bcom ldan 'das gong du bshad pa ltar gyi brtse ba'i yon tan dang ldan la gzhan ni de las zlog pa ste /
dge bshes glang ri thang pa shin tu bkren pa'i tshul mdzad pa'i tshe dus rgyun slong bar mi mdzad @# / /
kyang skabs shig ngu thug pa'i rnam pas nyid kyi sring mo zhig 'brog pa'i sar yod pa la slong du byon pas ngo shes ma thag nas zhabs 'dren de sleb byung zer nas khyi glod /
rjes sor glang ri thang pa 'phrin las rgyas pa'i tshe sring mo de 'ong nas gtsug g.yu phul ba /
khyod kyi gtsug g.yu nga la mi dgos /
khyod kyi nga la khyi glod pa ma brjed dam gsung ngo / /
gzhan yang sangs rgyas ni dus las mi yol bar 'jug pa'i 'phrin las kyi yon tan dang ldan te /
sngon glang gnyis pa gcig lam 'cham par glang gcig gis gcig la brdung kha rgyab nas glang gcig nang chol khrol ler gyur pa na /
bcom ldan 'das kyis glang de la 'phrin las mdzad pa'i dus la babs par gzigs nas de'i mdun du mngon sum du gshegs pas de sangs rgyas la dad de mig nas mchi ma shor bzhin du shi nas sum cu rtsa gsum gyi lhar skyes te /
de ni lam gyi rten mngon mtho la 'god pa'i 'phrin las mdzad pa yin /
de yang bya nam mkha' la 'phur ba na zas 'tshol ba'i phyir sa la mig blta ba bzhin du sangs rgyas de go 'phang mthon po la gshegs pa yin kyang gzigs sa sems can las gzhan med pas sems can la gnod pa byas na sngas rgyas la gnod pa byas pa yin te /
mdo las sems can rnams la gnod byed gang yin de ni nga la gnod byed yin /
sems can rnams la phan byed gang yin de ni nga la phan byed yin /
zhes gsungs de'i phyir byang chub sems dpa' ltar zhog nyan thos kyi rigs can rnams kyis kyang sems can la gnod 'tshe spong dgos te gzhan gnod gzhi bcas las zlog dgos par gsungs so / /
'phrin las de yang rgyud bla ma las /
sna tshogs gzugs can nor bu bzhin / /
zhes sogs gsungs pa ltar nor bu de ras dkar po'i steng du bzhag na dkar po dang /
ras dmar po'i steng du bzhag na dmar por 'char ba dang 'dra bar gsungs so / /
de lta bu'i sangs rgyas kyi 'phrin las ni yon tan mdor bsdu na lhun gyis grub pa dang rgyun mi 'chad pa gnyis su 'du la de'i phyi ma'i sgrub byed ni rgyud bla ma las /
gzhan gyi dbang gi nges 'byung dang / /
bdag dang sems can mtshungs gzigs dang / /
mdzad pa yongs su ma rdzogs phyir /
'khor ba srid du rgyun mi 'chad / /
ces gsungs pa ltar /
gzhan sdug bsngal ba'i dbang gzigs nas 'khor ba dang dman pa'i myang 'das las nges par 'byung ste sangs rgyas kyi sar gshegs pa ste de yang rnam par rtog pa thams cad dang bral ba yin pas 'jug pa las /
rnam rtog mi mnga' khyod kyis srid mtha'i bar / /
skad cig de re re la spyod sna tshogs / /
ji snyed ston pa de snyed 'dzam bu gling / /
ma lus rdul gang de snyed la grangs med / /
ces gsungs pa dang /
gzhan yang rgyu'i dus su tshogs gnyis rgyun mi 'chad du bsags pa la brten nas 'bras bu'i dus su yang 'phrin las rgyun mi 'chad du 'jug pa yin /
bdag dang sems can mtshungs par gzigs pa ni sems can dang sangs rgyas gnyis sems rang bzhin gyis ma grub par mtshungs par gzigs nas sems can gyi rgyud kyi dri ma rnams glo bur gyi dri ma sems dang 'bral rung du gzigs pas 'phrin las rgyun mi 'chad pa yin /
mdzad pa yongs su ma rdzogs pa ni gdul bya thun mong ba'i snang ngor mya ngan las 'das pa'i mdzad pa ston kyang 'phrin las la rgyun chad med pa yin /
de lta bu'i sangs rgyas de la skyabs su 'gro ba'i tshe rkang gnyis rnams kyi mchog ces zer ba gang yin snyam na /
sems dang ldan tshad la sems can du byas pa'i sems can de la rkang bzhi rkang gnyis rkang med sogs yod kyang thams cad kyi nang nas mchog tu gyur pa lha bas kyang lhag pa lhas kyang smon gnas su byed pa spyod 'jug las /
lha bas lhag pa'i lus thob nas / /
ces gsungs pa ltar gyi k+r+kang gnyis mi rnams kyi ni mchog tu gyur pa 'di 'dra zhig 'ong rgyu yod pa zhes ngo mtshar ba'i tshig dang /
chos kyi yon tan ni /
spyir chos 'gog pa dang lam gyi bden pa gnyis yin la /
lam bden gyi thog ma bar chad med lam thob pa'i tshe rang gi spang bya slar mi skye bar nges@# / /
pa dang /
'gog bden mngon du gyur pa'i tshe spang bya spangs pa'i yon tan thob pa yin /
de'i phyir chos la 'dod chags dang bral ba rnams kyi mchog ces bya'o / /
dge 'dun gyi yon tan ni /
bden gsum mthong na sangs rgyas dang / /
chos la shes nas dad pa thob / /
ces sogs mdzod nas 'byung ba ltar bden pa mthong ba'i tshe skyabs gsum la sus kyang 'byed par mi nus pa'i dad pa brtan po skye ba yin te /
da lta rang cag bla ma'i chos grwar dad pa yod yod 'dra ba la chos gra'i phyir slebs pa dang /
gzhan zhig gi rjes su 'brang nas dad pa brjed de 'gro ba de 'dra ma yin par dge 'dun dkon mchog tu gyur nas bdud rigs bye ba phrag brgyas dus gcig tu bar chad byas kyang srog dang 'bral bar nus kyi chos las 'byed par mi nus pa yin pas yon tan bsam gyis mi khyab pa dang ldan pa yin /
de yang 'jig rten pa'i zhi rags kyis rnam pa can gyi lam la brten nas 'dod nyon spangs pa na brda'i 'gog pa thob ste /
de yang brda'i 'gog pa zhes pa ni 'gog bden myur du thob pa'i brda'am snga ltas lta bu yin pas na brda'i 'gog pa zhes brjod pa yin /
de la bden pa yin snyam nas 'dzin na lam bden dang 'gog bden dngos gnas pa thob par 'gyur te /
srid pa'i sdug bsngal gcod byed lam / /
ngas ni khyad cag rnams la bstan / /
de bzhin gshegs pa ston pa ste / /
khyed cag rnams kyi bya dgos so / /
zhes gsungs pa ltar yin gsungs / /
7nyin bcu dgu bar slob dpon chen po zla ba grags pas skyabs 'gro bdun cu par /
sangs rgyas chos dang dge 'dun ni / /
thar pa 'dod pa rnams kyi skyabs / /
zhes gsungs pa ltar gyi lung 'dren dang 'brel ba'i sngon 'gro'i gsung bshad gnang nas /
skyes bu chen po'i skyabs 'gro byed tshul ni /
rang dang ma rgan sems can rnams srid pa dang zhi ba'i 'jigs pa las sgrol ba'i phyir du dkon mchog la snying thag pa nas re ltos 'cha' ba'i sems byung de nyid theg pa chen po'i skyabs 'gro'i ngo bo yin /
de yang skyabs gsum thob 'dod kyi bsam pas skyabs 'gro byed dgos te sangs rgyas la yon tan dran bzhin du thob 'dod bskyed /
chos 'gog lam nyams su blangs pas 'bras bu dge 'dun dkon mchog la mig ltos 'cha' ba'i yul du byas nas 'di 'dra zhig nga yang byung na snyam du bsams pa yin /
sangs rgyas kyi yon tan bsams pa'i tshe sku'i yon tan gzhan phar bzhag dbu'i gtsug tor kyi yon tan gcig po yang byang chub sems dpa' shugs 'chang gis steng phyogs su 'jig rten gyi khams du ma 'das nas phebs kyang dbu'i gtsug tor gyi mtha' ma rtogs pa lta bu yin /
mo'u 'gal gyis bus gsung tshangs pa'i dbyangs nyan par 'jig rten gyi khams du ma 'das nas phyin kyang de'i yon tan gyi mtha' ma rtogs pa dang /
thugs kyi yon tan mkhyen pa nam mkha' dang mnyam zhing /
brtse ba dang 'phrin las rgyun chad med pa'i tshul sngar zhus pa ltar gyi yon tan shes pa dang /
khyad par shes pa'i skabs don du sangs rgyas kyi sku'i sku tshab gsung gi gsung tshab bla ma yod pas bla ma la rim gro dang bkur sti byed pa'am byed par 'dod pa dang /
chos 'gog pa dang lam gyi bden pa thob pa'i phyir /
lung rtogs kyi chos rang nyid kyis nyams su len pa dang de la yang grogs dgos par mthong nas dge 'dun la grogs 'cha' ba'i phyir mnyam du sdod par 'dod pa dgos /
'phags pa'i dge 'dun phar bzhag so skye'i dge slong yod na yang sangs rgyas kyi bstan pa yod la /
de med na sangs rgyas kyi bstan pa med /
de med na sems can la bde skyid yong sa med pas gser gyi 'bum pa brgya yod pa las kyang dge slong gcig yod pa dga' bas dge bshes po to bas kyang /
gser 'bum brgya bas dge slong gcig dga' /
zhes gsungs pa yin /
yang byis pa chung ngu khyim gyi btson dong du tshud pa zhig de ring dge rgan bzang po zhig dang 'phrad nas grwa sa la bcug na de la grwa sa'i sgor zhugs pa zar zhing byas pa des kyang byung na de las don mi dgos cam e yong lta dgos pa ltar /
rang cag la skyabs 'gro tshig tsam min pa'i rnam dag gcig byung na sangs rgyas kyi bstan pa'i sgo nang du tshud pa yin pas da de las don mi dgos tsam e yong ltas nas bslab bya rnams la slob dgos pa yin /
@# / /
bslab bya 'di dag las 'ga' zhig ma gtogs phal cher ni thun gyi skabs yid shar re byed pa ma gtogs gtso bor thun mtshams su lag len la khel bar byed rgyu sha stag yin /
de yang bstan rim rnams su bslab bya 'ga' zhig la med pa 'ga' zhig la yod pa lta bu thor bu'i tshul du bzhugs pa rnams shin tu gal che bar dgongs nas rje rin po ches thams cad bsdus nas gzhan gang la yang med pa 'dra ba zhig lam rim che chung du gsungs pa yin gsungs /
yang dgag pa'i bslab bya ni /
sgrub par mi rung ba dgag pa dang /
bsgrub pa'i bslab bya ni 'di dang 'di zhes bya ba bsgrub dgos zhes gsungs pa yin /
dgag pa'i bslab bya gsum yod de sangs rgyas la skyabs su song pas lha gzhan la skyabs su mi 'gro ba dang /
chos la skyabs su song bas sems can la gnod 'tshe spong ba dang /
dge 'dun la skyabs su song bas grogs mu stegs can dang mi 'grogs pa'o / /
dang po ni 'jig rten pa'i lha drag po dang khyab 'jug sogs la yang phugs kyi skyabs su mi 'dzin na /
yi dwags su gyur pa'i gzhi bdag dang klu la lta ci smos gsungs te gzhi bdag yin zer ba'i yi dwags dang klu chung chung de tsho la lta phugs kyi skyabs su gnas byed rung ste de dag las bsod nams ches khyad par du 'phags pa'i drag po dang khyab 'jug sogs la'ang phugs kyi skyabs su byed mi rung ba'i phyir zhes pa'i don yin /
'di'i phugs kyi skyabs su 'dzin pa'i don thar pa dang thams cad mkhyen pa'i don du skyabs su bzung ba tsam la mi byed par /
dkon mchog las de dag la gtsigs che bar byed pa ste dper na rang nyid nad drag po zhig gi btab nas thabs ci byas kyang ma phan pa'i tshe ngas dkon mchog la mchod pa de tsam phul dge 'dun la bsnyen bkur de tsam zhus kyang ma phan /
da 'di gnod pa yin 'dug zer nas de 'dra zhig la re ba byung na de dkon mchog las kyang de dag mthu che bar 'dzin pa'i rtags yin pas phugs kyi skyabs gnas su 'dzin pa rang yin /
'on kyang de dag la gnas skabs kyi grogs 'tshol ba tsam la skyon med gsungs kyang phugs nas de 'dra dang 'dris 'dris med pa 'di rang gal che /
ji ste grogs 'tshol dgos pa byung kyang 'tshol lugs ni dper na nad gso ba'i phyir du yin na bsang gsur sogs btang nas dri za'i rigs yin na dri dang gzhan la phye mar sogs zas sna 'dzoms par bsags nas bsngos te rang mtho mtho ba lta bu dang /
de dag dma' dma' bar bsams nas nga la gnod pa ma byed cig /
de byas na khyod rang la sdig pa che ba yin pas ston pas kyang /
sdig pa ci yang mi bya ste / /
dge ba phun sum tshogs par spyad / /
rang gi sems ni yongs su 'dul / /
'di ni sangs rgyas bstan pa yin / /
zhes gsungs pa yin zhes pa lta bu'i dge bshad sdig bkrol re byed pa yin /
de tsam gyi skyabs 'gro'i bslab bya dang mi 'gal ste /
dper na na ba'i tshe sman pa la nad las gso ba'i skyabs 'tshol ba dang /
kha skom pa'i tshe 'thung rgyu dang /
ltogs pa'i tshe za rgyu la re ba lta bu ste /
de ni 'jig rten gyi tha snyad khyad par can rten 'brel gyi che ba 'don byed yin pas na ba'i tshe nges par sman dang rim gro sogs byed dgos pa yin /
de min 'jig rten pa'i lha 'dre 'di tshos las 'brel yod pa 'dra la skabs thog cung zad re phan na ma gtogs gzhan skyobs tshad gang yang med de /
sha ru brag btsan 'di yin yang zer gang ltar btsan gdug pa can zhig yod pa la mi zhig phyogs gcig tu song nas do nub btsan mkhar yod sa der sleb pa na sa rub nas lus /
btsan mkhar de la phyag gsum btsal nas do nub rab tu dngos grub gnang ba dang /
de min kyang lha 'dre sogs kyi gnod pa las bsrung bar mdzod byas nas nyal bas gnyid du song tshar tsa na lha 'dre mang po tshogs nas do nub 'dir za rgyu 'dug go zer zhing kha'i dbugs len grabs byas pa na btsan des 'di nga la do nub ring bcol song bas khyod tshos de 'dra ma byed /
cis kyang za rgyu dgos na 'di la sha lhag zhig 'dug pa 'di khyer zer nas mi de la lba ba chen po zhig yod pa bskur btang bas mi de gnyid sad nas lba ba med par song ba shes te dga' bzhin du kho rang gi yul du phyin nas btsan @# / /
de la bstod ra mang po btang bas mi lba ba can gzhan zhig gis kyang yo byad khyer nas phyin te sngar ltar byas pas de nub yang lha 'dre tshogs nas snga ma ltar zer ba la btsan des kyang snga ma ltar lab pas de mi za /
kha sang gi sha de yang za nyan mi 'dug pas 'dir yod zer nas mi de'i lba ba'i steng du rgyab pas mi de dang btsan gnyis phan thogs pa'i las 'bel med pas mi de lba ba nyis brtsegs su song ba yin pas 'jig rten pa la skyabs su song na de 'dra zhig las mi yong /
yang deng sang na tsha zhig byung phyin gnod pa yan pa 'dra ba zhig thams cad kyis zer te /
stod kyi nad thams cad la rgyal btsan dang /
smad kyi nad thams cad las bdag gi 'dzin bdag re yong bar sman gyi rgyud las gsungs pa yin pas phran bu'i 'dzin bdag las gnod pa yin pa'i nges pa med /
de yang kho rang tsho rang dbang ma 'dus drags nas gnod pa byas pa min pa rang dbang med /
rang dbang med lugs kyang klu 'di tsho ni kho rang tsho yang mnyam du na nas sdod /
mi de ma drag par kho rang tsho yang drag thebs med pa yin pas rang dbang gtan nas mi 'du ba yin /
dgag pa'i bslab bya gnyis pa ni chos la skyabs su song bas yi dwags dud 'gro sogs sems can gyi rigs gang yang rung ba la rdeg pa dang thag pa sogs kyis 'ching ba dang dud 'gro sogs mi 'dod bzhin du r+wa ba ngan pa la 'jug pa dang /
mi btson du 'jug pa ni go rar 'jug pa'i don dang /
khal yang khyag tshod bkal ba la nyes ba med par gsungs kyang mi khyag bzhin du khal mang po bkal na skyabs 'gro'i bslab bya dang 'gal ba'i nyes pa 'byung /
gnod 'tshe spong ba yang chags zhen spong ba la rag las te chags zhen yod na des drangs nas gnod 'tshe yong nges yin /
dgag pa'i bslab bya gsum pa ni bod 'dir mu stegs kyi lta ba 'dzin pa med kyang mu stegs can yod byas kyang chog /
de gang yin na dkon mchog gsum la sems kyis yid mi ches shing kha nas kyang skur pa 'debs pa yod /
de dag la sems kyis snying rje bya dgos kyang lus ngag gi sgo nas mnyam du za res 'thung res lab res tshun chad byas na yang skyabs 'gro'i bslab bya dang 'gal ba'i nyes pa 'byung /
bsgrub pa'i bslab bya la yang gsum yod de /
sangs rgyas la skyabs su song bas sangs rgyas kyi sku gzugs tshun chad la sangs rgyas dngos dang 'dra bar gus par bya ba /
chos la skyabs su song bas chos tshigs bzhi pa'i yi ge na yan chod la chos dkon mchog dngos 'gog lam dang 'dra bar gus par bya ba /
dge 'dun la skyabs su song bas rtags tsam 'dzin pa yan chod la dge 'dun dngos dang 'dra bar gus par bya ba'o gsungs nas tshig 'grel mdzad de sangs rgyas kyi sku gzugs bris pa la dpyas mi gdags zhes pa yag nyes sogs brnyas 'dogs mang po byed mi nyan pa dang /
'o brgyal sar mi bzhag pa ni brag 'og sogs char chu'i skyon yod sar mi bzhag /
tshwa khang rgyab na cung drag kyang don du rten gsum phyi la bskyal na rang gi bde skyid phyi la bskyal ba yin /
de dag 'o brgyal ba med kyang rang nyid 'o brgyal du 'jug pa yin pas rang gis mi skyel gzhan gyis 'o brkyal sar bskyal ba 'dug na yang rang gis dngos su gdan 'dren thub na 'o mi brgyal sar gdan 'dren zhu zhing /
ma thub kyang gdan 'dren zhu rgyu byung na snyam pa'i 'phen pa re ma btang na skyabs 'gro'i bslab ya dang 'gal ba'i nyes pa 'byung /
de bzhin du sku gzugs gta' mar 'jog pa sogs mi bya bar sangs rgyas kyi sku gzugs rgyu ngan pa shing las bgyis pa zhig yin kyang sangs rgyas dngos kyi 'du shes kyi phyag mchod bya bar gsungs shing /
de yang sngon sangs rgyas 'od srung gi dus su shed bu ser skya zer ba zhag gis slob dpon ngan pa'i kha la nyan nas sangs rgyas 'od srung gi nyan thos rnams la khyod ni glang po'i mgo 'dra'o zhes sogs ngan smras mi 'dra ba bcwa brgyad byas pas /
lus tshad shin tu che ba sngon zhus pa ltar gyi chu srin nya'i rigs can gang ngan smras byas pa ltar gyi mgo brnyan mi 'dra ba bcwa brgyad yod pa zhig tu skyes nas ston pas kyang der byon nas byung ba lung bstan par mdzad pa lta bu dang /
@# / /
'di sangs rgyas kyi skabs su gsung ba ni dge 'dun sangs rgyas kyi gzugs brnyan 'dzin pa yin pas sangs rgyas kyi gzugs brnyan 'dzin pa la yang da ltar ngan smras sogs bya mi rung na sangs rgyas kyi sku gzugs la gnas bya rung zhes go ba'i phyir du yin /
yang sngon sangs rgyas 'khor ba 'jig mya ngan las 'das nas rgyal po mdzes ldan gyis sangs rgyas kyi sku gdung mchod pa'i phyir mchod rten chen po zhig bzhengs pa na mi gla blangs nas sdod mkhan zhig gis mchod rten chen po 'di 'dra bzhengs tshar dus gnas yong zhes smras shing /
mchod rten bzhengs tshar dus sngar ngan smras byas pa la 'gyod pa chen po skyes nas gla la brten nas byung ba'i dngos chas la rgyu byas nas gser gyi dril bu gnyis mchod rten de la phul ba'i bsod nams kyis sangs rgyas shAkya thub pa'i dus snyan pa bzang ldan du skyes /
de'i skabs sor 'phreng can zhes bya ba mi mang po bsad da sor mo bregs nas mgul par gyon yong bzhig yod pa la /
des mi dgu brgya dang dgu bcu go dgu bsad nas gcig byung na stong phrag long pa yod par /
des bcom ldan 'das ded pa na bcom ldan 'das kyis bros pa'i tshul mdzad par des bcom ldan 'das la sdod byas par bcom ldan 'das kyis khyod rang sdod na nga bsdad yod gsungs pas bcom ldan 'das kyi gsung de la brten nas sor 'phreng can dgra bcom pa'i go 'phang thob /
de'i tshe rgyal po gsal rgyal gyi nga tsho'i yul 'dir sor 'phreng can zhes bya ba mi mang po gsod mkhan zhig yod 'dug pas de la khrims byed dgos par 'dug pas sngon la bcom ldan 'das la zhu'o snyam nas glang po che rgyan gyis brgyan pa la zhon nas bcom ldan 'das gyi drung du song ba na glang po che 'gror mi nyan pa la /
rgyal pos nyan pas dbyangs shin tu snyan pa zhig thos te bcom ldan 'das kyi drung du song nas rgyu mtshan zhus pas /
bcom ldan 'das kyis sor 'phreng can ni grol zin pas khrims la sbyar ba mi rigs gsungs /
'o na dbyangs snyan pa 'di 'dra zhig 'dug pa gang lags zhus pas bcom ldan 'das kyis /
de ni tshe dang ldan pa snyan pa bzang ldan gyi dbyangs kyi nga ro yin gsungs pas rgyal po dad nas de mjal du 'gro dgos zhus pas /
bcom ldan 'das kyis da lta'i de khar bzhag na yag po yong mjal du phyin na dad pa log nyen yod gsungs pa yin /
de ni sngar zhus pa ltar mchod rten la de ltar smras pa'i nyes pas sku gzugs shin tu ngan pa dad pa skye rgyu lta zhog mjal ba tsam gyis skyug bro ba'i gnas su gyur pa lta bu la dril bu phul ba'i 'bras bur gsung snyan pa dud 'gro tshun chad kyang nyan nas sdod dgos pa byung ba yin /
de'i phyir dge ba gsog pa las bsrung ba gal che tshul sngon zhus pa ltar yin te khong gis kyang ngan smras de ma mdzad na sku gzugs ngan par mi 'gyur /
der ma gyur pas gsung de shin tu snyan pa'i dbang gis gzhan la chos ston pa mdzad tshe phan shin tu thogs la /
rang don gyi dbang du byas kyang bla ma sogs kyi thugs la 'dogs par 'gyur ba yin pa la dge ba dkar rkyang ma bsags pas 'bras bu phyogs re ba las ma byung ba yin /
de'i phyir sangs rgyas kyi sku gzugs sku 'dra sogs la 'di 'di dang 'dra zhes smra ba dang /
gzhan gyis rgyu bzang po rin po che las sangs rgyas kyi sku gzugs sgrub kyang de la 'phya ba dang /
yang sku gzugs chen po chen po sgrub kyang de 'dra'i chen pos ci yong zhes sogs kyi sgo nas 'phya ba dang /
de las ldog pa'i kha gtogs ces pa rang gi kha lta 'gro sa yin na de 'dra khyed rang 'gros sgo cha rog yin zhes pa sogs kyi sku gzugs bzheng pa las ldog par byed pa'o / /
rgyu ngan du gtong ba dang chung du gtong ba'i thabs mi byed par de la zhal 'debs 'bul ba dang kho rang gi de nas kyang spar ba'i thabs byed dgos /
a mes byang chub rin chen gyis 'jam dbyangs kyi sku zhig jo bo la gzigs su phul nas 'di legs nyes ci 'dra legs na rong pa mgar dges byin pa'i gser zho bzhi byin nas len pa lags zhus pas /
jo bos sku de dbu'i steng du bzhag nas rje btsun gyi sku la mi legs @# / /
pa med lha bzo ni 'bring gsungs pa ltar /
rang cag gis kyang sku 'dra dang thang ka sogs la byon mi legs mi zer ba'i lha bzo yags nyes lab na ni nyes pa med /
sgrub pa'i bslab bya gnyis pa ni /
chos tshig bzhi pa yan chad la ma gus pa dang glegs bam gta' mar 'jog pa /
zong du byed pa zhes pa nyo 'tshong sogs byed pa dang /
de yang dpe cha dang sku 'dra sogs bslus pa yin zer mi nyan gdan 'dren zhus pa yin zer dgos /
dpe cha sogs rjen par sa la 'jog pa lham dang sgrags te 'khur ba dang 'gom yugs sogs byed mi nyan /
de 'dra smyon pa ma gtogs byed dogs med snyam na /
'di tsho dpe cha dang thag nye po byed pa rnams la 'byung nyen che ste /
khong khro skyes nas tshig pa zos pa dang thug na dpe cha la 'dzog hrang gtong ba dang 'gom yugs gtong ba la yang 'a long mi yong /
sngon bka' gdams pa'i dus stod lung pa'i btsun pa zhig gi ltam dang sho ka lhe sbrags nas 'khur phyin pas /
mi gnyis dang thug pa na mi de gnyis kyis dge slong lags sangs rgyas kyi bka' dang lham mnyam du khyer rung ngam byas pas /
btsun pa des sangs rgyas a pho la ma grub byas pa yin /
de 'dra byas na sangs rgyas a pho la ma grub pa rang yin /
dge bshes spyan snga ba dpe cha gdan drangs pa gzigs tsa na phyag mdzad /
phyis dgung lo phebs nas bzhengs ma thub dus phyag thal mo sbyor /
jo bo mnga' ris su phabs skabs sngags pa zhig jo bo la mi dad par kha gtong ba la /
jo bo dang sngags pa gnyis ka yod sa zhig tu yig mkhan zhig gis so drag gis chos la skud pa jo bos gzigs nas ma bzod par a tsa ma mi rung mi rung gsungs pas /
sngags pa de jo bo la dad nas chos nyan pa yin /
nga rang tsho'i bsam blo btang na sngags pa de yang zhed po zhig yin 'dug ste jo bos las 'bras phra mo la 'dzems pa la sngags pa de dad pa skyes pa yin pa'i phyir /
sha ra ba'i zhal nas chos la brtsed mo sogs sngar zhus zin /
sgrub pa'i bslab bya gsum pa ni dge tshul slong dngos phar bzhag rtags tsam 'dzin pa tshun chad la yang sems kyes brnyas bcos bya mi rung ste /
sangs rgyas kyi mdo las /
me tog cam pa ka ni rgas gyur kyang / /
me tog phal pa gzhan gyi do zla min / /
nga yi nyan thos tshul khrims 'chal gyur kyang / /
mu stegs phal pa gzhan gyi do zla min / /
zhes gsungs pa ltar rgyud la sdom pa med kyang rtags tsam ma dor bar bsdad par khyim pa sogs kyis rtags tsam 'dzin pa la'ang rab byung dngos kyi 'du shes bzhag nas bsnyen bkur na de la brten nas khyim pa de la bsod nams rlabs chen gsog pa'i rgyur 'gro ba la dgongs nas de ltar gsungs pa yin pas /
rang cag gis kyang kho ni tshul khrims 'chal la nga ni tshul khrims gtsang ba'o snyam pa dang /
kho ni sde snod mi shes la nga ni sde snod shes pa'o snyam pa dang /
kho ni bslab gzhi yongs su ma rdzogs pa dge tshul lta bu yin la /
nga ni bslab gzhi yongs su rdzogs pa dge slong lta bu'o snyam pa dang /
kho bslab pa gzhon la /
nga ni bslab pa rgan pa'o snyam pa sogs mi bya bar thams cad la gus par byed dgos /
sngar zhus pa de dag rang bzhin bsam pa tsam ma yin par de 'dra'i sgo nas khengs sems mi bya ba yin /
sngar zhus pa'i tshul khrims dang bral ba'i rab byung gi rtags can de dag rtsa ba chen po yin par mdo las gsungs te /
rtags chen de dag glang chen shi ba'i ro dang /
gla ba shi ba'i ro dang 'dra gsungs te /
ro de dag gla ba dang glang chen dngos kyi dbus su ro yin pas phan mi thogs shing /
de dag gi khyu nas bud pa yin kyang /
glang chan shi ba'i ro la g+hi waM dang /
gla ba shi ba'i rol gla rtsi yod pa de gzhan gyis blangs na sman yin pas des gzhan mang po la phan thogs par 'gyur ba de bzhin du /
rtags can de dag dge 'dun gyi dbus su ro dang 'dra zhing bsnyen bkur sogs la lhan cig longs spyod mi rung bas dge 'dun gyi khyu nas bud pa yin kyang de'i rtags cha lugs khyad par can de ma dor ba la brten nas 'gro ba gzhan mang po la phan thogs par 'gyur ba yin /
yang grwa sa phan tshun grwa tshang phan tshun kham tshan mi tshan skye sa rus khungs tshun chad@# / /
kyi rmongs zhen ngan pa khong du bcug nas dge 'dun gyi sde la ris su bcad nas khyed tsho dang nga tsho zer ba sogs ni rang phung bar 'gyur ba'i las tshab che shos yin pas de 'dra rnam pa thams cad du byed mi nyan /
der ma zad gzhon pas bgres pa la gus zhabs gang che dang /
bgres pa rnams kyis kyang rang gi kha 'og tu 'du ba'i gzhon pa rnams la phan sems bskyed nas 'di ma mtha' dang rang las yon tan mi zhan tsam e yong dgongs pa'i thugs kyis tsha 'jam sna tshogs kyi sgo nas sgrigs lam khur lugs dang /
slob gnyer byed lugs sogs legs par bslab ste cung zad nyan pa rnams la ja phor pa re tsam dang tshig gi legs so tshun chad mdzad na dge 'dun mthun pa dang /
de la brten nas mgyogs po rang dge 'dun gyi sde rgyas pa dang rgyas pa mi 'dra ba rgyas yong gsungs /
lhag bsam bskul ba las /
yon tan 'dod pa nags na gnas pa yis / /
zhes sogs kyi skabs su /
nags na gnas pa'i dge slong gis dge slong dman pa gzhan la brnyas mi rung bar gsungs pa ni /
bzod bya thos pa btsal bar bya / /
de nas nags su gnas par bya / /
zhes gsungs pa ltar gyi dben par gnas pa rnams la bdag ni dge slong dgon pa ba yin la /
gzhan ni grong khyer pa'o snyam pa'i khengs sems dgag pa'i phyir gtso bor dben par gnas pa smos pa ma gtogs don du thams cad la 'dra ba yin /
rgyags 'di bag med kun gyi rtsa ba ste / /
zhes pa'i don ni /
gzhon nu chos byed pa'i dus su chos byed rgyu phar bzhag grwa pa log pa tshun chad yong ba yang lang 'tshos rgyags nas ma byung ba yin /
sbyin pa mi gtong ba yang longs spyod kyis rgyags nas ma byung ba yin te /
sngon gro bzhin skyes kyis khyim bdag mang po sbyin pa la bskul ba na khyim bdag 'ga' zhig gis da lta longs spyod gsog pa'i dus yin pas sbyin pa 'chi khar btang chog zer ba'i ngang nas shi ste /
gro bzhin skyes kyis de dag yi dwags su skyes yod 'gro dgongs nas yi dwags kyi gnas su gzigs su byon pas /
yi dwags de dag na re /
nad med rgyags pas myos pa dang / /
'tsho ba rgyags pas myos pa yis / /
sbyin pa gtong bar ma nus pas / /
bdag cag yi dwags gnas su lhags / /
zhes zer ba ltar yin zhing /
bskal pa gcig gi zhes sogs kyi don ni /
dge slong dman pa de dag la dge slong mchog gzhan gyis brnyas spyos sogs bya mi rung ste / /
'di'i bskal pa zhes pa skad cig thang cig la byas nas /
skad cig thang cig yun la thar ba mi thob pa na dge slong de gnyis 'dra 'dra yin par lam rim chen mo'i mchan du gsungs shing /
don du dge slong dman pa des chos nyams su blangs nas rim gyis thar pa thob par 'gyur ba ni go rim mam babs 'brel yin /
dge slong mchog des khengs sems byed kyi na bsdad na khengs sems de dang ma bral ba de srid du thar pa thob bar mi 'gyur zhes pa'i don yin /
de ltar dge 'dun gyi gzugs brnyan 'dzin pa phar bzhag lhan pa ser po tshun chad la yang 'gom yugs mi gtong zhing gtsang sar skyel /
de ltar rang nyid dkon mchog la ji ltar gus pa de bzhin du 'gro ba rnams kyang rang nyid la gus par 'gyur ba ting nge 'dzin rgyal po'i mdo'i lung gi khungs dang bcas te gsungs ba yin gsungs /
de ltar so so'i bslab bya song nas thun mong gi bslab bya ni /
dkon mchog gsum gyi khyad par dang yon tan rjes su dran pas yang dang yang du skyabs su 'gro ba dang gcig /
bka' drin chen po rjes su dran pas dus rtag tu mchod pa la brtson zhing bza' ba dang bca' ba'i phud kyang dbul ba dang gnyis /
snying rje chen po rjes su dran pas 'gro ba gzhan yang tshul 'di lta bu la 'god pa dang gsum /
bya ba gang byed pa dang dgos pa ci yod pa na dkon mchog gsum la mchod nas gsol ba 'debs shing 'jig rten pa'i thabs gzhan spong ba dang bzhi /
phan yon shes nas nyin lan gsum mtshan lan gsum du skyabs su 'gro ba dang lnga /
dkon mchog gsum srog gam bzhad gad kyi phyir yang mi gtong zhing bsrung ba dang drug yod pa'i dang po ni /
sngar khyad par shes pa'i skabs su zhus pa ltar phyi nang gi ston pa dang chos @# / /
dang tshogs bcas kyi khyad par dang /
nang pa'i dkon mchog gsum po nang phan tshun gyi khyad par shes pa'i sgo nas yon tan sems pa yin /
gnyis pa ni tha na rang la ja phor pa gang tshun chad kyi bde legs gang byung thams cad dkon mchog gi bka' drin du shes par byas la dkon mchog la byas pa gzo ba'i bsam pas bza' btung gi phud 'bul dgos la /
de yang skyon dang bral ba'i dkon mchog gsum la 'bul ba yin zhing /
de skyon dang bral bar bsam tshul kyang /
sangs rgyas ni skyon thams cad dang bral /
chos ni rang gi dri skal gyi dri ma'i skyon dang bral /
dge 'dun ni rgyu tshogs gnyis skyon dang bral ba bsags pa la brten nas 'bras bu skyon med myur du 'grub pa yin 'dug pas rgyu'i sgo nas skyon dang bral ba yin bsams nas ja mchod sogs kyang nges par 'don dgos la /
de'i nang nas kyang dge 'dun la chu'i zhal 'debs 'bul ba /
lag bde 'grim pa sogs ni shin tu rtsa ba che ste /
sngon gyi skyes bu dam pa mang pos kyang de ltar mdzad cing /
ser byis mkhan po rgyal mtshan don grub kyis kyang de ltar mdzad de /
khong ser shar pa yin zhing chung ngu'i dus nas grwa pa byed 'dod shin tu che ba yod kyang /
dge rgan byed mkhan gtan nas ma rnyed pas grwa pa byed rgyu ma byung bar khyim thabs dang 'phrad pa na rgyal ba lnga pa chen por grwa pa'i skal pa yod med thugs brtags zhus pas /
se ra'i tshogs chu len /
zhal 'grim gyis zer ba zhig babs par brten /
se r+wa tshogs chen gyi chu len pa kho na mdzad nas dge 'dun la lus kyi bsnyen bkur lhag bsam rnam dag mdzad pa na /
de'i dus kyi ser byes mkhan po de'i thugs la 'di rtsol ba che lugs dang gtsang sgra byed lugs gang la bltas kyang rang bzhin zhig min 'dug dgongs nas dgung lo sum cu /
so bdun la phebs pa na grwa pa bcol /
de nas kyang re shig gi bar grwa tshang gi chu len du bcug cing /
sngar gyi thugs brtags la zhal 'grim gyis zhes phebs pa'i don ltar lag bde yang chag med 'grims par mdzad /
de nas slob gnyer mdzad de lha ram pa sogs kyang mthar phyin nas dgung lo drug cu re bdun la ser byes mkhan por phebs te lo bcu gsum gyi ring mkhan po mdzad /
de'i ring yang bka' chos mang po gnang /
'jig rten gyi ngos nas kyang da lta grwa khang sdug tu yod pa'i bka' 'gyur rdzu 'phrul mar grags pa 'di bzhengs shing /
de yang bris pa sogs gnang dgos tshul gzhung la nan zhu mdzad pa na phyag mdzod sogs nas bla ma la sku chas med par de 'dra zhus nas gang gnang rgyu yin zhus pas /
U rtsi /
nga tshul khrims gtsang ma yin pas rnam thos sras kyis nga'i rogs mi byed dka' med yin gsungs te mgon khang du rnam sras kyi mdun du phebs nas sgo rgyab ste rgyang tsam bzhugs /
sgo phye ba na shog bu dang snag tsha sogs gang dgos thams cad bton nas yong bar mdzad pa yin gsung ngo / /
7nyin nyi shu par /
bzhi brgya pa'i 'grel par drangs pa las /
mi yi dpa' bo thog ma'i mtshan mor ni /
gang na 'jig rten mngal na gnas gyur pa / /
de nas brtsams nas de ni nyin re bzhin / /
'gros bshol med par 'chi bdag drung du 'gro /
zhes pa'i lung 'dren dang 'brel ba'i sngon 'gro'i gsung bshad dang /
skyabs 'gro'i skabs 'dir sbyor chos kyi skabs su zhus pa ltar mdzad na yang thus shing /
de min spyi bor bla ma la sangs rgyas byang sems sogs kyis bskor ba dang /
de min kyang bla ma nyid kun 'dus nor bu lugs su byas te spyi bor gsal btab nas bdud rtsi 'bebs sbyang dang spel nas skyabs 'gro bya zhing /
skabs 'dir 'jam dpal zhal lung ltar rang gi nyes dmigs la 'jigs pa'i blo /
dkon mchog gi yon tan la dad pa'i blo /
rang 'dra'i 'gro ba la snying brtse ba'i blo gsum tshang dgos par gsungs te de tshang na theg pa chen po'i skyabs 'gro yang tshang ba yin gsungs /
yang dkon mchog gi yon tan dran pa'i tshe slob gnyer ba rnams kyis cho 'phrul gsum gyi don rnams rtsod pa'i dgos pa yin pas de dran par mdzad dgos /
cho 'phrul gsum ni /
sku rdzu 'phrul gyi cho 'phrul /
gsung kun brjod pa'i cho 'phrul /
thugs ting nge 'dzin gyi cho 'phrul rnams yin /
dang po ni sher phyin gyi mdor /
sangs rgyas kyi sku las @# / /
'od zer bye ba phrag drug cu bkye nas sems can dpag tu med pa'i don mdzad pa dang /
gnyis pa ni /
sangs rgyas kyi ljags las 'od zer dpag tu med pa bkye nas 'od zer re re'i sne la pad sdong re re /
pad stong re re'i sne la sangs rgyas 'khor byang sems dpag tu med pas bskor ba la sher phyin gyi mdo ston par mdzad pa dang /
gsum pa ni /
sangs rgyas rang nyid kyis sher phyin gsung ba'i tshe nyid kyi zhing khams sangs rgyas kyi zhing khams su byin gyis brlab pa dang /
'khor du 'dus pa rnams kyang gcig sems gcig gis shes par byin gyis brlab pa lta bu ste de dag gi don dran bzhin du sangs rgyas yid la bya /
de bzhin du bcom ldan 'das la lha'i lha zhes bsngags te /
legs bshad snying po'i 'gor /
bde 'byung sprin la zhon dang gser gyi mngal / /
lus med bdag po tha gu'i lto la sogs / /
srid na dregs pa'i nga ro cher sgrogs pa'i / /
rlom pas 'gying rnams kyis kyang gang gi sku / /
mthong pa'i mod la nyi mas me khyer bzhin / /
mdzad par gyur tshe mdzes pa'i cod paN gyis / /
gang gi zhabs pad gus pas bsten byed pa / /
thub dbang lha yi lha la phyag 'tshal lo / /
zhes gsungs ba ltar /
lha'i yang lha yin tshul 'di ltar bsam ste /
lha tshangs pa dang brgya byin sogs kyi yon tan gyi cha tsam du yang sgrun du med pa'i sangs rgyas kyi yon tan dran dgos la /
de yang 'di dag las tshangs pa ni gti mug can yin /
gzhan 'di dag kyang re re nas skyon 'di dang 'di lta bu dang bcas nas 'dug /
sangs rgyas la ni de 'dra ba'i skyon gyi dri ma tsam yang med snyam du bsam dgos gsungs /
yang skyabs 'gro'i skabs su khyim bdag mgon med zas sbyin gyi lo rgyus dran dgos gsungs te /
khyim bdag de dang po mu stegs la skyabs su 'gro ba yin yang /
lan cig dur khrod bsil ba'i tshal du sangs rgyas yid la dran bzhin du phyin pas 'od kyi snang ba bsam gyis mi khyab pa zhig byung /
khong rang gis sngon rten gsol byed pa'i lha rten gyi rtsar slebs pa na de la phyag btsal bas 'od kyi snang ba nub sa rub pas gar yang 'gro ma shes par nam ma langs bar sdod dgos pa byung ba yin gsungs /
de yang sangs rgyas kyis sangs rgyas rang nyid dang de'i phyogs chos dang dge 'dun la skyabs 'gro byed par gsungs pa ni na rgyu byas pa ma yin gyi rten 'brel gyi che ba la de ltar gnas pa yin pas de kho na ltar gsungs pa yin /
rang cag gis kyang rten 'brel gyi tshogs pa tshang bar byas nas lag tu lon par byed dgos te /
sngon rdzi bo zhig gis lto chas bskol ba'i yo byad me sogs len du phyin pa na /
khyim de nas snod gcig tu me bskur /
gcig tu chu bskur bas khos lag pa rer snod re gzin nas phyin pas kho'i lag pa na /
de nas kho glen pa yin pas snod gnyis khyer ba mgo nyog rogs red bsam nas me de'i steng du chu blugs nas khyer bas kho phar slebs pa na chu de 'dag pa la song /
me de shi nas gang gis kyang phan mi thogs par song ba yin /
de yang rten 'brel gyi tshogs pa ma tshang bas lan pa yin pas rten 'brel 'di la shin tu gzab dgos /
'di yang skyabs 'gro'i bslab bya yin pas don du las 'bras kyang skyabs 'gro'i bslab bya'i khongs su 'du ba yin yang rang gi rgyun du ma chag pa byed rgyu'i kha 'don sogs kyang chag mi nyan te /
de la las 'brel chen po bzhag pa la brten nas dgos dus nges par skyabs yong /
de ni sngon phan yul du mi zhig gis 'bum btsong nas rin du sran ma blangs /
de yang 'phyar ba gting nas sran ma 'jal te bu phrug sogs la sran ma re re bor ba yang sgrug tu 'jug pa sogs ru shin tu ngar bar byas nas sran ma nang du bskyal /
de nas kho dkon du dkon du song ste nam zhig na kho rang shi nas gshin rje chos rgyal las mkhan dang bcas pa'i snang ba dang /
kho rang 'bum btsongs pa'i dus kyi snang ba thams cad bkra lam me shar bzhin du las mkhan zhig gis kho rang gi rke la zhags pa rgyab ste khro zangs bskol ba'i nang du mgo 'jug slog nas blugs pa'i snang ba zhig byung ba na zhed rang drags nas phyogs bcu'i rgyal ba sras bcas mkhyen zhes skad chen pos bos kyang gnas @# / /
skabs der phan tshad ma byung /
kho rang dus rgyun spang bskong phyag rgya pa kha 'don byed gin yod pas spang bskong phyag rgya pa mkhyen byas pas de ma thag khro zangs gi kha nas phyir log pa'i snang ba byung ba na kho 'das log yin pas dbugs phyir gsos pa dang nang mi dang bu phrug sogs mya ngan byed gin 'dug zer /
de nas kho 'jigs nas dge bshes sne'u zur pa'i sku mdun du phyin te bka' 'dri zhus pas /
dge bshes kyis /
khyod rang gis 'bum btsongs pa'i dus 'gyod bzhin du btsongs pas dmyal bar ma skyes shing /
lhag par khyod kyis rgyun du spang bskod phyag rgya pa bton pas khyod rang de la las 'brel che ba'i dbang gis des skyabs pa yin zhes gsungs pa ltar yin /
dge 'dun la skyabs su song ba'i sgrub pa'i bslab bya'i skabs na bza' lhan pa dmar ser tshun chad la yang 'gom yugs sogs ma gus pa spang zhing dad gus byed dgos te /
da lta bstan pa cung zad yod pa'i bka' drin gyis sangs rgyas kyi byin rlabs kyis gos dmar ser byung ba ma gtogs ma 'ongs pa na bstan pa nyams pa'i dus snam bus tshos mi len /
skra gris skrar mi 'gro ba yin pas nga rang tshos gnad 'di tsho ma shes par nyes pa chen po gsog pa yin /
de yang sngon rgya gar du mi nag can 'ga' zhig dur khrod du gcan gzan dang mi ma yin gyi zas su skyel bar byed pa la /
lan cig mi nag can zhig rgyal pos dur khrod du skyel du btang bar /
mi des chos gos ngur smrig gi tshal bu zhig rnyed pa kho rang gi skra'i lan bu'i gseb tu bcug ste phyin pas /
de nub mi ma yin rnams kyis mi de'i skra'i lan bu'i gseb tu me 'bar ba mthong nas thag nye sar yong ma nus par rgyang nas bskor ba byas te sang zhog mi de la phyag btsal nas song ba yin pas nga rang tshos yid ches byas na de 'dra'i nus pa yod /
dkon mchog gi mchod pa yang rang cag gis byas na phan yon gzhan las che ste /
khyim pa'i byang sems zhig gis bsam pa stobs chen gyis rgya mtsho dang gling rnams snod du byas nas de dag mar khus rgyangs /
ri rgyal lhun po la gdung ras byas nas mar me phul ba las /
rang cag rab tu byung ba zhig gis mar me chung ngu se gol gdab pa'i yun tshad tsam thub pa zhig sems can gyi don du snying thag pa nas dkon mchog la phul ba phan yon che bar sangs rgyas khong rang gis mdo sde las gsungs pa yin /
de'i phyir mchod pa gzhan mang po las phud mchod ma chag par mdzad pa gal che zhing /
de yang rab tu spag za res kyis phud mchod kyi sa bcad re logs su mdzad dgos /
de 'dra ma byung kyang nyi ma'i gung la phud mchod nges par 'bul dgos la /
de ma phul na rang nyid byang sems kyi sdom ldan yin na /
dkon mchog gsum la gsum mi mchod /
ces pa'i skabs kyi nyes pa yang 'byung /
de ltar min kyang 'di chag na gtan nas mi rung bas de'i phyir bla ma gtor ma re dang thebs kyu bzhi re /
phud la dbang ba'i 'byung po 'brog gnas la chang bu gcig /
'phrog ma bu dang bcas la chang bu gnyis bcas dgos /
de yang sngon rgya gar du bud med mdzes ma skyes pa lnga brgya tsam gyis dga' mgur spyod pa zhig byung bar /
lan cig skyes pa de rnams ma 'cham par bud med de bsad pa na bud med de nga rgyal drag po skyes bzhin du shi nas yi dwags mo 'phrog ma zhes bya ba bu lnga brgya yod pa zhig tu skyes te mi'i bu mang po bsad nas za ba la /
sangs rgyas kyis 'phrog ma'i bu chung shos de gsol lhung gi nang du sbas nas bzhugs pas /
'phrog mas ri rab kyi rtse sogs gang du btsal kyang ma rnyed par sangs rgyas la zhus pa na /
sangs rgyas kyis khyod kyi bu stor ba'i sdug bsngal dang 'dra ba gzhan thams cad la yod pas da phyin chad gzhan gyi bu mi za ba'i bstan khrims longs shig /
de blangs na ngas khyod kyi bu ster ro gsungs pas /
'phrog mas bu ma bzas nang la zas med zhus par /
bcom ldan 'das kyis gang byas kyang khyod la ngoms pa'i zas ni mi yong /
mi ltogs tsam zhig gi zas su nga dang nga'i dge sbyong rnams kyis chang bu re ster gsungs pas /
'phrog mas khyod rang bzhugs dus de ltar yin kyang khyod gshegs nas gang byed zhus pa @# / /
na /
bcom ldan 'das kyis nga 'das nas khyod la chang bu sbyin ma byung na de nga'i dge sbyong ma yin zhes gsungs pa yin pas 'di la nges par hur thag mdzad dgos /
da lta nga rang tsho la gnod pa red zer ba mang po 'dug pa gzhan gang ltar kyang 'phrog ma ma bu rjes 'jug dang bcas pa mthu chen po yin 'gro /
phud mchod tshul bzhin phul na de tshos 'phrin las kyang sgrub yong /
der ma zad rgyal po chen po rnam thos sras ni tshul khrims bsrung ba la mchog tu dgyes pa'i bsrung ma yin pas longs spyod 'dod na yang 'di tsho ni rnam thos sras la bskang gso gtong ba'i do zla min /
'di tsho ma byas na dpal ye shes kyi mgon po phyag drug pa /
dam can chos kyi rgyal po /
'dod khams bdag mo dpal ldan dmag zor rgyal mo sogs bzhugs yod na de tsho'i bka' chad kyang yong /
de nas zas la longs spyod tshar nas lhag la dbang ba'i 'byung po la chang bu re ster dgos la /
'di'i skabs su bka' gdams pa rnams kyis ni mdun du sngon la gang yongs pa de la ster dgos pa'i rgyu mtshan dge slong zhig zas la longs spyad tshar nas pho rog zhig yongs pa la chang bu ma byin pas pho rog tshig pa zas nas rkun ma'i sar phyin te dge slong de la gser 'dug ces grogs skad rgyab pas rkun mas dge slong brdungs pa'i lo rgyus dang bcas te gsung ba yin 'dug gsungs /
sha ra ba'i zhal nas thud kyi sngo sa dang lo ma'i ser sa zhes sogs kyi skabs su /
byung na rang gi bza' btung gang yin kyang /
de'i bzhi cha ma gtogs longs mi spyod par bzhi cha gnyis phud dang gcig lhag la 'jog dgos /
de tsam ma byung kyang rang gi gang bza' rgyu dang 'thung rgyu'i phud re nges par 'bul dgos la /
de yang ja 'bru'i dkyil nas spu rngul sel ba'i tshe btsal nas blangs te phyir 'dor ba ltar /
phud kyang yod med mi shes pa lta bu zhig blangs nas logs su 'jog pa de 'dra mi byed gsungs /
yang 'jig rten pa zhig gis zhing kha yag po zhig ma btab par bzhag /
gzhan zhig gis zhing 'bring zhig btab nas ston tog legs po zhig byung na /
zhing ma btab pa des /
nga'i zhing yag po de 'debs rgyu ma byung zhes 'phangs 'phangs byed mod /
'o skol zhing tha mal pa de 'dra bas bsgrun du med pa gang la sa bon btab na /
chos cig byung na 'di bde zhor 'byung yin /
zhes pa ltar tshe 'di dang phyi ma'i bde legs thams cad 'byung ba'i zhing sa dam pa khyad par can /
dbyar kha btab chog la dgun kha btab mi chog pa de 'dra ma yin par dus bzhi thams cad du bde legs kyi sa bon btab pas chog pa 'di la /
dad pa'i gshol gyis bsod nams kyi zhing rmed par gyur cig /
ces mdo nas gsungs pa ltar byed rgyu ma byung na shin tu 'phangs pa yin pa la /
zhing mchog khyad par can de 'dra dang phrad bzhin du zhing kha tha mal pa'i mthong tsam yang med pa 'di 'o skol bsam stangs dang byed stangs yag po ma red gsungs pa yin /
de yang da lta nyan na tshig mi zin /
bsams na don mi go /
bsgoms na rgyud la mi skye ba'i blo'i mthu shin tu chung ba'i dus su zhing mchog dam pa 'di 'dra ba'i mthu la bsten pa man ngag yin /
'o na mchod pa phyed dgos 'dug kyang /
dad pa 'dra yod de yo byad med zer na /
yo byad kyis ma thogs /
dad pa rang la thogs pa yin /
dngos po ni sngon zhus ltar maN+Dal dang chu dang /
gzhan gyis mchod pa phul ba la rjes su yi rangs byed pa sogs lag ma thogs par yod /
yang bca' lag yod bzhin du ma phul bar sbas nas bzhag /
mchod pa chung ngu re phul nas de la rjes bzang po yod ces zer ba ni long ba zhig gis mig ldan la mgo bskor ba dang 'dra bar gsungs pas de 'dra byed mi nyan /
de yang dge bshes phu chung bas /
dang po spang spos phul /
de nas cung 'bal du song nas spos reng bu bzhi sbyor mngar ching nge ba phul /
de nas kyang 'bal du song nas a ka ru dang du ru ka la sogs pa dri bsung ching nge ba phul ba yin zhing /
khong gis dus gcig la gser srang nyi shu rtsa gnyis kyi spos sbyar ba yin 'dug /
rang cag gis kyang dang po nas mchod pa chung chung re la 'bul rin mi 'dug snyam nas brnyas spyos byas na mi tshe hril po 'bul rgyu med pa cig@# / /
yong /
mchod pa chung chung la brnyas spyos ma byas par skal ba bzang po yin snyam nas phul na mchod pa 'bel du 'bel du song nas khong 'dra ba zhig yong bas khong la mig yar blta byed dgos /
yo byad la dbang thob pa'i sems dpa' chen po ni sa dang po thob pa rnams yin pas de dag gis kyang lus 'bum phrag du mar sprul lus re re la lag pa brgya stong la sogs pa sprul te zhing khams thams cad du byon nas dngos su lag bdar te rgyal ba rnams la mchod pa mdzad na /
sems 'dzin phran bu res chog shes nas bsod nams kyi tshogs rgya chen po 'di tsho la brnyas spyos byed pa ni chos rgyus med pa'i skyon chen po yin gsungs /
thun mong gi bslab bya gsum pa ni /
sems can gzhan rang gi kha 'og tu 'du ba rnams kyang dkon mchog mchod pa la sbyor zhing /
sdug bsngal che ba las kyang sdig pa che ba la snying brtse ba'i bsam pas dge ba la 'god gang thub byed pa yin /
bzhi pa ni /
bya ba ji 'dra zhig byed na yang de'i sngon du dkon mchog la blo bkal nas gsol ba 'debs pa ma gtogs 'jig rten pa'i lha gsol ba dang bon chog sogs mi byed pa yin /
lnga pa phan yon bsams pa'i sgo nas nyin lan gsum mtshan lan gsum du skyabs su 'gro ba'i skabs phan yon la brgyad yod pa'i dang po nang pa sangs rgyas par tshud pa ni /
spyir phyi nang la 'jog tshul mang du snang na yang /
sangs rgyas kyi bka' dri ma med pa'i rjes su jo bo shan+ti pa chen pos 'brangs /
de'i rjes su jo bo rjes 'brangs /
de'i rjes su chos rje thams cad mkhyen pa blo bzang grags pas 'brangs nas 'chad tshul ni /
dkon mchog gsum la snying thag pa nas skyabs 'gro byed pa yod na nang pa sangs rgyas pa yin la /
de med na ting nge 'dzin brtan po sogs yon tan ci yod kyang phyi rol pa dang thun mong ba'i yon tan yin pas de tsam gyis nang pa sangs rgyas par mi tshud /
de yang skye ba sngon ma rnams su skyabs 'gro goms goms pa'i mthu la brten nas tshe 'phos pas skyabs 'gro'i sdom pa dngos su med kyang /
byis pa chung du ka kha mi shes pa la yang skyabs 'gro rnam dag dang ldan pa yod cing /
'di la ma goms na sde snod blo 'don thub pa yod kyang chos 'di med pas phung bar 'gyur ba mang du yod /
skyabs 'gro 'di med na yon tan gzhan ci yod kyang yod go mi chod la /
'di yod na gzhan gang yang med kyang 'dis go chod nas sangs rgyas kyi bstan pa'i sgor tshud pa'i tshul 'di la mu stegs rlung zhags kyi lo rgyus dran par bya gsungs te /
sngon rgya gar du mu stegs pa zhig gis dbang phyug sgrubs pas 'grub ste /
dbang phyug gis rlung gi zhags pa zhes bya ba 'dod bya yid la bsams nas zhags pa de btab pa tsam gyis 'gugs thub pa zhig byin pa na /
des kyang rgyal po dang blun po dang 'bangs la sogs pa dang /
skyabs 'gro dang mi ldan pa'i nang pa'i gzugs brnyan mang po zhags pa des bkug nas khong rang gi slob ma dang sbyin bdag sogs su 'gyur bar byas /
de nas lan cig nang pa'i phru gu chung chung b+ha lo pham mthing zer ba dkon mchog gsum la snying thag pa nas skyabs 'gro byed la /
gzhan ka kha tshun chad mi shes pa zhig yod pa la zhags pa de rgyab pas zhags pas de la phyag 'tshal ba'i rnam par song nas tshur bsdu ma thub pa zhig byung /
da dung lan cig rgyab pas kyang 'gugs ma nus shing /
zhags pa yang bsdu ma thub pa na kho ya mtshan nas byis pa de'i mdun du song nas ngas gzhon so dkar nas rgan mgo dkar la thug thug gi bar zhags pa 'di btab nas 'gugs ma thub pa med pa la /
'di ltar yong ba khyod la yon tan gyi rnam pa ci yod zer ba la /
byis pa na re /
nga la yon tan gzhan gang yang med kyang /
snying thag pa nas dkon mchog gsum la skyabs su 'gro ba yin pas nga'i yon tan yin byas pas mu stegs kyis khyod kyis sgra snyan rig byed sogs ci shes zer /
gzhan gang yang mi shes byas pas mu stegs de ya mtshan nas /
nang pa'i chos de ngo mtshar che ba zhig yin 'dug /
nged rang tsho rig byed cung zad ma shes na yon tan de 'dra yong sa med /
nang pa'i dkon mchog la skyabs 'gro byas pa tsam la yon tan @# / /
de 'dra yod na /
de ni khyad par 'phags nges so snyam nas kho rang slob ma dang bcas pa nang pa'i bstan pa la zhugs pa yin /
phan yon gnyis pa sdom pa thams cad kyi rten du 'gyur ba ni /
skyabs 'gros myang 'das kyi bsam pa bskyed pa dang brtan par byed cing /
de las nges 'byung gis drangs pa'i sdom pa rnam dag skye ba yin pas sdom pa gang len kyang skyabs 'gro rtsom byed du byas nas len dgos /
'o na dge bsnyen gyi sdom pa 'bogs skabs skyabs 'gro'i tshig gsal bar 'dug kyang /
dge slong gi sdom pa len pa'i tshe skyabs 'gro'i tshig brjod dgos pa mi snang bas skyabs 'gro rtsom byed du ji ltar byed snyam na /
de ni dge 'dun la gsol ba lan gsum gyi bar du 'debs dgos pas /
de'i skabs skyabs 'gro rtsom byed du byed pa yin /
phan yon gsum pa sngon bsags pa'i las kyi sgrib pa srab cing zad par 'gyur pa ni /
lha'i bu nor bu dri ma med pa'i 'od ces pa zhig la 'chi ltas phog nas phyi ma gang du skye brtag pas sha za mo phag gi gdong pa can du skye bar rig gsungs te bslab btus kyi gsung zin ltar na phag dngos yin pa 'dra ste phag kyang sha za yin pas skyon med /
don du de 'dra zhig tu skye ba shes nas shin tu 'jigs te mya ngan kho na byed pa la /
brgya byin 'ongs nas mya ngan byed pa ci yin dris pa na /
des gnas tshul bshad nas brgya byin khyod kyis bdag 'jigs pa 'di las bskyab tu gsol byas pas /
brgya byin gyis /
bdag la de las skyobs pa'i nus pa med kyang /
khyod rang dkon mchog gsum la skyabs 'gro 'di ltar bgyis shig ces smras pas /
des skyabs 'gro bton bton pa na zhag bdun nas tshe 'phos te dga' ldan gyi lhar skyes /
brgya byin gyi mngon shes 'og tu 'jug pa yin pas de gang du skyes gnas 'og ma thams cad du btsal btsal yang ma rnyed par bcom ldan 'das la zhus pas /
bcom ldan 'das kyis des skyabs 'gro byas pa la brten nas phag tu skye 'gyur gyi las sgrib zad de dga' ldan du skyes yod ces gsungs pa ltar yin snyam du nges shes bskyed /
de ltar lha'i bu de dga' ldan du skyes pa la brten nas brgya byin gyis /
gang dag sangs rgyas skyabs dong ba / /
da dag ngan 'gror 'gro mi 'gyur / /
mi yis lus ni spangs nas su / /
de dag lha yi lus thob bo / /
de bzhin du /
gang dag chos la skyabs dong ba /
zhes pa dang /
gang dag dge 'dun skyabs dong ba / /
zhes snga ma ltar sbyar nas ched du brjod de 'di ni brgya byin gyis smras pa tsam las don du sangs rgyas kyis byin gyis brlabs pa'i bka' yin zhes gong ma rnams gsung /
phan yon bzhi pa bsod nams rgya chen po gsog pa ni /
phar phyin bsdus pa las /
skyabs song bsod nams gzugs yod na / /
khams gsum 'di yang snod du chung / /
rgya mtsho chen po chu yi gter / /
phul gyis gzhal bar ga la nus / /
zhes gsungs pa ltar /
dkon mchog la skyabs su song ba'i bsod nams 'di gzugs can zhig yin na nam mkha' snod du byas kyang de'i nang du mi shong ba'i tshod yod /
rgya mtsho chen po chu yi gter / /
phul gyis gzhal bar ga la nus / /
gsungs kyang /
rdzu 'phrul gyis gzhal na gzhal nus pa yang yong /
der ma zad rdzu 'phrul dang ldan pa zhig gis /
ri rgyal lhun po srang la gzhal nus skyabs su song ba'i bsod nams kho rang grangs med yin pas sangs rgyas kyis kyang grangs med gsung ba ma gtogs grangs 'di tsam zhes kha tshon gcod par mdzad rgyu med /
'di la khye'u snang byed kyi lo rgyus dran dgos te /
sangs rgyas zhal bzhugs pa'i dus khye'u snang byed zer ba'i rdza mkhan zhig yod pa la /
de'i rdza nyo mkhan yang mi rnyed cing /
rdza gang bzos myur du chag 'gro ba sogs bsod nams dman pas ci byas lam du ma song ba na /
sangs rgyas la zhus pas /
sangs rgyas kyis re shig khyod rang gi las su bya ba rdza bzo rgyu yang gzhog la /
rgyal byed tshal du phyag bdar gyis /
dkon mchog gsum la skyabs 'gro 'di ltar gyis shig gsungs /
khos kyang de bzhin du byas bas bsod nams rgyas nas phyug por song ste sangs rgyas kyi drin dran nas nyin ltar sangs rgyas la gdugs tshod ma chag par phul zhing /
@# / /
sangs rgyas nyan thos kyi dge 'dun dang bcas pa la na bza' dus gsum gsum phul ba'i sbyin bdag gi gtso bo zhig tu gyur pa yin /
phan yon lnga pa ngan 'gror mi ltung pa la sngar gyi phag gi rtogs brjod dran par bya zhing /
phan yon gsum pa la dpe gzhan dgas na /
rgyal po ma skyes dgra'i lo rgyus dran par bya ste /
rgyal po des rang gi pha gzugs can snying po dkrongs pa sogs las ngan tshabs shin tu che ba sha stag byas pas /
rgyal po la 'brum bu me dpal nag po'i nad byung nas /
mgo lus thams cad du thor pa shar ba'i tsha rngam gyis yul gyi mi rnams kyang tshad dug tshig pa dang /
rnag 'khor ba'i tshe dri ngan pas nye skor gyi mi thams cad mgo gtum nas 'gro dgos pa byung ba na /
rgyal po sdug bsngal tshabs chen pos zin nas /
shAkya'i dge sbyong 'dra e 'dug ltos zer ba la /
'phags pa 'char ka 'dug byas pas /
'o na de skad thong zer ba la /
'char ka gdan drangs pas /
rgyal pos 'char ka la /
nga sdug bsngal 'di 'dra myong dgos pa byung yang /
da dung shi rgyu ni mi 'dug pas /
khyed kyis 'di las thar ba'i thabs bstan dgos byas pas /
'char kas thabs gzhan gang yang med /
rgyal po rang gis nus na sangs rgyas mnyan yod du bzhugs yod pas /
de la snying thag pa nas skyabs su song nas phyag gsum 'tshol zhig byas pas /
rgyal pos /
sangs rgyas yod nges yin nam zer ba la /
'char kas /
sangs rgyas bzhugs nges /
da nang yang sangs rgyas mjal nas yongs pa yin byas pas /
rgyal po de de sngon sangs rgyas la dga' ba zhig min yang /
'di dus 'u thug nas /
g.yog po rnams la kho rang yar slong du bcug pa na /
lag pa sogs gad nas then pa de nas sha thams cad bol 'gro ba'i sdug bsngal byung yang /
sangs rgyas kho na yid la dran bzhin du sdug bsngal bzod par byas nas /
yar langs te kha mnyan yod du bltas nas phyag gsum btsal bas /
sngon bsags pa'i las ngan de dag thams cad dag nas nad las grol te dgra bcom thob pa yin /
phan yon drug pa mi dang mi ma yin gyi bar chad kyis mi tshugs pa la /
mi'i bar chad kyis mi tshugs pa ni sgur chung lta bu ste /
sngon rgya gar du yul gyi phur khyim bdag pho mo gnyis yod pa las /
skabs shig yul de'i mdar ltad mo chen po byung ba na /
khyim bdag des ltar mo la phyin /
bud med des bsdad pa'i shul du khyim bdag sgur chung zer ba'i tshem bu ba zhig yod pa bud med des skad btang nas gos hrul 'dra tshem du bcug cing /
bud med sgur chung la chags pa'i dbang gis khong gnyis dga' mgur spyad /
de nas ltad mor phyin pa'i khyim bdag de log yong pa mthong ba na /
rgya gar khrims dam pas de gnyis shin tu 'jigs te /
mdzod kyi nang du gzab kyi sprog ma zhig gi nang du sgur chung bcug /
'brang bas dam du bcings nas bzhag pas /
de nub rkun ma yong ste mdzod kyi nang thams cad du bltas nas /
sgur chung yod pa'i gzeb de lji bar byung ba na /
'di rin po che yin snyam nas khyer pa la /
sgur chung khyim bdag gis shes dogs nas skad yang 'don mi nus /
de nas phyi rol du 'gro skabs sgur chung chab sang shor ba gzab kyi gseb nas phyir byung ba na /
rkun ma rnams ni 'di khyer rgyu byung yag po byung 'di'i nang du nor bu chu shel yod nges ta gzeb la zla 'od phog pas chu byung ba yin 'dug zer /
de nas rkun ma rnams kyis lung stong zhig tu gzeb kha phye bas sgur chung don pa na de rnams tshigs pa zas nas khyod mi yin na nged tsho mdzod du yod skabs gang khyer kyang chog pa yod pa la /
khyod kyis gang yang mi zer ba zer nas kho gsod dgos zer bar /
'bros pa la ni lus sgur por song bas bros mi nus /
ci drag la thug nas skyabs 'gro kho na byas pas nam mkha' nas 'di ma gsod cig zer ba'i sgra cig byung ba na thams cad the tshom mer yod pa'i ngang nas /
rkun ma de rnams mu stags mchod gnas su 'dzin pa yin pas 'di bsad nas dbang phyug chen po la mchod sbyin byed zer pa la /
khos da dung skyabs 'gro byas pas /
sangs rgyas thugs rje can de nyid dbang phyug chen po'i gzugs kyi rnam pa can du byon @# / /
nas /
rkun ma de rnams la da res 'di bsad nas nga la byin pa las ma bsad par byin na nga dga' bas ma bsad par byin cig gsungs pas sgur chung 'jigs pa de bas thar ba yin /
'di yang skyabs 'gro'i tshig 'don pa tsam la go mi rung ste /
sgrol ma 'don pa yang skyabs 'gro yin te rje btsun sgrol ma la skyabs su 'gro ba yin cing khong gis skyobs pa yang yin /
mi ma yin pa'i bar chad kyis mi tshugs pa yang /
sngon ded dpon byams pa'i stobs zhes bya ba tshong pa mang po dang bcas rgya mtshor nor bu len du phyin pa na /
mi mthun pa'i rlung chen po zhig langs nas gru gzings dang pa'i gdong du chu srin ma ka ra chen po zhig kha gdangs nas 'ongs pa na /
tshong pa rnams skrag nas ri dang ljon shing tshangs pa brgya byin sogs sna tshogs la skyabs su 'gro bar byed pa na /
byams pa'i stobs kyis khyod rang rnams nga'i rjes su zlas nas thon cig byas nas skyabs 'gro gsungs pas chu srin de ma rkan sker du song ba na /
tshong pa thams cad kyis shugs drag pos skyabs 'gro bton pas chu srin de tshe 'phos te skyabs 'gro thos bzhin du shi ba'i dbang gis sum cu rtsa gsum gyi lhar skyes shing /
tshong pa rnams kyang 'jigs pa las thar ba yin /
phan yon bdun pa ci bsam pa thams cad 'grub pa ni /
spyir bya ba gang byed kyang dkon mchog la gsol ba btab nas sgrub na dka' las med par bde blag tu 'grub pa yin te /
sngon r+wa sgreng gi bshags mkhan zhig gis /
sa cha sogs kyi don du kha mchu byed dgos byung ba na /
'brom rin po che'i sku mdun du mchod me re phul nas byed pa la /
'brom zhal ras dgyes nyams dad ldan pa 'dug na kha mchu byas pas khos thob yong ba yin /
zhal cung mi dgyes pa'i nyams yod na kho kha mchu la mi 'gro ba yin /
de tsho ni tshe 'di'i bsam pa 'grub pa tsam yin la /
'dir ni chos ldan gyi bya ba gang byed kyang /
dkon mchog la gsol ba btab nas byas na bde blag tu 'grub cing /
de yang mtha' bzang ba chos bzhin du 'grub pa la go dgos /
de yang bod 'dir sngon sangs rgyas kyi bstan pa ma dar ba'i snga rol du rang sangs rgyas gsum byon nas skyabs 'gro kho na mdzad cing / /
bstan pad ra ba'i rten 'brel sgrigs par mdzad /
so sos rdzu 'phrul ston bzhed nas mdzub mos ri 'bigs zhes pas kho rang bzhugs pa'i ri rnams la phyag mdzub kyis bug pa 'bigs par mdzad pas skye bo rnams ya mtshan nas ci yin zhus pas /
ngas sangs rgyas la skyabs 'gro byas pa'i mthu yin gsungs /
rbab so 'dzin zhes pas rbab chen po 'gril yong bsos 'dzin par mdzad pa ci yin zhus bas /
chos la skyabs 'gro byas pa'i mthu yin gsungs /
dpung pa ri 'gul zhes pas /
dpung pas ri la sgul skyod mdzad pa ci yin zhus par dge 'dun la skyabs 'gro byas pa'i mthu yin gsungs /
de ltar sangs rgyas kyi bstan pa ma dar ba'i yul du bstan pa dar ba yang skyabs 'gro byas nas 'grub na /
don gzhan 'grub mi 'grub kyi skad cha lab rgyu mi 'dug /
phan yon brgyad pa myur du 'tshang rgya ba ni /
skyabs 'gro rnam dag byung na skyabs gsum la mngon 'dod kyi dad pa dang /
de la brten nas bden bzhi dang las 'bras la dad pa'i dad pa skyes nas /
mi khom pa'i rten du mi skye bar dal ba khyad par can rnyed la /
de'i tshe yang lam ston bshes gnyen dam pa dang mjal nas /
des bstan pa'i lam phyin ci ma log pa la bslab ste myur du sangs rgyas bar 'gyur /
de'i phyir de lta bu'i phan yon dran pas nyin lan gsum mtshan lan gsum du skyabs 'gro byed dgos la /
de yang thun drug rnal 'byor ma chag par gnang mkhan tsho la de khas thus shing /
de min kyang zhog pa yan lag 'dun pa maN+Dal tshigs bcad gcig gis sna drangs te sangs rgyas chos tshogs ma lan gsum gyi sgo nas skyabs 'gro sems bskyed tshad med dang bcas pa ma chag par mdzad dgos /
thun mong gi bslab bya drug pa ni /
phyogs bcu mun bsel gyi khungs la brten nas phyogs gar 'gro yang phyogs de'i de bzhin gshegs pa la skyabs su 'gro dgos pa'i bslab bya zhig bstan rim gong ma 'ga' zhig tu @# / /
de ltar byas na phun sum tshogs shing /
ma byas kyang nyes pa med pa rje rin po che'i dgongs pa yin /
bslab bya drug pa dngos ni /
srog gam bzhag gad kyi phyir yang dkon mchog blos mi gtong ba ste /
sngon jo bo bod du bzhugs pa'i tshe rgya gar nas a tsrya gnyis 'ongs ba na /
jo bos mtshan mo yem gzim par gsung 'gros kho na mdzad kyin bzhugs pas /
'brom gyis sang zhog gsol ja zhu bar phebs skabs /
jo bo la /
mdangs gsung bgros de tsam mdzad nas don yod pa ci byung zhus pas /
gzhan gang yang ma byung /
rgya gar lho phyogs kyi rgyal po zhig gis don chen po byas 'dug gsung /
ci lags zhus pas /
rgyal po de gar log gi rgyal pos bzung nas /
khyod kyis dkon mchog blos mi gtong na gsod byas kyang /
des dkon mchog blos ma btang bar de bsad pa yin 'dug pas /
da tsam de zhing khams rnam par dag pa zhig tu skyes nas mthu chen byang chub sems dpa' zhig tu gyur yod 'gro gsungs /
de ltar srog gi phyir yang skyabs 'gro blos gtong mi rung na /
ja sud mar sud sogs 'dod pa kha gang gi don du dkon mchog spong ba kha la btags btags par sdod pa ni sdom pa gtan nas med pa'i rtags yin pas de 'dra rnam pa thams cad du byed mi rung /
gzhan yang rgyal po gnyis pa las /
cig shos kyis dkon mchog blos mi gtong na dmag 'dren zer ba la /
de ltar ma byed byas kyang ma nyan pa na rgyal pos chu chen po la dmag yong sa med pa zhig bzos nas /
gzhan thabs ci yang ma byas par skyabs 'gro byed cing bsdad pas /
pha rol yig dmag gis gru gzings btang nas yongs par /
gru gzigs zhig nas srin mo sor mo gsum pa'i gling du chud cing rgyal po de la gnod pa gang yang ma byung ba yi gsungs /
bslab bya de rnams las srog gi phyir dkon mchog btang na skyabs 'gro'i sdom pa gtong bar 'gyur zhing /
skyabs la gnyis 'dzin byed na yang dkon mchog la yid ma ches pa yin pas skyabs 'gro gtong /
gzhan rnams kyis bslab bya dang 'gal ba'i nyes pa 'byung ba las skyabs 'gro gtong ba min gsungs /
de ltar na skyabs su 'gro ba ni sangs rgyas kyi bstan pa la 'jug pa'i sgo chen po yin zhing /
zhes sogs kyi skabs su /
don bsdus nas skyabs 'gro la phan yon chen po gsum gsungs te /
bstan pa la 'jug pa'i sgo chen po yin pa /
phyi nang gi bar chad kyis mi brdzi ba /
yon tan gyi khyad par gong nas gong du 'phel ba gsum gsungs so zhes bka' stsal / /
! nyin nyer gcig par /
chos kyi rgyal po tsong kha pa chen pos /
lan cig rnyed pa'i dal ba'i rten bzang 'di / /
shin tu rnyed dka' don cher shes gyur nas / /
nyin mtshan kun tu snying po len pa'i blo / /
rgyun chad med par skye bar byin gyis rlobs / /
zhes pa'i lung 'dren dang bcas sngon 'gro'i gsung bshad skyi dang khyad par skyabs 'gro rtsom byed du byas nas las 'bras la blang dor bya dgos /
de yang srid pa la skyo ba med na /
'dod pa la srid pa gong 'phel du song nas ngan song la skrag pa mi skye /
de la brten nas dkon mchog la skyabs su mi bsten /
de ltar ma bsten na khas blangs ji ltar mang yang bstan pa'i sgo nang du ma tshud pa yin te /
dge bshes po to bas /
srid la ma skyo 'dod la srid 'phel bas / /
ngan song mi skrag skyabs la mi bsten na / /
khas blangs mang yang bstan pa'i sgor ma tshud / /
khyi la zan byin khyur ming byed dang 'dra / /
zhes gsungs pa ltar yin zhing /
der ma zad dge bshes des /
deng sang gi dus su dge slong mang yang /
bstan pa'i sgor ma tshud pa mang /
zhes gsungs pa ltar yin la /
de yang skyabs byed dngos ni chos yin gsungs /
gnyis pa la gsum /
las 'bras sbyir bsam pa dang /
zhes sogs kyi skabs su sa bcad 'di dag bshad pa'i tshe dgos la /
nyams su len pa'i tshe mi dgos pa min par nyams len gyi skabs nges par dgos shing /
de yang thugs rab bzang ba rnams kyis sa bcad kho na'i steng nas thun skyong /
de ltar min pa rnams kyis kyang sa bcad gtor na nyams len gyi tshe lam gyi go rim thams cad 'thor nas 'gro bas sa bcad nges nges mdzad dgos @# / /
'di'i las 'bras spyir bsam pa dang /
bye brag tu bsam pa gnyis thun skyong ba'i tshe bsams pa yin la /
bsams nas 'jug ldog bya tshul ni thun mtshams su lag len du 'gel rgyu yin /
de yang mdor na rang gi tshe hril po'i byed spyod thams cad nyin zhag gcig gi byed spyod du 'du /
de yang bsam pa dang spyod lam gnyis su 'du bas 'di'i sa bcad dang po gnyis kyis bsam pa'i skabs /
las 'bras la bsam pa'i tshul dang /
gsum pas spyod lam thams cad du las 'bras la 'jug ldog bya tshul bstan pas tshe hril po'i dge sbyor thams cad sa gcad gsum po 'di'i khongs su bsdus nas bstan pa yin /
de yang las 'bras ni shin tu lkog gyur yin pas /
de la so skye'i blos des shes skye dka' bas yid ches rjes dpag la brten nas sgrub dgos la /
sgrub tshul yang /
sbyin pas longs spyod khrims kyis bde / /
zhes pa'i lung chos can /
khyod rang gi bstan bya'i don la mi bslu ba yin te /
dpyad gsum gyis dag pa'i lung yin pa'i phyir /
zhes pa'i rig pa la sbyangs pa'i dgos pa yin pas 'di tsho dran dgos /
rang gi bstan bya'i don la mi bslu ba yin tshul yang /
rang gi gzhal bya mngon gyur la mngon sum gyis mi gnod /
lkog gyur la rjes dpag gis mi gnod /
shin tu lkog gyur la yid ches rjes dpag gis mi gnod pa'i phyir zhes 'god cing /
de'i nang nas da lan phyi ma 'di dgos pas de 'dra'i gzhal bya shin tu lkog gyur la yid ches rjes dpag gis mi gnod tshul ni lung tshad mas mi gnod pa dgos /
de'i tshul yang dper na /
sbyin pa las longs spyod 'byung ba dang /
tshul khrims kyis bde 'gro thob par lung 'dir gsungs kyang /
lung gzhan du sbyin pa las bkren par 'gyur ba dang /
tshul khrims kyis ngan 'gror 'gro bar gsungs pa yod na /
lung phyi ma'i don nges pa'i tshad ma des lung dang po'i don la gnod kyang /
de ltar gsungs pa gtan nas med thag chod snyam du bsams /
de nas spyir bsam pa la yang /
spyir bsam pa dngos dang /
so sor phye ste bsam pa gnyis yod pa'i dang po spyir bsam pa dngos la bzhi gsungs te /
bzhi po de ni dge mi dge'i las thams cad la spyi khyab tu yod pa'i khyad chos yin /
'o na las nges pa rnam smin 'byin nges ma yin pa la med snyam na /
de yang gnyen pos ma bcom na rnam smin 'byin nges yin pas khyad chos de bzhi char tshang ba yin /
spyir bsam pa 'di la nan tan byas nas nges shes rnyed na /
dper na /
tshong pa gcig la bre zhig yod na phar tshong pa yang de la brten nas byed /
tshur nyo mi tsho yang bre de'i che chung sogs la nges shes rnyed pa'i dbang gis tshod thig po byas nas nyos chog pa ltar /
'di la nges shes rnyed pas las 'bras bye brag pa la nges shes skyes nas 'jug ldog byed sla ba yin /
las 'bras 'di la ni sangs rgyas rang nyid kyis kyang nan tan che bar mdzad nas las 'bras bsam pa la rgyal ba dgyes pa'i lam bzang zhes mdo las bsngags shing /
rje rin po ches kyang de ltar gsungs /
de'i rgyu mtshan yang chos byas na rgyal ba dgyes /
ma byas na rgyal ba mi dgyes pa yin la /
chos byas ma byas kyang las 'bras bsams ma bsams 'di ga yin de'i dang po las nges pa'i tshul dang /
las 'phel che ba gnyis kyi skabs su sgrub pa gnyis dang /
ma byas pa dang mi 'phrad pa dang /
byas pa chud mi za ba gnyis kyis dgag pa gnyis bstan pa yin /
dang po sgrub pa gnyis ni /
las mang yang 'bras bu ma 'dres par sgrub pa dang /
las nyung ba'am chung yang khyad du mi gsod par sgrub pa gnyis yin /
dgag pa gnyis ni /
las ma byas kyang 'bras bu 'dod pa dgag pa dang /
las byas kyang 'bras bu mi 'dod pa dgag pa gnyis te /
bzhi yod pa'i dang po las nges pa ni /
sngon dgra bcom pa grags pa zhes pa phyag la skyon yod pas bar bar du phyag la bsnyung zug chen po yong ba zhig yod pa yang /
'khrungs rabs sngon ma zhig tu bud med zhig la chags sems kyis reg tsam byas pa'i rnam smin yin gsungs /
de yang thal zlog sogs rtsod pa mdzad pa rnams @# / /
kyis mu stegs kyis spyi gtso bo las 'jig rten 'byung bar 'dod pa dang /
dbang phyug sogs kyi blo'i g.yo ba sngon du btang nas byed par 'dod pa yod pa de dag shes par byas la /
khas len de dag la snying po med pa'i tshul shes par byed dgos mu stegs 'ga' zhig gis 'jig rten thams cad tshangs pas byas par 'dod la /
de'i dbang gis tshangs pa rang nyid kyang gti mug can yin pa bcas kho rang gis byas pa'i nga rgyal yod pa sangs rgyas kyis mkhyen nas tshangs pa la 'jig rten thams cad khyod kyis byas sam gsungs pas byas lags zer /
'o na grong khyer du mi ngu ba kho na byed pa zhig 'dug pa de yang khyod kyis byas sam gsungs pas /
bsam blo zhig btang nas ma byas lags zer /
'o na me long nang du gzugs brnyan shar ba khyed kyis shes sam gsungs par ci lags zer /
sangs rgyas kyis me long la gzugs brnyan shar ba zhig bstan nas /
'di yang khyod kyis byas sam gsungs pas /
ma byas lags zer ba la sangs rgyas kyis /
de bas na skye bo 'di dag gis khyod la de lta bu'i tha snyad btags pa tsam gyi rmongs pa'i rjes su 'brangs nas khyod dregs pa dang nga rgyal bar ma byed cig gsungs pa yin /
yang rgyu med las byung bar 'dzin pa rnams kyis dngos po la rgyu med mi zer yang /
rgyu la ltos mi dgos zer ba yin pas /
de la sa bon btab pa dang ma btab pa'i dus thams cad du lo tog skye ba dang /
yang na gtan nas mi skye bar 'gyur te /
dngos po skye ba rgyu la mi ltos pa'i phyir /
zhes pa'i rnam 'grel gyi rig pa 'dis log rtog de zlog par byed dgos /
de yang dge bas bde 'gror 'phen zhing bde ba thams cad 'byung /
mi dge bas ngan 'gror 'phen zhing sdug bsngal thams cad 'byung ba rin chen 'phreng ba'i lung gi don yin /
nged rang rnams kyi las thams cad drug pa yid kyi rnam shes kyi stong du sman rtse la par btab pa ltar yod gsungs te /
sman rtse la rdzas byugs nas bskam /
par rgyab de nas chu'i nang du sbang na kha dog gang dgos pa de yong ba yin par 'dug pas de bzhin du rang re'i las thams cad bsags pa'i skad cig gnyis pa nas par btab pa bzhin yod /
de la sred pa'i chus rlan na 'bras bu bde sdug thams cad ma 'chol bar khra lam ste yod pa yin /
yang 'dir sngar nyi tshe ba'i dmyal ba'i skabs zhus pa'i dge 'dun srung gi rtogs brjod dran par byas nas las nges pa'i tshul la nges shes skyed dgos shing /
lo rgyus gzhan yang rgyal po gsal rgyal la blon po ri dwags 'dzin zer ba zhig yod pa de la bu mo sag mo zer ba zhig yod pa la sgo nga sum cu so gnyis byung ba smin nas bu sum cu so gnyis byung /
de rnams chung du nas rgyal po'i blon por bskos nas blon po legs po byung kyang /
lo chung ba'i stabs kyis rtsed mo rtser 'gro ba la /
gcig gis blon po gzhan zhig gi bu zhig la rtsed mo rtses nas zam pa'i 'gram nas sbung cag rgyab ste de shi ba na /
bu de'i pha tshig pa zos nas /
ri dwags 'dzin dang nga gnyis blon po 'dra 'dra yin kyang /
kho'i bus nga'i bu gsod pa ni mi 'tsham pa yin pas g.yo thabs kyis lan glan par bya'o snyam ste /
de dag la phyi rta lcag yin pa nang du gri yod pa sum cu so gnyis byin nas rtsed mo rtse yag gyis byas te /
rgyal po'i sar phyin nas byis pa 'di dag gis rgyal po rang dkrong ba'i slad du mtshon cha 'di 'dra khyer 'dug byas pas /
rgyal po dus rgyun rtog 'jug che ba yin yang /
'di'i skabs las kyis sgribs nas rtag dpyad ma byas par byis pa de rnams bsad nas mgo rnams sgam du bcug ste ma sa ga mo'i sar skyel du btang ba na /
ma de de'i sngon nas bcom ldan 'das kyis rgyun zhugs la bkod tshar bas /
de skabs bu rnams kyi mgo mthong ba la brten nas mi rtag pa dang bdag med pa'i don nges nas phyir mi 'ong gi 'bras bu thob /
de sangs rgyas la zhus pas /
sngon gnas mo zhig gis rkun ma sum cu so gnyis la gnas tshang g.yar ba na /
rkun ma de dag gis glang zhig brkus nas bsad de /
kho rang tshos kyang sha bzas gnas mo la yang byin pa yin /
de dus kyi @# / /
gnas mo ni sa ga mo 'di yin /
rkun ma so gnyis ni 'di'i bu so gnyis po de yin /
glang ni rgyal po gsal rgyal yin pas las de'i 'bras bu yin gsungs pa dang /
yang sngon dge slong zhig gis khyad gsod dang bcas bzhin du dge 'dun gyi tshogs gdan la zhag po bas dmyal bar skyes /
dge slong gzhan zhig gis khyad gsod med par zhag cung zhig bo ba la 'gyod pa skyes pas klu mun pa'i khung bu can zhes par skyes nas las dngos gzhi'i 'bras bu rdzogs kyang /
mi lus thob nas da dung las kyi lhag ma la brten nas lus byad shin tu mdzes la /
sgal gzhung thams cad du zhag byugs pa lta bu'i kha dog nag po zhig byung ba bcom ldan 'das la zhus nas lung bstan pa dang /
yang dge 'dun gyi gtong sgo phyir 'then pa dang /
gcig nas phri ste gcig tu bsnon pa dang /
nyung du gtong ba sogs byas na /
dge 'dun gyi gtong sgo sked nyag la btang ba'i 'bras bur /
dmyal ba sked pa shin tu phra ba chad la khad lta bu la mgo mjug gnyis shin tu sbom par skyes nas sdug bsngal myong ba yin /
gnyis pa las 'phel che ba ni /
tshom las /
spig pa chung du byas pas kyang / /
'jig rten pha rol 'jigs chen dang / /
phung khrol chen po byed 'gyur te / /
khong par song ba'i dug bzhin no / /
bsod nams chung du byas pas kyang / /
'jig rten pha rol bde chen 'dren / /
don chen dag kyang byed 'gyur te / /
'bru rnams phun tshogs smin pa bzhin / /
zhes gsungs te /
las dge sdig gnyis 'phel che bas /
sdig pa chung du re byas kyang 'jig rten pha rol tu ngan 'gro'i 'jigs pa chen po dang /
tshe 'dir yang phung khrol chen po byed par 'gyur ba ni /
dper na dug chung du zhig khong par song na /
de rim gyis rgya je cher song nas glo mchin sogs la skyon chen po byas te mthar mchi bar 'gyur ba lta bu dang /
bsod nams te dge ba chung du byas pas kyang 'jig rten pha rol tu bde ba chen po 'dren par byed cing /
tshe 'dir yad don chen po byed par 'gyur te /
dper na 'bru rnams phun tshogs smin pa bzhin zhes gsungs shing /
mdzangs blun las /
de las kyang go bde bar /
dge ba chung du dag la yang /
mi phan snyam du brnyas mi bya / /
chu yi thigs pa bsags pa yis / /
snod chen rab tu gang bar 'gyur / /
sdig pa chung du dag la yang / /
mi gnod snyam du brnyas mi bya / /
me 'dag phra mo zhig gis kyang / /
rtsa phod ri tsam bsreg par 'gyur / /
zhes gsungs te /
dge ba chung du 'dis gang yang mi phan snyam du brnyas bcos mi bya ste /
dper na chu thigs chung du bsags pas snod chen po gang bar 'gyur ba lta bu dang /
sdig pa chung ngu la 'dis mi gnod snyam du brnyas bcos mi bya ste /
dper na me 'dag phra mo zhig gis rtsa phung ri tsam bsreg pa mngon sum du snang ba lta bu ste /
'di'i dpe ni gang zag khyad par can 'phags pa mo'u 'gal gyi bu la yang /
sku tshe sngon ma zhig tu ma la khros nas /
'di'i rkang lag 'dam bu ltar rdzog par byed pa 'ga' med dam byas pas /
dgra bcom thob nas dmyal ba'i yul du byon pa na mu stegs rdzogs byed dmyal bar skyes yod pa nges / /
nga'i rjes 'jug rnams kyis nga'i phung po la mchod pa byas res kyis nga la sdug bsngal 'di ltar 'dug pas de ma byed ces khyod kyis lan skyel zer ba la /
mo'u 'gal gyi bus mu stegs rnams la lan bskyal bas /
mu stegs byed rnams khros nas mo'u 'ga' gyi bu'i phyag zhabs thams cad 'dam bu ltar rdzog par byas pa yin /
de lta bu'i kha sdig chung du de 'phel nas dgra bcom thob kyang 'bras bu chen po de 'dra yong na gzhan la smos ci dgos /
tshe 'dir yang 'phel che ba ni /
lam chung bas gad dar mdzad pa'i tshe gad ro'i dkyil nas tsi tsi'i ro zhig rnyed pa tshong dpon zhig la byin pas /
tshong dpon des tshur sran ma sbar ma gang byin /
de la sran yos rdod nas shing thun 'ga' zhig la byin pas /
de dag gis shing cung zad re phul /
shing rnams phar bsgyur tshur bsgyur mdzad pas sku tshe de kha rang la phyug por song /
de nas tshong dpon gyi drin dran nas gser gyi tsi tsi bzhi bzos te maN+Dal gyi phyogs bzhir bzhag nas tshong dpon la phul ba yin /
de ltar yong ba yang dang po tsi tsi'i ro byin pa'i dge ba de 'phel nas tshe de la yang 'bras @# / /
bu chen po nge 'dra byung ba yin snyam du nges shes bskyed /
gzhan yang rgyal po spyi bo skyes kyis 'dzam bu gling la dbang ba na /
re shig tu bya sreg pa kha dwang dwang byed cing skad 'don mi thub pa mthong nas ci yin dris pas /
ri 'dir dwang srong chen po mchog brgyad bzhugs pas bya'i skad kyis bsam gtan la gnod nas de dag gis bden tshig brjod pa yin byas pas /
rgyal pos drang srong sems can la gnod 'tshe byed pa da'i sa char ma 'jog zer bar brten /
drang srong rnams shar lus 'phags gling du byon par /
rgyal pos drang srong gar song zer ba la blon po zhig gis rgyu mtshan bshad pas /
rgyal pos da yang 'gro zer nas phyin te de yang dbang du bsdus /
de bzhin du nub ba lang spyod dang /
byang sgra mi snyan thams cad dbang du bsdus shing /
mthar sum cu rtsa gsum gyi brgya byin kyi stan phyed la dbang pa'i rgyal por gyur pa de yang /
sngon rgya gar gyi yul zhig tu bag ma gtong len byed pa'i tshe sran ma sogs khyer nas gtor gtor byed pa yin pa la /
mi zhig gis sran ma spar ba gang khyer nas phyin pas /
sangs rgyas bsod nams stobs dang mjal nas dad pa skyes te gzhan 'bul rgyu ma rnyed par sran ma de gtor bas /
sangs rgyas kyi gsol lhung gi nang du sran ma bzhi song /
thugs kar phyed gnyis phog pa'i 'bras bur rgyal po spyi bo skyes su gyur nas /
gling bzhi dang sum cu rtsa gsum gyi bdag po'i stan phyed la dbang ba byung ba yin /
yang gsang lha zhes pa nor dang rin po che'i bang mdzod la mnga' brnyes pa zhig byung ba na /
de'i rgyu sangs rgyas la zhus pas /
sngon sangs rgyas 'od srung gi dus su rdza'i bum pa'i nang gser gyi dong rtse blugs nas me long gis kha brgyan te dge 'dun la phul ba'i rnam smin yin gsungs pa dang /
gser dbyig ces pas kyang sngon rgyu chung du zhig byas pas /
skyes ma thag nas lag pa'i nang du gser gyi dong rtse yod pa zhig byung zhing /
dong rtse de nas kho rang gis longs ji tsam spyad kyang yang gsar du skyes nas zad pa med pa byung /
yang sngon bud med zhig gis gtsug lag khang gi nye 'dabs su rab byung 'ga' zhig dang log par spyad pas dmyal ba mnar med du skyes shing /
sangs rgyas shAkya thub pa'i dus klu long ba zhig tu skyes /
rab byung rnams 'bu la skyes nas klu de'i lus za bar byed pa'i las kyi rgyu ba ston pas lung bstan pa dang /
sangs rgyas rnam gzigs kyi dus dge 'dun gyi las byed zhig gis 'bul sdud la phyin nas rnyed bkur mang du byung ba dge 'dun la phul /
rin po che khyad mtshar zhig byung ba kho rang gis nyar bsdad pa na /
dge 'dun gyis mkhyen nas rin po che dgos gsungs pas /
khyed rang rnams mi gtsang pa bzhes /
rin po che nga rang la byin pa yin byas par /
bshags pa byas kyang dmyal ba mnar med du skyes nas sdug bsngal dpag tu med pa myong zhing /
sangs rgyas mos pa snang mdzad kyi bar sangs rgyas re re 'jig rten du byon pa'i tshe /
dge 'dun 'du ba'i phyir khung du skyes nas sangs rgyas thams cad kyis de'i las kyi rgyu ba lung ston par mdzad pa dang /
der ma zad lung ston mkhan med pa ma gtogs na ning bar skabs r+wa sgreng du bu mo zhig gis dpe gsangs zhes par bsangs gtong bar phyin skabs dang po g.yang Tam gnyis rnyed /
de nas mang du rnyed de der phyin res kyis dngul Tam bco lnga tsam re rnyed pa na mi gzhan gyis btsal kyang skar mi'i li gcig kyang ma rnyed pa byung 'dug /
de la ya mtshan rgyu gang yang med /
de las kyang rang re srin bus phyag 'tshal rkyang la zhon / /
zhes sogs sngon nas zhus pa ltar /
phyag 'tshal ba dang /
sangs rgyas zhes lab rgyu rnyed pa dang /
thal mo sbyor shes pa las bzang po khyad par can zhig gis 'bras bu yin pas ngo mtshar che ba yin /
de ltar sgrub pa gnyis bo song nas /
gsum pa las ma byas pa dang mi phrad pa ni /
rang cag rnams las gtan nas ma byas par 'bras bu sangs rgyas tshun chad 'dod pa yod kyang las ma byas par 'bras bu yongs med /
de'i nang nas dbang po dang mi mtsham pa'i chos mang po byed mdog byas kyang de la 'bras bu med pa yin /
'o na las ma byas pa dang @# / /
mi 'phrad na /
bde ba can gyi zhing gi yon tan phun sum tshogs pa rnams sangs rgyas 'od dpag med kyis byas pa'i las las byung ba yin pa la /
der skyes pa rnams kyis las de ma byas kyang der skye ba gang yin snyam du rtogs ldan rnam dpyod can la dogs pa skye ba srid pas de bsal ba'i phyir /
ston pas tshogs grangs med pa bsags pa'i 'bras bu la spyod pa rnams kyis kyang de'i rgyu thams cad bsags ma dgos kyang cha gcig bsag dgos so / /
zhes gsungs te /
de lta bu'i zhing gi yon tan la spyod pa la rang gis kyang der skye ba'i smon lam btab pa sogs kyi las byed dgos so / /
'o na rang rang so sos las byed dgos na /
sangs rgyas des byas pa la dgos pa med par mi 'gyur te /
de med na smon lam 'debs pa'i gzhi gtor bar 'gyur ba'i phyir /
'on kyang sangs rgyas byang sems kyi zhing gi mthu la brten pa'i dmigs bsal de gnyis yod gsung ngo / /
de yang bshes springs las /
khyod kyis bram ze dge slong lha dang ni / /
mgron dang yab yum dag dang btsun mo dang / /
'khor gyi slad du sdig pa mi bgyi ste / /
dmyal ba'i rnam smin skal nod 'ga' ma mchis / /
zhes gsungs pa ltar da ltar nga rang tsho don du rang gi 'dod par ma babs na ga nas byed kyang /
'dod par babs nas stig pa sna tshogs byas /
de yang 'dod par byung nas byas pa yin mi zer /
dge rgan dang dge phrug pha ma sogs kyi don du mi byed dka' med byung zer te /
sang gnang dmyal ba'i sdug bsngal myong ba'i tshed khyod kyi don du byas pa yin pas 'di khyod rang bgyis shig ces sdug bsngal phar sprod rgya lta bzhag bgo bsha' tsam yang byed rgyu med pas da lta nas sdig pa ma byas pha tshod zin pa zhig dgos /
de skabs bgo bsha' byed rgyu med pa yang /
las de rang gis byas /
gzhan gyis ma byas pas /
de dag gi las ma byas pa dang mi 'phrad pa yin zhing /
bcom ldan 'das kyis kyang las ni sa la mi smin /
chu la mi smin /
rdo la mi smin /
zin pa'i phung po 'ba' zhig la smin par 'gyur ro / /
zhes gsung pa yang rnam shes kyis zin pa'i phung po 'dis las byas pa yin byas kyang chog pas 'bras bu yang phung po 'di la smin par gsungs pa yin /
bzhi pa las byas pa chud mi za ba ni /
khyad par 'phags bstod las /
bram ze rnams ni dge sdig dag /
byin pa len bzhin 'pho bar smra / /
khyod kyis byas chud mi za dang / /
ma byas pa dang phrad med gsungs / /
zhes pa ltar /
bram ze rnams ni dge ba dang sdig pa'i las dag byin pa dang len pa bzhin 'pho bar smra na yang /
khyod kyis las ma byas pa dang mi phrad pa dang /
byas pa chud mi za bar gsungs 'dug pa de bden zhes sangs rgyas la bden kha phul ba yin /
de yang 'dul ba lung las gsungs pa ltar /
las rnams zhag zla ba lo tsam ma yin par bskal ba'i bar du bsdad na 'bras bu chung zos nas med par 'gyur ro zhe na /
bskal ba brgya song yang gnyen po'i gags byed dang ma phrad na chud zon par mi 'gyur te /
rgyu rkyen tshogs pa dang /
dus la babs pa zhig byung na 'bras bu smin par gsungs pa yin /
de ltar na las ni shin tu rgya che bas ji 'dra zhig la thog mar blang dor bya dgos zhe na /
dge ba che long dam rags pa'i gnad bsdus pa bcu la blang bya dang /
mi dge ba gong ltar bcu la dor byar byed dgos gsungs /
des dgag pa gnyis song /
de ltar tshul khrims sna re la yang sdom sems yang yang bston nas zhes sogs kyi skyabs su /
theg pa che chung gi chos thams cad tshul khrims kyi khongs su 'dus pa la /
tshul khrims sna re la sdom sems bsten ba tsam yang med par theg chen pa yin zer ba la smod par mdzad pa'i rgyu mtshan gyis byang sems kyi phyir bcos gsung pa'i tshe bdag theg pa chen por mos bzhes gsung ba'i phyag srol yang bla ma 'ga' zhig gis mdzad /
de yang skyes bu chung ngu'i nyams len gyi gtso bo yang mi dge bcu spong gi tshul khrims 'di yin /
'bring gi ni tshul khrims gtso bo yin /
chen po'i skabs su tshul khrims rnam pa gsum du phyi nas rgyas par nyams su len pa yin /
de yang phyi ma phyi ma 'byung ba snga ma snga ma la rag las te /
sa'i snying po 'khor lo bcu pa'i mdo las /
@# / /
gang la mngon mtho'i theg pa yod min / /
de la nyan thos theg pa yod min / /
gang la nyan thos theg pa yod min / /
de la rang rgyal theg pa yod min / /
gang la rang rgyal theg pa med na / /
de la theg pa chen po med de / /
med na mi 'byung nges pa'i phyir ro / /
zhes snga ma snga ma med na phyi ma phyi ma mi 'byung ba'i nges pa can du gsungs so / /
de'i phyir do nub nas bzung ste tshang mas mi dge bcu shor dogs nas 'bad par mdzad dgos te /
'di yod na dge tshul slong gi bslab khrims rnams rang shugs kyis bsrung ba 'ong /
'di med na ji ltar yod kyang bcas pa bsrung ba yin min mi shes /
'di'i srog gcod bsrungs pas dge slong yin na srog gcod sder gtogs dang bcas pa'i ltung ba mang po khegs 'gro /
de bzhin du nyes byas la 'dzem dgos te /
de ni pham pa sogs ltung ba che ba rnams bsrung ba'i r+wa ba lta bu yin pas /
r+wa ba la skyon ma byung na skyon che po mi yong /
byung na yang shes sla /
r+wa ba la skyon byung na nang gi nor thams cad rkun ma la gshor 'gro ste /
rmig tshal breg pas a ma'i tshal nyams bzhin / /
zhes sogs gsungs shing /
po to ba'i dpe chos las 'di ltar 'byung ste /
sngon yul pas zhes par dgon pa zhig gi grwa pa'i zhing gi dkyil du sha ba zhig 'ong nas zhing zos pas rgyags te 'gro ma thub par lus pa na grwa pa des zhing bskor du phyin nas sha ba'i mgo la chos gos kyi thu bas rgyab ste /
yul bas kyi sha po khyod kun spyod 'di ga rang byas na sku tshe ring po mi byed pa 'dug go zer ba ltar /
rang re yang tshul khrims 'di la nan tan ma byas na sku tshe ring po mi byed pa 'dug gsung /
ngag bkyal pa'i gzhi ni don med pa dang ldan pa'i don ni zhes pa ni snying po med pa'i don la byed gsungs /
log lta'i skabs spyir sgro 'dogs kyi log lta yod kyang /
'dir skur 'debs kyi log lta la byed /
de yang dkon mchog gsum yod nges kyang 'du shes bsgyur nas nga rang med par 'dzin snyam na log ltar mi 'gyur te /
log lta ni yod pa'i don la med par 'du shes pa'i shes rab la byed /
sbyor ba ni bsam pa de la sbyor ba brtsams pa zhes pa'i don la 'di'i sbyor ba lus ngag tu thon mi dgos pas log par lta ba'i bsam pa de la bskul byed kyi blo zhig yod pa de kha sbyor ba yi legs spyad nyes spyad kyi don ni dge sdig gnyis la de ltar btags pa yin /
de ltar gsar pa tshun chad kyis kyang mi dge bcu'i grangs 'dren lugs tshun chad bslab nas phyag len du 'debs dgos la /
de yang gzhi la srog gcod lta bu la mtshon na /
gang gi srog bcad na srog gcod du 'gyur zhes gtam 'dri ba'i gzhi dang /
las dngos gzhi byed skabs srog gcod pa'i gzhi yin pas srog gcod kyi gzhi zhes dang /
kun slong ni dug gsum ka tshang ba'am ci rigs pa /
sbyor ba lus ngag tu thon ma thon gang rigs /
mthar thug las de byas zin pa ste /
de ltar tshang pa'i las de dag byed mi rung zhing /
log lta yang phyi rol pa'i rgyud kyi log lta 'dra ba rang re la mi yong yang /
mi dge ba'i las gang byed kyang de'i sngon du 'jig rten pa'i yang dag pa'i lta ba las nyams pa'i log lta re 'byung bas de ngo shes par byas nas lta ba ma nyams pa dang /
lus ngag gi kun spyod 'dul ba dang gang mthun gyi spyod pa ma nyams pa dang /
log 'tshos ma sbags pa'i 'tsho ba la dge 'dun dmangs dang lhan cig tu longs spyad nas 'tsho ba ma nyams par mdzad dgos gsung ngo / /
nyin nyer gnyis par /
bcom ldan 'das kyis mdo sde dran pa nyer gzhag tu /
me ni grang mor 'gyur yang srid / /
rlung ni zhags pas zin yang srid / /
nyi zla sa la lhung srid kyang / /
las dang 'bras bu bslu mi srid / /
ces pa'i lung 'dren dang 'brel pa'i sngon 'gro'i gsung bshad spyi dang lhag par las 'bras mi bslu ba'i tshul yang rnam 'grel las /
tshad ma bslu med can shes pa / /
zhes gsungs pa dang gnad gcig pa yin /
las 'bras kyi skabs 'dir khyim bdag zhib ma dang zhib ma mo gnyis kyi lo rgyus sogs dran pa gal che bas /
de yang khyim @# / /
bdag zhib ma dang zhib ma mo gnyis sgom byed pa la zhib ma mo gring du babs shor /
zhib mas dgra bcom thob nas /
de la mos bsod snyoms dang na bza'i rgyu /
bzo gri khab skud bcas phul /
gris gsung rab kyi tshig don 'byed nus par smon /
khab kyis gting phyin pa'am dpogs nus pas smon pas de bzhin du gyur pa shA ri'i bu lta bu yin gsungs /
yang nag po'i las 'bras chung du la khyad gsod ma byed par las chung chung gang yin spong sla ba yin pas 'di ni bdag gi bsod nams kyi rgyan no snyam pa byas nas spong ba la 'bad dgos /
las ma byas pa dang mi phrad pa'i tshul yang bshes spring gi lung kha sang zhus pa ltar dang /
de dang mthun par spyod 'jug las kyang /
sdug bsngal skal gzhan mi len na / /
gegs byed mdza' bas ci zhig bya / /
zhes gsungs /
byas pa chud mi za tshul tha mal gyi dngos po gzhan rgyun ring po song pa'i tshe 'ga' zhig rul ba dang /
'ga' zhig la bsur zhugs pa sogs kyi chud za bar snang bas /
las kyang rgyun ring song na chud za bar 'gyur ro snyam na /
de ltar mi 'gyur te /
rnam 'grol las /
ma tshang med rgyu de la ni / /
'bras bu gang gis zlog par nus / /
zhes gsungs pa yin /
de'i phyir mi dge ba'i las chung du la yang 'dzem bag chen po dgos pa'i rgyu mtshan gyis nyon mongs la dgrar blta dgos la /
lta tshul yang spyod 'jug las /
khyod kyis pho bo gar brlag pa'i /
sngon gyi dus de gzhan yin kyi / /
ngas mthong da khyod gang du 'gro /
khyod kyi dregs pa kun gzhom bya / /
zhes gsungs pa ltar ba lta dgos shing /
de'i nang nas kyang las 'bras la rmongs pa'i ma rig pa zer ba'i nyon mongs gdug pa can zhig yod pa de sel dgos /
de yang gtso bor thos pa byas pa la brten nas bsal dgos /
de yang lung tshang ma la thos bsam byed dgos la /
de yang rnam 'grel las /
lung ni yid ches tshig yin te / /
nyes pa zad pa rdzun gyi tshig /
smra bar mi 'gyur rgyu med phyir / /
nyes zad lung du shes par bya / /
zhes gsungs pa ltar sangs rgyas kyi bka' ni lung yin zhing sangs rgyas kyi bka' min pa rnams lung min /
sangs rgyas kyi bka' kho na lung yin par sgrub tshul ni /
drangs ma thag pa'i lung gi don ltar /
sangs rgyas kyi bka' chos can /
lung tshad ma yin te /
rdzun gyi tshig dang bral ba'i phyir /
de chos can /
rdzun gyi tshig dang bral ba yin te /
sangs rgyas rang nyid rdzun gyi tshig gsung pa'i rgyu nyes pa dang bral ba'i phyir /
zhes 'god /
de la khyab pa yod de /
rdzun smra ba la nyon mongs zhig gis kun nas slong dgos pa'i phyir snyam du rang gis rang la nges shes skyed par byed dgos gsung /
dge mi dge'i las lam che long rags pa tsam ni mdzod las /
de las che long bsdus nas ni / /
dge dang mi dge ci rigs par / /
las kyi lam ni bcar gsungs so / /
zhes gsungs pa ltar bcur 'du la /
de'i phyir mi dge bcu spong gi tshul khrims 'di la thams cad kyis g.yas chung du ma song bar tur bskyed mdzad dgos /
de la ngos zin dgos pas /
de'i tshul la bcu las dang po srog gcod ni mdzed las /
srog gcod pa ni bsam bzhin du / /
ma nor bar ni gzhan bsad pa'o / /
zhes gsungs te /
gzhi sems can gzhan /
bsam pa la gsum gyi 'du shes la 'khrul ma 'khrul gnyis las /
dmag la sogs par 'gro mkhan kyis su dang thug na'ang gsod snyam pa lta bu'i kun slong spyi zhugs yod na /
bsad pa'i tshe 'du shes 'khrul ma 'khrul 'dra bar srog gcod kyi sdig pa dngos gzhi 'byung la /
de las gzhan lhas sbyin lta bu gsod snyam nas nor te mchod sbyin bsad na 'du shes 'khrul ba'i cha nas dngos gzhi'i sdig pa med /
sbyor ba la mdzod las /
dmag la sogs par don gcig phyir / /
thams cad byed pa po bzhin ldan zhes gsungs pa ltar /
gzhan zhig gis mi gsod rgyu'i gros thog tu rang yang the yod na / /
gzhan des srog nam bcad pa'i tshe rang gis dngos su ma byas kyang gzhan byed du bcug par song bas rang la yang sdig pa dngos gzhi 'byung /
mthar thug ni mdzod las /
@# / /
snga dang mnyam du shi ba la /
dngos med ces gsungs pa ltar bsad bya de rang gi snga rol tu shi ba dgos shing /
de las gzhan de'i snga rol dang /
de dang mnyam du rang shin rang la sdig pa dngos gzhi med /
des srog gcod kyi pham pa la yang shes dgos /
ma byin len ni mdzod las /
ma byin len pa gzhan gyi nor / /
mthu dang 'jab bus bdag gir byed / /
ces gsungs te /
gzhi ni gzhan gyi rdzas /
bsam pa la kun slong ni pha rol pos rang la ma gnang bzhin du 'bral ba ste /
yo byad de pha rol po dang bral nas rang la yong bar byed 'dod pa yin /
sbyor ba ni /
rku ba dang 'phrog pa dang /
gzhan gyis rang la bcol ba'i rdzas yun ring po'i bar mi gtod par gzhan des brjed du bcug nas nyar pa dang /
bre dang srang la g.yo rgyu byas nas rang la lhag po yong bar byed pa la sogs pa yin /
mthar thug ni thong blo skyes pa ste /
de la yang rang gis mi gzhan zhig ma byin len byed du mngags pa na /
gzhan de'i lag tu rdzas de chud pa'i tshe /
da kho la thob tsa na nga la yang thob tshar ba yin snyam pa'i blo ma skyes kyang mngag zhugs la thob blo skyes pa yin pas mthar thug grub pa yin /
log g.yem ni mdzod las /
bgrod min 'gro bar 'dod pa yis / /
log par g.yem pa rnam pa bzhi /
zhes gsungs te /
log g.yem gyi gzhi la /
bgrod bya min pa /
yan lag min pa /
gnas min pa /
dus min pa bzhi yod pa'i dang po ni pha ma sogs dang /
bdun rgyud tshud chad kyi nye du dang /
pha mas gzhan la ma byin pa ni pha mas bsrungs pa yin pas de dag dang /
rab byung mal sogs pa rnams yin /
yan lag min pa kha sogs dang /
gnas min pa gtsug lag khang dang /
rten gsum bla ma sogs kyi nye 'dabs /
dus min pa sbrum ma dang /
bsnyen gnas bsrungs pa'i dus sogs dang /
jo bos nyin dus kyang gsungs so / /
bsam pa la sngar ltar gsum /
sbyor ba log g.yem gyi don du rtsol bar byed pa /
mthar thug gnyis kyi gnyis sprad pa yin /
rdzun ni mdzod las /
rdzun tshig 'du shes gzhan bsgyur ba'i / /
tshig don mngon par go ba'o / /
mig rna yid kyi rnam shes dang / /
gsum gyis nyams su myong gang de / /
mthong thos rnam par shes pa dang / /
rtogs pa yis ni rim bzhin bshad /
ces gsungs te /
mig gis mthong ma mthong gnyis /
rna bas thos ma thos gnyis /
yid kyis shes ma shes gnyis /
lus kyis myong ma myong gnyis te brgyad kyi sgo nas rdzun tshig smra ba ste /
de yang rang gis mthong ba la ma mthong snyam du bsam zhing de ltar smras na 'du shes ma bsgyur bas rdzun dngos su mi 'gyur la /
da res mthong byung yang ma mthong zer snyam nas smras na 'du shes bsgyur ba yin pas rdzun gyi dngos gzhir 'gyur /
rdzun dang rdzun tshig gi khyad par yang yod de /
rdzun tshig ni ngag tu smras pa dgos la /
rdzun ni gzhan zhig gis dge rgan mthong e byung zer na /
rang gis ma mthong bzhin du 'du shes bsgyur nas mgo chog chog byas na de rdzun yin kyang rdzun tshig min /
mthar thug la rang gis gang bsam pa'i don ltar smra yul pha rol pos mgon ngag khyal tsam du 'gyur bas de ltar go dgos /
phra ma ni mdzod las /
phra ma pha rol dbye ba'i phyir / /
nyon mongs can gyi sems kyi tshig /
ces gsungs te /
mi pha rol po mthun pa rnams ma mthun par 'dod pa dang /
sngar nas mi mthun pa rnams slar yang 'dum par mi 'dod pa'i sems kyis snyan mi snyan dang bden mi bden sna tshogs phar la ba tshur lab byed pa yin zhing /
'di la yang snga ma ltar don go ba mthar thug tu dgos la /
de ltar smras pa la brten nas pha rol po gnyis ring du song ba ni mi dgos /
tshig rtsub ni /
kun nas mnar sems skye ba'i gzhir gyur pa ste /
rang gi yid du mi 'ong ba'i gang zag la lus dang yan lag dang tshul khrims kyi skyon brjod pa'i sgo nas gang thos na pha rol po tshig pa za bar 'gyur ba'i tshig smra ba rnams yin /
ngag bkyal ba ni /
don med pa dang ldan pa'i don zhes pa kha sang chos dang bstun na snying po med pa'i don la byed zhus pa yin kyang /
de tsam la go mi nyan te /
'jig rten gyi tha snyad dang bstun na yang /
gzhan zhig gis rang lan skyel bar btang na de'i lan bskyal ba @# / /
la don yod pas ngag bkyal du mi 'gyur /
de min jus khag ma 'khis bzhin du rgya gar rgya nag kha che bal yul tshun chad kyi lab lab mang po gtong ba dang /
ngag bkyal 'di la gzhan la lab kyang mi dgos pas don med du gcig lab rgyag pa dang /
gzhan yang mdzod las /
kha gsag glu dang zlos gar bzhin / /
bstan bcos ngan bzhin zhes gsungs pa ltar /
log 'tsho'i skabs zhus pa ltar gyi kha gsag gi tshig dang /
mchod pa'i phyir min par dgos med du dpyangs then pa dang /
glu gtong ba dang /
bstan bcos ngan pa phyi rol pa'i bstan bcos la thos pa sgra bcas su byed pa sogs te /
de la yang rang gis gang smra rgyu de la der 'du shes ma 'khrul ba dgos shing /
mdor na kha nas gang thon smra ba yin /
lus ngag gi bdun po 'di la bskul bar byed pa'i sems shig yod pas de la bsam par byas nas bsam pa de la nang gsed kyi gsum du phye ba yin /
de ltar bskul nas smra 'dod lta bus mgo 'dog tsam byas pa nas sbyor ba lus ngag tu thon pa'i 'go tshugs pa yin /
de ltar gzhi bsam pa sbyor ba mthar thug ste bzhi po 'di nges nges byed dgos /
des mang po'i khrod du lus ngag la brtag tshul song nas /
gcig por sdod dus sems la brtag tshul ni /
brnab sems ni gzhan gyi yo byad la chags pa yin la /
'di'i bsam pa'i nyon mongs la khyad chos lnga ldan dgos te /
rang gi nor la chags sems /
de la brten nas nor gsog par 'dod pa'i gsog sems /
gzhan gyi nor la dper na zas lta bu la mtshon na /
'di ngas za rgyu byung na zhim mdar ga 'dra yod snyam pa dang /
gos 'di ngas gon na dro po ga 'dra yod snyam pa lta bu re myang ba'i sems dang /
de la brten nas gzhan la gnod pa skyol bar 'dod pa'i 'khu ba'i sems /
de la brten nas gzhan gyis ji ltar zer yong nga la 'di yong bar byed dgos snyam pa dang /
gzhan gyis dge bshad sdig dkrol sogs byas kyang sdig pa yod kyang yod snyam pa do tsha dang nyes dmigs zil gyis gnon pa'i sems te lnga tshang dgos /
kun slong ni rngam sems te gzhan gyi nor la rngams nas /
de rang la yong ba'i phyir gzhan gyi 'gram pa la gtong ba tshun chad byed pa'o / /
kun slong de yang brnab sems de la bskul ba'i sems yin /
mthar thug ni gzhan gyi nor de rang gi bdag gir gyur cig snyam du smon pa'i sems dang de yong ba nges par byed snyam du thag gcod pa'i sems yin /
gnod sems ni mdzod las /
gnod sems sems can la snang ba / /
zhes gsungs te /
gzhi dang 'du shes tshig rtsub ltar yin /
nyon mongs khyad chos lnga ldan te / /
de dag la sdang sems dang /
gzhan gyis gnod pa byas pa la mi bzod pa'i sems dang /
de la brten nas 'khon du 'dzin pa'i sems dang /
de la brten nas phar gnod pa skyel 'dod kyi 'khu ba'i sems dang /
sngar ltar ngo tsha dang nyes dmigs zil gyis gnon pa'i sems so / /
mthar thug thag gcod kyi sems sngar ltar dang /
log lta'i skor mdangs dgong zhus pa ltar yin zhing /
nyon mongs la khyad chos lnga ste /
shin tu rmongs pa'i sems /
drag shul can gyi sems /
log par zhugs pa'i sems /
rab tu nyams pa'i sems /
ngo tsha dang nyes dmigs zil gyis gnon pa'i sems te lnga /
dang po ni sdig pa'i zhen byed pa ste sdig pa la dga' ba /
de yang grogs ngan pa sogs kyis bskyed pa dang /
phyi dro'i kha zas lta bu la mtshon na nyes dmigs la mi 'dzem pa ni dang po dang /
der ma zad dga' bzhin du longs spyod pa'i sems de gnyis pa dang /
rgyu mtshan log pa yid la byas nas longs spyod pa'i sems te gsum pa dang /
de ltar byas pa la nyes pa yod dogs med snyam du thag bcad pa'i sems de bzhi pa dang /
lnga pa ni sngar bzhin te /
da nyes pa mi dgos gang yod kyang yod snyam du thag gcod pa yin /
de lta bu'i tshul de ltung ba thams cad la rigs 'gre /
de ltar byas na bsam blo gtong mkhan yod tshe de lnga tshang ba'i las nga rang tsho la char bzhin babs nas yod /
de tsho thams cad log lta yin /
mthar thug thag gcod pa'i sems yin tshul sngar ltar yin /
bcu po de dag la bskul byed kyi sems @# / /
byung sems pa de las yin /
rang la tshur bskul byed med pas las lam min /
lus ngag gi bdun ni phar bskul ba dang chur bskul byed kyang yod pas las dang las lam gnyis ka yin /
yid kyi gsum ni las lam yin yang las min te /
nyon mongs yin pa'i phyir /
'on kyang las nyon gnyis 'gal ba'i rgyu mtshan shes dgos pa yod /
de ltar mi dge bcu spong gi tshul khrims 'di sems bsgrims nas bsrung na /
dge bshes khams lung pa chen pos /
rang dge ba bcu la gnas /
gzhan dge ba bcu la 'god pa de dge ba'i bshes gnyen yin pas cha lugs ji ltar 'dug kyang de la dge ba'i bshes gnyen gyi mtshan 'jug pa yin /
de dam pa'i las la spyod pas skyes bu dam pa yang yin /
dge ba rnal ma la 'byor pas rnal 'byor pa yang yin /
dka' ba'i las byed pas na dka' thub pa yang yin gsungs /
der ni nges par gzab dgos te / /
jo bo'i bla ma a wa d+hu ti pas /
ji srid bdag tu 'dzin pa ma spangs kyi bar du las 'bras phra zhing phra ba la 'dzem par bgyis shig /
paN+Dita 'di dang 'di zhes bya ba yang las 'bras phra mo la ma 'dzem pas ngan song 'di dang 'dir skyes 'dug go gsungs pa yin /
de'i tshul yang paN+Dit ngag dbang grags pa la rtsa ltung byung pas de sbas pa'i phyir chos log brtsams pas tshe de nyid la ske'i nang du rma byung nas gsol chas 'bras 'bru re las mi chud pa byung /
de nas jo bo kha sar pa Ni la gsol ba btab pas zhal gzigs te khyod kyis chos log brtsams pas nad de yang mi gsos /
phyi ma yang ngan song du 'gro gsungs pa red /
de bzhin du phod mdo'i gnas brtan gshin rje'i gshed zhal gzigs pa zhig gis dge 'dun gyi rdzas phub ma zhib ma gang la longs spyad pas shi nas yi dwags gshin rje'i gshed kyi gzugs 'dra ba zhig tu skyes /
rgyun du dge bsnyen bzang ba zhig gi gtor ma ster ba len pa la /
nub cig dge bsnyen des gtor ma chag pas kho dngos su byung bar dge bsnyen 'jigs nas su yin byas pas khos sngar gyi lo rgyus bshad nas /
khyod kyi gtor ma de nga la phan che ba las do nub med nas yongs pa yin zer ba byung /
sdig ltung stobs che tshul gyi skabs su /
bsam pa shugs drag po'i sgo nas byas na stobs che bas bsam pa'i shugs kyi sgo nas stobs che ba /
sbyor ba shugs che bas stobs che bzhi srog gcod lta bu la mtshon na gsod lugs tshun chad ngan pa byed pa ste de'i sgo nas stobs che ba /
gnyen po med pas stobs che ba ni /
mi dge ba la 'gyod pa sogs kyi gnyen po med pas rgyun du byed pa dang /
log par mngon par zhen pas stobs che ba ni /
da'i gri 'di la sngags rgyab pa yin pas 'dis bsad na nyes pa med ces zer ba sogs dang /
lug la sogs pa skye dgu'i bdag pos rang gi za rgyur gnang ba yin pas 'di bsad na nyes pa med zer ba sogs dang /
bram ze rgud tshe 'tshe ba chos su smra / /
zhes pa ltar bram ze rgud pa'i tshe gzhan gyi nor brkus kyang nyes pa med zer ba sogs yin /
gzhi'i sgo nas lci ba ni /
bla ma dang pha ma sogs zhing khyad par can la gnod pa byed pa yin /
de ltar gsungs pa'i gnad dang mthun par bshes springs las /
rtag par byed pa /
mngon par zhen pa /
gnyen po med pa /
yon tan gyi zhing dang /
gtso bo'i zhing ste lnga lnga /
la brten pa'i dge mi dge gnyis char lnga lnga yod la de'i nang nas mi dge ba sbong zhing /
dge ba de dag spyod cig ces rgyal po la gdams pa ltar nged cag gis kyang bya dgos gsung /
yang zhing thams cad kyi nang nas dkon mchog stobs che /
de'i nang nas dge 'dun stobs che /
de'i nang nas so skye'i dge 'dun stobs che zhing yul gnyan /
de'i nang nas kyang byang chub sems dpa' yul gnyan pa yin te /
sangs rgyas dang chos la phul ba'i rdzas rang gis longs spyad pa slar phul na sdig pa 'dag cing /
dge 'dun la ni rnam smin phran bu ma myong bar dag pa med /
de yang gang gi dge 'dun las byung pa'i rdzas de dge 'dun de dag la 'bul ba ma gtogs /
dge 'dun gzhan la yang 'bul mi rung ste /
dge bshes bya yul bas bya yul gyi gnyer par gdams pa las /
khyod kyis bya yul ba'i@# / /
rdzas nas blangs pa yod na rin chen pa'i sde la ma 'bul zhig /
rin chen pa'i rdzas las blangs pa yod na bya yul ba'i sde la ma 'bul zhig /
ces gsungs shing /
zhing gi sgo nas stobs che ba ni bla ma dang /
bla ma dang 'dra ba zhes pa rang gi bla mar ma bsten kyang bsten rung gi yon tan dang ldan pa dang /
pha ma sogs dang khyad par byang chub sems dpa' la pham gnod byed pa stobs che ste /
sems can thams cad btson ra mun nag tu bcug pa las /
byang sems la khong khros rgyab bstan nas sdod pa nyes pa che ba sogs mdo sde'i rjes su 'brangs nas mang du gsungs shing /
de bas na byang chub sems dpa' ni me dong thal bas g.yogs pa ltar gang du yod mi shes pas su la yang khong khro ma shor ba byed dgos shing /
khong khro ni nyes dmigs shin tu che ste /
'jug pa las /
mi bzod las gzhan sdig pa yod ma yin / /
zhes dang /
spyod 'jug las /
zhe sdang lta bu'i sdig pa med / /
ces gsungs shing /
'di ni tshul yang shin tu gzan pa yin gsung ngo / /
! nyin nyer gsum par /
slob dpon chen po shan de was /
mi dge ba las sdug bsngal 'byung / /
de las ji ltar nges thar zhes / /
nyin mtshan rtag tu bdag gi ni / /
'di nyid 'ba' zhig bsam pa'i rigs / /
zhes gsungs pa'i lung 'dren gnang nas /
mi dge ba ma spangs par sdug bsngal zad pa med de /
mdzod las /
klu bzhin rtsa bzhin ljon shing bzhin / /
zhes gsungs pa ltar mtsho skam na klu sdod gnas med /
rtsa ba med na yal ga lo 'bras kyang med par 'gyur ba ltar /
rgyu mi dge ba spangs na 'bras bu sdug bsngal mi 'byung gsungs /
yang bka' gdams kyi tshig don /
rje rin po ches spyan snga rin chen 'phel la bka' 'dri gnang bas /
spyan snga rin chen 'phel gyis /
rgyal ba'i bka' las yi ge na gcig kyang 'dor du med par gdams ngag tu go ba la bka' gdams zer zhus pa na /
rje rin po ches bka' chos gnang dus /
spyan snga rin chen 'phel gyis nga la blo bskyed chen po byin byung gsungs nas sngar zhus pa ltar gsungs pa yin pas rang cag gis kyang rgyal ba'i bka' la man ngag gi gnad thams cad yod par go nas lta rtog byed dgos /
lta rtog byas nas lag tu len skabs 'dul ba rang gi thog tu 'bab pa zhig mdzad dgos te /
de ltar ma mdzad na po to ba chen pos /
rab byung 'dul ba la mi rtsi bar sngags la dga' ba bstan pa nyams pa'i rtags yin /
gdams ngag shog bu la 'byar nas gang zag gi be bum byed pa bstan pa nyams pa'i rtags yin gsungs 'dug pas sdom pa bsrung ba'i 'dul khrims la bsgrims nas hur skyed mdzad dgos /
de yang mi dge bcu spong gi tshul khrims 'di la rang nan tan mdzad dgos /
mi dge ba phal cher 'gags pa spyod lam bzod pa thob nas yod zhing /
mthong lam thob nas ni mi dge ba'i gnyen po rgyud la skyes pa yin /
dge sdig gi blang dor byed tshul ni /
dge bshes po to bas /
bram ze'i bu sgra mkhan bzhin du bslab /
phyug phrug bzhin du mi bya /
zhes gsungs te bram ze'i bu sgra mkhan gyis dge ba'i rtog pa re skyes na rde'u dkar po re gtong /
mi dge ba'i rtog pa re skyes na rde'u nag po re btang nas rtsis bzhag byed /
dge bshes spyan snga ba yang rlung shod rug pa na bzhugs pa'i dus thugs la dge ba'i rtog pa re 'khrungs dus sa dkar gyi ri mo re bris /
mi dge ba'i rtog pa re 'khrungs dus sol ba'i ri mo re bris pas nyin gcig dge bshes po to bas gzigs pa na khong gi zhal nas /
li mo'i bu 'di mtshams bcad nas sgom pa yin sems can gyang logs thams cad sol ba dang sa dkar gyi ri mos bkang nas 'dug gsungs pa la /
spyan sngas /
kho bos dge mi dge'i rtsis gcig btang ba lags gsungs pas /
po to bas de ring ni dge ba'i bshes gnyen chen po gcig dang mjal lo gsungs nas phyir phebs pa yin 'dug /
de ltar las 'bras 'di la gzab dgos te /
sangs rgyas kyis rang cag la yid ches skyed pa'i phyir mdzad pa yin rung /
bang ltar kyang gsang chen thabs la mkhas pa'i mdor gsungs pa ltar /
ded dpon snying rje chen por 'khrungs pa'i dus mi nag mdung thung can gyi mgo la ral @# / /
gri rgyab nas bsad pa'i las kyi lhag ma yod pa'i tshul bstan te zhabs la seng ldeng gi tshal pa zug pa'i tshul bstan par mdzad pa dang /
mgon po klu sgrub ces sangs rgyas gnyis par grags pa des kyang las kyi lhag ma cung zad lus pa'i tshul gyis / /
rgyal po bde spyod kyi bus rang gi ma'i ngag la nyan nas dbu slongs pa na /
spu gri rnon pos dbu bcad kyang ma chod par /
slob dpon gyis sngar ngas rtswa zhig bcad pa'i zhar la srog chags shi ba'i las kyi lhag ma zhig yod pa dran pas 'jag mas chod cig gsungs pa ltar byas pas mgul chod pa red /
yang mthong chos la myong 'gyur gyi skabs mdzod las /
mthong chos 'bras bu can gyi las / /
zhing dang bsam pa'i khyad par las / /
zhes gsungs pa ltar zhing gi sgo nas stobs che ba /
rten gyi sgo nas stobs che ba /
dngos po'i sgo nas stobs che ba /
bsam pa'i sgo nas stobs che ba sogs yod cing /
rten gyi sgo nas stobs che ba'i skabs /
mgar ba mkhas pas lcags kyi gong bu leb mo bzos nas chu'i nang du 'phangs na yang yeng zhig las gting du mi 'byin /
de nyid hril hril bzos nas 'phangs na chu'i gting du byid 'gro /
de bzhin du shes rab can sdig pa la 'gyod pa dang bcas pa'i mkhas pas sdig pa byas pa dang /
de ltar mi byed pa'i blun pos sdig pa byas pa gnyis la bsam pa dang sbyor ba sogs thams cad mnyam na yang rten gyi sgo nas de gnyis khyad par chen po yod de dang po yang zhing phyi ma lci ba yin /
de bzhin du dge ba la sbyar na yang /
sdom med zhig gis rgya mtsho la snod byas /
ri rgyal la sdong bu byas nas mar me phul ba las /
sdom ldan zhig gis ras zhig mar khu'i nang du bcug nas me dmar lhab tsam byas te phul ba bsod nams che ba yin /
de bzhin du rab tu ma byung ba zhig gis mi bsad pa las /
rab tu byung ba zhig gis shig bsad pa nyes dmigs che ba yin /
don de dag la dgongs nas bdag gi bla ma khri chen chen pos kyang smon lam la 'gyed gtong mkhan tsho la yang de'i nyin bsnyen gnas yan lag brgyad pa'i sdom pa re nges par len du 'jug par mdzad pa yin gsungs /
yang 'brom ston pas chos la brten pa'i sdig pa'i gam na mi dge ba bcu sdig pa brud brud yin gsungs te /
de ni bshes springs las /
'di na nyin gcig mdung thung sum brgya yis / /
rab tu drag btab sdug bsngal gang lags pa / /
des ni dmyal ba'i sdug bsngal chung du la'ang / /
'ol yang mi dbyi char yang mi phod de / /
zhes pa'i don dmyal ba'i sdug bsngal gyi tshod rtsis na snga ma de mdzub mos brud brud byas pa'i tshod tsam yin par gsungs pa dang don gcig pa yin /
dngos po'i sgo nas stobs che ba ni /
zang zing gi sbyin pa las chos kyi sbyin pa phan yon che ba dang /
zang zing gi mchod pa las sgrub pa'i mchod pa phan yon che /
sgrub pa'i mchod pa ni dpe cha 'dzin skyor dang /
rtsod pa byed pa sogs kyang yin gsungs /
bsam pa'i sgo nas stobs che ba ni /
dge ba thams cad las byang chub kyi sems stobs che ste /
spyod 'jug las /
dge ba gzhan kun chu shing bzhin du ni / /
'bras bu bskyed nas zad par 'gyur ba nyid / /
byang chub sems kyi ldan shing rtag par yang / /
'bras bu 'byin pas mi zad 'phel bar 'gyur / /
zhes gsungs shing /
de kha yang bsam pa shugs drag zhan dang rgyun ring thung sogs kyi khyad par yod de /
dge ba la dga'i bzhin du byed pa'i gus sbyor dang /
rgyun bsring ba'i rtag sbyor gnyis tshad na dge ba chen po dang /
gcig las med na 'bring /
gnyis ka ma tshang na brud brud yin /
de dag la dgongs nas rje rin po ches /
bsam pa bzang na sa dang lam yang bzang / /
bsam pa dman na sa dang lam yang dman / /
thams cad bsam pa dag la rag las pas / /
zhes gsungs /
de yang /
mi dge ba bsrung na sdig pa stobs chen po yang yang /
rang re ni khe 'dod kyang nyen mi bsrung bas gang yang ma byung ba yin /
de ltar min par nyen yag po bsrung na khe chen po rag pa yin /
mi dge ba thams cad kyin nga nas khong khro stobs che ste /
spyod 'jug las /
bskal pa stong du bsags pa yi / /
sbyin dang bde gshegs mchod @# / /
la sogs / /
legs spyad gang yin de kun yang / /
khong khro gcig gis 'joms par byed / /
ces sogs dang /
'jug pa las /
gang phyir rgyal sras rnams la khros pa yis / /
sbyin dang khrims byung dge ba bskal pa brgyar / /
bsags pa skad cig gis 'joms de yi phyir / /
mi bzod las gzhan sdig pa yod ma yin / /
zhes sogs gsungs pa ltar yin pas rgyun du chags pa'i gnyen po dang /
blo bur du khro ba'i nyes dmigs kyi gnyen po dran par byas te zon byed dgos la /
yang dge drug drag pos 'dul 'os pa yod na dge rgan gyis nyes rdung sogs ma byas na nyes pa 'byung bas /
skye bo gso thig las /
brdungs na dul ba nyid du 'gyur / /
zhes gsungs pa ltar byed dgos /
'on kyang khong khro langs bzhin du byas na ni dge ba'i nus pa bcom 'grongs gzab par byed dgos /
yang gzhon pas rang la chos kyi tshig don dris byung na khyad gsod med par rjes su yi rangs dang bcas nas bslab dgos /
de'i tshe rang gi kha 'don sogs chag na yang gnang ba gtod mi dgos te /
de las cig shes phan yon che ba'i tshul mdo las /
mchod rten bye ba 'bum bzhengs pa las /
gang zag gcig kha yar phyogs pa bsod nams che bar gsungs pa yin /
yang dge 'dun nang phan tshun du gcig gis gcig la gnod sems sogs mi mdzad par shin tu mthun par mdzad dgos /
de yang rgan pas gzhon pa la brtse gdung dang bcas nas bslab yar sogs byed pa dang /
gzhon pas kyang rgan pa la gus zhabs dang bcas nas nyan pa sogs byed dgos te /
po to ba'i gsung da gin zhus pa'i 'phro las /
mkhan slob la mkhan slab tu mi 'dzin par kha mnyam lag mnyam du 'dzin pa bstan pa nyams pa'i rtags yin gsungs shing /
mdo rtsa ba las /
mkhan po dang slob dpon tshul khrims 'chal ba la yang ngo zhes rang gi mkhan slob tshul khrims 'chal ba yin na yang gus zhabs byed dgos par gsungs /
'bras bu'i skabs rnam smin gyi 'bras bu la /
mi dge ba bcu la kun slong dug gsum che 'bring chung gsum gyis bskyed pa'i chung 'bring chen po gsum re yod la /
de dag chen pos dmyal ba /
'bring gi yi dwags /
chung dus dud 'gror skye bar sa'i dngos gzhir gsungs shing /
sa bcu pa'i mdo las 'bring gis dud 'gro dang /
chung dus yi dwags su skye bar gsungs /
de yang ngan song ba'i phung po la po de mi dge ba'i las kyi rnam smin gyi 'bras bu yin zhing /
de yin na de'i rnam smin gyi 'bras bu yin pas khyab pa ni med gsungs /
rgyu mthun gyi 'bras bu la ngan 'gro nas mir skyes kyang zhes gsung ba ni /
ngan song du mi dge ba'i rnam smin rdzogs nas las gzhan zhig gi dbang gis mir skyes kyang /
srog gcod kyis myong ba rgyu mthun tshe thung /
ma byin len gyis longs spyod kyis phongs /
log g.yem gyis chung ma ma bsrungs par 'gyur gsungs kyang /
des mi chog dge phrug ma bsrungs pa dang ma rung bar 'gyur ba dang /
g.yog 'khar ma bsrungs par 'gyur ba sogs kyang yin /
rdzun gyis bskur pa 'debs pa mang ba dang /
phra mas grogs mi brtan par 'gyur ba dang /
tshig rtsub kyis ma byung ma pher sha stag go ba dang /
ngag bkyal gyis gzhan gyi rang la mi nyan par 'gyur te 'di dag la bsam blo btang na thams cad rang gi las yin /
shar bas kyang /
phyogs ngan le lan gzhan la gda' sa med / /
thams cad las kyi steng du kor kor 'ong gsungs pa yin /
yid kyi gsum gyi myong ba rgyu mthun la chags sdang rmongs gsum shes che bar gsungs pa rang nyid de gsum shas che ba la yang byed med /
gzhan gyis rang la de gsum shes che ba byed pa yod pa la sbyar ba yang yod /
gzhan yang brnab sems kyis brtsams pa'i bya ba mi 'grub pa dang /
gnod sems kyis rang la gzhan gyi gnod 'tshe mang ba dang /
log ltas rang gar sleb pa der sngar nas yod pa'i gser dngul dang 'bru sogs dkon pa dang nub par 'gyur /
'di'i log lta yang gzhan gyis dge ba'i phan yon dang /
sdig pa'i nyes dmigs ji 'dra zhig bshad kyang de la yid mi ches pa ste /
bka' gdams gong ma'i gsung las /
dge ba'i phan yon bshad ce na / /
'o na lta @# / /
zer yid mi ches / /
zhes sogs gsung ba lta bu yin / /
mi dge bcu'i byed pa rgyu mthun ni /
mir skyes kyang de dag la dga' ba ste / /
srog gcod kyi byed pa rgyu mthun srog gcod la dga' zhing srog gcod kyi gtam tsam thos kyang 'dzum mer byed pa lta bu /
de thams cad la rigs 'gre /
'o na rgyu mthun dang bdag 'bras mi'i rten la brjod pa ci yin snyam na /
ngan song la de dag med pa min kyang /
rnam smin gyi 'bras bu gtso che bas de dag ma bshad cing /
de nas rnam smin rdzogs kyang de gnyis yod pa'i dbang du btang nas de ltar gsungs pa yin /
'bras bu gsum po de yang srog gcod la sbyar na /
pha rol po gsod byar gyur pa de la lus tshong dang sems tshor sdug bsngal bskyed par byas pa las /
rang la dmyal ba'i sdug bsngal lus sems kyi steng du myong ba la sogs pa'i yid du mi 'ong ba'i rnam smin gyi 'bras bu 'byung /
bsad pa dngos kyi rgyu mthun du dmyal ba der yang gzhan gyis rang nyid gsod pa sogs kyi sdug bsngal 'byung /
dper na rgyal po zhig skyed mos tshal du brtse bzhin pa'i tshe rang tshos bsad na gsod par nye ba de'i tshe rgyal po de gsod pa la nye ba'i snang ba tshun gyis gzi brjid nyams nas 'gro bas de'i bdag 'bras bu dmyal ba'i sa phyogs yid du mi 'ong bar skye ba sogs 'grub pa yin te /
mdzod las /
sdug bsngal phyir dang bsad phyir dang / /
gzi byin med phyir 'bras rnam gsum / /
zhes gsungs pa yin gsungs /
bdag 'bras kyi skabs /
rdzun smras pas las kyi mtha' rgyas par mi 'gyur bar gsungs kyang las mtha' mi 'grub pa rang bshad chog /
bdag 'bras yul spyi la smin par gsungs kyang /
sger la mi smin pa min te / /
rang nyid sa phyogs ngan par skyes nas de las gzhan sa phyogs bzang bar 'gro 'dod kyang 'gro rgyu gtan nas mi yong ba lta bu yin gsungs /
de ltar na srog gcod dran ma thag nas de'i gnyen po 'gyod pa dran par byas nas sdom dgos te /
des ni dkar po'i las lam du 'gyur ba yin /
de'i tshul yang mi dge ba bcu las phyir bzlog pa'i cha nas dkar po'i las lam bcu bshad pa yin zhing /
de yang srog gcod sdom par rtsom pa sbyor ba /
de'i mthus sems rab tu zhi bar gyur pa na mthar thug grub pa yin /
des gzhan la rigs 'gre /
yid las gsum la yang chags sdang rmongs gsum las sdom pa'i yid de 'jog la /
de la yang /
khyad chos tshang rgyu 'ga' zhig yod / /
rnam smin ni dge bcu che 'bring chung gsum gyis rim pa ltar /
khams gong gi lha dang /
'dod lha dang mi'i phung po 'grub cing /
rgyu mthun dang bdag 'bras ni /
srog gcod spongs pas tshe ring zhing nad med par 'gyur ba sogs mi dge ba las zlog ste sbyar /
'phen rdzogs kyi dbye ba ni mdzod las /
gcig gis skye ba gcig 'phen te / /
yongs rdzogs byed pa du ma yin / /
zhes gsungs /
bde 'gro'i rten yin na 'phen byed dge bas 'phangs pas khyab kyang /
rdzogs byed nges pa med de /
mir skyes kyang sdug bsngal sha stag gis dus 'da' dgos pa rnams ni rdzogs byed mi dge bas rdzogs pa yin /
de bzhin du ngan 'gro'i rten yin na 'phen byed mi dge bas 'phangs pas khyab kyang /
klu rgyal gtsug na rin yin na gsar bsags kyi las yin pas ma khyab pa sogs kyi 'dzin od pa rnams rdzogs byed dge bas rdzogs pa yin /
de ltar na mi dge ba'i las 'di sangs rgyas kyi sar slebs ma shes pa ma gtogs /
gal te slebs rgyu zhig yod na lag rjes ngan pa zhig 'jig pa las 'os mi 'dug /
dmyal khams su yang dge ba'i las 'di gcig sleb na lag rjes bzang po zhig 'jog pa las 'os mi 'dug snyam pa'i nges shes rnyed par byed dgos /
yang myong nges ni las byas bsags tshang ba rnams yin /
byas la ma bsags pa ni myong nges ma yin pas byas bsags kyi khyad par ni /
rmi lam du byas pa dang /
mi 'dod bzhin du byas pa dang /
'gyod bzhin du byas pa sogs byas lam bsags pa'i las bcus sde nas bshad cing /
sbyor ba dang 'jug tshang la dngos gzhi ma tshang ba dper na mi gsod 'dod dang gsod rgyu byung na dga' ba la snyam pa lta bu'i dga' ba sgom pa gnyis tshang yang /
gsod pa'i dngos gzhi ma @# / /
byas na bsags la ma byas pa'i las yin /
sbyor dngos 'jug gsum ka tshang na byas bsags tshang ba yin /
rang gi 'dod par med kyang mi 'dod bzhin du gsod dgos pa byung na bsal ma bsags pa yin /
zag med kyi las lta bu byas bsags gnyis ka ma tshang ba'i las yin /
mdor na dga' bzhin du byas pa la gnyis ka tshang nas yong /
mi dga' bzhin du byas na byas la ma bsags par 'gro /
byed 'dod kyang byed rgyu ma byung na bsags la ma byas par 'gro bas mi dge ba'i phyogs gang yin dang po nas ma bsam pa dgos /
bsam nas bsags kyang lus ngag sogs kyis ma byas pa dgos /
gal te byas bsags tshud na yang de ma thag 'gyod sems kyis bshags sdom byas na slar byas la ma bsags par 'gyur bas rnam smin myong ngas ma yin par 'gro bas de ltar bslab dgos /
yang rmi lam du mi bsad par rmis nas slar sad dus dga' ba sgom pa lta bus gsos btab na byas bsags tshang bar 'gro ba yin /
de dag la dgongs nas slob dpon 'phags pa thogs med kyi man ngag ltar dbyig gi gnyen pos las gang zhig 'dzom zhing sdom na mthol zhing bshags na zhes sogs gsungs /
yang mi dge ba bsam pa dang bsags pa mi 'dra ste /
'di dang 'di zhes bya ba byas na mi dge ba yin snyam du bsam pa de mi dge ba bsam pa yin kyang bsags pa min te /
de 'dra ba ni 'phags pa'i thugs la yang yod la /
'on kyang 'phags pa la 'phen byed kyi las gsar du gsog pa med /
'phags pa'i rgyud la 'phon byed kyi las yod /
'phen byed kyi las yin na gsar bsags kyi las yin pas ma khyab pa sogs kyi 'dzin tshul yang nges nges yong ba byed dgos /
dge ba la ni sems kyis bsags gang thub /
lus ngag gis byed gang thub /
de yang rgyun bsrings nas yang yang byed gang thub byed dgos /
de yang spel dgos /
spel tshul ni rje rin po ches /
khyad par rang gi sden byas dge ba la / /
rlom sems bral ba'i dga' ba cher bskyed na / /
sngon byas dge ba gong du 'phel lo zhes / /
rgyal bas gsungs pa'i don de sgrub phyir dang / /
dgos pa gzhan yang mang du mthong bas na / /
sems khyod dga' ba 'di ltar bskyed na legs / /
zhes gsungs pa ltar /
rang gi dge ba la rjes su yi rang gi dga' ba sgom pa'i sgo nas yin /
de ltar bsam bzhin du bsags pa'i myong nges kyi las de la mthong chos myong 'gyur skyes nas myong 'gyur /
lan grangs gzhan la myong 'gyur gsum yod pas /
dge ba la ni byung na mthong chos myong 'gyur dang /
de min yang skyes nas myong 'gyur zhig bsags gang thub byed dgos la /
mthong thos myong 'gyur ni rang gi skye ba 'di rang la las de'i 'bras bu myong ba ste /
mdzod las /
gang dag 'gog byams nyon mongs med / /
mthong dang dgra bcom 'bras langs pa / /
de la phan gnod byas pa yi / /
'bras bu 'phral du myong bar 'gyur / /
zhes 'gog pa'i snyoms 'jug dang byams pa'i ting nge 'dzin las langs ma thag sogs la phan gnod phran bu byas kyang rten gyi sgo nas mthong chos myong 'gyur du gsungs pa dang /
yang nyon mongs rab dang drag po dang / /
yon tan zhing dang rgyun chags su / /
byas pa gang zhig yin pa dang /
pha ma gsod gang de nges so / /
zhes pas nyon mongs shugs drag pos kun nas bslangs te byas pa'i las sogs bsam pa'i sgo nas mthong chos myong 'gyur du 'gyur ba gsungs pa yin /
dge ba la ni 'bras bu de tsam gyis mi chad bral 'bras kyang yod pas de la 'bungs sum 'don dgos /
de yang lo rgyus dang sprel nas zhus na nges pa skye slabs /
bsam pa'i sgo nas stobs che bas mthong chos myong 'gyur du 'gyur tshul ni /
chos kyi don du dka' spyad ji tsam byed dgos byung kyang yid spro sing sing zhig mdzad na nges par tshe 'di la mthong chos kyi 'bras bu phun sum tshogs pa 'byung ste /
dge bshes glang ri thang pa rdo rje seng+ge de dang por 'tsho chas ha cang bkren pa byung kyang thugs snang gang yang med rar spro bzhin du chos phyir dka' spyad khur du bzod par mdzad pa'i skabs shig /
stod lung phyogs su byon par yur du@# / /
zhig la mchong bar mdzad pa na /
gsol chas bkren par rten sku gzugs ngan pas mchongs ma thub par yung bu'i nang du 'gyal te dran med du song ba na /
sngags pa zhig grong chog la song nas log 'ong bas mthong ste /
sems kyis ma bzod par rta las babs nas /
kho rang gi gal te'i nang du gtor ma'i ro do srag skyur mo yod pa dge bshes kyi zhal du gsol ba sogs byas par brten phebs thub pa byung /
der sngags pa'i khyim dang yul dang rus dang ming sogs zhig tu dris nas thugs la ma brjed par bzung ste rjes sor dge bshes nyid 'phrin las rgyas te longs spyod che ba'i dus sngar gyi sngags pa la 'bul ba bzang po skyel bar mdzad pa sogs sngon byung gi lo rgyus mtha' yas gsungs /
zhing gi sgo nas stobs che bas mthong chos myong 'gyur du 'gyur tshul ni zhing dkon mchog la brten pa'i dge sdig gnyis /
de bzhin du bla ma dang /
pha ma dang /
sems can la brten pa'i dge sdig gnyis gnyis te brgyad gsungs shing /
de 'dra'i zhing la tshogs bsags pa'i 'bras bu mthong chos la myong ba'i tshul ni /
rgyan po rgyal ba ba zhes pas rang sangs rgyas shig dang mjal ba na dad de mchil lham sogs phul bas tshe der chu'i nang nas gser rnyed pa sogs byung /
yang rgyal po gser mdog can zhes pas kyang rang sangs rgyas la 'bras bre po chung gang phul bas skye ba der 'bras kyi char spus nub tsam babs pa byung /
gzhan yang jo bo ste thang na bzhugs dus 'brom dkon 'bar phye ba gcig gi rta bzang po gcig zhon nas phyar phyar byung bas jo bo dang mjal bas rang dbang med par dad pa skyes rta de jo bo la phul bas phyis dkon 'bar lo brgya dang nyi shu thub pa byung /
yang gzhon nu ma gcig gis gos ras khu khra'u gcig gon nas phyar phyar byung bas jo bo mjal nas gos de jo bo la phul bas gyis zhang ka ma'i yul du longs spyod dang 'byor ba bsam gyis mi khyab pa byung gsungs / /
!nyin nyer bzhi par /
slob dpon dpa' bos skyes rabs las /
dge dang mi dge'i las las 'jig rten pha ral tu / /
bde dang mi bder 'gyur ba rab tu nges byas nas / /
sdig pa spangs te dge ba'i las la rab tu 'jug /
dad pa med pa dag ni ji ltar 'dod par spyod / /
ces gsungs pa'i lung 'dren pa gnang nas /
rang 'jig rten pha rol tu 'gro ba'i tshe rje rin po ches /
dkar nag las 'bras phyi bzhin 'brang ba la / /
nges pa brtan po rnyed nas zhes sogs gsungs pa ltar /
las rags pa la brten nas ngan song gsum la sogs pa dang /
las phra mo la brten nas khams gong ma dang /
de las kyang shin tu phra ba srid rtse'i ting nge 'dzin gyis srid pa'i rtse mor skyel bar byed kyang /
las de des 'byung dang stong nyid rtogs pa'i shes rab kyis ma zin pas slar yang 'og mar lhung bar 'gyur ba ni dper na /
bya nam mkha' la 'phur ba'i tshe dang po lus kyi grib ma 'og tu gsal bar snang yang /
rim gyis je mtho je mthor song ba na grib ma yod kyang snang mi thub /
slar babs pa'i tshe grib ma yang gsal por song nas lus dang 'brel nas 'gro ba dang 'dra /
de lta bu'i las 'bras kyi tshul de rang go blos nges par byas nas sdig spong dge sgrub la 'bad dgos /
de ni las 'bras la yid ches kyis dad pa'i lugs yin zhing /
las 'bras la yid ches kyi dad pa med pa rnams ni rang dga' ba zhig la 'jug pas de la 'jig rten rang dga' ba yang zer ba yin gsungs te de ni skyes rab kyi don dang /
las 'bras bsam tshul kha sang gi gsung bshad la bskyar bshad mdzod nas dge ba'i mthong chos myong 'gyur gyi dpe kha sang zhus pa ltar dang /
mi dge ba'i mthong chos myong 'gyur kyang sngon zhus pa'i sne'u zur ba'i slob ma dge tshul gyi lo rgyus 'dir yang blangs nas bsams dgos shing /
der ma zad gzhan yang mang ste /
dge bshes bya yul ba sku na phra dus spyan snga rin po che thugs gtsigs shin tu che ba la phrag dog gis yid dkrugs pa'i dge bshes chen po bcu gsum gyis skur 'debs mi bzad pa byas pas thams cad rims drag pos btab ste shi /
yang dge bshes grab pa 'dul 'dzin gyis /
dge bshes stod lung pa la dang po chos 'brel byas de nas @# / /
sdig 'dra ba en re tsam bsags 'chi tsa na lus la me 'bar ba'i snang ba byung /
mkhan bu kun la zang mo che chus bkang la de'i nang du skyur dang zer /
de ltar byas pas kun gyis tshor bar so reng reng ba byung zer /
rnam smin ji ltar smin tshul yang sgra gcan 'dzin gyis /
las kyis 'khor bar lci gang dang / /
nye ba gang dang goms pa gang / /
nye ba dang dang goms pa gang / /
sngon byas gang yin de las ni / /
snga ma snga ma rnam smin 'gyur / /
zhes gsungs pa ltar /
las du ma bsags pa'i nang nas lci ba'am che ba de sngon la smin nas yong /
lci lod dang tshe chung snyam na nye ba de sngon la smin /
de yang 'dra na rang nyid gang la goms pa shes che ba de sngon la smin /
de yang 'dra na gang sngon la bsags pa'am byas pa de sngon la smin pa yin pas mi dge ba la goms 'dris gang chung byed dgos /
dge ba la goms pa gang che byed dgos /
byas na 'chi khar yang dad ba sogs dge blo skye ba'i rkyen mang po rnyed nas phyi ma bde 'gror 'gro ba yin gsungs /
de ltar mi dge bcu spong gi tshul khrims la brten nas bde 'gro spyi'i lus rten 'grub pas las 'bras spyir bstan pa zhus zin nas bde 'gro'i rten la 'bras bu bye brag pa sgrub pa'i dbang du byas te las 'bras bye brag tu bstan pa la /
de yang sbyir sdig pa byas na dmyal bar skye zhing /
dmyal bar skyes na yun ring po'i bar bde 'gro mi thob pas chos sgrub pa'i skabs mi rnyed de /
spyod 'jug las /
skad cig gcig byas sdig pas kyang / /
bskal par mnar med gnas dgos na / /
thog med 'khor bar bsags sdig gis / /
bde 'gror mi 'gro smos ci dgos / /
zhes gsungs pa ltar yin zhing /
bde 'gro yang khyad par can zhig thob dgos pa'i dbang du mdzad nas rnam smin gyi yon tan brgyad gsungs pa yon la /
de yang 'bras bu la thob 'dod med na rgyu la don gnyer mi skye bas de'i phyir 'bras bu sngon la gsungs nas rgyu rjes la gsungs pa yin /
de la yang yon tan gang ldan pa'i gzhir gyur pa'i rnam smin /
rnam smin de la ldan pa'i yon tan /
ldan pa'i yon tan gyi byed las / /
yon tan 'grub byed kyi rgyu dang bzhi las /
mi'i lus rten rnam smin yin /
tshe ring ba sogs de'i yon tan yin /
de la brten nas chos yun ring po byed pa sogs byed las yin pas de 'dra la bsams nas de'i rgyu sgrub dgos /
de yang da lta rnam smin gyi yon tan brgyad po de rang la yod pa'i dbang du btang nas /
phyi ma la yang rje rin po ches /
lam mchog bsgrub la mtshan nyid tshang ba'i rten / /
ma rnyed par du sa phyod mi 'ong bas / /
de yi ma tshang med pa'i rgyu la slob / /
ces gsungs pa ltar yon tan de dag dang ldan pa'i rten zhig ma rnyed na lam las phyod gang yang mi yong bar snang bas /
de'i phyir da lta nas de'i rgyu sgrub dgos par snang snyam du bsams /
de'i tshul yang bdag ngan song tsam la zhed nas mngon mtho sgrub pa ma yin te /
ngan song rgyu dang bcas pa la zhed nas mngon mtho sgrubs pa yin pa'i phyir /
ngan song tsam la zhad pa yin na bde 'gro tsam thob na ngan song khegs pas de'i rgyu tsam sgrub pas chog /
da lam ngan song gi rgyu la 'jigs pa yin pas phyi ma lam la slob tu rung ba'i rten khyad par can zhig rnyed dgos par snang la /
de la rnam smin gyi yon tan brgyad ldan zhig dgos par snang snyam du bsams /
'o na yon tan brgyad gang zhe na /
tshe phun sum tshogs pa /
kha dog phun sum tshogs pa /
rigs phun sum tshogs pa /
dbang phyug phun sum tshogs pa /
tshig btsun pa /
dbang che bar grags pa /
skyes pa yin pa /
stobs dang ldan pa rnams yin /
dang po ni /
sngon gyi 'phen pas tshe ring por 'phangs pa dang /
'phangs pa ltar gnas pa nges par dgos /
de'i byed las la rang gzhan gyi don las brtsams pa'i dge ba yun ring par gsog pa 'byung /
tshe ring po ma byung na yon tan gzhan gang yod kyang gsod sar khrid pa la rgyan btags pa lta bu yin zhes gong ma rnams gsungs /
gnyis pa ni /
kha dog mdzes shing dbyibs legs la lus 'doms gang grub bzhir snyoms pas chu zheng gab pa yin /
de'i byed las la mthong ba tsam gyis @# / /
gzhan dga' nas tshig nyan par 'gyur /
gsum pa ni shin tu gal che bas sangs rgyas kyis kyang mchog gi 7sprul sku'i mdzad pa bstan pa'i tshe mang bkur ba'i rigs su skye ba bzhes pa'i tshul bstan pa yin la de ni 'jig rten na mthon po'i rigs su bkur ba'i rigs la bya /
de'i byed las la gzhan rigs dma' ba rnams rigs kyi sgo nas zil gyis nan nas de dag gis rang gi kha la nyan pa'ong /
bzhi pa ni /
longs spyod dang gnyen dang g.yog 'khor mang ba ste /
de'i byed las la rang la zang zing mang bas gzhan zang zing gis bsdus nas chos kyis smin par byed rgyu 'ong /
lnga pa ni /
tshig btsun pa gsungs kyang /
lus ngag gnyis ka btsun pa ste /
de'i byed las la bsdu ba bzhi'i nang nas snyan smra sogs phyi ma gsum gyis gzhan bsdus nas smin par byed pa 'ong /
drug pa ni /
gtso bor sems dbang du 'dus pa zhig byung na /
snyan pas rang shugs kyis khyab nas skye bo rnams kyi mchod gnas su 'gyur bas de la bya /
de'i byed las la rang la gzhan gyi bya ba thams cad kyi grogs byed pa'i nus pa yod pas grogs byas pa la brten nas gzhan gyis kyang rang la drin can du mthong ste gang lab pa la mgyogs po nyan pa 'ong /
bdun pa ni /
pho dbang dang ldan pa ste /
de ni shin tu gal che bas /
phar phyin theg pa las skyes pa'i rten la ma gtogs sangs rgyas pa med par gsungs shing /
byed las rab tu byung ba dben par gnas pa la gegs byed med pa sogs gsungs kyang /
mdor bsdu na chos sgrub pa la spobs pa che ba dang gegs nyung ba gnyis yin /
brgyad pa ni /
nad med pa sogs lus kyi stobs dang /
chos la spro ba che ba sogs sems kyi stobs te /
mdor na lus sems kyi stobs gnyis dang ldan pa yin /
de'i byed las la sngon chad dge ba'i bya ba 'di dang 'di zhes bya ba byas kyang bla ma dkon mchog gi thugs rjes ma 'grub pa ma byung /
phyin chad kyang lam 'gro yong snyam du chos byed pa la spro shugs che zhing zhum pa med pa 'ong /
de ltar brtson 'grus che zhing blo brtan pas zhi lhag zung 'brel gyi ting nge 'dzin sgrub nas mngon shes kyang myur du 'grub pa 'ong gsungs /
yang dbyig gnyen gyis bshad pa ltar gyi mtho ris kyi yon tan bdun ni /
theg mtha' ma las /
rigs gzugs 'byor dang dbang phyug shes rab dang / /
tshe ring nad med ces gsungs pa ltar yin /
de'i nang nas gzugs legs pa de ni chos sgrub pa la nges par gal che ste /
de la brten nas bla ma sogs kyis thugs la brtags nas chos nyan rgyu gang 'dod yong bas jo bos kyang /
kho bo gzugs mdzes pas bla ma rnams kyis thugs la brtags zhes gsungs /
rigs dman par skyes na gzhan gyi dbang du song ste g.yog po sogs byas nas chos kyi bar chad du 'gro ste /
mdo sde rgyan las /
rigs kyi nyes pa bshad pa'i tshe / /
nyon mongs goms dang sdig grogs dang / /
phongs shing gzhan gyi dbang gyur pa / /
mdor na rigs kyi nyes pa ni / /
rnam pa bzhi ru shes par bya / /
zhes gsungs /
dbang phyug phun tshogs ma tshang na / /
'tsho ba'i yo byad kyis phongs nas chos la bar chad 'ong /
tshig bcun pas snyan smra sogs 'byung zhing /
de la brten nas rang gis bsgo ba la gzhan gyis nyan pa 'ong /
lhag tu rang tshig mkhas pas bzung byar 'os pa zhes gsungs pa ltar /
mkhas pa rnams kyis kyang rang gi tshig thos pa'i tshe khong sde snod shes shing phyag len du 'debs par mdzad pa yin pas khong gi kha la nyan dgos zer ba zhig 'ong /
dbang che bar grags pas ni skye bo stobs chen gyis kyang rang gi kha la nyan pas phan thogs rlabs chen 'ong /
stobs dang ldan pa la lus stobs sems stobs gnyis kyis nad med pa sogs kyis chos la sbyor bzod pa dang /
sems stobs byang chub kyi sems kyi sems rten du gyur pa la bya ste 'on kyang khyab pa ni med gsungs /
de lta bu'i rnam smin gyi yon tan brgyad pa de ni chos sgom pa la nye bar mkho ba yin /
de yang dal 'byor gyi chos bco brgyad dang /
rnam smin gyi @# / /
yon tan brgyad dang /
mtho ris kyi yon tan bdun dang /
'khor lo bzhi sogs gsungs pa la so sor dgos pa yod de /
dal 'byor gyi chos bco brgyad ni skyes bu gsum gyi lam rim gyis sgom pa la nye bar mkho zhing gal che /
mtho ris kyi yon tan bdun ni thar pa sgrubs pa la gal che /
theg mchog 'khor lo bzhi ni thams cad mkhyen pa bsgrub pa la gal che /
'khor lo bzhi'i ngos 'dzin ni slob dpon klu sgrubs kyis / /
mthun par gyur pa'i yul na gnas pa dang / /
skyes bu dam pa la ni bstan pa dang /
bdag gi legs smon sngon yang bsod nams kyis / /
'khor lo chen po bzhi ni khyed la mnga' / /
zhes gsungs pa ltar yin /
rnam smin gyi yon tan brgyad ni thar pa dang thams cad mkhyen pa gnyis ka sgrub pa lnga dgos par ma zad de yod na sa phyod shin tu che ba yong /
mtho ris kyi yon tan bdun gyi nang nas /
shes rab ni gong gi sems kyi stobs su 'du /
de ni nges par chos rab tu rnam 'byed kyi shes rab la bya /
de yang nges par dgos te /
mdzod las /
chos rnams rab tu rnam 'byed med par nyon mongs rnams / /
gang phyir nye bar zhi bar bya ba'i thabs med la /
zhes gsungs /
gzhan rnams rnam smin gyi yon tan gyi khongs su 'du tshul go sla la /
lugs gcig la dbang phyug gi tsha ba la skal bzang 'dren pa yang yod pas de ni rgyu'i skabs zhu rgyu yin /
'khor lo bzhi'i dang po mthun par gyur pa'i yul na gnas pa ni /
mdo sde rgyan las /
blo ldan gang du sgrubs pa'i yul / /
legs par rnyed dang gnas bzang dang / /
sa bzang ba dang grogs bzang dang / /
rnal 'byor bde pa'i yo byad ldan / /
zhes gsungs pa ltar gyi gnas su gnas pa ste /
de'i rgyu ni da lta rang nyid grong khrod du mi 'gro bar dgon par sdod pa de yin /
skyes bu dam pa la bstan pa ni /
mdo sde rgyan las /
byang chub sems dpa' mang thos ldan / /
bden mthong smra mkhas brtse ba can / /
skya med skyes bu dam pa ste / /
chen po zhes ni brjod pa yin / /
zhes gsungs pa ltar gyi yon tan dang ldan pa de skyes bu dam pa dang skyes bu chen po yang yin pas de 'dra ba'i theg pa chen po'i dge ba'i bshes gnyen bsten pa dang /
grogs kyang de 'dra ba bsten pa yin /
de'i rgyu ni yer pa'i zhang btsun gyis dge ba gang mdzad kyi mjug tu theg pa chen po'i dge ba'i bshes gnyen gyis rjes su 'dzin pa'i rgyur bsngo ba'i tshul sngon nas zhus pa ltar byed pa yin /
legs smon gyi shes rab ni byang chub lam rim kho na la yid gtod pa zhig byung na legs smon chang ba yin te 'di'i legs smon ni skye ba phyi ma dang thar pa dang rdzogs pa'i byang chub la smon pa zhig la byed dgos pas /
lam rim kho na la yid gtod pa la de thams cad tshang ba yin pa'i gnad kyis gong ma thams cad kyi gsung rgyun du yang de ltar 'byung /
de yang tshang ste phyi ma dang thar pa dang thams cad mkhyen pa gsum gyi bde ba'i thabs ma nor ba skyes bu gsum gyi lam rim la smon pas so / /
skyes bu gsum gyi lam gyi rim pa la yid gtod pa 'di ma tshang na zhi gnas la sogs pa'i yon tan ji 'dra yod kyang phyi nang thun mong ba'i yon tan yin pas gzhan ji tsam tshang yang tshad sdug yin la /
'di tshang na gnas skabs su yon tan gzhan ma tshang ba ltar yod kyang /
'di la brten nas yon tan gzhan yang tshang bar byed pa zhig yod /
sngon bsags kyi bsod nams dang ldan pa ni /
mthun pa'i yul na gnas pa sogs gsum po de yod kyang bsod nams kyi bsags rgyab med na chos la bar chad byung nas de'i dbang du 'gro bas mgo 'dren med pa'i mi dang 'dra /
bsod nams kyi bsags rgyab 'di yod na chos la bar chad mi 'byung zhing /
gal te byung yang mi tshugs pa mgo 'dren bzang po yod pa dang 'dra ba yong ste /
dper na mgo 'dren bzang po yod pa de la gzhan gyis gnod pa skyel 'dod kyang /
ngas kho ta thub ste kho'i mgo 'dren 'di 'dra zhig yin pas de ngas mi thub snyam nas gnod pa skyel mi nus pa lta bu zhig yong gsungs /
rnam smin gyi rgyu'i skabs su rgyu brgyad po re re la spang bya re yod pas /
dang po tshe ring ba'i @# / /
rgyu ni sems can la 'che ba dang 'che ba'i bsam pa spong zhing /
gsod sar tshud pa gtong ba la sogs pa sgrub pa yin /
zhar la nad med pa'i rgyur nad pa'i g.yog byed pa dang /
nad pa la phan pa'i bza' btung dang sman gyi rigs sogs lter ba yin /
kha dog phun tshogs kyi rgyu ni khong khro spong zhing /
nor bu dang gos gsar pa dang rgyan ster ba sogs te /
khong khro spangs pas kha dog phun tshogs kyi rgyur 'gyur tshul ni / /
'jug pa las /
bzod pas mdzes shing skye bo dam pa la / /
'phangs dang lugs dang lugs min shes pa las mkhas par 'gyur zhing de yi 'og tu ni / /
lha mir skye dang sdig pa zad par 'gyur / /
zhes sogs bzod pa'i phan yon gsungs pa rnams khong khro'i nyas dmigs la de las ldog ste 'ong /
rigs phun tshogs kyi rgyu ni nga rgyal spong zhing /
bla ma sogs la gus zhabs lhur len pa sogs yin /
dbang phyug phun tshogs kyi rgyu ni /
ser snas chos nor mi star dang / /
zhes gsungs pa ltar /
chos dang zang zin la ser sna byed pa spong zhing /
de dag sbyin pa sogs yin /
tshig btsun pa'i rgyu ni ngag gi mi dge ba bzhi spong zhing /
snyan par smra ba dang /
de yang chos kyi tshig tsam ma yin par don nyams su lan pa la mkho ba'i don mthun pa dang /
gzhan la bstan pa ltar rang gis kyang nyams su len pa'i don spyod pa rnams la slob pa ste /
'di'i snyan smra ni chos gtam snyan par smra la bya /
dbang che bar grags pa'i rgyu ni gzhan la brnyas thabs spong zhing /
rang la yon tan sna tshogs sgrub pa dang /
sa mthon po'i yon tan sogs da ltar slob mi nus pa rnams la yang yid smon nar mar byed pa sogs yin /
skyes par skye ba'i rgyu ni /
pho dbang gcod pa thar bar byed pa dang /
bud med kyi lus la chags sems mi byed par ma zad nyes dmigs su lta ba dang /
skyes pa'i yon tan la dga' bar byed pa dang /
gzhan yang /
ye shes bla ma 'od kyi tog /
de bzhin smon lam blo gros dang / /
dbang po zhi dang 'jam dbyangs la / /
bdag ni gus pas phyag 'tshal lo / /
zhes de bzhin gshegs pa de dag gi mtshan brjod na /
de dag gi sngon gyi thugs bskyed kyi dbang gis skyes par skye ba'i rgyu grung phor 'gro ba yin /
stobs dang ldan pa'i rgyu ni de bzhin gshegs pa'i gsang ba'i mdo las /
lus stobs rgyas par 'dod pas sangs rgyas kyi ring bsrel bzhugs pa'i mchod rten la thal ba'i byugs ris bgyis par bya'o / /
zhes gsungs pa ltar te /
de yang rlung rta bskyed pa yin zer nas ras lheb tsam ri'i mgo la 'dzugs pa 'di bon po'i lugs yin /
rlung rta bskyed pa zhes ming du btags pa las lus sems stobs rgyas na rlung rta bskyed pa yin la /
de'i rgyur thal ba'i byugs ris bgyid par gsungs pa ni sa dkar gsol ba ste /
don du mchod rten dbang gi 'dun gyi gtsug lag khang sogs la sa dkar dang sa ser dang sa dmar sogs legs par gsol dgos shing /
de bzhin du sgo yol bsham bu sogs legs par skyon na ri'i mgo la ras 'dzugs pa'i do zla min pas de tshol 'bad pa dang /
tshes dang mi 'gal ba'i las gzhan gyis byed mi nus la rang gi nus pa zhig 'dug na rang gis byed pa dang /
yang rang dang gzhan bsdoms nas nus pa yod na de'i rogs byas nas mnyam du byed pa sogs yin /
mtho ris kyi yon tan bdun gyi rgyu ni /
gzhan de'i khongs su yod cing /
dbang phyug gi tshab tu skal bzang 'dren pa'i dbang du byed na /
de'i rgyu ni gong du phrag dog med pa'i 'bras bu ni /
skal ba bzang por rab tu bshad / /
ces gsungs pa ltar phrag dog med pa ste /
de yang rang las mtho ba la phrag dog /
mnyam pa la 'gran sems /
dma' ba la brnyas bcos byed pa thams cad spong ba ste /
de ltar byas na skal bzang yong bar gsungs pa'i skal bzang ni /
chos 'jig rten gyi skal ba mi chad par thob pa ste /
bla ma sogs kyis bka' chos gnang ba sogs kyi tshe kho sleb dgos gsungs nas skal ba mi chad par mdzad pa dang /
'jig rten na yang de ring nged rang tsho ja zhig bskol nas skyid po byed dgos par 'dug ste khong khom pa mi 'dug pas khong med par nga@# / /
chos de 'dra byas na mi yong zer nas skal ba mi gcod pa dang /
'ga' zhig la nyis skal sum skal sogs yong ba la byed cing de ni skye ba snga ma rnams su gzhan la phrag dog ma byas pa'i 'bras bu yin /
'khor lo bzhi'i rgyu ni /
rab tu byung ba'i khrod du sdod pa dang /
gzhan la gnas tshang dang thab chas sogs g.yar po gtong ba sogs dung po'i rgyu dang /
rang gi bla ma la bsten tshul ma log pa'i rnam dag byed par ma zad /
rang gis chos ma zhus kyang bla mar bsten rung ba'i yon tan dang ldan pa'i bla mar 'os pa rnams la yang bsten tshul rnam dag byed pa sogs gnyis pa'i rgyu dang /
rang nyid kyang lam rnam par dag pa la thos bsam sgom gsum gyis ci nus su 'jug cing /
gzhan la yang 'chad rtsod rtsom gsum gyis ci nus su spel ba sogs gsum pa'i rgyu dang /
'gro 'dug spyod lam thams cad du bdag gi bsod nams dang ye shes kyi tshogs gnyis rgyas pa zhig byung na ci ma rung snyam pa kho na yid la byed pa bzhi pa'i rgyu yin zhing /
rgyu bzhi po de thams cad kyi 'gor de'i rgyur 'di bya snyam pa'i 'dun pa re dang /
mjug tu der smon pa'i smon pa re nges par dgos pa yin /
'o na 'dir lam mchog sgrub pa'i rten la rigs bzang ba sogs dgos par gsungs na /
sngags kyi skabs su rigs ngan sogs kyis kyang lam 'grub par gsungs pa gang yin snyam na /
de ni sngags kyi gdul bya dbang rnon 'go smos pas go ba'i shes rab sogs yon tan khyad par can du ma dang ldan pa zhig yin na rigs ngan sogs kyang skyon med par gsungs pa yin pas rang cag la ni de 'dra'i yon tan med pas rnam smin gyi yon tan brgyad po 'di rang yong ba'i thabs la 'bad dgos /
de yang tshe phyi ma zhig med par nges na des 'greg /
yod dam med snyam pa'i the tshom tsam yod na yang rgyu 'di dag la bslab dgos te /
'jig rten pha rol the tshom yang / /
zhes gsungs pa ltar yin /
de lta bu'i rgyu de yang rgyu gsum dang ldan na rnam par smin pa phul du phyin par 'gyur ba'i rgyu gsum ni /
bsam pa rnam par dag pa /
sbyor ba rnam par dag pa /
zhing rnam par dag pa ste bsam sbyor gnyis rnam par dag pa da zhing rnam par dag pa yin pas logs su med /
de ltar na sngar zhus pa'i rnam smin gyi rgyu brgyad po la 'bad res kyis bsam sbyor rnam par dag par bya dgos /
de'i bsam sbyor dag pa la rang la ltos pa dang /
gzhan la ltos pa gnyis gsung ba'i don ni rang gis byed pa la rang la ltos pa dang /
gzhan gyis byas pa la gzhan la ltos par bshad de /
dang po bsam pa rnam par dag pa rang la ltos pa gnyis ni /
rgyu dge ba de dag rang gis zhe thag pa nas byed pa dang /
de ma thag rdzogs pa'i byang chub tu bsngo ba gnyis yin /
gzhan la ltos pa gnyis ni /
gzhan dge ba byed pa mthong ba'i tshe phrag dog dang 'gran sems dang brnyas thabs mi bgyid par rjes su yi rang byed pa dang rang gis kyang de lta bu byed rgyu byung na snyam pa'i yid smon nar mar byed pa gnyis yin /
sbyor ba rnam par dag pa la rang la ltos pa ni /
rgyu dge ba de dag dus ring ba tshe 'khyol 'khyol byed pa dang /
dad pa la ma dad pas bar ma chad pa sogs dge ba de dang de'i ldog phyogs kyi nyes pas bar ma chad par byed pa dang /
bsam sbyor shugs drag po'i sgo nas byed pa sogs yin /
gzhan la ltos pa ni /
khyim pa lta bu sdam pa blangs pa la sdom pa yang dag par len du 'jug pa dang /
blangs pa rnams la de'i bstod bsngags brjod nas dga' ba bskyed par byed pa sogs yin /
zhing rnam par dag pa ni bsam sbyor de gnyis yin par gsungs pa yin gsung /
bsams nas 'jug ldog bya tshul gyi skabs su /
sbyor bstan pa dang /
khyad par stobs bzhes sbyang ba gnyis gsungs pa'i dang po ni /
dge ba la sgrub 'dun dang sdig pa la spong 'dun gnyis nges par byed dgos tshul sngon 'gro'i chos bshad sogs kyi skabs yang yang zhus pa ltar yin /
rgya mtshos zhus pa'i mdo las /
dge ba'i chos rnams la so sor rtog pa ste zhes pa ni so sor rtog pa'i shes rab ste /
de yang mi dge ba la so sor @# / /
rtog pa min par dge ba la so sor rtog dgos /
de yang las 'di las 'bras bu 'di 'byung gi tshul la so sor rtog dgos pa'i don yin /
ston pa rin po ches /
las 'bu srin gyi rgyab 'dra ba zhes gsungs pa des par rgyab tu khur dgos pa'i don yin /
der ma zad da lta bde 'gro mdun dang ngan song rgyab tu yod kyang slar mgyogs po rang ngan song mdun du 'khor /
bde 'gro rgyab la 'khor nas 'gro ba'i don yang yin /
yang rten 'brel la nges pa ma rnyed par stod pa la nges pa rnyed pa skad byas nas tha snyad bshig mi rung ste stong skad pa zhig la 'brom ston pas khyed cag stong pa nyid yin byas nas me la lag pa chug dang gsung pa ltar /
tha snyad dang bstun pa'i rkyen bsrung ba yang nges par byed dgos pas de'i phyir nyin re bzhin bshags sdom byas na shes rab 'phel ba'i thabs drag shos kyang de yin /
de la stobs bzhi tshang dgos pas /
stobs bzhi ni /
rten gyi stobs /
gnyen po kun tu spyod pa'i stobs /
rnam par sun 'byin pa'i stobs /
nyes pa las slar ldog pa'i stobs rnams te /
de dag tshang na pham pa yang dag nges pa yin te /
sngon d+harma se na zhes pa la pham pa byung ba na dge 'dun gyis gnas nas 'byung /
khos dben pa zhig tu stobs bzhi'i bshags sdom la 'bad par byas pas pham pa dag nas rdzu 'phrul sogs thob /
skabs shig gang+ga'i grur dge 'dun 'ga' zhig dang mnyam du byung ba na /
dge 'dun rnams kyis kho pham pas nyams pa yin pas grur mnyam du mi 'jug gsungs te bkag /
der khos gru med kyang rdzu 'phrul gyis chu bo'i pha rol tu bde bar phyin pas dge 'dun rnams kyis bzod gsol byas pa yin gsungs /
yang 'brom ston pas /
sdig pa dang sgrib pa zhes bya ba 'di bden bden rtag rtag tu grub pa med pas bshags pas mi 'dag pa med /
de'i rgyu mtshan skyed par byed pa yang rang yin /
'joms par byed pa yang rang yin /
dper na rdza mkhan gyis 'khor lo bskor nas rdza mang po 'phos te khong khro langs pa'i skabs chu tshod gcig la med pa bzos yong /
dpe de dang 'dra gsungs /
yang las 'bras 'di la ma bsams na chos gzhan ji ltar byed zer kyang chos dang rgyab 'gal du song nas ro khur ba dang 'dra ba zhig tu 'gro bas las 'bras bsams nas bshags pa byed dgos /
de'i tshul yang rgya gar ba rnams gtso bor gser 'od dam pa'i bshags pa mdo nas gsungs pa ltar byed /
jo bo yab sras dang /
rdza rin po che yab sras kyi phyag len du ltung ba bshags pa la brten nas gtso bor byed /
rnal 'byor pa dgon pa gong 'og gnyis kyi phyag srol la gtsug tor dri med kyi gzungs la brten nas mdzad /
spyan snga yab sras kyi phyag srol du ngan song sbyong rgyud la brten nas mdzad pa dang bcas yod pa las /
rang res na gtso bor ltung bshags la brten nas byed dgos shing /
gzhan yang stobs bzhi tshang na gang byas kyang chog la /
sdig pa zhes pa yang rang la gnod par byed pa'i don yin gsung ngo / /
!nyin nyer lnga bar /
slob dpon chen po klu sgrubs kyis bshes springs las /
rgya mtsho cher g.yengs gnya' shing bu ga dang / /
rus sbal phrad pa bas kyang dud 'gro las / /
mi nyid chos thob dka' bas mi dbang gis / /
dam chos spyad pas de 'bras mchis par mdzed / /
ces pa'i lung 'dren dang 'brel ba'i sngon 'gro'i gsung bshad spyi dang /
rnam 'grel las /
rgyu tshogs pa las 'bras skye bar / /
rdzas su dpog pa gang yin pa / /
don gzhan la ni mi ltos phyir / /
de ni rang bzhin yin par brjod / /
ces gsungs pa ltar las 'bras mi bslu ba'i tshul la nges pa rnyed par byed dgos /
de'i tshul kha sang nas zhus pa ltar yin /
de'i myong bar ma des pa yang rkyen dang ma 'phrad na mi smin pas myong nges ma yin par 'gyur ba ma gtogs rkyen dang phrad na 'bras bu smin pa yang yod pas des pa med /
myong nges ni nges par gnyen po dang ma phrad na rkyen dang mi 'phrad pa mi srid pas myong nges yin par bshad pa yin /
yang mthong chos myong 'gyur gyi dpe kha sang zhus pa ltar yin zhing /
skyes nas myong 'gyur ni rgyal po spyi bo skyes kyi lo rgyus @# / /
sngon nas zhus zin pa ltar dang /
lan grangs gzhan la myong 'gyur ni mo'u 'gal gyi bus sku tshe sngon ma zhig tu rang gi ma la 'di'i rkang lag 'dam bu ltar rdzogs par byed pa 'ga' med dam zhes smras pa'i las lta bu yin /
yang las gcig gis lus du ma 'phen pa ni /
dper na rang res bsam pa rnam par dag pas phyag gcig btsal ba de yin te /
des 'khor bsgyur du ma'i skye ba 'phen pa'i phyir /
'o na skyes nas myong 'gyur dang lan grangs gzhan la myong 'gyur gyi don gang yin snyam na /
rang gi skye ba 'di'i rjes ma de kha 'phen par byed pa'i las de skyes nas myong 'gyur gyi las yin /
lan grangs gzhan la myong 'gyur la las gsog pa'i tshe dang 'bras bu myong ba'i tshe 'bar du skye ba gzhan gyis chod nas tshe phyi ma de'i yang 'og rol gzhan zhig tu 'bras bu smin par byed pa zhig dgos /
'o na skyes nas myong 'gyur gyi las la yang lus du ma 'phen pa'i las yod dgos la /
de ltar na de'i skye ba gnyis pa dang rang gi bar du skye ba dang pos chod pas de skyes nas myong 'gyur gyi 'bras bur 'gyur ba ci yin snyam na /
'di'i tshe gzhan gyis chod ma chod rtsi ba'i tshe de ni skye ba gcig rtsis gnyis rtsis kyi tshe de ma yin gyi /
'o na gang yin na /
las gcig po des lus stod la sogs pa ji tsam 'phangs kyang /
de dag gi bar du las gzhan gyi 'bras bur gyur pa'i skye ba gzhan gyis bar chad pa la bya dgos pas don du las tshar mi gcig pa gzhan gyi 'bras bur gyur pa'i skye bas bar ma chad pa la bya gsungs /
yang tshe 'di'i bde skyid snyan gsum tha na zas zhim pa kham gang myong ba tshun chad bla ma'i bka' drin yin /
de'i rgyu mtshan de thams cad las bzang po'i 'bras bu yin zhing /
las bzang po gsog pa chos kyi drin yin /
chos yong ba yang bla ma la bsten dgos pas don du bla ma kho na'i bka' drin yin /
de yang thams cad chos kyi bka'i drin yin par ma go na /
kha nas ji tsam lab kyang 'dra /
bla ma'i drin yin par ma go ba'i rtags yang dag yin /
de yang po to bas /
chang glu yul 'byung bu lon rnyog /
ces gsungs pa ltar yin gsungs nas /
sngar rkun ma gnyis kyis gcig gi mdzod phug pas chang gi rdza ma gcig dang 'phrad pa na /
chang bcags na mis shes dogs nas kha nas bcus te 'thungs pas ra gzi ste /
gcig gis da glu 'then rgyu yin zer ba la gcig po des 'di ci zer mis shes na nga rang gnyis ka bsad yong byas kyang ma nyan par /
chang kha nas btsags pas 'di 'dra na / /
zhabs nas btsags na ji ltar mchi / /
zhes glu blangs pas bdag pos shes kyang ma rdzogs par chad mnyam du 'thung pa red /
'o tsag lags pa thams cad chos kyi drin du ma go ba'i rkyen gyis slob gnyer pas slob gnyer 'jog pa dang /
kha 'don byed mkhan gyis kha 'don 'jog pa sogs byung ba yin /
de ltar na /
chos pa'i gzugs brnyan bdag la thugs rjes gzigs byas ma byas med /
bdag gi kha chos ci ma byas pa la'ang bde skyid snyan gsum 'di 'dra na /
chos rnam dag zhig byas na ci 'dra 'ong /
de 'dra zhig dgos pa yang yin /
skyes nas myong 'gyur dang /
lan grangs gzhan la myong 'gyur gnyis bsams dgos pa'i rgyu mtshan ni /
da lta chos byed 'ga' zhig la khong la de 'dra rang mi yong snyam pa'i lus lan tsha drag po dang /
longs spyod kyis phongs par 'gyur ba sogs dang /
sdig pa kho na byed pa 'ga' zhig la nad med pa dang /
longs spyod rgyas pa sogs 'ga' zhig mthong ba'i tshe /
las 'bras 'di bden rang med pa 'dra 'di dang 'di 'dra 'dug snyam pa'i rtog pa ngan pa skye zhing /
khyad par rang gis chos cung zad byas nas yong rgyu ngan pa mang po byung ba na de 'dra'i rtog pa skye bas /
de'i tshe da lta 'di ltar yong ba ni skye ba snga ma zhig gi las kyi 'bras bu yin /
da res ngas chos byas pa'i 'bras bu skye ba phyi ma la yong thag chod yin snyam pa'i nges shes skye ba'i phyir du yin /
yul 'byung bu lon rnyog ces pa dper na bu lon mang po yod pa'i mi gcig /
khas btsan pa gcig gi sar yul phyung nas 'gro na /
rjes la kho'i bu lon mi khugs bas da lta ci khug len cing /
tha na gtod rgyu yin zer dog gyis dang zer nas snyegs pa ltar /
da lta chos cung zad byas pas mi bde ba dang sdug @# / /
bsngal cher 'gro ba 'di ngan song myong 'gyur gyi las zad nas phyi ma ngen song du 'gro ma 'dod pa'i rtags yin pas 'di ni mi legs pas yin gyi shin tu legs pa yin snyam du bsams dgos /
bdag cag gi skyabs mgon khri chen rdo rje 'chang chen po des kyang sku tshe'i smad la mi chor bzang spyod 'don dgos par gsungs pa la brten nas bzang spyod grangs gsog byed pa'i dam bca' 'bul ba yang 'ga' zhig byung bas /
de'i tshe khyod rang sku tshe 'di la sku brnyel po yong gsung gi yod pa ltar /
bzang spyod 'don mkhan rnams kyis bla ma'i rjes su 'brang ste tshe phyi ma'i don la dmigs nas bzang spyod bton pas 'bum ther song ba dang nad drag po zhig gis zin nas shi 'gro yin snang ba yang yag rtags shig red gsung /
yang las 'bras kyi skabs 'dir /
kun las btus las /
rmongs pa ni gnyis te /
'bras bu rnam par smin pa la rmongs pa dang /
de kho na nyid la rmongs pa'o / /
'bras bu rnam par smin pa la rmongs pas ni mi dge ba'i las mngon par 'du byed do / /
de kho na nyid la rmongs pas ni bsod nams dang mi g.yo ba'i las mngon par 'du byed do / /
zhes gsungs pa ltar rmongs pa la sbyor las 'bras la rmongs pa dang de kho na nyid la rmongs pa gnyis yod kyang /
re shig las 'bras la rmongs pa'i ma rig pa 'di la mgo lcag gtong gang thub byed dgos /
de ltar byed tshul yang las 'bras kyi blang dor shes pa'i shes rab zhig gis blang dor gyi cha legs par phye ste bag yod kyi ngang las ma 'das pa zhig gi sgo nas byad dgos /
de yang mdzod las /
kun slong rnam gnyis rgyu dang ni / /
de yi dus kyi slong zhes bya / /
zhes gsungs pa'i rgyu'i kun slong ni de kho na nyid la rmongs pa'i ma rig pa yin /
dus kyi kun slong ni las 'bras la rmongs pa'i ma rig pa yin /
de yang rang re da res yar 'gro mar 'gro'i sa mtshams 'dzin dgos la /
las 'bras la rmongs pa 'dis ngan song du bsgyur bar byed pas 'di la shes rab kyi gnyen por bsten dgos /
'di dang mi shes pa ltung ba 'byung ba'i sgo gnyis gcig pa yin /
rgyu'i kun slong las gsog pa'i dus na yod cing /
dus kyi kun slong 'di las dang mtshungs ldan gyi ma rig pa yin /
ma rig pa de bsal bas las 'bras la ma rmongs pa zhig 'od /
de bsal ba'i thabs kyang bslab pa bsrung ba'i ngang nas sde snod la thos bsam la brtson pa ma gtogs gzhan gang yang ba rgyu med cing /
de yang phyi ma rten bzang zhig thob pa'i don du byed dgos gsungs /
yang rang re da lta nas lus ngag yid gsum chos dang mi 'gal bzhig rang i yong lta dgos /
de ltar byas kyang rang dbang ma 'dus par cung zad 'gal skabs byung na de ni rang dgar gzhag pa'i dus min gyi stobs bzhi tshang ba'i bshags sdom gyis dag par byed dgos pa'i dus yin pa kha sang rdza mkhan gyi dpe dang bcas 'brom ston pa'i gsung bskyar ba ltar yin /
de'i nang nas kyang phyin chad sdom pa 'di yag po zhig ma byung na mi yong ste /
'brom ston pa la sdig pa 'dag pa'i man ngag gnang dgos zhus pa'i tshe /
phyin chad sdom pa man la /
yin gsung bar mdzad pa yin /
pham pa byung na ni nges par mi nag gi khrod du sdod pa ma gtogs grwa pa'i dkyil la rnam pa thams cad du sdod ma nyan /
'on kyang mi nag des bshags pa ni nges par byed dgos shing byed rgyu yang yin /
de la yang rnam smin myong mi dgos par dge ba dang /
rnam smin rgyun thung du tsam myong bas dag pa sogs sna tshogs yod gsungs nas /
rgyun thung du las myong mi dgos pa'i dpe ni /
rgya gar gyi gnas brtan zhig la pham pa byung ba na /
des logs shig tu slob ma mang por chos bshad pas pa'i khrod nas dgra bcom thob pa yang 'ga' zhig byung /
mthar gnas brtan de shi nas dmyal bar skyes /
slob ma dgra bcom rnams kyis slob dpon gang du skyes yod snyam ste mngon shes kyis lha yul thams cad du btsal kyang ma rnyed /
de'i bar la gnas brtan de chos bshad yag po byas pa'i mthus dmyal ba nas tshe 'phos te lhar skyes /
yang slob ma de tshos gnas 'og ma rnams @# / /
su mngon shes kyis btsal kyang ma rnyed /
slar lha yul du btsal bas rnyed pa yin 'dug gsungs yang bshegs pas mtshams med kyang 'dag pa ni /
sngon sangs rgyas zhal bzhugs pa'i dus bu zhig gis pha bsad pa 'phags pa 'jam dpal gyis bshags pa la sbyar ba ni /
'jam dpal gyis pha ma gnyis bu gcig dang gsum sprul /
bu de tshig pa log pas pha ma gnyis ka bsad pa'i tshul bstan /
bu de 'gyod nas sdig gi sbyor ba'i tshul bstan pas /
der mi de'i rtog pa la kho pha ma gnyis ka bsad pa yang sdig sbyong na /
nga pha gcig po las ma bsad pas sdig sbyangs na dag nas yong snyam nas sbyangs pas dag pa byung /
stobs bzhi kha sang yang drangs yod kyang /
da lam bshags pa byed pa'i dus kyi go rim ltar zhu na /
dang po nyes pa byas pa la 'gyod pa'i rnam par bsun 'byin pa'i stobs /
de nas phyin chad sdom pa'i nyes pa las slar ldog pa'i stobs /
de nas skyabs 'gro sems bskyed byed pa sogs rten gyi stobs /
de nas gnyen po kun tu spyod pa'i stobs rnams 'dren zhing /
de'i dang po nyes pa byas pa de la 'gyod pa drag po byas pa la brten nas nyes pa de sor chud pa yong bas 'di la sor chud pa'i stobs zhes kyang bya /
sor chud tshul yang dbar mtshon na phyi dro'i kha zas la longs spyod na des rang gi rgyud kyi phyi dro'i kha zas spong ba'i bstan pa dang /
yul spyi la yod pa'i phyi dro'i kha zas spong ba'i bstan pa gnyis ka bshig pa yin /
de la 'gyod pa drag po skyes na bstan pa sor chud nas yong ba yin /
stobs gnyis pa ni phyin chad mi byed pa'i sdom sems bsten pa de kha yin /
stobs gsum pa ni skyabs sems byed pa de kha yin /
stobs bzhi pa la bslab btus nas gnyen po kun tu spyod pa'i stobs drug gsungs shing /
dge ba yin na gnyen po kun tu spyod pa'i stobs yin pas khyab par gsungs pa yang yod /
de ni sdig pa'i gnyen por dmigs nas dge ba ci byas stobs der 'gro bas de la dgongs pa yin /
gnyen po kun tu spyod pa'i stobs drug ni /
mdo sde klog pa /
stong nyid sgom pa /
gzungs sngags bzla ba /
sku gzugs bzheng ba /
mchod pa la rten pa /
mtshan la rten pa ste drug yod pa'i dang po ni /
sdig pa'i gnyen por dmigs nas rdor gcod tsam sgrog pa'ang stobs der 'gron rgyas 'bring bsdus gsum klog pa sogs lta ci smos /
gnyis pa ni /
stong nyid sgom pa 'di shin tu gzab ste /
rgyal po ma skyes dgra lta bu mtshams med kyi sdig pa shin tu che bar byas pa yang 'di la brtan nas sdig pa dag pa tsam ma zad gong ma'i yon tan khyad par can thob pa'i lo rgyus zhus zin pa ltar yin /
de yang kha sang zhus pa ltar gyi rten 'brel ba shig pa'i stong pa'i go tshul du ma song bar rten 'brel ma bshig pa'i stong pa'i don la go ba yud tsam chags pas kyang sdig pa'i phung po tshad med pa dag nas 'gro ba yin /
gsum pa gzungs sngags bzla ba ni /
yig brgya zla ba ste /
de yang tshog bzhin du byed par gsungs pas cho ga'i rim pa spyi dang /
khyad par dkon mchog gsum la skyabs su 'gro /
sems can thams cad bdag gis sgrol / /
byang chub gnas la 'god par bgyi / /
byang chub sems ni yang dag bskyed / /
ces pa'i skyabs sems dang ma bral ba nges par dgos /
gzhan cho ga dngos ni rnam thar sgo gsum gyi don la 'jug pa ste /
de lta min par stong pa nyid la go bam chags shing /
byang chub kyi sems kyi stangs kra dang bral na bskyed rim gyi lha'i gsal snang ji tsam yod kyang gyang rim la ltad mo lta ba dang 'dra bar gsungs /
gong gsal de dang bral nas rdzogs rim gyi rlung sgom kyang mgar ba'i sbud pa dang 'dra bar gsungs te /
rlung yod dus yod tshod mi zin zhing /
med dus gtan med lta bur song na lus mi bde ba ma gtogs gang yang yong rgyu med pas de 'drar ma song tsam gyi sgo nas yig brgya bzlas na 'bum phag song ba'i tshe sdig pa nges par dag 'gro /
de yang rdo rje sems dpa'i yig brgya kho na la go mi dgos /
de bzhin gshegs pa'i yig brgya bton na yang sdig pa'i gnyen por nges par 'gro /
gzhan yang mi 'khrugs pa dang /
rnam rgyal ma /
gdugs dkar /
sgrol ma sogs @# / /
kyi gzungs sngags bton na yang sdig pa'i gnyen po mthu chen du nges par 'gro /
'on kyang sngar bshad pa'i yan lag ma tshang ba ni gang zag gi skyon yin gyi chos kyi skyon min /
sku bzhengs pa ni sku gzugs chen po bzhengs pa phar bzhag tshwa tshwa 'debs pa yang yin /
de ni deng sang tshwa tshwa 'debs pa nad pa sogs kyi rim gror bzung ba ma gtogs sdig sbyong du byed pa mi snang bas de 'dra byed mi nyan /
der ma zad tshwa tshwa rnying pa tsho la yang mchod pa 'bul zhing gus 'dud lhur len par byed dgos /
tshwa tshwa bzhengs pa'i phan yon la jo bos tshwa tshwa bzhengs na bum pa yan gyi rdul grangs dang mnyam pa'i 'khor los bsgyur rgyal thob yong gsungs shing /
dge bshes gsang phu bas /
bum nA mi bum na cang med /
ngas jo bo la bka' 'dri zhus nas dogs pa bsal zin pa yin pas /
tshwa tshwa tshang ma'i rdul grangs dang mnyam pa'i 'khor los bsgyur rgyal thob nges yin gsungs pa yin /
de lta bu'i bsod nams chen po de da res sdig spyong la bsgyur ba yin pas sdig pa'i rnam grangs mang po 'dag pa la the tshom med gsungs /
yang da lta kha dper 'dam bag sdig med la tshwa tshwa sdig yod ma bzo zhig zer ba ltar /
tshwa tshwa dang sku 'dra sogs la ma gus pa'i las ngan sna tshogs mi gsog par sems dad pa'i rnam pa can gyi dad pas kun nas bslangs te sdig pa sbyong ba'i phyir bzhengs na /
sems bsal gcig bskyed 'bras bu gang / /
tshangs la sogs pa yin pa ltar / /
zhes gsungs pa ltar gyi phan yon thob pas /
sku gzugs sogs de dag la dad gus kyis bdag po legs par byed dgos /
lnga pa mchod pa la rten pa ni /
sku gsung thugs rten sogs la snying thag pa nas mchod pa 'bul ba ste /
de yang gtso bor rang gi shag chung gru bzhi'i nang du nga 'di na yod pas khyod kyis nga la bsod nams gsog zhig ces gsung mkhan lta bur rang gi bsod nams gsog pa'i zhing du bzhugs pa rnams la 'bul dgos /
de la phul na mchod pa rgyun yang ring po yong /
de min rang gi shag gi nang gi de la snang ba gang yang med par lha sa'i jo bo lta bu la mchod pa 'bul mdog byas kyang zob yin pas /
rang gi shag tu yod pa de dag la gus pa chen pos rdul sel phyir yar 'gro mar 'gro'i zhor la phu legs pa re las ma byung kyang 'debs pa zhig dgos /
de yang rten de dag la ye shes pa dngos su zhugs par thag bcad nas mchod pa grogs po'i blor mi shong ba lta bu byung na rdzas yod pa rnams kyis 'bul dgos /
rdzas med pa rnams kyang mchod pa'i rdzas la lag ma thogs /
chu phul bas chog /
de yang snod med zer na ban dang chog rkyan gyi nang du chu blug nas de tsho'i nang du yon chab phul bas kyang chog /
der ma zad se ra rtse'i dge bshes dge legs chos 'phel zhes yongs grags dge bshes thogs med zhu ba de'i phyag len ltar phor ba'i nang du yang yon chab phul bas chog /
drug pa mtshan la rten pa ni /
spyir sman bla bde gshegs brgyad sogs kyi mtshan brjod kyang chog mod /
'on kyang sngon gyi thugs bskyed kyi mthus sdig pa dag pa la sangs rgyas so lnga'i mtshan brjod pa stobs shin tu che bas 'dir ltung bshags kyi sgo nas bshags tshul brjod par bya zhing /
de yang bka' gdams gong mas dgong mo ltung bshags tshar re mi 'don pa gzigs na khyod sa thob pa yin nam zhes bka' bkyon chen po mdzad pa yin pas 'di ni ma chag pa des par 'don dgos /
de yang thun mtshams gang du byas kyang chog la thun gyi skabs byed na bsdad nas bton kyang chog /
'on kyang na so gzhon pa dang lus kyis pher ba rnams kyis thun mtshams su phyag dang sbrel nas byed pa shin tu gal che ste /
des ni lus ngag yid gsum la dus gcig tu snying po blangs pa yin zhing /
rje rin po che'i phyag bzhes kyang yin pas rang re bu brgyud rnams kyis de ltar byas tshe byin rlabs 'jug pa la yang khyad chen po yod pas de'i tshul ni thog mar rnam dag chos dbyings ma dang /
ma lus sems can ma'i spyan 'dren re gtong /
de nas khrus gsol mdor bsdus byed na khrus khang bskyed pa sogs mi byed par @# / /
rang gi snying kha nas mchod lha spros te /
ji ltar bltams pa sogs khrus gsol gyi tshigs bcad re gnyis dang bcas khrus gsol /
'di ni sdig pa 'dag pa la shin tu gal yang che ba yin /
de nas mchod lha rang gi snying khar bstim /
de nas oM na mo many+dzu shrI ye /
na maH su shrI ye /
na maH ut+ta ma shrI ye swAhA /
zhes pa'i phyag 'gyur gyi sngags 'di phyag gsum gyi ring 'don /
da nas mdor bsdus byed na bla ma la tshigs bcad gcig dang /
dkon mchog gsum la tshigs bcad re re'am gcig gang rigs /
de nas ji snyed su dag ces pa nas /
rgyal ba kun la phyag 'tshal mchod par bgyi / /
zhes pa'i bar 'don zhing /
de yang thub pa'i dbang po gsal btab yod na de'i thugs ka nas sam /
de min spyi bo'i bla ma'i thugs ka nas 'od zer rnga yog lta bu sum cu so lnga 'phros pa'i sne la sangs rgyas so lnga bzhugs par mos dgos /
gong du spyan 'dren btang ba ltar tshogs zhing thams cad mdun du khra lam mer bzhugs par mos dkos kyang /
da lam sangs rgyas so lnga logs su de las kyang gsal bar dmigs dgos /
de yang rdul phra rab re re'i steng na rdul thams cad kyi grangs dang mnyam pa'i sangs rgyas so lnga tshang ba re re bzhugs par mos pa dang /
rang gi lus kyang rdul phra rab re re'i steng na rdul thams cad kyi grangs dang mnyam pa dang /
rang gi mtha' skor du sems can thams cad kyang rdul phra rab re re'i steng na rdul thams cad kyi grangs dang mnyam pa yod par mos nas mched pa'i tshigs bcad brjod pa'i skabs mchod pa la yang sngar ltar yod par mos dges la /
de dag gi tshe sems can de dag thams cad kyis kyang rang dang mnyam du phyag btsal nas bshags par byed par mos dgos /
de nas ltung bshags kyi 'go btsugs te rang gi nyes dmigs la 'jigs pa'i blo /
dkon mchog gi yon tan la dad pa'i blo /
rang 'dra'i 'gro ba la snying brtse ba'i blo ste 'jam dpal zhal lung gi man ngag las 'byung ba gsum po 'di yang ma brjed par byed dgos /
de ltar ltung bshags lnga'i ring brkyangs phyag btsal na brgya phyag 'gro nges yin /
de ltar long ma byung kyang tshar gcig 'don /
de'i tshe yang stobs rnams dran par byed dgos pas /
rten gyi stobs skyabs sems zung 'brel byed tshul ni /
bdag gis ma sems can thams cad kyi don du yang dag par rdzogs pa'i sangs rgyas kyi go 'phang thob par bya /
de'i phyir dkon mchog gsum la skyabs su song nas sdig pa bshags par bya'o snyam pa byed dgos /
bcom ldan 'das de bzhin gshegs pa chen po las mdo chog la med kyang rje rin po ches 'jug par mdzad pa yin /
sangs rgyas la bde bar gshegs pa zhes brjod pa yang rnam 'grel las /
rgyu spangs yon tan gsum bde gshegs / /
zhes gsungs pa ltar yin /
mthol lo bshags so zhes sogs kyi skabs su sdig pa nus med byas pa yin pas bshags par song ba yin /
de nas phyin chad mi byed pa'i sdom sems byas te de ltar bshags pa byas pa'i dge ba rnams ltung bshags rang gi tshig nas 'byung ba ltar bsngo ba byas /
de nas sdig ltung ngo mi chod pa mang po yod pas de dag bshags pa'i phyir spyi bshags gsum mam gcig gang rigs 'don /
de nas /
'dod chags zhe sdang gti mug dbang gis na / /
zhes pa nas /
thams cad rdzogs pa'i byang chub phyir bsngo'o / /
zhes pa'i bar bton nas tshigs bcad res maN+Dal 'bul /
de nas tshogs zhing bsdu bar bya /
de ltar sdig pa dag pa'i mtshan ma ma byung gi bar du bshags pa byed par gsungs pas sdig pa dag pa'i rtags ni gtso bo mthong lam thob pa yin /
de min yang sbyor lam bzod pa thob pa /
de min yang dge rtsa mi chad pa'i sbyor lam rtse mo thob pa sogs yin kyang /
rang cag la de 'dra re shig mi 'byung bas 'dir rmi lam kyi rtags gtso bor gsungs pa yin /
de ltar bshags pa byed pa la sdom sems 'di shin tu gal che bas /
ngas nyes pa de 'dra byas snyam du sdon byas kyi nyes pa la zhen pa gting nas log pa'i sgo nas phyin chad mi byad pa'i sdom sems @# / /
bsten dgos la /
de ltar byas na /
gang zhig sngon chad bag med gyur ba la / /
phyis nas bag dang ldan par gyur de yang / /
zhes sogs drangs zin pa ltar yong la /
nga yang bshags pa byed pa'i dus der sdom sems bsten kyang bshags pa tshar skabs snga ma sems gtan nas mi dran pa de 'dra mi byed par bshags pa byas zin nas kyang ngas da dung nyes pa de la thugs yong snyam nas nyen bsrung bsrungs par sdod dgos te /
de ltar ma byas na dge bshes glang lung pas /
deng sang gi sdig pa sbyong ba'i tshul de gang dang 'dran khab mchu thung dang 'dra gsungs pa ltar /
dper na khab mchu to thung ba des tshem bu rgyab na lam sang gug nas 'gro /
yo dkrongs nas da 'grig pa yod byas nas rtsem na yang gug 'gro /
de bzhin tu sdom sems yod kyang nyen bsrung ba med na yang yang nyes pas go sa nas 'ong bas sdom sems yang yang bsten pa 'di la sgrim dgos gsungs /
yang ltung ba 'byung ba'i sgo bzhi gsungs pa'i mi shes pa ltung ba 'byung ba'i sgo ni /
spyir rgyun tu ltung ba'i ngo bo mi shes pa sogs yin kyang /
'dir ltung ba gcig la sbyar nas go bde bar zhu na /
chab len lham 'bud byed dgos par shes kyang /
byed ran pa'i mtshams der de ltar byed dgos pa'i rtog dpyod med par de dag ma byas na /
mi shes pa'i sgo nas ltung ba byung ba yin /
de'i tshe de ltar byed dgos pa shes kyang mi byed pa'i gnyen po ma dran par de dag ma byas na bag med pa'i sgo nas ltung ba byung ba yin /
gnyen po dran kyang rang dbang med par shor song na nyon mongs mang ba'i sgo nas ltung ba byung ba yin /
rang dbang yod bzhin du chab lan lham 'bud mi byed na ma gus pa'i sgo nas ltung ba byung ba yin gsungs /
yang rang la nyes pa mngon che ba re phog na brgya phyag re lhag por 'tshol ba sogs kyi sgrig la bcug nas chad pa 'gel dgos te /
de ltar byas pas nyes pa'i gzhi der zhugs grabs byas kyang /
da lta de 'dra byas na do red dka' las khag rogs yin pas de las bsdad pa dga' snyam du 'dzem 'ong bas rang gis rang 'dul ba'i dus yin tsa na de 'dra yang nges par byed dgos /
de ltar byas pas sdig pa la 'dzem du song ste /
mi gzhan gyis kho sngon ma de 'dra min kyang da drag tu song 'dug zer dgos pa zhig yong /
de byung na bskyed chen po thon pa yin gsungs /
yang dpung bzang gis zhus pa'i rgyud yas /
bzlas brjod me la tshul khrims rlung gis sbar / /
brtson 'grus chen po'i me lces sdig pa bsreg /
ji ltar gangs la nyi ma'i 'od zer gyis / /
gdungs na gzi brjid mi bzod 'ju ba bzhin / /
tshul khrims nyi ma'i 'od zer bzlas brjod kyis / /
gdungs na sdig ba'i gangs kyang zad par 'gyur / /
zhes pa'i don ltar tshul khrims 'di la nan tan chen po byed dgos shing /
de'i ngang nas bzlas brjod la sogs pas sdig pa bshags na /
lam rim mchan du rnam par bsun 'byin pa'i stobs kyis sdig pa'i 'phel kha chod pa dang /
nyes pa las slar ldog pa'i stobs kyis sdig pa rtsa ba nas 'don /
rten gyi stobs skyabs 'gros sdig pa'i 'bras bu las skyobs par byed /
gnyen po kun tu spyod pa'i stobs kyis sdig pa pham par byed /
zil gyis gnon par byed /
zad par byed /
'dag par byed ces sogs gsungs pa ltar yong zhing /
dag lugs kyang rnam smin gtan med du byas nas dag pa dang /
rnam smin chung ngu zhig myong bas dag pa dang /
rnam smin yun thung ngu zhig myong bas dag pa /
dper na dmyal bar dar gyi pho long brdab pa tsam zhig skyes nas des 'grig pa sogs yod /
dar gyi pho long brdab pa ni bla ma 'ga' zhig gis /
sa 'dir rdo ba lta bu'i hril hril zhig shed kyis rdabs na de ma thag 'phags yong ba la gsungs shing /
bla ma byams pas dar lcog lhag pas brdab pa la mdzad kyang dan 'dra ba yin /
yang rgyal po dpa' bas byin gyis byang chub sems dpa' me tog zla mdzes bkrongs pa la bshags pa tshad med pa byas kyang rnam smin rgyun ring zhing mi bzad pa myong bar gsungs pa de bshags bsam dag pa yin nam snyam na de ma dag pa min kyang /
las de nyid stobs shin tu che ba'i dbang gis 'bras bu bsam gyis mi khyab pa smin rgyu yod kyang phal cher dag pa yin par sangs rgyas rang nyid kyis gsungs pa yin /
'on @# / /
kyang sdig pa bshags pas chog zer nas sdig pa la ma 'dzem par byas na ni sdig pa shin tu lci ba 'ong /
de ltar dpung bzang gis zhus pa'i rgyud kyi khungs drangs nas tshul khrims dag dgos par gsungs pa'i tshul khrims ni /
bka' gdams gong ma'i gsung las /
'di ni khas blangs pa'i tshul khrims la mi byed kyi /
bsrungs pa'i tshul khrims la byed gsung pa ltar yin te /
khas blangs pa'i tshul khrims tsam la byed na da lta rang res lung ba gang khas blangs yod kyang da lam des go ma chod /
khas blangs pa tsam la ma bzhag par tshul bzhin du bsrung ba'i tshul khrims zhig la byed dgos /
de ltar stobs bzhi tshang ba'i bshags sdom la gtso bor 'bad pa skabs su babs pa rnams kyis ni /
rang gi sdod sa'i lcags ri'i nang du tshul khrims 'chal ba dang /
dam tshig nyams pa yod na der bshags pa byed mi rung bas de 'dra med pa'i gnas brag gi gser sub lta bu zhig tu bsdad nas byed dgos /
de lta bu shin tu dka' na'ang ma mtha' shag gcig gi nang du shes bzhin du las 'bras khyad du gsod pa'i ngan pa de 'dra'i 'dres lhad med pa zhig nges par dgos /
las 'bras la khyad gsod mi byed tsam gyi grogs bzang po re ma mthar rnyed pa byas nas de dang mnyam du 'grogs dgos /
yang sman gyi myu gu gso ba'i dus yin gyi gcod pa'i dus min /
bong bu'i sgol rma gso ba'i dus yin gyi khal 'gal ba'i dus min pa ltar /
rang cag gyis kyang da lam sdig pa gsog pa'i dus min gyi las dge ba bsrung zhing sdig pa sbyong ba'i dus yin la /
de ltar dam nyams sogs de dag dang 'grigs na /
rang rgyud kyi sdig pa sngar byas sbyong zhing phyin chad mi 'jug par 'dod pa'i blo de rtog pa bzang po yin pas de nyams nas 'gro ba yin /
de la skyes bu dam pa stong nyid snying rje'i snying po can gyi lam sgom par mdzad pa da lta bzhugs pa'am /
sngar bzhugs pa'i sa yin na rang gi rtogs pa mi nyams pa la cung zad re phan pa yin /
gzhan gang gis kyang phan rgyu med pas bka' gdams gong ma'i dus ri khrod du bshags sdom byed par 'gro mkhen rnams la khyod tshogs bsag sgrib sbyangs la 'gro ba la sbal pa rma can la 'dzem ang gsung ba yin /
sbal pa rma can gyi don yang ston ka sbal pa rnams kyis lus rtswa shal chu shal la btang nas dgun spal pa mang po gru gu 'gril ba ltar 'gril nas sdod /
de'i tshe sbal pa gcig la yang skyon med na lo rjes ma'i dpyid drod sleb tsa na sbal pa thams cad re re nas langs rgyu rnyed pa yin /
de'i nang nas sbal ba gcig gis rtsa shal chu shal legs par mthon pa'am /
yan lag rmas pa sogs kyi skyon yod na kho shi nas rul 'gro /
des kho dang nye ba de rul /
de nas nye rim gyis rul nas mthar tshang de'i sbal pa thams cad rul 'gro /
de dang 'dre bar nyung ma med pa'i khrod du nyung ma gcig la rma yod na de rul nas gzhan de dang mnyam du nyung dong du bcug pa thams cad rul 'gro /
tshul 'chal dam nyams sogs de lta bu yin pas /
re shig de dag la yid kyi snying rje sgom pa las /
lus ngag gi 'grogs 'dris mang na nyams grib phog nas rtogs pa mi skye ba yin pas 'di la gzab par mdzad dgos /
sdig pa dag pa'i rmi lam gyi rtags mtshan ni /
spyir lha mo tsun+da'i mdo las /
gos nag po gyon pa dang /
dar nag po khyer nas thur du rgyug 'gro ba dang /
ma he dang /
mi nag po sogs kyis rung la gnod pa byed pa sogs rmis na ngan song du skye 'dod pa'i rtags yin par gsungs shing /
sdig pa byang ba'i mtshan ma ni zas ngan skyugs pa dang 'o ma sogs 'thung ba dang /
nyi zla la zhan pa dang /
nyi zla rang gi lus la thim pa dang /
rang gi lus nyi zla la phar thim pa dang /
nyi zla rang gi khar bcug nas za ba sogs rmis pa rnams yin /
de yang rang sdig pa sbyong bzhin pa'i skabs su de dag rmis na sdig pa dge ba'i rtags su bshad kyi sdig pa ma sbyangs par de dag rmis na dkor rtags yin te /
bka' gdams kyi dge bshes gtsang pa nam mkha' rin chen la nga la rmi lam de dag byung zhus pa'i tshe khyod kyis sdig pa sbyangs pa yin nam gsungs /
ma sbyangs zhus na khyod la dkor zan mgo hril zhig yong 'dod pa @# / /
yin gsung ba yin /
yang lha khang rdul gyis khengs pa sku 'dra yang thal ral phob be bzhugs pa rmis na sdig pa che ba'i rtags dang rgyal rmis kyang yin /
grwa pa rmi lam du byung na rgyal rmis yin par byed kyang /
gla pa sngon po thal phyur mjal ma spro ba hral po de 'dra rmis na rgyal rmis yin /
de min grwa pa ga 'dra rmis kyang legs pa yin /
gzhan lha khang dang sku 'dra mjal spro ba dang /
dge 'dun mang po dang /
khyad par rang gi rtsa ba'i bla ma dgyes nyams dang bcas te mjal ba sogs ni nges par du legs pa yin pas de 'dra rmis na da dung mus 'thud nas dga' bzhin du bshags pa bya dgos /
yang rmi lam 'di rnams thams cad rmi mi dgos te /
gtsang pa nam mkha' rin chen gyis /
sdig pa sbyor ba la zhugs na 'di thams cad rmi mi dgos gcig gal gnyis sam gsum 'thud nas rmis na dag pa'i rtags yin gsungs 'dug /
de yang rten gyis stobs kyi skabs su skyabs 'gro byas pas sdig pa dag pa'i sgrub byed du sngar gyi phag gi rtogs brjod kyang dran dgos la /
de bas na gang la brten nas sdig pa sbyong bar byed na skyabs sems la brten nas sbyong bar byed pa yin pas de gnyis rten gyi stobs su bshad pa yin /
de'i nang nas sems bskyed stobs che ste /
sdig pa stobs chen shin tu mi bzad pa / /
de ni rdzogs pa'i byang chub sems min pa / /
dge gzhan gang gis zil gyis gnon par nus / /
zhes spyod 'jug gi lung drangs pa ltar /
gzhan yang de nyid las /
des ni dus mtha'i me bzhin sdig chen rnams / /
skad cig gcig gis myur du bsreg par byed / /
ces gsungs pa yin pas da lta nas 'bungs dgos /
de yang skyabs sems byed dgos pa yang /
la la'i tshul khrims bde ba ste / /
la la'i tshul khrims sdug bsngal yin / /
gsungs pa ltar skyabs 'gro'i sdom pa blangs pa la brten nas nyes pa chen po byung ba yin pas bshags pa yang skyabs 'gro la brten nas byed dgos pa ni 'gyel sa de la brten nas langs dgos pa lta bu yin /
de yang bshags pa'i tshe kun slong byang chub kyi sems dang ma bral ba /
dngos gzhi'i dus bshags yul bshags bya bshags mkhan te sdig pa'i 'khor gsum mi dmigs par bsams pa /
mjug bshags pa'i dge ba rdzogs byang du bsngo ba gsum tshang na lam shes kyi nyams len yang de yin gsungs /
de ltar skyes bu chung ngu'i rtogs pa skyes pa'i tshad ni /
sngar 'jig rten 'di don gnyer shugs drag po yod pa'i blo de phyi ma don gnyer gyi blo'i ngo bor gos 'phos pa'i tshe bsam pa de skyes pa yin /
de nas kyang da dung /
yang dang yang du sems pa dang / /
mjal dang nges rtog sgom pa'i lam / /
zhes gsungs pa ltar yang yang sgom dgos la /
de yang gtso bor skyes bu 'bring gi lam sgom zhing lam 'di yang de'i yan lag tu go bar byed dgos /
de ltar chung ngu'i lam sgom pas klu sgrubs kyis /
'dun dang zhe sdang 'jigs pa dang / /
rmongs pas gang zhig chos mi 'da' / /
zhes gsungs pa ltar 'gro ba bzhis chos las mi 'da' ba dgos /
de yang dper mtshon nas zhu na /
sha za 'dod nas lug bsad na 'dun pas chos las 'das pa yin /
'chig pa gzas nas bsad na zhe sdang gi chos las 'das pa yin /
lug bsad pa la sdig pa med snyam pa dang /
mchod sbyin gyi phyir mi bsad na sdig pa yod snyam nas bsad na rmongs pas chos las 'das pa yin /
rang la rang dbang med bzhin du mi gsod dka' med byung nas bsad na 'jigs pa chos las 'das pa yin pas de'i dbang du ma btang bar sha za 'dod pa dang 'tshig pa gzas pa dang sdig pa med snyam pa dang /
rang dbang med pa ci byung yang ma bsang par bzhag na 'gro ba bzhis chos las mi 'da' ba rang yin gsungs /
log rtog sel ba'i skabs mngon mtho ni 'khor ba'i phun tshogs yin pas de don du gnyer ba mi rigs so snyam na /
'di ni gnas skabs su lam sgom pa'i rten la med mi rung du mthong nas don du gnyer ba tsam yin cing gnas skabs kyi don du gnyer bya dang /
mthar thug gi don du gnyer bya mi gcig pas skyon med /
'di la brten nas mthar thug gi don chen po rnyed pas 'di gnas skabs su don du gnyer dgos te /
spyod 'jug las /
mi yi gru la brten nas ni /
zhes sogs zhus@# / /
zin pa ltar yin /
der ma zad mngon mtho thams cad 'khor bas bsdus pa min te /
mngon mtho'i lus phun tshogs mthar phyin rgyal ba'i gzugs sku yod pas so / /
zhes gsung bar mdzad do / /
kye ma bdag ni 'di 'dra'i gdams ngag dang / /
mdzas zhing mtshan ldan bla mas rjes bzung yang / /
don med bya bas nyin mtshan 'da' byed pa / /
bsam bzhin ngo re gnong ngo bla ma rje / /
'on kyang zab rgyas dam chos bdud rtsi'i bcud / /
sngon med 'di 'dra myong ba'i skal bzang ni / /
thog med dus nas dka' ba brgya phrag gis / /
rlabs chen bsod nams bsags pa'i 'bras bur nges / /
bshes gnyen dam pa spyi bo'i rgyan du mdzes / /
zab rgyas dam chos mgrin pa'i lam du mdzes / /
nyams dang rtogs pas thugs rgyud rtag tu mdzes / /
'di 'dra'i grogs bzang dang 'grogs da res tsam / /
de phyir rje btsun bla ma'i gsung gsang mchog /
ri mor bgyis pa'i dge ba ci yod des / /
bdag dang ma rgan sems can ma lus pa / /
bshes gnyen dam pas rjes su 'dzin par shog /
de'i mthus mi rtag 'chi ba'i ngang tshul dang / /
dal 'byor don che rnyed dkas rgyud bskul te / /
snying nas dkon mchog skyabs su bsten pa dang / /
dkar nag phra zhib blang dor nus par shog /
khyad par gnyan po chung ring stobs che ba / /
stobs bzhi tshang ba'i bshags sdom shugs drag gis / /
rgyud dang sdig ltung ma 'dres rnam dag pa'i / /
tshul khrims gtsang ba'i tshad du 'khyol bar shog /
de ltar skyes bu chung ngu'i lam rim gyi / /
don la bdag blo'i rtsal gyis rab 'bad kyang / /
'khrul gang mkhas pa'i spyan sngar bshags bgyi yis / /
bdag la sgrib med 'gyur bar mdzad du gsol / /
zhes pa ni bar skabs kyi tshigs su bcad pa'o / /
skyes bu chung ngu dang thun mong pa'i gsung bshad rags pa rdzogs so / / / /
@# / /
rje btsun dam pa'i zhabs la phyag 'tshal lo / /
skyes bu 'bring dang thun mong ba'i gsung bshad ni /
'o na skyes bu chung ngu dang thun mong ba'i rtogs pa de tsam skyes pas chog gam zhe na /
des mi chog 'bring dang thun mong ba'i lam la slob dgos la /
de'i phyir skyes bu chung ngu dang thun mong ba'i lam de tsam gyis chog par 'dzin pa'i blo dor dgos so / /
de yang 'khor ba thams cad sdug bsngal gyi rang bzhin du shes nas thar pa don gnyer gyi blo bskyed dgos la /
thar pa yang 'khor bar bcings pa las thar pa la zer zhing /
'khor bar bcings tshul ni /
'ching byed kun 'byung bden pa yin /
bcings pa'i ngo bo sdug bsngal bden pa yin /
des na de las thar pa'i thabs la gnyis /
sdug bden 'khor ba'i nyis dmigs bsam pa dang /
kun 'byung 'khor ba'i 'jug rim bsam pa'o / /
'o na sdug bden 'bras bu dang /
kun 'byung rgyu yin /
'gog bden 'bras bu dang /
lam bden rgyu yin cing rgyu snga la 'bras bu phyi ba yin pa la /
sangs rgyas kyis rgyu gnyis rjes la bzhag nas 'bras bu gnyis sngon la gsung ba ci yin snyam na /
de ni sdug bden gyi nyes dmigs bsam pa'i dbang gi de lta bu'i nyes dmigs can de gang nas yong ba yin snyam du rgyu rtsad bcad pa na /
kun 'byung yin par mthong bar bya ba'i phyir bden bzhi'i dang por sdug bden dang /
de nas kun 'byung gsungs /
kun 'byung spangs pa'i 'gog pa de bde ba rmad du byung bar mthong nas de 'grub byed kyi rgyu gang yin brtag pa na /
lam bden yin par bstan pa'i phyir 'gog bden dang lam bden gyi go rim de ltar gsungs pa yin gsung /
'di rnams dpyad sgom yin yang sgom rgyu'i dmigs pa de dag las gzhan pa'i dge mi dge lung ma bstan gang la yang mi btang bar zhes sogs kyi skabs su 'dir 'jog sgom dang dpyad sgom gnyis kyi nang nas dpyad sgom gtso bo yin kyang de'i sngon du 'jog sgom phran bu re dgos la de'i tshul yang sngon du 'chi ba mi rtag pa la mtshon na /
de ji ltar sgom pa'i lam gyi grangs dang go rim sogs dang /
kun slong la rtog dpyod byed cing de la cung zang re mnyam par bzhag dgos / /
de ni 'jig sgom yin pas zhi lhag rjes mthun pa tsam yin la /
de'i rjes su dpyad sgom byed pa de'i 'bras bu lta bur 'gro /
skabs 'dir zhi lhag rjes mthun pa lta bur lam gyi ngo bo las gzhan du mi 'da' bar byas nas bden bzhi la dpyad @# / /
'byed dgos /
de yang gang bskyad rgyu'i lam gyi ngo bo las gzhan pa'i dge sems rnams kyang skabs 'dir rnam g.yeng yin pas de tshun chad bkag nas rgod pa gcod pa dang /
lam gyi dmigs pa la bsal bar bton nas bying ba gcod dgos pa yin /
bden bzhi la dpyod pa'i tshul yang rgyud bla ma las /
nad ni shes bya nad kyi rgyu ni spang bya la / /
bde gnas thob bya sman ni bston par bya ba ltar / /
sdug bsngal rgyu dang de 'gog pa dang de bzhin lam / /
shes bya spang bya rig par bya zhing bsten par bya / /
zhes gsungs pa ltar /
dper na nad ngos zin par byas nas nad de'i rgyu gang yin brtag ste de spong ba'i thabs sman bsten par byas nas nad zhi ba'i bde ba bskyed par bya dgos pa ltar /
sdug bden du gyur pa'i nad lta bu'i sdug bsngal de ngo shes par bya zhing /
de nas sdug bsngal de'i rgyu ngo shes par byas nas spong dgos la /
de'i rgyu yang kun 'byung yin pas de slong dgos /
de spangs pa'i 'gog pa nad zhi ba'i bde ba dang mtshungs pa de thob pa'i phyir lam gyi bden pa sman dang 'dra ba de bsten dgos pa yin gsungs /
de yang tshe 'dir zhen pa leg pa'i nges 'byung yur mgo sangs pa 'dra ba zhig byung na /
phyi mas mtshon pa'i 'khor ba la zhen pa log pa'i nges 'byung sogs des sna drangs nas yong ba yin gsung /
yang kun nas nyon mongs phyogs kyi bden pa dang /
kun nas nyon mongs phyogs kyi chos gnyis mi gcig gsung /
yang 'jam dpal zhal lung gi man dag lam 'byung ba ltar /
dper na sha 'od chen po zhig byung ba na /
mi zhig chu des khyer grabs kyi 'jigs pa byung na /
mi des chu de gang nas yong ba'i sa cha der bltas nas chu mgo de bkag pa'i rtsis byed pa ltar /
rang res kyang sdug bsngal gang nas 'byung ba'i gzhi rtsad bcad nas kun 'byung yin par mthong na /
de spong ba'i thabs yod med brtag ste yod par mthong ba na thabs de la 'bad dgos gsung /
yang rgyud bla dar Tik tu /
dbang rnon gyis thar pa don gnyer gyi blo skye ba la stong nyid rtogs dgos so / /
zhes gsungs pa ltar /
dper na rang nyid mgo na pa lta bu zhig byung na de nyid sdug bsngal yin la /
de yang mgo na ba'i rgyu las zhig bsags pa'i 'bras bu yin /
las de yang nyon mongs zhig gis bskyid pa yin pas de nyid spong dgos la /
de yang de kho na nyid la rmongs pa'i ma rig pa yin cing /
de ni rang yul bdan par med pa la bden grub tu 'dzin pa'i blo yul la phyin ci log tu zhugs pa yin pas /
de'i 'dzin stangs kyi yul med pa'i go ba rnam dag gam /
go ba rags pa tsam chags par byas nas thar pa la don gnyer skye ba thar pa don gnyer dbang rnon gyi lugs yin /
de ni skyes bu 'bring gi lam gyi mthil yang yin /
da lta bu'i stong nyid rtogs pa'i ye shes de yang sems rtse gcig pa'i zhi gnas la brten nas 'byung /
de yang lhag pa tshul khrims kyi bslab pa la brten nas 'byung bas nan tan nyams su blang bar skabs su babs pa tshul khrims kyi bslab pa 'di la nan tan mdzad dgos te /
dper na yul blta mkhan mig yin kyang /
des gzugs gsal bar mthong ba la gzugs de lag pa lta bu zhig gis mdun du khyer nas ma yongs par rgyang ring po zhig tu bzhag na gsal bar mi mthong bas lag pas mig rtsar khyer nas blta dgos /
de yang dpung pa thang po med na lag pa 'dar nas gsal bar mthong mi thub pas dpung pa la skyon med pa zhig dgos /
de bzhin du yul stong nyid de mthong rgyu'i gzugs dang 'dra /
shes rab kyi bslab pa de blta byed kyi mig dang 'dra /
ting nge 'dzin gyi bslab pa de gzugs mdun du skyel mkhan gyi lag pa dang 'dra /
tshul khrims kyi bslab pa de dpung pa dang 'dra bas 'di med na lag pa lta bu de sdod pa'i gzhi med pa sogs 'di gong ma thams cad kyi gzhi yin par nges shes rnyed par byas nas lag len du 'debs dgos /
de yang byung na lag pa'i dpung mgo nas bzung mdzub mo'i tshig tshun chad la skyon ma shor ba lta bu'i tshul khrims kyi yan lag phra mo tshun chad kyang ma nyams pa'i rnam par dag pa zhig dgos /
de min kyang dpung pa la skyon med pa'i tshod kyi pham bsam gos pa zhig med thabs med pa @# / /
yin gsung /
yang 'khor ba mtha' dag la zhen pa log pa'i nges 'byung skye dgos la /
de yang skye ba'i sdug bsngal sogs bsams nas sdug bsngal la zhen log skyes na 'khor ba las nges par 'byung ba rang gshis kyi yong ba yin /
de la skye rga na 'chi'i sdug bsngal brgyad po re re la lnga lnga ste brgyad lnga lnga brgyad bzhi bcu tham pa sgom rgyu yod /
de yang mngon mtho'i lus rten 'di yang sdug bsngal gyi rdzong lta bu zhig yin cing /
de'i sdug bsngal sgom pa'i tshe skye rga na 'chi bzhi po de khyad gzhir bzung nas khyad chos sdug bsngal lnga re sgom pa yin yang 'khor ba 'di la nges par 'jigs thub pa zhig dgos te /
dge bshes glang ri thad pas /
gting dang mtha' mngon pa'i rgya mtsho la zhed na gting dang mtha' mi mngon pa'i rgya mtsho la ci'i phyir mi zhed /
ces gsungs shing /
bdag nyid chen po phyogs kyi glang pos /
gting mtha' med pa'i 'khor ba ni / /
rgya mtsho'i nang na rnam par gnas / /
zhes gsungs pa ltar /
rgya mtsho phal pa dang mi 'dra ba'i shin tu 'jigs su rung ba'i rgya mtsho chen po yin pa dang /
gzhan yang dge bshes grang ri thad pas /
'khor ba 'di sos dus med pa'i nad pa dang /
thar dus med pa'i btson pa lta bu yin gsungs pa ltar yin pas 'di la 'jigs dgos /
'o na 'khor ba sdug bsngal gyi rgya mtsho lta bu yin na 'khor ba de gang yin snyam na /
rang cag rnams kyis blangs pa'i zag bcas nyer len gyi phung po lnga po de 'khor ba yin /
de la brten nas byung ba'am de la ldan pa'i skye ba'i sdug bsngal la lnga yod pa'i dang po skye ba sdug bsngal dang ldan pas sdug bsngal ba ni skye ba'i dus kyi sdug bsngal dang /
skye ba gnas ngan len dang ldan pas sdug bsngal ba ni skyes nas gnas pa'i dus kyi sdug bsngal dang /
skye ba sdug bsngal gyi gnas su gyur pa dang /
skye ba nyon mongs kyi gnas su gyur pa gnyis ni /
skye ba blangs pa de la brten nas sdug bsngal dang kun 'byung bden pa gnyis kyi 'byung gnas lta bur gyur pa dang /
skye ba mi 'dod bzhin du 'bral ba'i chos nyid yin pas sdug bsngal ba ni /
skyes nas 'jig pa'i dus kyi sdug bsngal yin la /
de bzhin du rga ba sogs gzhan la yang rigs 'gre bas mdor na 'khor ba 'di sdug bsngal thams cad kyi gzhi rten dang /
sdug bsngal thams cad skye ba'i sa bon dang 'byung gnas su gyur pa ste /
de lta bu'i 'khor bar skyed blangs pa de sdug bsngal thams cad kyi 'byung gnas sogs yin pa la zhan pa gting nas log pa'i nges 'byung med na skyes bu 'bring gi lam yong sa rang med pas 'di rnams nges par yang dang yang du bsams dgos /
dge slong gi sdom pa len pa'i tshe pha gu'i stong du rting pa 'jog pa yang 'khor ba las 'phags dgos pa'i don yin gsung ngo / /
! nyin nyer drug par /
theg pa che chung gi mdo sde'i don bsdus pa'i tshoms las /
lus 'di rdza snod 'dra bar rtogs bya zhing / /
de bzhin chos rnams smig sgyu 'drar shis nas / /
bdud kyi me tog mtshon ni 'dir gcod pa / /
'chi bdag rgyal pos bltar yang med par 'gro /
zhes pa'i lung 'dren dang 'brel ba'i sngon 'gro'i gsung bshad spyi dang /
khyad par tshoms de nyid las / /
gal te rig spyad mang du smra byed kyang / /
bag med mi dag de ltar byed mi 'gyur / /
dper na phyugs rdzis gzhan gyi phyugs bgrangs ltar / /
de dag dge sbyong skal ba thob ma yin / /
zhes gsungs te /
bag med pa'i mi 'ga' zhig kha nas rig par spyad pa'i chos med du smra bar byed kyang don lag len du mi 'gel ba ni /
dper na phyugs rje la phyugs rnams kyi pha bu dang skye ba'i lo dus sogs bdag po las nges pa yong yang /
de nas spu nyag ma gcig kyang longs spyod dbang med ba ltar /
de 'dra ba'i mi de dge sbyong gi skal ba ma thob par gsungs /
yang de nyid las /
gal te rig spyad nyung du smra byed kyang / /
chos kyi rjes su chos la slob pa dang / /
'dod chags zhe sdang gti mug spong byed pa / /
de dag dge sbyong skal ba thob par 'gyur / /
zhes gsungs te /
yang 'ga' zhig rig par spyad pa'i gtam nyung ngu las mi smra na yang /
chos kyi mig gi rjes su chos kyi don la slob cing /
nyon mongs pa dug gsum la gnyen po bsten nas spong bar byed po de dag gis dge sbyong gi skal ba thob par gsungs /
dge bshes shwa po sgad pas /
sde snod mang @# / /
du bshad kyang /
nang du ma bsams na tshig thos pa mang gin slar thur song ba 'dra ba zhig 'ong /
zhes gsungs par ltar /
gang shes rgyud la skor ba'i nyams len zhig med na ji tsam bshad kyang mi nag chos kyi lo rgyus mkhan /
chos dang bla mas de ltar bshad kyang de 'dra mi dgos zer blo dred zhig yong bas de 'drar ma song ba gal che ste /
dpe chos las /
bud med khyo gsum 'grim pa dang / /
bya ni rnyi las shor ba dang / /
ban btsun chos las dred pa gsum / /
g.yo yi nang na 'di gsum ngan / /
zhes gsungs pa ltar /
bud med khyo pho gsum 'grim pa de drad mo blo ngan g.yo can zhig tu 'gyur ba lta bu yin der ma zad rgya mtsho'i nang du bsdad nas skom ring shi ba dang /
kha zas kyi nang du bsdad nas ltogs rir shi na de las thabs sdug pa ci yod /
de bzhin du rang re chos kyi rgya mtshor gnas nas nyams len gyi chu thig gcig kyang ma myong ba dang /
chos kyi zas phun sum tshogs pa'i dbus su bsdad nas nyams len gyi ro ma myong bar shi na de las thabs sdug pa med pas de 'drar ma song ba byed dgos /
des na dper na rgyab ra tshad ma 'dod pa des phyod kha nas ma zas na tshang ma dus gcig la kha'i nang du mi shong bas zur nas rim gyis za ba ltar /
da res lam yongs rdzogs la nyams len bya 'dod kyang /
dang po rgyab ra'i zung dang 'dra ba'i skyes bu chung 'bring gi lam ngas rim gyis nyams su len dgos /
des na sngon zhus skyes bu chung ngu'i lam gyi nyams len de dag ma brjed par phyag len la skal thog /
skyes bu 'bring gi skabs rang cag gis blangs pa'i 'khor ba nyer len gyi phung po lnga po 'di dang /
gzugs med pas ming gzhi'i phung po ma blangs na sdig pa gsog pa'i gzhi mi 'dug kyang 'di blangs pa la brten nas sdig pa thams cad bsags 'dug pas phung po 'di sdig pa'i rang bzhin yin gsungs /
yang dge bshes po to ba'i gsung las 'byung ba ltar /
dper na mi gcig gis dug dang sman dang zas gsum ka zos na /
des sman blang nas zos kyang dug gis thams cad la khyab nas shi 'gro ba ltar /
rang cag gis kyang chos sman dang /
btang snyoms pa zas dang 'dra ba cung zad re zos kyang sdig pa mi dge ba'i dug shas ches pas nag po 'ba' zhig tu song /
de 'dra'i mi de sm n pa mkhas pa zhig la bsten nas sman pa des dug gang yin pa de skyugs su bcug /
zas gang yin sman du bskyur /
sman gang yin 'chi med kyi bdud rtsir bsgyur na /
nad pa de las don che ba dang /
sman pa de las drin che ba ci dgos /
de bzhin du rang cag rnams kyang bla ma mtshan ldan dang mjal bzhin du rang dgar mi sdod par gdams ngag gi sman len pa'i dus yin zhing /
de yang skyes bu chung ngu'i skabs su bshags sdom rnam dag byas nas sdig pa'i dug thams cad skyugs su bcug /
'bring gi skabs su zas dang 'dra ba'i zag bcas dag pa'i las rnams sman dang 'dra ba'i zag med kyi las su bsgyur /
chen po'i skabs su sman zag med de dag kyang byang chub kyi sems kyis zin pa'i 'chi med kyi bdud rtsir bsgyur ba yin /
de lta bu'i gdams pa rnams las dug skyug pa'i gdams pa phul zin cing /
de ring nas zas sman du bsgyur ba'i gdams pa rnams 'bul ba yin /
de yang rang re tshe 'di'i bde skyid snyan gsum 'dod 'dod pas rtag tu bslu ste /
sngon shing thu mkhan zhig yod pa la /
de shing thu ba'i sa dang nye bar sangs rgyas dang /
shA ri'i bu gnyis byon pa na /
rin po che'i gter zhig gzigs te /
shA ri'i bus /
dug drag po'i zhes zhus pas /
sangs rgyas kyis dug myur du khyab pa'o / /
zhes gsungs /
der shing thu des /
dug ji 'dra yod bsam ste blta bar phyin pas gter dang phrad de de las rin po che ci 'dod blangs pas shing thu phyug pa byung ba na rgyal pos kho blo bur du phyug po 'di 'dra yong ba rin po che'i gter gter bton pa yin nam snyam nas kho nang i dang bcas pa tshang ma btson du bcug pas khos btson khang nas shA ri'i bus /
dug drag po'o gsung ba ltar nga btson du bzung /
sangs rgyas kyis dug myur du khyab par byed pa'o gsung ba ltar nang tshang thams cad kyis sdug po 'di 'dra myong dgos pa byung snyam du bsam blo byung ba dang 'dra nga yin pas /
bde skyid snyan gsum @# / /
gang la yang de 'dra bas dgos pa med snyam du bsams pa byas nas /
phyi'i kun spyod de thams cad dang mthun tsam yin pa la /
nang du tshe 'di'i 'dod pa'i phyogs su sus kyang khrid mi thub pa g.yag rgan gyi mjing pa 'dra ba zhig dgos /
de yang skye rabs las / /
rga dang na dang 'chi ba'i sdug bsngal dgra /
mthu chen dgag du mi nus yod bzhin du / /
'jig rten pha rol nyam dang nges 'gro na / /
sams shes su zhig 'di la dga' bar sems / /
zhes gsungs pa ltar 'jigs pa chen po de rag dran par byas te tshe 'di'i 'dod pa la dga' bar mi bya la /
skyes ba thams cad du mngon mtho'i lus rten rnam dag thob pa la tshul khrims rnam par dag pa bsrung zhing /
'jug bsngo bas rgyas thebs pa zhig dgos la de yang tshul khrims kho rang la bsngo ba'i rgyas 'debs byed pa yin /
sngon chu skyar zhig gi bu sbrul gyis zos pa la /
sbrul gyi gnyen po ne'u le yin pas /
chu skyar des ne'u le gcig tshang du bos par rten des sbrul bsang /
de kho thabs la mkhas pa yin kyang ne'u le de slar skyel rgyu ma byung bas des kho rang gi phru gu yang zos pa red /
de ni thabs la nyen byung ba yin par 'dug gsung ka ma pa'i zhal nas /
rgas pa khad kyis khad kyis 'ong bas drag /
dus cig la 'ong na sran thabs med ces sogs kyi skabs /
rgas pa 'di spyir skyes nas bzung skad cig skad cig la na tshod 'gyur nas 'gro ba de kha yin kyang nga rang tsho la snang ba ma byung ba yin /
de rnams thams cad dus cig tu 'ong rgyu phar bzhag /
mig mi gsal ba gcig byung kyang mi gsal ba'i sdug bsngal de las kyang long dogs pa'i sdug bsngal che ba yin /
de 'dra 'ong na sran thabs med thag chod yin gsungs /
yang lam rim gyi dpe cha blta rtogs legs par byas na shel ka ra zos pa ltar bcud mngar ba dang ldan pa yin gsungs /
yang dgra gnyen la yang nges pa med pa yin pas 'khor ba 'dir yid brten bya rgyu med de /
bshes springs las /
pha ni bu nyid ma ni chung ma nyid / /
skye bo dgrar byug pa dang bshes nyid dang / /
ldog pa nyid mchis pas de slad su / /
'khor ba dag na nges pa 'ga' ma mchis / /
zhes gsungs /
'khor ba de'i nang nas drag shos lta bu lha yin mod /
lha'i nang gi 'dod lha ni 'chi khar 'chi ltas phog pas gang du skye brtags pa na /
gzhan pher ba zhig mir skye bar mthong na yang lha'i 'dod yon de dang bral dogs kyi sdug bsngal shin tu che ba des khyod kyis da bar bde ba de tsam la spyad spyad nas de la gtan nas longs spyod rgyu ma byung bas de'i skyin pa dgos zer mkhan 'dra ba zhig 'ong ste /
de ni dmyal ba'i sdug bsngal bcu drug 'gyur yod par gsungs b+pas che chung la tshad ci yod de bzhin du sngar btson pa zhig la rgyal pos /
khyod rtag tu 'gro 'am /
rtag tu sdod dam /
rtag tu nyal lam /
rtag tu lang ngam zhes re re nas 'dam du bcug pa yin 'dug kyang /
de rnams gang byas kyang sdug bsngal las ma 'das pa bzhin du nged rang tsho yang 'khor ba 'dir ci byad thams cad sdug bsngal yin /
yang nga rgyal ni 'jig lta la brten te zhes pa'i don ni /
spyir nyon mongs thams cad 'jig lta la brten pa yin kyang /
'dir nga rgyal la de ltar gsungs pa ni /
de nyid phung pa tshogs tsam gyi steng nas nga'o snyam du mtho bar 'dzin pa'i rnam pa can yin pas de ltar gsungs pa yin gsungs /
'jigs tshogs la lta ba ni /
nyer len gyi phung po la dmigs nas nga dang nga'i zhes /
bdag dang bdag gir lta ba'i shes rab nyon mongs can no / /
zhes sogs kyi skabs su 'jig pa'i chos can nam mi rtag pa yin pas na 'jig pa dang phung po lnga tshogs tsam de nyid la tshogs zhes bya ste /
de lta bu'i phung po lnga 'jig tshogs de la dmigs nas nga rang 'dzin pa'i lta ba yin pas 'jig tshogs la la zhes bshad pa yin /
bdag tu 'dzin pa de la brten nas nyon mongs thams cad rgyas par 'gyur ba yin /
de lta bu'i skyon sdug kun gnyis dang /
skyon can 'khor ba 'dis bsam dgos /
de yang dper mtshon na /
'dod chags kyi skyon ni /
spyod 'jug las /
'dir ni gsod dang 'ching dang gcod / /
pha rol tu ni dmyal sogs sgrubs / /
zhes gsungs te /
skye ba phyi mar dmyal ba sogs ngan song gsum@# / /
gyi sdug bsngal sgrubs par ma zad /
tshe 'dir yang nor la chags nas rkun ma brkus na gsod pa dang /
thag pa sogs kyis 'ching ba dang /
yan lag gcod pa sogs kyi sdug bsngal myong bar gsungs /
bdag gi sems la gnas bzhin du / /
dga' mgur bdag la gnod byed pa / /
de la'ang mi khro bzod pa ni / /
gnas min bzod pa smad pa'i gnas pa zhes pa'i skabs /
bdag gi sems la gnas nas bdag la dga' zhing mgu ba'i tshul gyis gnod pa chen po sna tshogs byed pa sdod sa dpral bar byas nas mig la thal ba 'debs pa 'di ni dgra'i dwang ma yin pas 'di la bzod par mi byed par 'thab dgos la /
de yang zhe sdang sred sogs dgra rnams ni / /
rkang lag la sogs yod min la / /
dpa' mdzangs min yang ci zhig ltar / /
de dag gis bdag bran bzhin byas / /
zhes gsungs pa ltar 'di dag gi bdag cag bran bzhin du bskul nas sdug bsngal sna tshogs la sbyor bar byed pa yin te /
gal te lha dang lha min rnams / /
thams cad bdag la dgrar langs kyang / /
de dag gis kyang mnar med pa'i / /
me nang 'khrid cing 'jug mi nus / /
zhes gsungs pa ltar lha dang lha min phar bzhag skye ba yod tshad kyis ri rgyal la rgyab brten byas nas rdog pas 'phul yang mnar med du 'gro mi yong /
nyon mongs stobs can dgra 'dis ni / /
gang dang 'phrad na ri rab kyang / /
thal ba yang ni mi lus pa / /
deng bdag skad cig gcig la 'dor / /
zhes gsungs pa ltar nyon mongs pa 'dis bdag ngan song du bskyur ba ma zad ri rgyal thal bar mi lus pa byed mkhan yang nyon mongs 'di yin te /
de ni sems can spyi mthun gyi las kyi dbang gis yong ba yin zhing /
las de yang nyon mongs la brten nas gsog pas byed mkhan mthar thug 'di yin /
der ma zad /
mthun par rim gro bsten byas na / /
thams cad phan dang bde byed na / /
nyon mongs rnams ni bsten byas kyang / /
phyir zhing sdug bsngal gnod pa byed / /
ces gsungs pa ltar /
dgra bo tha mal pa zhig la phar bstun mkhas byas na tshur drag tu btang yong yang /
nyon mongs pa'i dgra la bsten na tshur sngar las kyang sdug tu btang yong gsungs /
yang 'di de yin ang zhes pa'i skabs nyon mongs rnams de ltar skyon che ba yin na de la dgrar lta tshul ji ltar byed snyam na /
nyon mongs kyi ngo bo dang byed las sogs mngon pa sogs nas 'byung ba rnams nges par byas te /
nyon mongs skyes rim gyis 'di log lta yin /
'di 'dod chags yin /
'di zhe sdang yin snyam du nges par byas nas de'i dbang du mi gtong ba yin gsungs /
rgyun zhugs dang phyir 'ong la yang bdag chags 'byung mod kyi zhes sogs kyi skabs su rgyun zhugs dang phyir 'ong gnyis mya ngan las 'da' ba'i tshe yang phung pa 'dor dgos par mthong ba na bdag la chags pa 'byung yang /
de ma thag bden med rnyogs pa'i shes rab kyis nges par byas nas dang du mi lan pa yin gsungs /
yang sdug bsngal brgyad kyi nang nas dang po skye ba'i sdug bsngal dang /
brgyad pa mdor na nye bar len pa'i phung po lnga sdug bsngal zhes pa 'di gnyis nges par gal che ba yin /
de yang skye ba 'di kha 'du byed kyi sdug bsngal yin byas pas chog pa tsam yod la / /
de'i sdug bsngal ni skye ba dang gnas pa dang /
skye ba blangs pa de la brten nas sdug bsngal dang nyon mongs rgyas par 'gyur ba dang /
'jig pa'i sdug bsngal yang 'chi ba'i dus kyi sdug bsngal spyi dang khyad par rang gi lus dang sems mi 'dod bzhin du 'bral dgos pa'i sdug bsngal bsam gyis mi khyab pa yod /
yang skye ba gnas ngan len dang ldan pa zhes pa 'di dang /
sdug bsngal gsum gyi nang gi 'du byed kyi sdug bsngal 'di gnyis gcig yin la /
'di go dka' bas cung zad zhu na rang nyid 'chi ba'i tshe rang gi lus 'dor mi phod pa'i rnam pa can gyi bdag la chags pa 'byung zhing /
de ni sred len gnyis kyi nang gi srid pa yin /
de nas skye ba phyi ma la 'dun pa'i 'dun pa zhig 'byung ste de ni len pa yin /
de gnyis kyi phyi ma gang du skye ba'i las la gsos btab nas skye la /
de'i tshe 'dod gzugs gang rigs su skye na phung po lnga dang /
gzugs med du skye na ming gzhi'i phung po 'grub ste /
de ni nyer len gyi phung po yin /
phung po de 'grub pa'i thog mar ming gzugs kyi myu gu skye la /
de'i steng las nyon gyi sa bon gtan chags par khyab pa yin /
'du byed @# / /
kyi sdug bsngal 'di shin tu phra bas mthong dka' ba yin /
nyer len gyi phung po kho rang khyab pa 'du byed kyi sdug bsngal yin kyang de yin nam khyab /
de yang las dang nyon mongs pa'i sa bon gtan chags par khyab pa yin pas na khyab pa dang /
las mngon par 'du byed pas na 'du byed ces bya ba yin /
nyer len gyi don ni phung po 'di sngar gyi las dang nyon mongs pas nye bar blangs pa'i phung po yin pas na rgyu mang 'bras la btags pa dang /
'di la brten nas ma 'ongs pa'i skye ba du ma'i las nyon gyi phung po nye bar len pas na 'bras ming rgyu la btags pa yang yin /
gnas ngan len gyi don ni /
gnas ngan ni sdug bsngal skye ba'i gnas te /
de len pas na sred pa la de ltar bshad pa yin /
sred pa de la kha phyi blta dang nang blta gnyis yod pa'i kha nang blta'i sred pa ni /
nang ting nge 'dzin la chags pa'i sred pa yin /
de la brten nas bsam gtan dang gzugs med kyi skye ba 'grub /
ting nge 'dzin de yang nges 'byung dang sems bskyed gang rigs kyis ma zin na /
rje rin po ches /
phal cher srid par 'phen par byed pa yi / /
zhes gnas spangs te zung 'brel sgom par shog /
ces pa'i spang byar gyur pa de yin /
yang skye rga na 'chi'i sdug bsngal bsam pa la /
skye ba'i sdug bsngal ni gtso bor skyed pa'i sdug bsngal dang /
rga ba'i sdug bsngal ni nyams pa'i sdug bsngal dang /
na ba'i sdug bsngal ni da lta bde mus su yod kyang skad cig gnyis par mi bde pa'i ngo bor 'gyur nas 'gro bas 'gyur ba'i sdug bsngal dang /
'di sdug bsngal gsum gyi 'gyur ba'i sdug bsngal dang mi 'dra /
'chi ba'i sdug bsngal ni gtso bor lus sems so sor 'bral ba'i sdug bsngal yin /
de dag kyang mngon mtho'i lus phun sum tshogs pa 'di blangs pa la brten nas byung ba yin pas 'di ni sdug bsngal mthar thug pa zhig yin /
de bzhin du nor longs spyod ji tsam 'byor yang sdug bsngal gyi rang bzhin yin te /
bshes sbrings las /
klu mchog rnams la mgo bo ji snyed pa / /
de las byung ba'i sdug bsngal de rnyed do / /
zhas klu rnams la gdongs ka med na ni mkha' lding gi gnod pas sdug bsngal /
yod na de ji tsam yod pa tsam gyi sdug bsngal 'byung ba ltar 'khor ba 'dir skye ba zhig blangs phyin nor langs spyod yod med gnyis ka sdug bsngal gyi rang bzhin yin /
sngon khams kyi byis pa zhig gis kho rang gi a ma la phye phrul 'dod byas pas ma des phye med de nyungs bsreg pa cig /
'dod dam /
nyung ma ma bsreg pa cig 'dod dam /
nyung ma btsos pa cig 'dod dam byas pas /
de yo nyung ma yin da mi 'dod zer ba ltar rang cag gis kyang de yo 'khor ba yin snyam nas zhen pa log pa zhig byed dgos /
yang sdug bsngal gsum gyi nang nas sdug bsngal gyi sdug bsngal ni /
dper na 'bras phol mig gi steng du tshwas reg pa lta bur sdug bsngal gyi tshor ba chen po myong ba dang /
'gyur ba'i sdug bsngal ni 'bras phol mig de'i steng du chu blug na cung zad bde nyams 'char ba ltar 'di yang bde ba yin khul lta bur brdzus nas bslu ba yin /
khyab pa 'du byed kyi sdug bsngal ni 'bras pho la mig kho rang dang 'dra ste /
'bras phol mig de med na de la brten pa'i sdug bsngal de dag yong ba'i gzhi med pa ltar 'di med na sdug bsngal gzhan gnyis yong ba'i gzhi med pas /
a kha kha /
da res ngas gang blangs na /
'di phyi'i sdug bsngal thams cad ster bar byed pa'i sdug bsngal gyi rdzong chen po 'di 'dra zhig blangs 'dug snyam pa'i sgo nas yid skyo bar bya gsung /
yang srod pa'i skabs /
kha phyir bltas kyi sred pa la yang tshe 'dir chags pa'i sred pa dang /
phyi mar chags pa'i sred pa gnyis yod pa'i dang pos ngan song 'grub /
gnyis pas bde 'gro lha mi'i go 'phang 'grub /
kha nang blta'i sred pas gong ma'i skye ba 'grub pa yin /
de yang byis pa mngal nas btsas ma thag pa la gser srang steng byin dgos /
mngal du lan cig 'gro rogs gyis byas kyang 'gro mi phod pa'i tshod tsam gyi skye ba'i sdug bsngal bsam gyis mi khyab pa mngal skyes thams cad kyis myong ba yin /
phyir btsas nas bdun dang por nad rims bzhi brgya rtsa bzhi /
bdun gnyis par gdon rigs sum brgya drug cu /
bdun gsum par bgegs rigs stong phrag brgyad cu lus la 'jug pa yin /
de nas re shig gi bar lus 'phol @# / /
ba ltar yod kyang rim gyis rgas pa'i rten 'brel grub nas nyams 'gro ba yin pas 'phel ba'i skabs med /
nad sogs de ltar byung ba yang thog ma med pa nas yod pa de nyid mngon 'gyur ba lus la 'jug pa tsam yin /
'chi ba'i tshe lus sems so sor 'bral ba'i sdug bsngal myong tshul sngar zhus shing /
de nas gzugs med ma yin pa gzhan zhig tu skye na bar de 'grub pa yin /
bar do de ni gang du skye bar 'gyur ba de'i byad gzugs can /
byis pa lo lnga lon pa'i bongs tshod dang ldan pa /
rang gi mar mi 'gyur ba'i bud med gzhan gyi mngal sgo sogs la ma gtogs ri brag sogs gang la yang thogs pa med pa zhig yin /
de yang skad cig kyang sdod long med par phyin phyin pas gsun nas sdod 'dod pa'i snang ba zhig byung ba na /
gnas 'tshol ba'i snang bas ma'i mngal sgo la 'jug pa dang /
de'i tshe bur skye na pha la sdang zhing ma la chags pa dang /
bu mor skye na ma la sdang zhing pha la chags pa skye /
gzugs med du skye na bar do med cing ming gzhi'i phung po tsam blangs nas bskal pa brgyad khri'i bar du sdod /
de yang gzugs med na gnas med pas da lta 'di kha'i phan tshun du yang gzugs med pa mang po yod kyang nga tshos ma mthong ba yin /
de rnams ni shin tu 'khregs pa bskal pa me 'jig dang chu 'jig sogs kyi skabs kyang de dag la gang yang yong rgyu med /
'on kyang ting nge 'dzin gyi 'phen pa zad pa na slar yang 'og tu ltung bar 'gyur pa sogs mdor na 'khor ba'i sdug bsngal 'di dag la gting nas zhe khrel ba zhig byung na 'khor ba las 'phags pa'i 'phags pa rang yin gsungs /
kun 'byung bsam pa'i tshul ni rnam 'grel las /
bdag yod na ni gzhan du shes /
bdag gzhan cha las 'dzin dang sdang / /
'di dag dang ni yongs 'bral las / /
nyes pa thams cad 'byung bar 'gyur / /
zhes gsungs pa ltar bdag 'dzin ma rig pa la brten nas nyon mongs pa dang nyes spyod thams cad rgyas par 'gyur kyang /
las kyi dbang gis 'khor bar khrid pa la sred pa 'di rang mthu ste /
ma rig pa rgyal po lta bu dang /
srid pa de'i kha lo bsgyur pa'i blon po lta bu yin /
de la yang ngo bo la sred pa dang /
mi 'bral ba la sred pa gnyis yod /
ngo bo la sred pa ni mngon mtho'i lus phun tshogs lta bu srid pa'i bde ba la chags pa'i sred pa dang /
phyi ma ni de dang mi 'bral ba la gtso bor sred pa yin /
sred par yang ras la snum zhugs pa lta bu yin /
kun 'byung la las nyon gnyis las nges 'byung gis zin pa'i las dang /
de kun nas slong ba'i nyon mongs rnams kun 'byung rang dga' ba min /
kun 'byung rjes mthun pa yin /
de rnams kun 'byung rang dga' ba min te 'khor ba'i rgyu ma yin pa'i phyir te /
thar pa'i rgyu min pa'i phyir te /
'khor ba la zhen pa log pa'i nges 'byung gis zin pa'i phyir /
zhes dang /
byang sems tshogs sbyor gyi skabs bsam bzhin du byang chub kyi sems kyis kun nas bslangs te srid par 'phen pa'i las bsags nas 'khor ba'i rgyu gsog pa yin te /
de ltar ma byas par 'khor ba spangs nas zhi mthar lhung ba sems can gyi don chen po las nyams pa'i gegs kyi gtso bo yin pa'i phyir /
de lta bu'i las de ni byang chub kyi sems dang mtshungs ldan gyi sems byung sems pa yin /
de bzhin du yang dag pa'i lta bas zin pa'i las la yang rigs 'gro /
de lta bu'i las nyon rnams kun 'byung rjes mthun pa tsam yin te /
srid par 'phen par byed pa'i phyir byang sems sa thob pas kyang sems can gyi don du yid lus len cing /
de yang byang sems dang mtshungs ldan gyi las zhig gis kun nas bslang ba dgos /
rgyun mtha' ba la yang mtshan dpe rjes mthun pas brgyan pa'i lus zhig yod de de yang sngar gyi de'i rgyun yin /
rgyu mtshan de dag gis sangs rgyas 'phags pa la rnam smin gyi 'bras bu yod med kyi yig cha mi mthun pa yang byung ste /
rje btsun pa sogs kyis ni yod par bzhed pa yin la /
de yang mdzod las /
rnam smin rgyu ni dge dang / /
dge ba zag bcas rnams kho na / /
zhes gsungs pa ltar rnam smin gyi rgyu la da gnyis gang rigs zhig dgos pa la sangs rgyas kyi gzugs sku mtshan dpes brgyan pa de rnam smin gyi 'bras bu yin na /
de'i rgyu gang yod snyam na /
byang sems tshogs sbyor pa dang /
sa bcu'i @# / /
rjes thob pa'i rgyud la yod ba'i bsod nams kyi tshogs thams cad de'i rgyur gyur pa'i zag bcas dge ba'i las yin gsungs /
de lta bu'i sdug bden spong ba la ma rig pa dang sred pa rtsa ba nas spong dgos par mthong nas thar pa sgrub par bya'o snyam pa'i dam bca' can gyi blo de 'gog pa mngon du bya ba'i blo yin pas de'i phyir du lam bslab gsum spyi dang khyad par tshul khrims /
de'i nang nas kyang thar pa thob pa la mchog tu bsngags pa'i dge slong gi tshul khrims legs par bsrung zhing /
de dag kyang sems can gyi don du 'khar bar skye ba'i rgyur bsgyur te /
padma 'dam las skyes kyang 'dam gyi dri mas ma gos pa ltar /
srid par gnas kyang srid pa'i skyon gyis ma gos par byed dgos gsungs /
de yang sngon byung ston pa'i rnam thar rjes 'jug gdul bya'i nyams len yin pas /
bdag cag gi ston pa sangs rgyas shAkya thub pa de nyid kyang /
yab rgyal po zas gtsang dang /
yum sgyu ma lha mdzes kyi sras su sku 'khrungs /
sku gzhon nu'i dus nas yi ge dang /
rtsis sogs rig pa'i gnas la gsan sbyong mdzad nas mkhas par gyur pa'i tshul bstan /
grags 'dzin ma dang /
sa 'tsho ma la sogs pa'i btsun mo mang po bzhes te rgyal srid chos bzhin du bskyangs /
dgung lo nyi shu rtsa dgu la phebs dus skabs shig pho brang gi shar phyogs su skyo sang la byon pas /
de na mi rgas pa 'khar ba la brtan pa nyam thag pa zhig gzigs pa na /
'dun pa la gang yin 'dri ba'i tshul mdzad cing 'dun pas rgyu mtshan zhus par rten nang du byon /
de bzhin du lho sgor byon pas nad pa nyam thag pa dang /
nub sgor byon pas shi ba gzigs te 'dri ba'i tshul sogs sngar bzhin mdzad de nang du byon /
byang sgor byon pas sprul pa'i dge slong yid du 'ong ba zhig gzigs te dris lan sogs sngar bzhin mdzad pa'i rkyen gyis thugs 'byung ba'i tshul mdzad nas rgyal pos pho brang gi mtha' thams cad bsrung ma'i tshogs kyis bskor du bcug kyang mtshan mo zhig rta rngog ldan la chibs te byon /
mchod rten rnam dag gi drung du nyid kyi dbu skra nyid kyis bcad de rab tu byung /
chu bo ne r+ny+dza na'i 'gram du lo drug dka' ba spyad /
bdud dmag bye ba dung phyur byams pa'i ting nge 'dzin gyi sgo nas brtul te mngon par rdzogs par sangs rgyas pa'i tshul bstan pa yin pas rang cag gis kyang rig pa'i gnas thams cad la zhun thar bcad nas slob sbyong mthar phyin pa byed dgos shing /
de yang 'chal por ma song bar rtag tu nges 'byung gi tshul khrims rnam par dag pa bsrung ba lag len gyi gtso bor 'debs dgos /
de rnams la yang skyid chos su ma song bar ma mtha' lo drug tsam zhig dka' spyad chen po ma byas na gang yang mi yong bas nges par byed dgos /
de ltar byas pas rtogs pa cung zad skye ran pa na bdud kyi bar chad ma dran dgu dran sna tshogs 'byung bas de'i tshe 'di na dgra bcom rnams kyang mthang chos bder gnas las nyams byed yin na kho bo la lta ci smos snyam nas gnyen po stobs bskyed de tshogs bsag sgrib sbyang sogs dge sbyor la sngar las kyang lhag pa'i brtson 'grus byed dgos /
nang gi bar chad mi dran dgu dran 'byung ba tsam ma zad /
phyi rol nas kyang 'ga' zhig la bstod ra sna tshogs gtong ba dang /
'ga' zhig la smad ra sna tshogs gtong ba sogs kyi bar chad 'byung ste /
sngon phan yul du bud med gcig la bu skyes tshad mgo ma thon pa la rtsis byas pas dge bshes chen po gcig gi bu yin byas na gsos zer ba babs pas /
stabs shin tu bu zhig skyes pa dge bshes glang ri thang pa bka' chos gnang sar khyer yong nas sku pang du bzhag ste khyod rang gi bu 'dir yod do byas pas dge bshes gang yang mi gsung bar bka' chos grol nas nye gnas la yag po gsos shig gsungs /
gsos pas slar rgan longs dus ma des dge bshes la 'bul ba mang po phul nas rgyu mtshan zhus te bshags pa phul nas bu phar gsol ras zhus pa red /
dge bshes ni sngar nag khag bzhag pa la thugs mi dga' ba dang /
rjes sor bshags pa dang 'bul ba phul ba la mnyis chor gnyis ka ma byung ba red /
de bzhin du rang re la yang bstod smad gang byung kyang dga' mi dga'i rnam rtog @# / /
med par snang med byas nas sdod dgos /
de ltar byas na phyi nang gi bar chad gang gis kyang ma tshags par rtogs pa'i klong rdol bar 'gyur ba yin /
gong du zhus pa'i sangs rgyas kyi rnam thar sogs rgyas par 'byung ba bcas gal che bas mdor na skyes bu 'bring gi lam la slob pa rnams kyis mdo sde rgya che rol pa nges par blta dgos zhes gsung ngo / /
! nyin nyar bdun par /
rje rin po ches /
lan cig rnyed pa'i dal ba'i rten bzang 'di / /
shin tu rnyed dka' don cher shes gyur nas / /
nyin mtshan kun tu snying bo len pa'i blo / /
rgyun chad med par skye bar byin gyis brlob / /
ces pa'i lung 'dren pa gnang nas /
de yang dge bshes po to bas /
shi ba dang na ba sogs nga rang cho la mi 'os pa zhig blo bur du byung ba min /
na bar 'os pa zhig na ba yin /
she bang 'os pa zhig shi ba yin /
zhes gsungs pa ltar /
rang cag la nad na tsha byung kyang ngas sngar 'di'i rgyu bsags pas da res nges par na 'os yin snyam du bsams dgos /
bshes springs las kyang /
'khor ba de 'dra lags pas lha mi dang / /
dmyal ba yi dwags dud 'gro rnams dag tu / /
skye ba bzang po ma lags skye ba ni / /
gnod pa du ma'i snod gyur lags mkhyen mdzod / /
ces slob dpon klu sgrubs kyis khong rang gi snying dang 'dra ba'i rgyal po bad spyod bzang po la gdams pa mdzad pa ltar /
rang cag gis kyang 'khor ba 'dir skyes phyin mtho dman gang du skyes kyang sdug bsngal dang gnod pa du ma'i sgo'am 'byung gnas su gyur pa'i tshul bsams nas tshul khrims bsrung ba la 'bad dgos /
de yang dper na /
rkyal pa bzung ste chu nang du 'gro ba zhig la srin bu zhig gis nged kyi bya dga' chen po ster bas rkyal pa 'di nga la byin cig byas na des rkyal pa byin phod dam /
de bzhin du phyed kha byin cig /
de min na sum cha gcig byin cig /
de min kyang lheb tsam zhig byin cig /
cis kyang mi ster na rkyal ba de la khab zhig btsugs chog pa dgos zer na bya dga' la mi blta bar rkyal pa de la skyon phra mo yang ma shor ba byas te srog ltar gces par bsung dgos /
de'i rgyu mtshan de nas ster rgyu phar bzhag de la khab zhig btsugs na yang de'i nang nas chu 'dzul te rkyal ba byid nas srog dang 'bral bar byed /
de bzhin du rkyal pa tshang ma byin pa'i tshod kyi pham pa dang /
phyed kha byin pa'i tshod kyi lhag ma /
sum cha byan pa'i tshod kyi ltung byad /
lheb tsam byin pa'i tshod kyi sor bshags /
khab btsugs pa'i tshod kyi nyes byas gang byung kyang tshul khrims kyi rkyal pa ral te nyes spyod kyi 'dam du bying nas thar pa'i srog dang 'bral bar 'gyur bas nyes byas phra mo tshun chad kyis ma gos pa'i tshul khrims gtsang sing nge ba srog ltar gces par bsrung dgos zhes gsung bar mdzad do / /
nyin nyer brgyad par /
slob dpon chen po tsan+da go mis /
mi nyid shin tu rnyed dka' de ni rnyed gyur nas / /
don du bsnag pa gang yin de ni bstun te sgrubs /
zhes pa'i lung 'dren dang 'brel ba'i sngon 'gro'i gsung bshad spyi dang /
don du bsnag pa ni rang gi 'dod bya'i don te de yang rdzogs pa'i byang chub yin /
skyes bu 'bring gi log rtog sal ba'i skabs 'dir ha shang gi lugs ltar rtog pa thams cad mtshan 'dzin yin zer nas so sor rtog pa'i shes rab la gnod pa chen po byas te bsnub par byed pa rnams rje rin po ches dka' ba brgya phrag du ma'i sgo nas 'gog par mdzad pa yin gsungs nas kha sang gi skyar bshad mdor bsdus mdzad /
yang rnam 'grel las /
sdug bsngal 'khor ba can phung po / /
zhes gsungs pa ltar 'khor ba 'di sdug bsngal can yin zhing /
zag bcas nyer lan gyi phung po 'di yang sdug bsngal du ma spungs pa'i phung po yin pas phung po zhes brjod pa yin gsungs /
de ltar sdug bsngal sgom pa'i mthar las su bya ba ni mdzod las /
gsum ugyis tshul bstan tha ma'i las /
zhes gsungs te /
chos gos dang bsod snyoms dang gnas lam ngan don tsam gyis chog shes pa 'phags pa'i rigs gsum dang /
spong ba dang sgom pa la dga' ba 'phags pa'i rigs gcig ste bzhi gsungs pa las /
dang po gsum ni phyi ma'i yan lag yin la /
phyi ma 'di'i don nyon mongs spong ba dang lam sgom pa la dga'@# / /
ba ste /
de yang rang gi tshe sdog rtswa rtse'i zil pa ltar mi brtan zhing rkyen phra mos kyang 'jig par 'gyur ba'i dang tshul dang /
dus bzhi'i 'gyur ldog dang /
nyi zla'i 'char nub sogs la bltas nas kyang 'chi ba mi rtag pa sgom na sdong ba dang sgom pa la dga' ba 'byung ba yin /
de dag thams cad skyes bu 'bring gi lam mthar thug pa stong nyid kyi don rtogs pa'i yan lag tsam yin te /
rnam 'grel las /
stong nyid lta bas grol 'gyur gyi / /
sgom pa lhag ma de don yin / /
zhes gsungs ba yin gsungs /
yang srod pa 'di la gnyen po legs par bsten na rgyu med pas 'khor bar skye bar mi 'gyur te /
rnam 'grel las /
srid pa'i srid las rnam brgal bas / /
las gzhan 'phen nus ma yin te / /
lhan cig byed pa zad phyir ro / /
zhes gsungs pa yin gsungs /
yang skabs 'di'i sdug bsngal bden pa'i steng gi khyad chos mi rtag sdug bsngal stong bdag med bzhi sgom dgos la /
de'i dang po mi rtag pa bsgom pas mi 'brel ba la srid pa ldog pa dang /
gnyis pa sdug bsngal bsgom pas ngo bo la srid pa ldog par gsungs pas /
nyin mtshan kun tu de dag bsgom pa la 'bad dgos /
nyon mongs skye ba'i rgyu la yang byang sa dang /
mngon pa mdzod gnyis nas drug re gsungs 'dug gsungs /
sngon a mos thar pa'i rgyal mtshan kham zhen che bas bod la thugs ma mgu bar a bod kyi mtha' gsungs pas /
'brom rin po ches /
a mos khyod bod kyi mtha' la ma lta /
rang gi mtha' la ltos /
mi ma gtub pa la ma lta /
rang ma gtub pa la ltos zhes gdams ngag bka' bkyon gyi tshul du gnang ba red /
de bzhin du rang re dgon par gnas kyang rang gi mtha' la ma bltas par gzhan gyi mtha' la ma bltas te /
skyes bu dam pa gzhan don gyi 'phrin las rgya che ba rnams la yang rnam g.yeng can no zhes bskur pa 'debs pa de 'dra ni rnam pa kun tu mi rung zhing /
khong rnams kyis de ltar mdzad pa rtags su bkod nas rang nyid kyis de ltar byed pa yang mi rung ste /
khong rnams bya 'dab gshog rgyas pa lta bu yin /
rang cag bye phrug kha dmar lta bu yin pas bye phrug kha dmar gyis bya 'dab gshog rgyas pa'i lad mo byas na shi ba las 'os med pa lta bu yin /
de'i phyir 'du 'dzi spangs nas dben pa bsten dgos /
de yang spyan snga nas brgyud pa'i bka' gdams lam rim zhig tu chos byed pa la 'du 'dzi dang g.yeng ba la dga' ba gegs yin pas de'i gnyen por dgon pa la gnas pa srog gi phyir yang mi gtong zhes pa dang /
thabs la mi mkhas pa gegs yin pas de'i gnyen por thabs la mkhas pa'i dge ba'i bshes gnyen srog gi phyir yang mi gtong ba dang /
'dod pa'i yul la mngon du phyogs pa gegs yin pas de'i gnyen por 'dod pa'i nyes dmigs sgom pa srog gi phyir yang mi gtong ba dang /
sems can la sems mngon du ma gyur pa gegs yin pas de'i gnyen por bzod pa dang des pa la gnas pa srog gi phyir yang mi gtong ba dang bzhi gsungs 'dug gsung /
da gin zhus pa'i byang sa nas bshad pa'i nyon mongs skye ba'i rgyu drug gi dang po ni /
skyes bu dam pa ma yin pa'i grogs ngan pa la bston cing de dang gtam lab gtong pa dang /
za res 'thung res byed pa sogs la brten nas nyon mongs skye bas de lar mi byed /
rgyu gnyis pa ni legs par bshad pa ma yin pa'i nyes par bshad pa ste /
'di ni bstan pa nyams pa'i rgyu che shos kyang yin pas 'di gzab nas spang dgos /
rgyu gsum pa ni nyon mongs skyes pa'i tshe de la gnyen po ma bsten par goms par byas na da dung nyon mongs skye bas de ltar mi byed /
rgyu bzhi bzhi tshul min yid la byed pa ste de yang mi byed /
de dag gi nang nas kyang phyi ma 'di gnyis la dgrar ltas nas dmigs yul la 'byol dgos /
gnyen po bsten pa'i tshad kyang bla ma byams pas /
gnyen po bsten pa'i blo tshad de yang 'phrang dam po la dgra gdug pa can dang 'phrad yod snyam du zon byed pa dang /
yang na dgra gdug pa can de rang nyid kyis 'dul snyam nas 'phrang sgug byed pa lta bu dgos gsungs kyang de ni mi bsod nams can gyis ma gtogs gzhan gyis mi byed /
de 'dra byung na lag len gting zab pa yin /
gong du zhus pa'i dben pa de yang mdo sdud pa las /
gang @# / /
zhig dpag tshad lnga brgya yod pa'i ri yi sul / /
sbrul gyis gang bar le mang bye bar gnas byed kyang / /
dben pa 'di mi shes pa'i byang chub sems dpa' de / /
lhag pa'i nga rgyal rnyod nas 'dre bar gnas pa yin / /
zhes gsungs pa ltar sems rnam rtog las dben pa 'di ma shes na lus ji tsam dben kyang gang yang mi yong bas /
dgon pa dang mi 'bral ba dang /
grogs ngan pa dang 'bral bar byed pa sogs nges par bya dgos /
nyon mongs la gnyen po ma bsten na lus dben par gnas pa tsam gyis pho mi skyes te /
sngon dge slong zhig yul la brten nas nyon mongs skyes pas de'i rnam smin la 'jigs te dben par gnas kyang nyon mongs la gnyen po ma bsten pas sum cu rtsa gsum du skyes te lha'i bu mo rnams la chung ma sogs nyon mongs sngar las kyang lhag pa skyes pas ngan song du skyes pa yin 'dug /
sems dben ba bsten tshul yang /
tshe 'di'i rnam rtog las dben pa byung na skyes bu chung ngu'i sems dben dang 'khor ba'i rnam rtog las dben pa byung na skyes bu 'bring gi sems dben dang /
theg pa dman pa'i blo nyan rang gi byang chub yid la byed pa las dben pa byung na skyes bu chen po'i sems dben yin te /
sdud pa las /
theg pa gnyis kyi sems bral byang chub mchog nges na / /
'di ni 'gro don zhugs pa rnams kyi dben pa ste / /
zhes gsungs pa dang /
gzhan yang dge bshes po to bas /
da lta thos pa la sgang sgom shakya yon tan /
sgang sgom dbang phyug rgyal mtshan /
li sgom gzhon nu grags gsum yod pa'i nang nas /
sgang shAkya yon tan pas snying rje sa bong bu 'tsho ba 'di 'dam zhes gsungs pa dang /
'brom ston pas sku mched bzhi'i sar dge tshul zhig blta bar btang nas po to ba ci byed cing 'dug gsung bar khong gsung rab mang po gzigs nas grwa pa mang po la chos gsung gi na 'dug zhus pas de yang gcig yin gsung /
spyan snga ba gang byed kyi 'dug gsung bar khong sku 'dra dang tshwa tshwa rang par gin 'dug zhus pas de yang gcig yin gsung /
phu chud ba gang byed cing 'dug gsung bar khong mi dang mi 'phrad par lung stong sha stag tu bzhugs nas sgom mdzad kyi 'dug zhus pas de yang gcig yin gsung /
'o na kham pa lung pa gang byed kyi 'dug gsung bar khong dbu gtums nas bshum gyin rang bzhugs 'dug zhus pas /
'brom rin po ches phyag thal mo sbyar nas chos bya ba de khong gi byas pa yin par 'dug gsungs /
de ni khong gi byams snying rje sgom pas sems can gyi sdug bsngal thugs kyis ma bzod par spyan chab phyung ba yin 'dug /
khong rten dge bsnyen yin kyang thugs rgyud gzhan dang mi 'dra bas 'brom gyi slob ma sku mched gsum gyi steng du khong bsnan nas sku mched bzhir yang byed /
gdul bya 'phrin las che bas po to ba'i zhal nas /
yung ba'i dge bshes sgang shAkya yon tan gyis chos bden par bzung nas skyabs su mchi byas pas da lta yung ba lung pa na khong las bde skyid snyan gsum che ba med gsungs pa red /
thugs rgyud byang sems kyis phyug pa'i dbang gis zhal mthong ba tsam gyis snang ba 'gyur nus pa zhig yod pas byad pa'i mi 'dra mjal du byung dus khyed cag gi yul na mi rgan 'dra med dam gsung ba la mi rgan ta yod de khyed 'dra ba med zhus pa red /
khong gi blo sbyong thun brgyad ma mdzad pa yin gsungs /
yang nges 'byung gis zin pa'i dge ba thams cad thar pa'i rgyur dbang med du 'gro gsungs /
yang 'dul ba'i nyes pa phra mo tshun chad la 'dzem bag ma byas na sdug bsngal chen po yun ring myong ste /
sngon sangs rgyas 'od srung gi bstan pa la dge slong zhig gi khang pa'i sgo 'gram du shing sdong zhig yod pa de la dge slong gi gos log thogs nas shin tu gzan par byung ba la gcod bsam kyang sangs rgyas kyi bcas pa dran nas gcod ma nus /
mtshams shig khong khro zos te de tsam la nyes pa ci yod snyam nas bcad pa'i rnam smin la skye ba phyi mar klu zhig tu skyes /
de'i spyi gtsug tu shing e la'i sdong po chen po zhig skyes nas shing nge rlung gis bskyod pa'i dus lus kyi nang yongs rdzogs dkrugs nas sdug @# / /
bsngal bzod blag med pa myong ste bdag cag gi ston pas kyang byung ba lung ston par mdzad pa yin /
yang slob dpon zla grags kyis bstan bcos brtsams pas shin tu legs pa zhig byung ba la thugs mnyis drags nas rgod bag gi rnam pas lde mig zhig lan gsum klad la skor /
phyis dus gcig na nga tshul khrims dag na shid skam khyod las me tog bcu skye bar shog gsungs pas gcig kyang ma byung /
der tshul khrims la nyes skyon ci byung brtags pas sngar gyi de dran nas bshags pa mdzad de bden tshig brjod pas me tog bcu byung ba yin /
yang mdo mya ngan 'das chen las rkyal pa'i dpe gsungs pa'i don lam rim mtshan mar /
gcig gi phyed dang yan lag dang /
zhes gsungs pa'i don dang gnad gcig pa yin tshul khri chen 7ngag dbang snyan grags kyis gsung zhing /
'di'i cho ga 'di dus 'khor gyi tshig yin 'dra zhes khri chen ngag dbang chos 'phel gyis gsungs pa yin 'dug /
da lam rang cag rnams rgya mtsho'i rked par slebs pa'i tshod tsam yin pas pham lhag sogs ltung ba rnams la 'dzem cha gang che byed dgos /
tshul khrims 'di med na ting nge 'dzin dang shes rab kyi bslab pa gnyis shog byas kyang sleb mi yong /
'di yod na ting nge 'dzin dang shes rab kyi bslab pa gnyis ma yong byas kyang sleb yong /
de'i phyir ltung ba 'byung ba'i sgo bzhi dgag dgos la /
de'i tshul ni mi shes pa ltung ba 'byung pa'i sgo dgag pa'i phyir sde snod la thos bsam byed dgos /
bag med pa ltung ba 'byung ba'i sgo dgag pa'i phyir bag yod la gnas par byed dgos /
nyon mongs mang pa ltung ba 'byung ba'i sgo dgag pa'i phyir nyon mongs la dgra'i mthil du bzung dgos /
de yang mang na rtogs rgyan las /
gnyen po chung ngu'i chung ngu la / /
zhes gsungs pa ltar /
nyon mongs pa gang hrags pa gnyen po chung rim gyis bstan nas 'thab dgos /
ma gus pa ltung ba 'byung ba'i sgo dgag pa'i phyir sangs rgyas kyi bka' nam yang mi bslu ba'i tshul la yid ches kyi dad pa rnyed pa zhig yong bar byed dgos gsung ngo / /
khams gsum 'khor bar zhen log sgom tshul gyi / /
gdams ngag zab mo skyes bu 'bring gi chos / /
sdon bsags bsod nams mthu yis rnyed na yang / /
da dung 'khor bar chags khyod smyo bar nges / /
rje btsun bla mas zab chos 'di 'dra gnang bdag gi spyod pa da dung sngar bzhin gnas / /
'gal zla'i phung po 'di 'dra gzigs gyur na / /
shes ldan mtha' dag thugs zhes mi khrel lam / /
lam bzang skyes bu 'bring gi gdams pa mchog /
ri mor bgyis pa'i dge ba ci yod des / /
bdag dang ma rgan sems can thams cad kyang / /
srid bde zhen pa log pas rgyud bskul nas / /
rnam dag bslab gsum spyi dang khyad par du / /
tshul khrims mig 'bras bzhin du legs bsrungs te / /
bstan pa'i nang mdzod 'dul ba 'dzin pa'i mchog /
'phags mchog nye bar 'khor la 'gran nus shog /
skyes bu 'bring dang thun mong ba'i lam rim la blo sbyong ba bris zin to / / / /
! rje btsun dam pa'i zhabs la phyag 'tshal lo / /
skyes bu chen po'i gsung bshad ni /
de ltar 'khor ba'i sa bon khyab pa 'du byed kyi sdug bsngal dang /
de'i rgyu nyon mongs spangs pa'i dgra bcom thob kyang rang gzhan gyi don yongs su ma rdzogs pas /
de'i phyir da lam byang chub kyi sems la dga' tshor yod ba zhig bya dgos te /
'dod bya yongs su rdzogs pa la sangs rgya dgos /
de la rgyal sras kyi spyod pa la bslab dgos /
de la spyod pa'i rten sems bskyed dgos /
de la rigs sad dgos /
de la rigs yod pa dgos /
rigs yod pa de nyid sad pa la yang thos pa dgos pas 'di 'dra'i 'brel ba shes pa shin tu gal che ba yin /
rigs de la yang rang bzhin gnas rigs dang rgyas 'gyur gyi rigs gnyis las /
slob dpon 'phags pa thogs med dang dbyig gnyen sogs kun gzhi 'dod pa'i sems tsam pa'i lugs la kun gzhi'i stong gi zag med ye shes kyi sa bon rang bzhin gnas rigs dang /
de thos pa'i rkyen gyis gsos btab pa rgyas 'gyur gyi rigs yin /
de la yang skyes ma thag @# / /
pa nas nyan thos kyi byang chub mngon du bya bar nges pa dang /
rang rgyal gyi byang chub mngon du bya bar nges pa dang /
theg pa chen po'i byang chub la nges pa gsum ni byang chub de las gzhan du slob dpon gyis bkri mi nus pas na nges pa'i rigs dang /
sangs rgyas 'byung ba med na rang rgyal bar 'gyur ro zhes gsungs pa ltar /
spang bya cig car ba'i rgyun zhugs dang phyir 'ong 'ga' zhig sangs rgyas ma byon pa'i tshe rang rgyal du 'gyur bar gsungs pa de dag dang /
7skyabs mgon khri chen chen po'i gsung tshul kha sang zhus pa ltar gyi nges 'byung bcos min skyes pa de dag ni byang chub gsum po gang rung du ma nges pas nam nges pa'i rigs dang /
rigs chad dam log pa nyid du nges pa'i rigs te rigs gsum gsungs /
phyogs glang chos grags sogs kun gzhi mi 'dod pa'i sems tsam pa'i lugs la /
yid shes phra mo'i steng gi zag med sems kyis bon de rang bzhin gnas rigs dang /
de thos pa'i rkyen gyis gsos btab pa rgyas 'gyur gyi rigs su gsungs shing /
rigs chad mi 'dod /
dbu ma pa'i lugs la ni /
sems kyi chos nyid dra ma dang bral rung gi cha de rang bzhin gnas rigs yin la /
des sems can thams cad la khyab pa'i dbang gis thog mar byang chub tu sems bskyed dgos na sems bskyed nus sam mi nus brtag pa na /
rigs yod par shes nas sems bskyed nus par rtogs na /
da res dal 'byor 'di 'dra ba thob pa'i dus su byang chub kyi sems 'di la 'bad 'bad dung dung nges par byed dgos te /
slob springs las /
gang zhig thob nas skye ba'i rgya mtsho mthar 'byin cing / /
byang chub mchog gi sa bon dge ba'ang 'debs 'gyur ba /
yid bzhin nor bu bas kyang yon tan lhag pa yi / /
mi nyid de ni su zhig 'bras bu med par byed / /
ces gsungs /
de yang byang chub lam gyi rim pa'i lam gyi dngos gzhi mthar thug kyang byang chub kyi sems 'di yin te /
rje dge legs rgya mtsho zhes rang cag dbus gtsang gi skye bo rnams dang khyad par dbus kyi phyogs 'dir bka' drin bla med du che ba des bla ma byams pa la /
byang chub lam rim gyi dngos gzhi byang chub kyi sems yin /
skyes bu chung 'bring gnyis de skye ba'i thabs yin /
spyod pa spyi bslab man de gong 'phel du gtong ba'i thabs yin /
de bdag gi bla ma zhig gis gsung gin yod ces spyan chab gnang /
bla ma ni kho rang gi dge rgan re sgo a tsa ra yin 'dug /
de ni rgyun du byang chub kyi sems la thugs dam gyi mthil du mdzad de /
skabs shig rje dge legs rgya mtsho khong gi sar ri khrod du phebs pas khong tsher phung zhig gi 'gram du skyes rabs kyi dpe zhig gzigs kyin mtsham re phyag mthe bong ker nas khyod byung khyod byung gsung /
mtsham re dbu gtums nas spyan chab rang gnang gi 'dug /
do res bla ma de 'dra mdzad pa ci yin zhus pas /
bdag cag gi sten pas sngon sems can gyi don du dka' spyad grangs med pa mdzad tshul mthong tsa na khyod byung zer ba yin /
rang re'i spyod tshul dang /
ma rgan nyams thag pa rnams dran tsa na mchim mi 'chor ba'i dbang mi 'dug gsung /
de lta bu'i byang chub sems dpa' chen po des rje dge legs rgya mtsho ri khrod du phebs khar /
kho de la ma zhugs /
khyod yong res kyi byang chub kyi sems kyi skad cha stod khog yang sangs pa re byed rgyu yong gin 'dug /
gzhan ma dang sang gi mi'i rna bar 'di'i skad cha mi 'gro /
da khyod rang yang ri khrod du phyin nas byang chub kyi sems 'di rgyud la skye ba zhig cis kyang gyis gsung bar /
rje dge legs rgya mtshos nyams mtshar gyi tshul du de kha byed nga yang dngos po yin /
byang chub kyi sems kyang dngos po yin pas nged gnyis la skye res yong gsungs pa red /
de nas rje dge legs rgya mtshos kyang bla ma'i bka' bzhin byang chub kyi sems kho na la thugs dam gyi mthil du mdzad nas thugs rgyud la legs par 'khrungs te /
ri'i rtser song yang 'di dran /
klung du song yang 'di dran /
ji ltar byas kyang byang chub kyi sems mi 'chor zhes gdeng khel ba'i gsung byon pa ltar yin /
de lta bu'i sems de skye ba la rigs yod pa dgos la /
rigs de yang sems dri ma dang bral rung gi cha la 'jog tshul zhus zin pa @# / /
ltar yin /
sems dri ma dang bral rung gi cha de yod pa yang stong nyid la thug pa yin par bsams dgos /
sems de skye ba la theg pa chen po'i dge ba'i bshes gnyen sems de nyid thugs la mnga' ba sha stag gcig nas gcig tu brgyud pa'i man ngag dang sems de mnga' ba zhig la nges par bsten dgos /
'o na sems can thams cad la sangs rgyas kyi rigs yod na /
'ga' zhig sangs rgyas 'ga' zhig sangs mi rgya ba ci yin snyam na /
de ni rang nyid la snod rung gi mtshan nyid ma tshang bas lan te /
de tshang na sangs rgya bas de nges par tshang dgos /
de yang ji ltar tshang dgos na /
theg pa chen po'i chos kyi sa bon lta bu de rang gi sems kyi zhing la sa bon 'debs pa po dang 'dra ba'i theg pa chen po'i dge ba'i bshes gnyen gyis sa bon btab pa bzhin du bsten pa med thabs med pa yin zhing /
be'u bum sngon po las /
man ngag thams cad bsdus pa'i mgo ni /
bshes gnyen dam pa mi btang ba yin /
zhes gsungs pa ltar /
theg pa chen po'i bshes gnyen 'tshol ba la bsam pa'i ngos nas gzhon nu nor bzang dang /
rtag tu ngu bshes gnyen 'tshol ba la zhugs pa lta bu zhig dgos la /
de ltar byas pas sems de bskyed na skyes bu'i don chen po zhig 'grub par 'gyur te /
sangs rgyas shAkya thub pa la pad dkar ltar bsngags pa dang /
bod mtha' 'khob kyi gdul bya 'dul ba la jo bo spyan 'drongs na ma 'drongs byed pa dang /
de ltar byas pas byas go chod pa yod pa yang khong rnams la byang chub kyi sems shugs shin tu drag pa zhig yod pas de'i byin rlabs kyis yin /
yon tan nam mkha' dang mnyam pa zhes pa yang byang chub kyi sems dang stong nyid rtogs pa'i lta ba rgyud la yod pa la zer /
de'i rgyu mtshan nam mkhas gar khyab tu chos kyi gnas lugs kyis khyab /
gnas lugs kyis gar khyab tu stong nyid rtogs pa'i ye shes kyis khyab pa dang /
de yang ye shes de chos thams cad kyi steng du phar bkram bzhag pa lta bu min par blo gcig gis chos thams cad kyi gnas lugs la khyab pa dang /
yang nam mkhas gar khyab tu sems can gyis khyab /
sems can gyis gar khyab tu byang chub kyi sems kyis khyab pas yon tan de gnyis dang ldan na nam mkha' dang mnyam pa'i yon tan can yin /
de yang bla ma bsten pa kho na la rag las pa'i tshul /
jo bos bla ma gser gling pa'i mtshan thos pa'i tshe phyag spyi bor thal mo sbyor ba sogs kyi lo rgyus sngar bshes gnyen bsten tshul gyi skabs su zhus pa ltar yin /
yang phar phyin gyi skabs su de ltar bshad kyang /
gsang sngags la mi dgos so snyam na /
de bas kyang dgos te 'brom ston pas jo bo la /
bod du sgom sgrub byed pa mang po 'dug kyang yon tan khyad par can brnyes pa mi 'dug pas de gang yin zhus pas /
jo bo'i zhal nas /
theg pa chen po'i yon tan che skyes chung skyes thams cad bla ma la brten nas skye ba la /
khyed bod la bla ma la tha mal pa'i 'du shes las med ga na skye gsung ba dang /
yang dge bshes gsang phu bas dbang zhus pas /
jo bo'i zhal nas /
byams snying rje byang chub kyi sems dang mi mthun pa'i a' b+hi khiny+tsas ci bya /
gsang phu ba byed rgyu ma mang /
zhes gsungs pa ltar byang sems dang mi mthun pa'i gsang sngags kyis dgas pa med la /
byang sems skye ba bla ma la rag las tshul sngar zhus pa ltar yin pas gnad 'gag 'di dag ma 'phyugs par phyag len du khel ba nges par mdzad dgos /
sems de skyed pa'i phan yon ni byams pa'i rnam par thar pa las gsungs pa ltar /
rdo rje pha lam de chag kyang rgyan gzhan khyad par du 'phags pa thams cad zil gyis gnon cing /
rdo rje pha lam gyi ming mi 'dor la dbul pa thams cad rnam par zlog pa ltar /
byang chub kyi sems yud tsam skyes kyang dper na blon po rgyal po'i bya ba la blo gros che zhing rang mgo thon nas gzhan mgo 'don par byed mkhan dag kyang /
rgyal po'i bu ma'i nu ma bsnun pa tsam yang legs par mi shes pa dag gis rigs kyi sgo nas zil gyis gnon pa ltar /
byang sems de dag gis kyang nyan rang bdag nyid chen po rnams rigs kyi sgo na zil gyis gnon tshul ring song gi skabs @# / /
rin chen 'phreng ba las /
de yi rtsa ba byang chub sems / /
ri dbang rgyal po ltar brtan dang / /
phyogs mthas gtugs pa'i snying rje dang / /
gnyis pa mi brten ye shes lags / /
zhes dang /
zla ba tshes pa la phyag 'tshal ba ltar nya gang ba la ni ma yin no / /
byang chub sems dpa' la phyag 'tshal ba ltar de bzhin gshegs pa la ni ma yin no / /
zhes gsungs pa rnams kyi don mkhyen par mdzad nas /
spos mdzung mo tsam 'bul ba tshun chad kyi dge ba thams cad la sems de bcos ma tshun chad kyis zin par byed pa dang /
bla ma la snying phur thebs pa'i gsol ba 'debs tsam re ma mtha' byed dgos /
de lta bu'i byang chub kyi sems la kha chos kyi kha phor ma shor ba zhig shin tu gal che ste /
jo bos byams pa dang snying rje sgom mi shes pa'i byang chub sems dpa' khyed bod kyis 'jog shes pa zhes ma rangs pa mdzad pa yin pas dang por rang gi pha ma dang dge phrug sogs thag nye ba rnams la snying rje'i stangs ka re mdzad /
de nas rgya che ru gtang dgos /
de lta min par kha pho chen po byas na mi yong ste /
po to ba'i dpe chos las 'byung ba'i dpe sngags pa ra gsod ces pa /
sngags pa gcig la ra gcig yod pa gsod bsams nas ra kho rang gi 'og tu bsnan te brod pa'i spu btogs pa na /
ras skad log rgyab pa grong pas go nas thog kha nas bltas pas /
sngags pa kha skyengs te /
de tsam cig ma byas na 'di rtse yang za mi 'dod kyi ther nas ra slong /
de bzhin du gtsang dpal 'khor chos sde'i nye 'dab ri khrod dga' ldan gyi gra pa zhig gis rna g.yag gcig bzung ste gsod bsams nas rkye bcus pas mis mthong ba na kha skyengs te /
ri khrod dga' ldan gyi rna g.yag 'di tsho rke re mang cus na rtswa re za gi med zer ba de 'dra zhig yong gsungs /
yang rgyu 'bras man ngag bdun gyi nang nas snying rje gtso bo yin /
de yang skye bo sdig can la gtso bor sgom dgos te /
jo bos kyang mi sdig can sku mdun du yongs na spyan chab yun ring mdzad /
de 'brom gyis ci yan zhus pas jo bos skye bo ngan pa dag la cir 'gyur ang / /
zhes gsung ba ltar /
mi lus 'di 'dra thob bzhin de tshogs bsags sgrib stong mi byed par ngan song gi rgyu 'ba' zhig sgrubs pa 'di rnams ci drag snyam pa byed dgos /
yang bdag gi bla ma rin po che sogs kyis /
man ngag bdun gyi nang du snying rje ma bgrangs par /
snying rje rtsi gzhir byas nas de la rgyu 'bras bdun rtsis te /
mar shes /
drin dran /
drin gzo /
yid 'ong gi byams pa dang bzhi snying rje chen po'i rgyud de /
lhag bsam /
byang chub kyi sems /
rdzogs pa'i byang chub dang gsum snying rje'i 'bras bur byas /
snying rje kho rang mi 'dren par mdzad srol yar yod cing /
de ltar byas na theg pa chen po'i lam yongs rdzogs 'dus pa'i sdom chen po zhig tu yang 'gro gsungs /
yang klong rdol bla mas /
rgyu 'bras man ngag bdun zer ba me ngag pa yin /
man ngag rgyu 'bras bdun zer dgos gsungs te 'dir yang de ltar yod /
zhang sna chung ston pas jo bo la man ngag zhus kyang byang chub kyi sems sbyong zer ba zhig las mi 'ong byas pas jo bos gsan te /
de re bden /
nga la rgya gar na yang slob ma khyed bod kho na 'dra ba man ngag la dga' ba /
sgrub pa la mi dga' ba cig yod /
khong yang byang chub kyi sems la yid mi ches gsungs pa yin 'dug gsung /
yang skyes bu 'bring gi skabs 'dod pa'i nyes dmigs sgom tshul rgya che rol pa las /
dge slong dag 'di na sems can rnams bying ba ni glang po che 'dam du bying ba lta bu'o / /
'di na sems can rnams chags pa ni phag mi gtsang ba la chags pa lta bu'o / /
'di na sems can rnams zhen pa ni khyi rus gong la zhen pa lta bu'o / /
'di na sems can rnams bcings pa ni btson ra lta bu'o / /
'di na sems can rnams lhung ba ni phye ma leb mar me la lhung ba lta bu'o / /
'di na sems can rnams gtums pa ni nya rgya yis gtums pa lta bu'o / /
'di na sems can rnams bslus pa ni mi g.yo can gyis byis pa bslu ba lta bu'o / /
zhes gsungs pa ltar bsams dgos gsungs /
yang bde ba dang phrad 'dod kyi byams pa dang /
sdug bsngal dang 'bral 'dod kyi snying rje gnyis gsar du skye ba'i dus dang /
skyis zin @# / /
mngon du 'gyur ba'i tshe go rim la nges pa med /
bde ba dang phrad 'dod kyi byams pa dang /
yid 'ong gi byams pa gnyis mi 'dra bas yid 'ong la ni man ngag bdun gyi rgyu 'bras ltar nges pa yod /
rgyu 'bras nges pa med gsungs pa ni yid 'ong la mi rtsis /
yid 'ong 'di ni gces la 'phangs pa'i rnam pa can zhig yin /
de yong ba yang btang snyoms sgom pa la rag las /
btang snyoms de yang dgra la dgra dang /
gnyen la gnyen min snyam du dgra gnyen gnyis bkag pa min gyi /
dgra la brten nas sdang ba dang /
gnyen la brten nas chags pa skye ba'i chags sdang gnyis 'gog pa yin /
de 'dra ba'i chags sdang gong 'phel du btang na lan tshwa'i chung thungs pa ltar 'phral du bde ba ltar snang yang phugs su gnod pa'i phul chen po ster ba yin gsung ngo / /
! nyin nyer dgu bar /
byang chub kyi sems la mnga' brnyes pa rgyal ba'i sras po shan+ta de was /
byang chub sems skyes gyur na skad cig gis /
'khor ba'i btson rar bsdams pa'i nyams thag rnams / /
bde gshegs rnams kyi smas zhes brjod bya zhing / /
'jig rten lha mir bcas pas phyag byar 'gyur / /
zhes gsungs pa'i lung 'dren gnang ba dang sbrel nas sngon 'gro'i gsung bshad spyi dang /
khyad par bla ma dge ba'i bshes gnyen rnams kyis bskal pa du mar thugs bsam bzhes kyang /
rang cag la byang chub kyi sems kyis phan par gzigs pa yin te /
spyod 'jug las /
bskal ba du mar rab dgongs mdzad pa yi / /
thub dbang rnams kyis 'di nyid phan par gzigs / /
zhes gsungs /
de la yang sems de ston pa'i bla ma mtshan nyid tshang ba zhig la nges par bsten dgos te /
de dang nye na de yi yon tan rdul / /
ched du ma bsgos par yang 'gos par 'gyur / /
zhes gsungs pa ltar de'i yon tan bzang po de rang la 'gos nas yong /
de yang thog mar bla ma de'i gdams pa thos pa'i rkyen gyis go yul du 'char ba zhig byung na de myu gu lta bu yin /
de la brten nas byang sems kyi 'bras bu 'byung bas 'di la 'bad dgos te /
rgyal ba lnga pa chen pos /
nyams myong go yul tsam gyi myu gu la / /
dka' spyad tshad ma'i drod kyis nyer bskyangs pas / /
rtog pa tshad ma'i 'bras bu g.yur za ba / /
zhes gsungs pa ltar gyi rtogs pa tshad ma ni byang chub kyi sems la bcos min gyi myong ba thon pa la byed cing /
de yang rje rin po che dang /
rje btsun red mda' ba gnyis kyi gsung bgros su /
sems can mthong tshad la dmigs nas de'i don du rdzogs byang thob 'dod skyen bcos min gyi myong ba thon par gsungs pa ltar yin /
yang mdo sde rgyan las /
rgyu bzhi /
rkyen bzhi /
stobs bzhi las sems bskyed tshul gsungs pa'i nang nas byang chub kyi sems gsar du skye ba la theg pa chen po'i dge ba'i bshes gnyen la bsten pa 'di nges par dgos gsung yang /
rang cag gis gzhan ma byung kyang byang chub kyi sems 'di yid khar 'gro ba zhig mdzod dang /
de byung na dge ba chen po bsam gyis mi khyab pa zhig bsags pa yin /
sems de skye ba'i gegs sdug shos gsum yod de /
tshe 'di'i snang shas dang /
skye ba phyi ma'i phun tshogs la sred pa dang /
rang don du zhi ba rkyang pas chog par 'dzin pa'i chog 'dzin gsum yin /
phyi ma 'di la gser 'phreng dang /
rnam bshad gnyis su rang don du zhi ba rkyang pas chog par 'dzin pa ma ldog na theg chen par mi tshud ces gsungs /
gegs de gsum gyi gnyen po ni rim pa ltar 'chi ba mi rtag pa sgom pa dang /
'khor ba 'di rgya che zhing gting zab pa bdag 'dzin gyis shes bya thams cad la khyab pa'i tshul bsams nas 'khor ba la zhen pa log pa'i nges 'byung dang /
sems bskyed kyi sa bon tshun chad nas sgom pa gsum yin /
sems bskyed kyi sa bon ni /
theg pa chen po'i dge ba'i bshes gnyen gyi kha rjes 'brang nas sbyor chos tshun la yang sems de bcos ma tshun chad gsal 'debs pa de yin /
de ltar byas nas snying rje che ru song 'dug na sems de'i rtsa ba zug pa yin /
snying rje chen po yang khyad par gsum ldan zhig dgos te /
byams sogs bskal pa du mar goms pa sngon du song ba rgyu'i khyad par /
sems can gang yang @# / /
rung ba zhig sdug bsngal ba mthong ba'i tshe rang gi rkang la mtshon gyis phug pa lta bur mi bzod pa skye ba ngo bo'i khyad par /
gzhan don khur khyer gyi lhag bsam dngos su 'dren nus pa 'bras bu'i khyad par te gsum yin /
khur du khyer ba'i tshul tshong dpon tshong la song shul du bu g.yang du lhung na ma de snying rje skye yang thabs mi byed /
tshong dpon 'chong nas rgyu mtshan bshad pa'i tshe bu de 'don pa'i phyir bu the tshom med par zhugs pa lta bu yin /
'di 'dra'i snying rje chen po khyad par gsum ldan 'di theg chen pa kho na'i rgyud la yid la yig cha thams cad mthun /
spyir nyan rang gi rgyud la snying rje chen po yod med la yig cha mi mthun /
sems bskyed rtsod pa'i dgos pa yang kha nang du slog nas cung zad re bsam pa'i phyir yin la /
de ltar ma byas par sems can blo yul du dran par ma byas na thub dbang la rgyab bstan pa yin te /
sems can ma gu bya ma gtogs pa / /
rgyal ba dgyes pa'i thabs gzhan med / /
ces gsungs pa yin /
yang snying rje'i skad dod ka ru Na zhes pa bde 'gog la 'jug la /
bde 'gog gi don ni /
zhi ba'i bde ba 'gog pa ste /
'di yang da lta rang re la stong nyid kyi myong ba med pas nyams snang gang yang ma byung ba ma gtogs stong nyid mngon sum du rtogs na zhi mthar lhung nyen chan po yod de /
byang sems sa brgyad pa ba la yang khyod kyis smon lam yongs su rdzogs par ma byas pa dang /
sangs rgyas kyi zhing sbyangs par ma byas pa dang /
sems can yongs su smin par ma byas pas 'gog pa mngon du mi bya'o zhes sangs rgyas kyis ting nge 'dzin las slong ba'i tshul mdzad dgos byung ba yang /
stong nyid rtogs pa'i bde ba la mnyam bzhag kho nang bsdad na sems can gyi don chen po las nyams par 'gyur ba la thug pa yin na /
rang cag la lta ci smos /
nyan rang gis zhi bde la brtson 'grus byed tshul yang bshes springs las /
mgo'am gos la blo bur ma shor na / /
de dag phyir zlog bgyi ba btang nas kyang / /
yang srid med par bgyi slad 'bad 'tshal te / /
de bas ches mchog dgos pa gzhan ma mchis /
zhes gsungs pa ltar /
dper na mgo'i la thod la blo bur du me shor na de gsod pa'i thabs min pa gzhan gang yang byed rgyu mi dran pa ltar /
rang nyid 'khor ba las ci thar byed pa ma gtogs sems can la phyi mig tsam yang blta rgyu mi dran pa zhig yin /
de ltar ma byas par sems can blo yul du dran tsam re ma mthar byas na bde 'gog don dang mthun pa byung ba yin /
da dung des mi chog sngar zhus pa ltar gzhan don khur du khyer ba zhig dgos /
'o na go ba chags tshul ji ltar yin zhe na /
yum bar ma nyi khri las /
chos thams cad rnam pa thams cad du mngon par rdzogs par 'tshang rgya bar 'dod pas shes rab kyi pha rol tu phyin pa la bslab par bya'o zhes dang /
sems bskyed pa ni gzhan don phyir / /
yang dag rdzogs pa'i byang chub 'dod / /
ces gsungs te /
'di'i mdo 'di bshad bya rtsa ba'i mdo dang /
phyi ma 'di de'i dgongs 'grel yin /
mdo'i tshig 'grel gyi dbang du btang na /
chos thams cad ni shes pa yod tshad rnam pa thams cad ni mkhyen gsum gyi rnam pa sogs dang /
rnam pa thams cad du zhes du sgra smos pa ni bum pa mi rtag pa dang /
bum pa bdag med pa sogs bum pa'i rnam pa yin la /
de lta bum pa mi rtag pa sogs chos thams cad rang rang gi rnam pa de'i bdag nyid du ma rtogs pa yin pas na /
chos rnams rang rang gi rnam pa dang /
rang rang ngo bo dbyer med du rtogs par 'dod pas zhes pa'i don dang /
mngon par zhes pa de yang mngon sum du rtogs par 'dod pas zhes pa dang /
rdzogs par zhes pa ni rtogs zin rgyun ldan du sgom par 'dod pa dang /
'tshang rgya bar 'dod pas zhes pa de ltar lam gyi bgrod pa mthar phyin pa'i 'bras bu sangs rgyas kyi go 'phang thob par 'dod pas shes rab kyi pha rol tu phyin pa la bslab par gsungs pa'i sher phyin ni thabs mkhas pa'i shes rab kyis zin pa'i kun rdzob sems bskyed yin pas de la bslab dgos zhes pa dang /
sems skyed pa ni zhes sogs kyi don /
sems skyed la 'dod pa dang 'dun pa'i ming btags pa yang yin /
'on kyang thogs med kyis sems skyed la sems @# / /
byung bzhed pa mkhas grub rin po ches phar phyin rtogs dka'i snang bar gsungs /
sems skyed kyi sgra bshad tshul mi 'dra ba yang yod de /
thogs med kyis sems byung 'dun pa /
de la brten nas sems rdzogs byang du skyed par byed pas na sems skyed zhes bshad pa yin gsungs /
'phags seng yab sras kyis sems skyed la sems phyung ma bzhag par sgra bshad dus kyang /
'dun pa dang mtshungs ldan gyi sems kyang yin la /
skyed pa yang yin pas na sems skyed ces bshad pa yin gsungs /
gzhan don phyir zhes pa'i gzhan don byed yul gyi gzhan de ma shis na de'i don byed lugs med pas de ni rang ma gtogs pa'i sems can thams cad yin /
byed rgyu'i don mi gnas pa'i myang 'das la dgod pa yin /
don de byed 'dod pa yang myang 'das de rang gis thob 'dod pa min /
gzhan sems can rnams de la 'god par 'dod pa yin pas don du sems can thams cad sangs rgyas su rang gis byed par 'dod pa yin /
yang dag rdzogs pa'i byang chub 'dod pa yang gzhan don byed 'dod pa de'i yan lag yin te sems can 'di rnams sangs rgyas su ma byas na nga'i 'dod don mi 'grub /
de byed pa la rang sangs rgyas dgos par snang snyam nas byang chub 'dod pa yin /
de ltar na sems can thams cad sangs rgyas na snyam pa de 'dun pa yin /
sems can thams cad sangs rgyas kyi sa la nga rang gis 'god snyam pa ni lhag bsam yin /
sems can thams cad sangs rgyas su 'god pa'i phyir rang nyid rdzogs byang thob par 'dod pa thabs yin /
yang gzhan don don gnyer ni rtogs pa byang chub dang /
byang chub don gnyer ni spangs pa byang chub la gtso bor don du gnyer pa yang yin /
yang gzhan don 'dod pa rgyu'i khyad par dang /
byang chub 'dod pa grogs kyi khyad par gnyis bshad de /
dang po ni sems skyed kyi dngos rgyu dang /
mngon pa nas bshad pa'i rgyu'i kun slong dang khyad med pa lta bu yin /
gnyis pa ni mngon pa nas bshad pa'i dus kyi kun slong dang 'dra bar sems skyed rang dus na yod pa yin zhing /
'di dang ma bral na sems skyed dang mi 'bral ba yin /
de ltar bshad pa yang rang cig gi rgyud la sems par byung byung skyed pas mi chog /
slob dpon seng ge bzang po nas rang cag gi rtsa ba'i bla ma la thug thug gi bar bla ma rnams kyi thugs rgyud la 'khrungs shing gzhung dang mthun pa'i sems skyed de rgyud la skyed dgos /
de yong pa la rtsod pa byed pa'i dus nas go ba chags pa zhig dgos /
de ma byung na sems skyed thabs med cing /
sngags kyi dbang chen zhu skabs kyang /
kun rdzob byang chub kyi sems snying khar zla ba'i dkyil 'khor dang /
don dam byang chub kyi sems rdo rje dkar po rtse lnga ba'i rnam par gyur byas kyang ri bong ra dang zla dkyil dang rdo rjer gyur zhes pa dang khyad med pas gang yang mi yong /
de bas na go ba chags pa thos byung gi lag rjes /
nges shes rnyed pa bsam byung gi lag rjes /
rtse gcig bsgom byung gi lag rjes yin pas de rnams rim bzhin yong bar byed dgos /
gzhan don don gnyer sgom pa'i tshul la /
gzhan don don gnyer skye ba'i gzhi sgrub pa dang /
gzhan don don gnyer gyi blo dngos sgrub pa gnyis /
dang po ni btang snyoms nas yid 'ong gi byams pa'i bar dang /
gnyis pa ni byams pa snying rje lhag bsam sgom pa gsum yin /
gzhan don don gnyer gyi blo skye pa'i gzhi sgrub dgos pa'i rgyu mtshan la /
theg pa chen po'i lam gyi rtsa ba snying rjer bstan pa dang /
rgyu 'bras gzhan rnams de'i yan lag tu 'gyur tshul gnyis gsungs pa yin /
de yang byang chub kyi sems skye ba la lhag bsam dgos /
de la snying rje chen po dgos la /
snying rje chen po ji 'dra zhig dgos pa yang jo bos snye thang du thugs dam ting nge 'dzin la bzhugs pa'i dus 'brom la gsung byon nas rgod mnyam nga ba las sgral ba dang /
po to ba chung ngu'i @# / /
dus mi gnyis lam du 'gro ba gzigs kyang /
'di gnyis mthun pa zhig byung na dgongs pa yod pa lta bur yid du 'ong ba zhig dgos /
yid du mi 'ong ba ni dper na mi zhig na ba na /
de la yid mi bde ba mi skye bar kho na yang khyad mi 'dug snyam pa sogs kyi blo skyes na mi de rang gi yid la ma babs pa'am yid du ma 'ongs pas yid du mi 'ong ba zer /
de ltar mi skye bar yid 'ong skyes na gzhan don don gnyer gyi gzhi sgrub pa dngos de yin /
gzhi de sgrub lugs la mar shes drin dran dran gzo gsum sgom pa ji bo'i man ngag yin /
de'i sngon du btang snyoms sgom pa slob dpon ka ma la shi sa'i sgom rim gyi man ngag yin /
de yang sems can thams cad la snyom skad de ba'i mar shes skye ba la btang snyoms dgos /
de yong ba la skyes bu 'bring gi skabs su bshad pa'i dgra gnyen la nges pa med par shes pa dgos /
de yong ba la skyes bu chung ngu'i skabs su bshad pa'i las 'bras la yid ches kyi dad pa dgos /
de yong ba la dkon mchog la snying thag pa nas blos 'gel ba'i skabs 'gro dgos /
de yong ba la ngan song gi 'jigs pa dran pa dgos /
de yong ba la 'chi ba mi rtag pa dran pa dgos /
de yong ba la dal 'byor don che ba dang rnyed dka' ba la nges pa rnyed pa dgos /
de yong ba la dge ba'i bshes gnyen tshul bzhin du bsten nas des ngo sprad pa zhig dgos /
de 'dra'i bshes gnyen dang phrad pa yang tshogs bsags sgrib sbyangs la ltos pas yan lag bdun pa gtso bor byas pa'i sbyor ba'i chos drug dgos /
de 'dra'i 'brel 'di shin tu nas gal che ba zhig yin pas 'di nges par shes pa byed dgos gsungs /
slob springs las /
nye du 'khor ba'i rgya mtsho'i khongs su chud gyur pa / /
klong gi nang du lhung ba ltar bur snang bzhin du / /
skye shi 'phos pas ngo ma shes pa de bor nas / /
gal te gcig thar byed na de las khrel bor med / /
ces sogs kyi skabs su dge bshes dol pa rin po ches /
'khor ba khyad pa me 'bar bzhin nam / /
btson dong mi bzad chud pa'i mi'am / /
rgya mtsho'i klong dkyil nang chud pa'am / /
'brog dgon mi bzad 'khyams bzhin bsam la / /
zhes gsungs pa ltar /
sems can thams cad 'khor ba khang pa me 'bar ba lta bu'i nang du chud pa lta bu sogs kyi don yin gsungs /
'jam dpal gyi zhing bkod las kyang byang shar gyi mtshams na zhes sogs kyi skabs su yul so sor phye nas rim can pa sgom pa 'di slob dpon ka ma la shi la'i man ngag yin la /
de na gnang shin tu che yang byed mkhan nyung /
byed mkhan su yin na bka' gdams gong ma rnams yin /
de'i nang nas po to bas /
yul so so'i dbyibs dang /
grong pa ji yod dang /
kha blta phyogs tshun chad dris te /
de dag gi rnam pa thugs la dran par mdzad nas byams snying rje sogs sgom par mdzad pa yin te /
de rang re rjes 'jug gis ma byas na gang yang mi yong /
'bri khung pa yang sngar chos 'di dag yod dus /
skyobs pa 'jig rten gsum mgon gyi tshul khrims kyi dri mas 'bri khung thams cad khyab 'gro ba yod 'dug kyang da ni rjes 'jug gis pho ma skyes pas chos lugs kyang rnying ma dang /
bka' rgyud sogs gang yang min pa zhig tu song ba yin /
'bri khung pa la sngar chos 'di yod pa'i tshul yang 'bri khung pa'i chos drag shis lnga ldan gyi rtsa tshig las /
bla ma sku bzhi'i gangs ri la / /
mos gus kyi nyi ma ma shar na / /
byin rlabs kyi chu rgyun mi 'byung bas / /
sems mos gus 'di la nan tan mdzod / /
ces pa dang /
byang chub sems kyi rta pho la / /
gzhan phan gyi dkyus thog ma bcad na / /
khrom lha mi 'or che mi 'byung bas / /
sems sngon 'gro 'di la nan tan mdzod / /
ces gsungs pa ltar yin /
de ltar po to bas ji ltar mdzad pa ltar lung pa re re nas rim gyis sgom ste mthar sems can thams cad la khyab pa zhig byung na lung pa de'i sems can thams cad tshe 'di la rang gi mnga' 'og tu 'du ba zhig yong /
de byung na chos kyi rgyal po chen po zhig byung ba yin gsungs /
dbye ba ni sdong po bkod pa'i mdo'i rjes su 'brangs nas zhes sogs kyi skabs su dge bshes po to bas smon sems@# / /
ni 'bras bu rdzogs byang thob par 'dod pa yin pas 'bras bu la sems skyed pa yin /
'jug sems ni rdzogs byang thob pa'i phyir du de'i rgyu spyod pa la slob par 'dod pa yin pas rgyu la sems skyed pa yin gsungs /
bdag gzhan brje zhes pa ring /
bdag gzhan du bya zhing gzhan bdag tu bya zhes gsungs pa ni zhes sogs kyi skabs su bdag gces par 'dzin pa'i blo de gzhan 'dzin gyi blo'i ngo bor go sa brdzis pa'i don yin gyi /
rang la gzhan yin no snyam pa dang /
gzhan la rang yin no snyam du 'dzin pa'i blo bskyen pa'i don min gsungs /
'di ni gzhan gyi yin pas snyam nas yal bar 'dor bas zhes sogs kyi skabs su dper na 'di nas ltas skabs pha ri'o snyam pa'i blo skye ba de la pha rir phyin skabs tshu ri'i blo skye la /
de 'dra'i blo de gnyis ka log shes min pa ltar /
rang la gzhan yin par gzhan gyis 'dzin /
gzhan la rang yin par yang gzhan gyis 'dzin kyang /
de 'dra'i blo de gnyis ka blo don mthun yin zhes pa'i don yin nam snyam ste rtogs dka' bar snang gsungs /
'on kyang thogs med pa nas gces 'dzin goms pa'i dbang /
gis zhes sogs kyi skabs su thog ma med pa nas rang gces 'dzin la goms pas rang la sdug bsngal byung ba la mi bzod pa'i blo skye ba ltar /
gzhan la yang de ltar goms pas blo de ltar skye ba yin gsungs /
rang gces 'dzin gyi skor la bla ma byams pa'i gsung rgyun du nyan rang dgra bcom la rang gces 'dzin gyi gzhi rten bdag 'dzin med pas rang gces 'dzin kyang dper na gyang zhig pa'i tshe kyang ris zhig pa dang 'dra zhes 'byung /
r+wa sgreng khri chen rdo rje 'chang chen po de nyid kyis ni nyan rang dgra bcom zhi bde la rtse gcig tu goms pas gzhan zhi bde la snyoms par 'jug pa las rang de la snyoms par 'jug pa 'dam pa zhig yod /
de ni rang gces 'dzin yin gsung ba yin gsungs /
yang glang ri thang pa'i zhal nas shwa po pa dang nged gnyis la mi thabs bco brgyad /
rta thabs gcig dang bcu dgu yod / /
ces pa'i mi thabs bco brgyad ni /
bdag gi bla ma slob dpon rin po ches deng sang 'jig rten na mi byed dgu byed dgu gnyis log pa'i bco brgyad byed zer ba ltar sems can gyi don sna tshogs byed pa'i don yin pa ma gtogs grangs 'dren rgyu med ces gsung gin yod /
rta thabs ni rang gces 'dzin la dgror bltas nas ci gnod du sbyong ba yin /
de ltar byas pas 'byung po'i gnod pa yang bsrung thub ste /
bya 'dul 'dzin gyis kyang de ltar mdzad pas dpe har gyis gnod pa bskyal kyang gang yang ma thub pa yon gsungs /
yang tshig gi gyong khur na don gyi khe thob yong gsung /
gsum pa ni /
sems can blos spangs pa'i tshad ni zhes sogs kyi skabs su /
da lta rang cag gi sems la dus nam yang 'di'i don mi bya snyam pa'i blo mi skye snyam pa yong yang /
rang la shin tu mi 'dod pa'i rnam pa can gyi dag zhig la na tsha drag po zhig byung ba'i tshe gang yang mi bsam par btang snyoms su 'jog pa'i blo skyes na /
de skabs dus nam yang 'di'i don mi bya snyam pa'i blo skyes tshang ba yin gsungs /
g.yo rgyu'i skabs rgyal ba ye shes 'byung gnas zer ba zhig phan por byung ste /
des mi gzhan lam 'dra skyel du gtong dgos byung ba'i dus /
thag ring sar yin na mis 'gro rogs byas mi yong bsams nas /
khyod thag nyes zhig tu song zer /
de khas blangs pa dang /
da de nas phar tshad cig song zer /
yang thag nye sar mis ma song dogs nas /
khyod thag ring sa zhig tu 'gro rogs gyis zer /
de mi yong zer nas khas ma blangs dus /
'o na de las thag nye ba 'di 'dra zhig tu song dang zer te g.yo sha stag byed /
de 'dra ni rang re rnams kyis rnam pa kun tu mdzad na mi yong gsungs /
gsum pa ni smon sems gtong ba dang zhes sogs kyi skabs su /
smon sems gtong ba dang /
sems can blos gtong ba gnyis kyi byang sems kyi sdom pa gtong ba yin gsung /
de yang gang la spyod pa'i longs spyod /
gang gis spyod pa'i lus zhes sogs kyi skabs su gang la longs spyod pa'i @# / /
longs spyod sbyin pas 'grub /
gang gis longs spyod pa'i lus tshul khrims kyis 'grub /
gang dang lhan cig tu spyod pa'i 'khor dang grogs phun sum tshogs pa bzod pas 'grub /
de'i chos kyi bya ba'am las kyi mtha' gang brtsams pa rnams yid bzhin du 'grub pa brtson 'grus kyis 'grub /
de dag phun sum tshogs pa tshang yang sems rtse gcig pa'i bsam gtan med na nyon mongs kyi dbang du 'gro /
de yang dper na chu shing la 'bras bu ma chags gal te chags na sdong po yang 'gyel 'gro /
dri'u mo la bu chen po mi chags /
chags na ma bu gnyis ka shi ba las 'os med /
de bzhin du de dag phun sum tshogs kyang nyon mongs kyi dbang du song na dpe de dag dang 'dra bas de'i dbang du mi 'gro ba'i phyir bsam gtan dang shes rab gnyis dgos pas phyi ma la de dag yong ba'i phyir phar phyin drug la brtson dgos gsungs /
yang sbyin pa'i ngo bo ni longs spyod la ma chags pa de kha yin gsungs /
yang des ni bdag la phan btags la /
bdag ni de la gnod byed la / /
zhes sogs ltar mi byed par sems can gyi don byed rgyu tsam yid la ma brjed par bya dgos te /
rang don byas pas rang cag da bar 'khor bar 'khyams pa yin /
shAkya thub pas gzhan don byas pas sangs rgyus pa yan gsung /
yang spyir btang snyoms la ma brtags btang snyoms dang /
dge mi dge gang yang min pa'i 'du byed kyi las lta bu 'du byed btang snyoms dang /
sim gdung gang rung ma yin pa'i bar ma'i tshor ba lta bu tshor ba btang snyoms sogs yod kyang de dag na 'dir sgom bya min /
'o na gang sgoms na tshad med btang snyoms bsgoms dgos la /
de yang sems can thams cad nye ring chags sdang dang bral ba'i btang snyoms dang cung mi 'dra ba yin /
yang ma la rang gi bu na ba'i tshe mi bzod pa'i snying rje shugs drag skye ba yod kyang des na dmigs yul thams cad ma mthong bas snying rje zhar ba yin /
de dag kyang thun mtshams su dran par byed dgos /
de nas mar shes sgom tshul la lung gis sgrub pa /
rigs pas sgrub pa /
dpe bstan pa sogs yod pa las 'dir ni /
sems can thams cad rang gi ma yin te /
rang gi skye ba la thog ma med pa'i phyir /
'o na sems can grangs med par mi 'gyur te sems can thams cad kyis rang gi ma byas nas sems can zad de slar yang ma sngon ma des lnga ba nas byed dgos byung bas so zhen /
de ni ma yin te /
ma sngon ma zhes pa grangs med pa'i phyir te rang gi skye ba la thug pa med pa'i phyir te /
rnam 'grel gyi don ltar /
bu chung skyes ma thag pa'i rig pa chos can /
rig pa snga ma sngon du song ba yin te /
rig pa yin pa'i phyir /
zhes pa'i rig pa la brten nas skye ba thug med du sgrubs rigs pa'i phyir /
skye ba snga ma'i ma de rang gi ma ma yin snyam na /
de yin te /
kha seng gi dus kyi ma de yang rang gi ma yin pa'i phyir zhes 'god /
mar shes 'di skyes na snying rje dbang med du skyes yong /
de yang sngon 'brom rin po che'i 7sprul pa'i rgyal bu kun tu dga' zhes pa rang gi yab kyis mu stegs la bsnyen bkur du bcug pas /
mtshams shig mu stegs kyis mchod sbyin byed pas ba glang gi sha khyer shog byas pas kho rang gi yum khrid de mu stegs kyi lag tu gri gtad nas 'di gsod kyi brda' zhog byas /
'di khyod kyis ma yin mod bsad par ga la rung ba glang gi sha khyer shog byas pas /
yang gzan che chung mnyam pa dbyibs dang ma dag la khyad med pa gnyis khyer te mu stegs kyi mdun du bzhag nas /
gnyis ka nas gris che chung mnyam pa re bcad de kho rang mang bzhes mu stegs la yang gnang /
de ni ba glang ma yin tshul dang /
de yang kho rang dang mu stegs gnyis ka'i ma yin pas gsod ma rung tshul brda' chos kyis bstan te /
des rkyen byas nas yab yum sogs skye bo mang po legs lam la bkod pa yin gsungs / /
! nyin sum cu bar /
bcom ldan 'das dang gnyis su ma mchis pa chos kyi rgyal po chen pos /
sems skyed theg mchog lam gyi gzhung shing ste / /
rlabs chen spyod pa rnams kyi gzhi dang rten / /
tshogs gnyis kun la gser 'gyur rtsi lta bur / /
rab 'byams dge tshogs sdud pa'i bsod nams gter @# / /
de ltar shes nas rgyal sras dpa' bo rnams / /
rin chen sems mchog thugs dam mthil du mdzad / /
rnal 'byor ngas kyang nyams len de ltar byas / /
thar 'dod khyed kyang de bzhin bskyang 'tshal lo / /
zhes pa'i lung 'dren gnang ba dang bcas sngon 'gro'i gsung bshad spyi dang /
khyad par dper na lha sar 'gro ba la lam 'di nas phyin na lha sa ra sleb la /
gzhan nas phyin na mi sleb pa'i tshod kyi lam dang 'dra bar sems 'di skyed na sangs rgyas kyi sar sleb la /
ma skyed na mi sleb pa'i sems yin pas sems skyed 'di rgyal ba thams cad kyi bgrod pa gcig pa'i gzhung lam lta bu yin /
rlabs chen spyod pa ni tshogs gnyis te /
de yang rin chen 'phreng ba las /
gzugs kyi sku de mdor bsdu na / /
rgyal po bsod nams tshogs las 'khrungs / /
chos kyi sku de mdor bsdu na / /
rgyal po ye shes tshogs las 'khrungs / /
zhes gsungs pa'i tshogs gnyis yong mi yong kyang sems skyed 'di la rag las /
pha rol tu phyin pa dang phyin byed kyang 'di la rag las pas 'di gser 'gyur gyi rtsi lta bu yin /
tshogs rdzogs thabs kyi grogs kyang kun rdzob sems skyed dang don dam sems skyed gnyis po 'di yin /
dge ba dang rgyud la sdud par byed pa yang 'di yin /
rgyu 'bras bu la mi bslu ba dang 'bras bu rgyu'i rjes su phyin byed yin cing /
sems skyed pa la brten nas 'bras bu rdzogs byang thob pa yin pas /
rnam 'grel las gsungs pa'i rigs pa du ldan gyi la la chos can /
me yod de /
du ba yod pa'i phyir zhes pa 'di tsho yang gnad chen po yin /
de bzhin du sems skyed pa de bsod nams mi zad par byed pa'i gter chen po yang yin /
de ltar nges shes rnyed nas byang chub kyi sems thugs dam gyi mthil du gzung ste bla ma don yod mkhas grub dang 'dra ba zhig mdzad dgos gsungs /
yang mar shes sogs bsgoms nas sems skyed tshul 'di sher phyin rgyas 'bring bsdus gsum gyi man ngag slob dpon zhi ba 'tsho dang ka ma la shI la sogs nas brgyud /
bdag gzhan mnyam brje'i sgo nas sems skyed tshul ni sdong po bkod pa'i mdo dang phal chen sogs nas gsungs pa ltar slob dpon klu sgrubs dang rgyal ba'i sras po shan+ta de wa sogs nas brgyud pa'i man ngag yin gsungs /
yang sha za ba'i tshe yang rang gi ma'i sha za ba'i tshod tsam du 'jigs nus pa zhig byung na mar shes kyi rtogs pa skyes pa yin /
de ma byung na byang sems kyi sdom ldan yin pa dang /
gsang sngags kyi sdom ldan yin pa dgongs pa 'phred la zhus /
yang sems can thams cad ma ma yin te ngo shes gi mi 'dug pa snyam pa byung na /
de la tshe 'di'i ma bu yun ring ma 'phrad pa'i dbang gis ngo ma shes pa'i tshul bla ma yongs 'dzin rin po che'i rnam thar du gsungs pa lta bu yin pas de tsam la nges pa gang yang med snyam du bsams dgos /
de ltar mar shes nas drin dran dgos pas drin la gsum mam bzhi yod do /
gsum byed na /
phan gtags pa'i drin /
sdug bsngal khur ba'i drin 'di yang dwang du blangs nas khur ba yin /
grogs byed pa'i drin dang gsum /
bzhir byed na phyi ma 'di la mi 'grub pa'i grogs byed pa'i drin dang bde ba'i spyod grogs byed pa'i drin gnyis su phye nas bzhir byed /
mi 'grub pa'i grogs ni gzhan sus kyang mi 'grub pa'i grogs rang gi mas byed pa yin /
'di dag sbom pa'i tshe sems can thams cad mi'i rnam pa can du bsgoms nas rang de'i mngal du gnas pa dang /
phyir btsas pa sogs kyi nyams 'don pa sogs byed pa yin /
drin de yang lam rim 'dir mdor na shes tshad dang nus tshad kyis phan btags zhes pa 'dir 'dus pa yin /
da ltar nga cag gis mthong ba'i byi'u 'di chos kyang byi phrug la dgra med pa'i tshe skad snyan par sgrog pa dang /
dgra mthong ba'i tshe lus kyi brel sha dang /
skad kyang mi snyan par sgrog pa dang /
za rgyu rnams kyang de'i khar ma rang gis 'jug pa sogs don gyis skyong tshul mngon sum du mthong ba ltar yin mod /
de bzhin du rang cag gi tshe 'di'i mas kyang dang por mngal du bskyangs tshul dang /
phyir btsas nas sha'i 'bu 'dra @# / /
ba zhig yin kyang bde ba sgrub pa dang /
sdug bsngal sel ba'i thabs sna tshogs kyis bskyangs tshul dang /
de nas cung zad longs pa na za lugs 'gro lugs sogs 'jig rten dang mthun par byed tshul dang 'jig rten gyi tha snyad tshun chad kyang bslab tshul sogs bsgroms la /
de yang chos dper bra ba med kyang chu zhim /
skyo sdug med par ma byams zhes pa ltar bsgoms /
de'i tshe yang tshe 'di'i ma rgas pa'i rnam pa can zhig gsal btab nas sgom dgos /
khyad par du dang po mi'i srog 'di yang ma 'das sbyin /
de ni ma 'dis bdag po ma rgyab na shi ba las 'os med pa la bdag po rgyab pas 'dis pa'i srog mgo bton pa yin pas drin shin tu che snyam du sgom dgos /
'di ni byang sems la ma gtogs nyan rang dgra bcom la yang srid dka' bar gsungs pa yin /
'o no de ltar drin chen drin gzo dgos sam zhe na gzo dgos /
gzo tshul 'jig rten pa ltar rtsam pa rtsam khug gang phar bzhag 'dzam gling rtsam pas bkang ste byin yang de tsam gyis drin mi 'jol /
de yang mas rang la drin gyis ji ltar bskyangs pa ltar rang gis kyang ma la yang yang de ltar byas pa 'dra 'dra yin kyang de tsam gyis drin mi 'khor bar mthong nas da res de las lhag pa'i drin gzo zhig byed dgos de'i tshul yang da res ngas theg pa chen po'i dge ba'i bshes gnyen gyi zhal nas sangs rgyas sgrub pa'i thabs ma nor pa 'di 'dra nyan rgyu byung ba yang a ma 'dis nga'i srog mgo bton pa kho na'i bka' drin yin /
de la chos kyi drin gzo zhig byed dgos par snang snyam du bsams dgos /
drin dran sogs med na mar shes pa tsam gyis phan mi thogs te /
sngon rgya gar na mon bu zhes bya ba ma la shin tu sdang ba zhig yod pas /
dge bshes gcig gis pha ma la byams par byas pa'i phan yon /
sdang bar byas pa'i nyes dmigs rnams gsungs pas /
ma de tshogs nas yar langs te kho mon bu 'dug gam mi 'dug zer ba de 'dra byung /
ma la chos kyi drin gzo sgom tshul ni /
sems can thams cad ma rgas 'khogs kyi rnam par gsal btab nas /
bslab btus las /
'gro ba 'di dag thams cad ni 'khor ba'i 'brog dgon par ni 'khyams /
thabs dang shes rab kyi mig ni long /
dge ba'i bshes gnyen gyi long khrid ni med /
grogs kyi 'khang ba dang ni bral /
dug gsum gyi gcong gis ni mnar /
gti mug gi mun pa ni 'thibs zhes sogs gsungs pa bzhin du nga'i ma 'di rnams /
'brog dgon te lung stong du sleb pa dang 'dra bar 'khor bar 'khyams /
der 'khyams par mi zad mig g.yas pa kun rdzob la lta ba'i mig ni las 'bras la rmongs pa'i ma rig pa'i ling rog gis 'grib /
mig g.yon pa don dam la lta ba'i mig ni de kho na nyid la rmongs pa'i ma rig pa'i ling tog gis 'grib /
des kyang mi tshad yang dag pa'i lam du khrid pa'i dge ba'i bshes gnyen gyi long khrid ni med /
las 'bras la khyad du mi gsod pa'i dad pa dang ldan pa'i grogs kyi 'khor ba'i brten sa dang ni bral /
nyon mongs dug gsum gyi gcong nad drag pos ni mnar /
gti mug gi mun pa mun nag ni 'thibs /
nyes ltung gi chang chen po ni rgyun chad med par 'bab /
mtho ris dang thar pa'i rgyu dag pa'i srog gcod pa'i gcan gzan ma rungs pa du mas ni mtha' 'ur ru ru bskor /
ngan song gi g.yang kha chen po ni dus rtag tu 'grims /
de yin te mtho srid rtser skyes kyang dper na yar bteg nas dbyugs na zhed po brdab yong /
de bzhin du mtho sa nas ngan song du dbyugs pa ni shin tu 'jigs /
yang khyi then then nas glod na sa mchong gnam mchong byed pa lta bu zhig yong 'dod pa'i rtags yin pas don du ngan song gi g.yang kha 'grim pa rang yin /
de ltar mtho srid rtse nas dma' mnar med kyi bar thams cad la goms pa re re nas rdeg 'cha' /
mdor na btang snyoms te khyab pa 'du byed kyi sdug bsngal gyi mal du lus /
bde ba'i grogs kyis bslu brid kyis bslus /
sdug bsngal gyi thag pas bcings pa yin pas 'di rnams kyi don byed pa'i khur nga la ma babs na su la babs snyam pa lta bu'i lhag bsam de sbrel nas sgom dgos /
de lta bu'i gzha @# / /
don khur du khyer ba de drin gzo'i dus kyang yod mod /
lhag bsam 'dir bsgoms pa ni de'i tshad rdzogs pa'i phyir yin /
gzhan don don gnyer gyi blo skye ba'i gzhi yid 'ong gi byams pa skye ba'i phyir du mar shes drin dran drin gzo gsum bsgoms pa ni /
dper na pha bong chen po zhig 'gog 'dod na sngon la de'i g.yas g.yon sa sel rdo sel byed pa dang 'dra /
de ltar bsgoms pas sems can ji 'dra zhig mthong yang de'i mgo la byil byil byed 'dod pa'i tshod tsam gyi blo skye ba zhig byung na yid 'od gi byams pa skyes pa yin /
de ltar byams pa bsgoms nas snying rje sgom tshul ni /
sems can gyi sdug bsngal dpag tu med pa re re nas sel 'dod pa byung na snying rje chen po skyes pa yin /
de sgom pa'i tshe yang sngon la sdug bsngal che rim nas bsgoms /
de nas sdig pa che rim nas bsgom ste /
mdo sde rgyan las /
bkren la brtse zhing ma rungs pa la brtse / /
kun 'khrugs la brtse bag med rnams la brtse / /
yul gyi gzhan dbang can la snying rje dang / /
log par mngon par zhen la snying rje'o / /
zhes phyin drug gi mi mthun phyogs la gnas pa la snying rje sgom dgos par gsungs /
de nas mtshams med byed pa dang /
dam tshig nyams pa dang /
sdom pa nyams pa dang de nas rim gyis sbyangs te dgra la bsgoms /
de la goms pa na nyan rang dgra bcom la 'di rnams thabs mkhas pa dang bral te zhi brkyang pa la zhugs pa ang snyam du bsgoms /
de nas byang chub sems dpa' rnams la shes sgrib dang ma bral ba yin snyam du snying rje chen po sgom dgos pa yin /
de yang sa bcu pa ba sogs la snying rje sgom pa'i tshe rang nyid sangs rgyas yin pa'i tshod tsam byas nas 'di bdud bzhi phra mo sogs dang bral na snyam du bsgoms /
de nas de bas na bdag gis sems can ma sgral ba rnams bsgral bar bgyi'o / /
ma grol ba rnams grol bar bgyi'o / /
dbugs ma phyin pa rnams dbugs dbyung bar bgyi'o / /
yongs su mya ngan las ma 'das pa rnams yongs su mya ngan las 'da' bar bgyi'o /
snyam du lhag bsam sgom dgos /
byams snying rje sgom dgos te /
jo bos kyang byang sems sgom 'dod pa rnams la byams snying rje'i dmigs pa re 'bog par mdzad pa yin /
de yang sems can thams cad sangs rgyas su byed 'dod kyi blo de gzhan don don gnyer yin zhing snying rje ni mig dang 'dra /
byams pa lag pa dang 'dra /
lhag bsam dpung pa dang 'dra ste /
lhag bsam med na gzhan don khur du khyer mi nus /
snying rje'i mig gis bltas byams pa'i lag pas blangs /
lhag bsam gyi dpung pas gzhan don khur du khyer bar byed pa yin /
yang rang nyid sangs rgyas kyi go 'phang thob par 'dod pa'i sems de smon sems yin /
de'i phyir du sbyin sogs kyi spyod pa la slob par 'dod pa'i sems de 'jug sems yin gsungs /
bdag gzhan mnyam brje'i sgo nas sems bskyed ni mar shes drin dran drin gzo gsum sgom nas gtong len sbyong gsung ba yod kyang brgyud pa'i chu bo gnyis yid 'ong nas 'dres pa yin pas mar shes sogs logs su sgom mi dgos te /
de'i gong du brgyud pa'i chu bo so so yin pas sgom lugs kyang so sor 'od /
de'i tshul yang btang snyoms kyi tshab tu bstod sprin rgya mtsho las /
sdug bsngal rmi lam du yang mi 'dod cing /
phul byung bde la chog shes med par ni / /
'gro ba 'di dag khyad par yod min na / /
gzhan bde yal bar 'dor rnams ches 'khrul bar / /
brtse ldan khyod kyis gzigs nas bdag dang gzhan / /
mnyam pa nyid du mthong ba'i byang chub sems / /
thog ma nyid du goms par mdzad pa yis / /
sems can thams cad khyod kyis bdag gir bzung / /
zhes gsungs pa ltar thog mar bdag gzhan mnyam pa bsgoms /
de nas brje ba bsgoms pa la bdag gces 'dzin gyi skyon bsams pa /
gzhan gces 'dzin gyi yon tan bsams pa'am phan yon bsams pa gnyis las phyi ma ni spyod 'jug las /
sems can rnams dang rgyal ba la / /
sangs rgyas chos 'grub 'dra ba la / /
rgyal la gus byed de bzhin du / /
sems can la min ci yi tshul / /
zhes gsungs pa ltar sangs rgyas kyi chos@# / /
thams cad sems can la brten nas sgrub dgos pa sha stag yin pas 'di rnams yal bar dor te sangs rgyas la gus par byed pa ni tshul min pa'o snyam du bsam zhing /
rang gcos 'dzin la dgrar ba ltas nas gnod pa ci 'khyol byed dgos /
de ltar phan yon dang nyes dmigs bsams pa la brten nas yid 'ong gi byams pa shugs drag skye ba yin /
de'i tshul yang dge bshes 'ban gung rgyal gyis nga ni nyon mongs pa'i kha sgar gnyen po'i mdung thung bsnan nas sdod pa min pa gzhan bya rgyu med /
kho grim na nga yang grim /
kho glod na nga yang glod gsung pa ltar kho rang gis mdzad tshul yang brag rgyab tu zho ston zhig byung ba la lag bde pas gral mgor zho mang po zhus pa 'dan gral gyi smad zhig tu yod pas gzigs te nga la chad 'gro bar snang snyam pa thugs la 'khrungs pa na de 'phral gnyen pos zin par mdzad de phor pa kha sbub /
dpug tu mas nas bzhugs pas mtshams zhig lag bde sku mdun du sleb ste zhob zhes zer bar /
blo nyes po khos da gin nas 'thung tshar gsungs nas ma bzhes pa yin /
rang gcos 'dzan la dgrar lta tshul de 'dra ba byed dgos yang dge bshes po to ba skun phra mo'i dus nas gzhan gces par 'dzin te /
mi tshos chu 'di thams cad kong chu rlag zer ba zhig tu 'gro /
de na bya 'dam sel zer ba zhig yod /
chu'i nang gi mi ro rta ro thams cad des sel /
bya do shin sel mkhan med zer ba gsan pas bya de shin tu gces par 'dug gsungs de shi dogs pa'i thugs khral mdzad /
rgya lam du 'gro mkhan che'i sar phebs nas mgron po kun khyed cag yul du lo legs par shog /
byes su don 'grub par shog gsungs nas thugs smon mdzad /
nam mkhar lhag pas shing lo khyer ba gzigs pa na bshums /
sems can ma red shing lo red zhus tsa na bshum 'phro gcod /
khong rang gi zhal nas /
rang gi dran pas pha rol po rgyal na dga' /
bde na dga' /
skyid na dga' ba las rang rgyal ba sogs byung na dga' snyam pa'i rtog pa 'ong ma myong zhes gsungs te gzhan gces 'dzin bsam tshul de 'dra zhig byed dgos gsungs /
yang man ngag bdun gyi skabs su sems can drin che ba'i sgo nas sgom pa dang /
'di'i skabs sems can gces par gzung ba don che ba'i sgo nas sgom pa yin pas sgrub lugs mi 'dra /
de'i tshul yang sems can 'di rnams gces par gzung na bdag la sangs rgyas kyi go 'phang ster yong snyam du bsams pa yin /
de nas gtong len sgom pa ni byams pa dang snying rje dmigs pa tsam gyis ma cham par lag tu blangs pa yin /
de gegs sel bogs 'don kyang yin /
gtong ba byams pa'i lag len dang /
len pa snying rje'i lag len yin /
gtong len 'di ni gal che bas thams cad kyis /
des na rje btsun bla ma thugs rje can /
mar gyur 'gro ba'i sdig sgrib sdug bsngal kun / /
ma lus da lta bdag la smin pa dang /
bdag gi bde dge gzhan la btang ba yis / /
'gro kun bde dang ldan par byin gyis brlobs / /
zhes pa lan gsum tsam dang sbrel nas gtong len 'di ma mtha' nub re la tshar gsum re tsam mdzad dgos gsungs /
da yang gtong len sgom pa'i tshe thog med dmyal ba pa rnams la rang gi rna bug g.yas nas rlung phyir 'bud pa dang mnyam du rang gi bde dge dang /
ma 'ongs pa na rang nyid sangs rgyas pa'i skabs kyi yon tan rnams kyang phar gtong /
rna bug g.yon nas rlung tshur rdub pa dang mnyam du sems can de dag gi sdug bsngal rnams tshur blangs te rang gi rgyud kyi bdag 'dzin gyi mgo thog tu babs nas bdag 'dzin ma rig pa thal ba'i rdul phran bzhin du rlag song snyam pa'i mos pa bya /
de'i tshe ngan song bdag la da lta lam gyi rten mngon mtho la 'god pa'i sangs rgyas kyi 'phrin las med pa de da lta rang la yod pas de yang gtong ba'i mos pa dang /
rang dge slong gi dbyings su yod pa'i dbyibs tshun chad kyang gtong bar gsungs shing /
gtso bor rang rgyud kyi tshul khrims kyang gtong /
de nas dpe chos su rnyong la spre'u zhes 'byung ba ltar spre'u 'gro sa'i lam gyi @# / /
khar rnyong sbyar nas bzhag na spre'u'i rkang lag de la 'byar te spre'u 'dzin thub pa ltar /
'dod yon lnga'i dam rtsi la 'byar nas bsdad pa rnams la gtong len bsgoms /
de nas nyan rang dgra bcom la bsgoms /
de nas byang 'phags la bsgoms /
de yang rang sangs rgyas pa'i tshe byang 'phags rjes su 'dzin pa'i phyir du yin /
des thams cad la rigs 'gre /
de'i tshe rang thub dbang du bsgyur kyang chog gsungs /
yang bdag gzhan mnyam brje'i skabs 'dir dge bshes ngag dbang bstan bzang gis /
skyabs mgon khri chen rin po cher byang chub 'dod pa'i blo gang gi skabs su yong zhes bka' 'dri zhus song bar /
gsar du sems skyed pa min na gtong len gyi skabs su tshang nas yong /
gsang du sems skyed pa yin na byang chub 'dod pa'i blo zhig bcos nas sgom dgos gsungs song de ltar sgom ste mdor na sems la thugs dam mdzad pa'i ri mo phyir mngon tsam zhig mdzad dgos /
rang las gzhan gces par bzung ba'i phan yon la tshe 'di'i phan yon dang phyi ma'i phan yon gnyis las dang po ni /
sngon bya sa'i ko bar mi mang po zhugs te phyin par ko ba chur byings grabs byas pas bang chen ba zhig gi sems la ko ba 'di nub na mi 'di tsam shi 'gro rgyu red /
de las rang shi na yang shi mi 'di rnams thar na dga' snyam ste chur mchongs bas 'ja' zug /
skyon gang yang ma byas par pha rol tu bde bar slebs /
gnyis pa ni /
ma zhig dang bu mo zhig mnyam du chus khyer bar bu mo'i sems la nga rang shi na yang shi /
ma de ma shi na dga' snyam /
ma'i sems la nga shi na yang shi bu mo ma shi na dga' snyam pa'i ngang 'ja' 'od sogs kyi ltas dang bcas gnyis ka tshe 'phos nas lhar skyes pa yin 'dug /
yang bdag rdzogs pa'i byang chub thob par bya'o snyam na smon sems gzung zhing /
de 'dra'i blo de byang chub ma thob kyi bar du mi btang ngo snyam na bslab pa la slob dgos gsungs /
bzod pa'i skabs 'gal du ma la yang mi khro gsungs pa ni /
shing sdong 'gyel ba mthong na de la yid 'khrugs par byed pa de khong khro yin pas de 'dra yang byar mi rung /
der ma zad ral gri dgra la rgyab na dgra bas gnyen 'jigs /
mchu gang gnyen la byas na gnyen pas dgra byams /
zhes gsungs te /
dgra la dril rgyab na gnyen tsho yang mi 'di smyon pa red zer nas 'jigs 'gro /
gnyen la kha 'jam sogs byas na dgra tsho yang 'di kho rang gi gnyen la yag po byed gi 'dug snyam nas dga' ba 'ong gsungs /
brtson 'grus kyi skabs sa skya legs bshad las /
le lo can gyi kha la chu yang ring / /
zhes le lo can la chos phar bzhag chu tsam yang len pa ma lcogs pas kha la chu rag dka' bar gsungs pa ltar yin gsungs /
shes rab kyi skabs phan yon rgya cher gsungs pa ni kun rdzob rtogs pa'i shes rab kyi yin la /
de yang yang dag pa'i don gyi shes rab yin te /
de med na dad pa la sogs pa'i yon tan gzhan med gsungs /
zhi gnas kyi skabs zhi gnas la 'jog sgom dgos kyang mnyam par ma bzhag gong du yul cung zad dpyad nas de'i dang du 'jog pa de la rnam par rtog pa dang bcas pa'i gzugs brnyan zer ba yin /
de ltar mi byed par dang po nas mnyam par 'jog pa de la rnam par rtog pa med pa'i gzugs brnyan zer ba yin /
yang phyi rol pas rde'u dang shing bu sogs dmigs rten du byas nas zhi gnas sgom pa yod kyang bres shes rgyud la phan cher mi thogs /
rang cag gis ni 'khor ba las grol ba'i thar pa mi gnas pa'i myang 'das thob pa la stong nyid rtogs dgos /
de la zhi gnas sgom dgos par mthong nas de'i yan lag tsam du sgom pa ma gtogs sgom bya'i gtso bor mi byed gsungs /
'dir ting nge 'dzin skyon med ni gsal cha'i ngar dang ldan pa dang /
dmigs pa la rtse gcig tu gnas pa'i khyad par gnyis ldan yin la /
gsal cha'i ngar thon pa la bying ba dang /
mi rtog par rtse gcig tu 'jog pa la rgod pas bar du gcod pas na 'gal rkyen bying rgod phra rags ngos zin nas /
mthun rkyen dran shes bsten pa gnad yin gsungs /
'di'i skabs kyi dran pa ni gzhan gyis gting bskul btang ba la brten nas dran thub tsam lta bu min par dran ba rgyun chags pa zhig dgos /
ting nge 'dzin sgom pa'i tshe blo'i 'dzin stabs cung dma' ru song ba na bying ba phra mo sleb pa yin /
yang 'phro ba dang rgod pa mi gcig ste /
'phro pa ni yul gang la dmigs pa'i yul de las gzhan pa'i dge ba'i cha la sems 'phro na yang 'phro ba yin /
rgod pa ni 'dod chags @# / /
kyi char gtogs yin /
de yang 'phro rgod las sems glan te dmigs pa la 'dogs pa dang /
gnas cha nam byung res kyi bying zon byed pa gnyis re mos su skyob pa ni ting nge 'dzin bsgoms pa'i gnad dam pa yin /
yang rtsol ba mi bskyed par gsungs pa ni ting nge 'dzin la mi rtsol ba'i don min gyi /
ting nge 'dzin la rtsol bzhin pa'i ngang nas rtsol ba gsar pa mi skyed pa'i don yin /
gdams ngag mi brjed pa dgos par gsungs pa ni sems nang du 'jog pa'i gdams ngag brjed mi nyan pa'i don yin /
yang dper na gtsub shing bar mtshams med par gtsub na me 'byung la /
gtam smra ba sogs kyis bang chod bzhin du gtsub na mi 'byung ba'i dus med pa ltar /
zhi gnas bsgom pa pos kyang nyin rer thun re bar mtshams med par ma mjad par nyin gcig gnyis mtshams bzhag na dge sbyor gzhan chag pa dang mi 'dra bar dge sbyor gyi bar chad chen por 'gyur ba yin /
yang gnas ngan len ni dge ba'i phyogs la bong chad gyin du 'dod pa lta bu dang /
mi dge ba'i phyogs la ri gzar gyi rbab dang 'dra ba 'ong ba de kha lus kyi gnas ngan len yin /
yang shin sbyangs skye khar klad pa lci bem pa 'byung gsungs pa'i mi bde kha'i nyams min gyi bde nyams yin te /
dgun kha skra bzhar nas mgo 'khyags pa'i tshe lag pa me la sros te mgo la sbyar na bde nyams dang bcas pa'i lci bem pa 'byung ba lta bu yin zhes paN chen dpal ldan ye shes kyis gsungs pa ltar yin /
khyod kyi bstan pa'i rjes 'gro ba /
bsam gtan dngos gzhi ma thob kyang / /
bdud kyi mig ras btsa' bzhin du / /
srid pa ngag ni zlog par byed / /
ces pa'i skabs bsam gtan gyi dngos gzhi ma thob kyang bsam gtan dang po'i nyer sdogs mi lcogs med tsam la brten nas dgra bcom thob rgyu yod pa sangs rgyas kyi bstan pa lo na'i khyad chos yin zhing /
de 'dra ba'i gang zag de la bdud kyis bltas bltas par yod bzhin du srid pa zlog nas thar pa thob pa'i don yin gsung ngo / / / /
nyin so gcig par /
rje rin po ches /
zla ba las 'ong legs bshad 'od dkar gyis / /
blo mig kun da'i tshal rab phye ba'i tshe / /
sangs rgyas bskyangs kyis bstan pa'i lam mthong nas /
klu sgrubs lugs bzang gtso bor mi 'dzin su / /
zhes gsungs pa ltar /
dpal ldan zla ba grags pa'i legs bshad 'od dkar can gyi 'phreng bas /
blo gros kyi mig rab tu phye ba'i dus su /
slob dpon sangs rgyas bskyangs kyis bstan pa'i lam legs par mthong nas /
klu sgrubs kyi lugs bzang gtso bor mi 'dzin pa'i '+p+yod ldan su zhig yod de med par gsungs pa'i tshul la bsams te lta ba 'tshol ba la 'bad dgos shing /
lta ba de yang paN chen blo bzang chos kyi rgyal mtshan gyis /
snang pas stong pa mi sgrings shing / /
stong pas snang ba mi 'gog pa / /
stong dang rten 'byung ngan gcig pa'i / /
lam bzang de tshe mngon sum 'gyur / /
de skad smra ba mang thos spong ba la / /
blo bzang chos kyi rgyal mtshan zhes bya ste / /
dge bas 'gro kun zhi sgo gnyis pa dang / /
bral ba'i lam 'dis myur du rgyal gyur cig /
ces gsungs pa ltar yin /
slob dpon zla grags klu sgrub kyi slob ma yin min la dogs pa byed pa byung kyang /
de yin pa ni jo bos /
klu sgrub slab ma zla grags yin / /
zhes dang /
klu sgrub rang nyid kyis kyang / /
slob ma'i mtha' ma zla grags la / /
chos kyi mtha' ma skye med bstan / /
zhes gsungs pa ltar yin gsungs nas /
dngos gzhi'i gsung bshad la sems skyed pa tsam gyis mi chog /
rgyal sras kyi spyod pa la slob dgos pas dang por rgyal sras kyi spyod pa rnams legs par nyan /
nus mi nus rang gi blo tshod la bltas nas nus par snang na slob dgos /
de'i phyir thog mar khong du chud par byas la sdom pa blangs nas byang sems kyi rtsa ltung bco brgyad dang nyes byas zhe drug sogs kyis ma gos pa la 'bad /
brgya la gos na'ang phyir bcos kyis dag par byed /
gtso bo ni phyin drug gi mi mthun phyogs kyis ma gos pa la 'bad cing /
des gsan phyin drug la slob khul byas kyang byis pa chung ngus bye ma'i ri la 'dzegs pa ltar @# / /
yar song ba las mang tsam mar 'gril yod /
phyin drug gi mi mthun phyogs kyis ma gos pa'i ngang nas phyin drug la slob tshul sangs rgyas bcom ldan 'das kyis byams mgon la gsungs /
des mdo sde rgyan du thogs med la gdams par mdzad pa ltar yin /
de la phyin drug gi grangs nges skor drug dang go rim skor gsum yod pa rnams nges par mdzad dgos te /
de ma nges na phyin drug la slob pa'i thabs med /
de des na tshang la ma nor bar nyams su len rgyu yod /
lam rim tshan mor phar phyin re re la sa bcad lnga re mdzad kyang 'dir ni ngo bo rab dbye de la slob tshul dang bcas gsum re mdzad pa yin /
de la sbyin pa'i ngo bo ni gtong sems dang /
yo byad gtong bzhin pa'i dus kyi sems pa lta bu rnams yin /
dbye ba la gsum yod pa'i zang zing gi sbyin pa la yul gyi sgo nas ster mi rung ba dang rten dngos po sogs kyi sgo nas ster mi rung ba'i dmigs bsal yod de /
dge slong la chang dang phyi dro'i khas zas dang /
gzhan yang sman log dang /
dug dang /
dug 'dres pa'i kha zas dang /
sems can la gnod par 'gyur ba'i rigs rnams ster mi rung /
yang rab tu byung bas zang zing gi sbyin pa logs su byed mi dgos te /
skra bcad gos bsgyur ba nas bzung khyim gyi yo byad blos btang bas sbyin pa'i mgo tshugs pa yin /
spyod 'jug las /
thams cad gtong bar chabs gcig la / /
sems can rnams la btang ba mchog /
ces gsungs pa ltar dper na dngul rta rmig ma gcig yod na nges rang tshur blos btang btang bar yod /
der ma zad ma'i mngal nas skyes pa'i gzugs phung 'dis kyang ba blos gtong na gtong ba 'dra 'dra la sems can la sbyin pa gtong ba don che snyam du gtong dgos /
yang mgo btang na srog dang /
mdzub mo btang na lus btang ba yin /
yang longs spyod yod kyang da res sbyin pa ma btang na phyi ma dbul por 'gro bas dbul phyug re mos lta bu yong /
'jug pa las /
zhi bar zhugs pa'i bde ba byed min na / /
thams cad btang pas lta zhig smos ci dgos / /
zhes gsungs pa ltar slong mkhan yongs ba'i tshe yo byad med pa rnams kyis kyang bdag la yo byed med bzhin du bsod nams gsog pa'i zhing du bla ma'i sprul pa zhig phebs byung snyam pa byas nas dga' ba skyed de spag rda kha re las ma byung kyang de la byin nas /
da res ngas 'di las 'bul rgyu ma byung bas rjes la 'bul dgos zhes bshad sbyangs byed dgos par gsungs yod /
chos kyi sbyin pa ni /
da lta khyim pas nges 'byung dang las 'bras sogs kyi chos bshad byed /
rab tu byung bas 'jig rten bshad nas go ldog pa'i dus 'dir dpe cha skyer skabs sogs chos sbyin mdzad dgos /
'dir dpe cha ba lta ba'i man ngag bla na med pa zhig yod de /
dpe cha ba lta thebs re la yang tshul pa zhi tshang bar byed dgos /
rgyu'i kun slong gi dus byang chub kyi sems re re nges par gsal 'debs /
de byung na blta ba'i dus rang gis shes pa'i phyir du bltas kyang skyon med /
de min rgyu'i kun slong gi dus nas shes pa'i phyir du bltas na shes kyang dka' /
tshig don shes kyang gzhan la ngoms pa'i shes ngoms su 'gro /
der song na chud zos che /
sngon dge bsnyen ngag mi bde ba zhig gis nags su byang chub kyi sems kyis kun nas bslang nas bzang spyod bton pas lhas me tog gi char babs pa byung /
yang paN+Di ta gcig gis glen pa de 'dra bas bton pas de ltar yin na /
mkhas pa nga 'dra bas bton na ci 'drar 'gyur zer nas bzang spyod saM kri ta'i skad du bton pas lhag pa bshu bshu las ma byung ba yin /
zla grags kyis sgra la nga mkhas snyam pa'i thugs rgyal dang bcas sgra'i bstan bcos b+h+ya ka ra na bya ba rtsoms par mdzad /
tsan+d+ra go mis phan sems kho nas bstan bcos kun tu bzang po bya ba rtsoms pas chog don zla grags kyi de legs kyang bsam pa'i dbang gis tsan+d+ra go mi'i de dar rgyas che ba byung yang mang+ga d+ha'i tshong pa lam du 'gro bar byis pa zhig dang phrad de byis pa des tshong pa rnams la dge slong b+dz+ra a nan ta sku khams bde 'am zer /
tshong pa na re a nan ta grong zer /
byis pa des nga'i skye ba snga ma'i bla ma yin @# / /
zer nas dus pas /
de cis shes byas pas byang chub kyi sems kyis kun nas bslang ste bzang spyod smon lam bton pas skye ba dran pa'i mngon shes thob pas shes zer /
de ni byang chub kyi sems kyi sgo nas dpe cha blta tshul yin /
yang gsung rab kyi don tshol ba'i tshe yig 'bru rnams sangs rgyas su mos la des rang la chos ston par mos dgos /
de ni don la yang yin te /
ma 'ongs pa na shog pus snag tsha mi len /
skra gris skra la mi 'gro /
snam bus tshos mi len pa yin /
de ltar blta ba ni chos nyan pa'i sgo nas dpe cha blta tshul yin /
grong klog dang 'don pa sgra bcas dang /
dpe cha skyor ba sogs sgra bcas kyi rigs thams cad la lha'i dbang po brgya byin dang /
tshangs pa sogs nyan par 'ong kyang /
rang la chos bshad pa'i 'du shes med na chos bshad pa'i phan yon mi 'byung bas de 'dra'i lha klu sogs la chos 'chad pa'i 'du shes dran dgos /
gsung rab gdan 'dren pa'i tshe khyi phrug gi gnya' ba nas 'degs pa lta bu mi byed /
byas na goms pa re rer yig 'bru re re dang mnyam pa'i grang dmyal gyi rgyu gsog pas gus pa'i tshul gyis snying kha'i thad du gdan 'dren /
gdong ngar g.yas su bstan dgos /
yang sbyin bdag gi chos 'don byas kyang sbyin bdag la phan yon phyed dang rang la phyed thob pa yin /
gsung rab sgrags pa la lha klu 'khor tshul yang /
jo bos lha klu sogs nyan du 'ong gsungs nas a tsar zhing /
rgyun du brgyad stong sgrogs su 'jug /
po to ba mnal du song ba'i skabs shig gcig gis mdo sdud pa bton pas mnal sad de da lta lha mang po snang ba khyod sdud pa 'don pa la nyan du 'ongs pa yin par 'dug gsungs /
bya yul ba'i chos bral du gcig gis gnyid log pas /
khyod gnyid log na lha klu chos nyan du 'ongs pa rnams mi dga' bar snang gsungs /
'di ni chos bshad pa'i sgo nas dpe cha blta tshul yin /
don shes rim gyis spang 'os pa rnams spangs /
nyams su len 'os pa nyams su len par byed pa ni bstan pa mgo la khur ba'i 'du shes kyis dpe cha blta chul yin /
'di dang dang po gnyis gal che /
'di ma byung na bstan pa rgyab tu skyur ba yin /
'di yer pa'i zhang bcun gyis ko spags kyi gzhi gzigs pa'i rnam thar 'dra ba dgos /
rab tu byung bas 'di ltar mi byed par zang zing sgrubs nas sbyin pa gtong bar byed pa la sha ra bas /
nga ni khyod la gtong ba'i phan yon mi brjod kyi 'dzin pa'i nyes dmigs brjod pa yin gsungs pa yin /
yang yo byad rang shugs kyis 'khor nas mi sbyin na nyes dmigs kyang yod /
mi 'jigs pa'i sbyin pa ni /
rtags cha lugs ma nyams par byed pa 'di rang yin /
da lta bstan pa ngas mi bshig na sus bshig zer mkhan lta bur chas grwa pa'i gras su yang mi the /
mi nag gi gras su yang mi the ba 'di 'dra byed mi nyan /
de byas na mis mthong ba tsam gyis 'jigs 'gro /
rtags cha lugs yag po mdzad na grong chen po med sar mi zhig 'gro ba las de la rkun ma dang phrad ngogs kyi nyen yod na /
rang mthong ba dang da ngal zla'o grwa pa bzang po 'di 'dra 'dug pas 'di dang mnyam du phyin na rkun ma'i nyen mi 'dug snyam pa yong /
de'i tshe de la mi 'jigs pa byin pa yin /
des mtshon nas mang po ster rgyu yod /
tshul khrims kyi ngo bo bsrung sems dang /
bsrung bzhin pa'i dus kyi sems pa de yin /
dbye na gsum las /
phyin drug gi mi mthun phyogs bsrung ba sdom pa'i tshul khrims /
phyin drug la ci gnas gang gnas byed pa dge ba chos sdud kyi tshul khrims /
de sems can gyi don bya ba bcu gcig dang sprel nas byed pa sems can don byed kyi tshul khrims yin /
de'i nang nas dang po gtso bo yin pas byang chub gzhung lam bltas nas shes par byed dgos /
bzod pa'i ngo bo sems mi 'khrugs pa yin /
dbye na gsum las /
gnod byed la ji mi snyam pa'i bzod pa ni /
tsha 'dir rang gis phar gnod pa byas shing tshur yang gnod pa byed pa dang /
tshe 'dir phar gnod pa ma byas kyang tshur gnod pa byed pa dang /
tshe 'dir phar phan btags kyang tshur gnod pa byed pa'i gnod byed gsum yod pa las /
gcig gis rang la don med du dbyug pa@# / /
rgyab byung na de'i tshe rang khong khro skye la /
de'i tshe spyod 'jug las gsungs pa ltar na tshal khong khro skye'am /
kho la khong khro skye snyam du bsams na /
na tsha skye mkhan kho yin snyam du kho la khong khro skye /
de byung na na tsha skye mkhan dbyug pa yin kyang de la khro don med de /
da yang lag pas ma bzhag /
lag pa la yang khro don med de /
de yang kho'i sems kyis ma bzhag /
sems de la yang khro don med de /
de yang khong khros ma bzhag snyam du bsams nas khong khro mi bya ste /
spyod 'dug las /
khro yang 'byung pos zin pa la / /
sman pa 'khrugs pa min pa ltar / /
zhes gsungs pa ltar /
dper na mi nad can gdon gyis zin pa la sman pas blta bar phyin skabs nad pa des sman pa'i 'gram pa la gcig btang na yang sman pa mi khro ba lta bu zhig dgos /
dge bshes 'dra yin na ni kho dang nga gnyis kha gshis shor na nga dge bshes yin khul yin pas ngo tsha snyam pa dang /
de bzhin du nga dge slong yin /
nga dge tshul yin snyam du ngo tsha rgyu yod pa zhig dgos /
man ngag bdun gyi sgo nas blo sbyang ba po rnams la des mthus shing /
bdag gzhan mnyam brje'i sgo nas blo sbyong mkhan yin na /
gong du zhus pa ltar kho'i rgyud kyi khong khrol thug pa de yang /
kho khong khro lang ba kho'i rgyud la khong khro'i sa bon yod pas lan /
de yang rkyen dang ma phrad na khong khro mi skye yang rkyen dang phrad pas lan /
rkyen gang yin na rang yin te /
rang gis der phyin pa dang /
de dang de 'dra byas pas ma byung snyam du thams cad rang gi steng du skor nas bsam dgos /
khong khro langs pa la rnyed bkur med pa rnams rnyed bkur la chags pa'i dbang dang /
de yod pa rnams la ni snyan dang mi snyan zhes gsungs pa ltar gyi 'jig rten chos brgyad kyi nang gi gtam 'di rang sdug ste /
'di la chags pa'i dbang gis khong khro skye bas gtam 'di'i thad la gnyen po bstan dgos /
de yang 'di la rnam 'grel nas gsungs pa ltar ri bong can chos can /
khyod la zla sgras brjod rung yin te /
rtog yul na yod pa'i phyir /
zhes pa'i rigs pa 'di bsams pa gal che ste /
rtog yul na yod pa'i phyir zhes pa na gzhi grub pa'i phyir zer rgyu yin pas don du gzhi grub na zla sgras brjod rung yin pas khyab pa dang /
der ma zad ri bong r+wa'i sgras kyang brjod rung yin pas khyab cing /
rtog yul na yod pa 'di grag rtags yang dag yin pas de'i phyir 'jig rten na grags pa la nges pa gang yang med pa'i dbang gis bdag la yang bstod smad sna tshogs 'ong ste /
de la dga' mi dga' dang khong khro byed don rang mi 'dug snyam pa byed dgos /
de la dga' mi dga' byas pa don med de bstod ra byung bas ci phan /
ma byung bas ci gnod snyam pa byed dgos /
sdug bsngal dwang len gyi bzod pa ni spyod 'jug las /
gzhan yang sdug bsngal yon tan ni /
skyobs dregs pa sel bar byed / /
'khor ba pa la snying rje skye / /
sdig la 'dzem zhing dge la dga' / /
zhes gsungs pa ltar /
sdug bsngal dwang du blangs pa'i yon tan dran dgos la /
de yang sdug bsngal dwang len mi yong ba ni bde ba la chags pa'i sred pas bslus nas bsdad pa ma shes pas lan pa yin te /
de ni cung zad byung kyang zad nas 'gro zad pa'i mthar yang sdug bsngal kho na la sbyor bar byed pas de la slad pa zlog dgos la /
der ma zad spyod 'jug las /
gal te bcos su med na ni / /
de la mi dga' byas ci phan / /
gal te bcos su yod na ni / /
de la mi dga' bya ci dgos / /
zhes gsungs pa ltar na tsha drag po zhig byung na yang bcos thabs med pa zhig yin na sdug bsngal byas pas mi phan par ma zad /
lus kyi sdug bsngal gyi steng du sems kyi sdug bsngal bsnan na sdug bsngal che ru gtong ba yin /
yang bcos thabs yod pa zhig yin na bcos thabs byas pas chog pas sdug bsngal bya mi dgos /
ngan du na tsha sogs sdug bsngal ci byung yang de la ni dga' ba mi byed par dwang du lan dgos pa'i don yin /
de yang las 'bras kyi steng du bsam blo skor te nga'i 'di sngon rang gis las ngan bsags pa'i 'bras bu smin pa yin pas mi bzod rgyu cang med snyam pa byed dgos /
chos la nges @# / /
sems kyi bzod pa ni /
sbyor ba'i chos drug dang bshes gnyen bsten tshul nas bzung gang la yang mi bzod pa med par nyams su len pa yin /
de yang da lam ngas lam bzang po 'di 'dra ba la nyams len byed rgyu byung bskal ba bzang snyam du dga' tshor chen po byed dgos /
brtson 'grus kyi ngo bo ni spyod 'jug las /
brtson gang dge la spro ba'o / /
zhes gsungs pa ltar /
dge ba la mngon par spro ba'i sems byung yin /
yang brtson pa dang sdug rus dang brtson 'grus rnams mi gcig ste /
brtson pa dang sdug rus la 'jig rten pa'i tshong zhing las sogs la brtson pa yang yod pas dge la spro ba'i nges pa med /
sbyin sogs de rnams so so'i rtsal rdzogs pa la phar phyin gyi ming thob /
brtson 'grus la dbye na gsum las go cha'i brtson 'grus gal che ste de ni lam la yun ring po ji tsam slob dgos kyang zhum pa med pa yin /
'di med na sngags la zhugs kyang dmyal ba'i rgyu gsog pa las med /
gsang sngags la myur lam yod pa skad byas nas lam la rgyun ring por slob mi dgos pa la mos te zhugs pa ni go cha'i brtson 'grus med nges yin te /
pha rol tu phyin pa'i sems can gyi don rlabs po che sgrub pa dang /
rgyal sras kyi spyod pa rlabs po che la zhen pa log nas dpa' bo chen por khas blangs kyang gang yang mi yong ste /
phar phyin theg pa 'di dus ring bas dka' las khag snyam nas sngags la zhugs pa'i phyir /
brtson 'grus gsum po de ni snyom las kyi le lo /
bya ba ngan zhen gyi le lo /
sgyid lugs pa'i le lo gsum gyi gnyen po yin /
bsam gtan dang shes rab gnyis la yang ngo bo dang dbye ba sogs rigs 'gre /
bsdu ba bzhi ni zang zing gi sbyin pas gdul bya 'khor du bsdu ba dang /
de la bslab bya sogs chos dang mthun par byed pa snyan par smra ba dang /
de yang zhe la rang gi 'dod pa'i nyon mongs bzhag nas chos smras na ni snyan smra min te /
snyan smra ni nyon mongs kyi gnyen por song ba dgos so / /
da yang chos tshig smra ba tsam min par don nyams su len pa la 'god pa ni don spyod pa yin /
gzhan la bshad pa ltar rang gis kyang nyams su ma blangs na kho rang gis byed gin mi 'dug zer nas nyams su blangs mi yong /
rang gis kyang de ltar byas na kho rang gi de ltar byed gin 'dug pas rang res kyang nyams su blangs na phan pa zhig yin 'dug zer nas nyams su blangs 'ong /
de ltar rang gis byed pa de don mthun pa yin /
yang mdo sde rgyan las /
don med phal cher don dang ldan / /
zhes gsungs pa ltar /
chos bshad pa la don med pa dang /
phal cher don med pa dang /
phal cher don yod pa dang /
thams cad don yod pa dang bzhi gsungs pa'i dang po ni /
so skye tha mal pas chos bshad na gzhan la phan mi thog par ma zad rang nyid kyang nyams nas 'gro bas don med pa yin /
'on kyang dge rgan gyis dge phrug la ka kha slob pa sogs skabs su babs nas don du 'gyur ba 'ga' zhig kyang yod de de dag ni nges par byed dgos /
byang sems tshogs sbyor bas chos bshad na phal cher don med cing re gnyis la don du 'gyur ba yang yod /
de'i mtshan gzhi la jo bo rje bzhag pa yin te /
re gnyis la don du gyur pa'i re gnyis ni khu rdog 'brom gsum dang /
rnal 'byor rnam pa bzhi sogs yin /
sa thob pa'i byang sems kyis chos bshad pa phal cher don dang ldan zhing re gnyis la don du mi 'gyur ba yang yod /
sangs rgyas kyis chos gsungs pa ni don yod pa sha stag ma gtogs don med pa yi ge 'bru gcig kyang med /
de bas na skabs su babs pa'i dmigs bsal re gnyis byung na ma gtogs da lta bshad pa la ma rings par sgom pa la rings pa dgos /
skabs su babs pa la ma bshad na ni /
ser snas chos nor mi ster dang /
zhes gsungs pa ltar kun bkris tshang na byang sems kyi rtsa ltung yang yong bas nges par bshad dgos /
zhi gnas ni theg pa gsum gyis bsdus pa'i yon tan thams cad zhi gnas kyi khongs su 'du zhing /
zhi gnas la tshogs bsten pa gal che /
de yang mdo sde rgyan las /
@# / /
blo ldan gang du sgrubs pa'i yul / /
legs par rnyed dang gnas bzang dang / /
sa bzang ba dang grogs bzang dang / /
rnal 'byor bde ba'i yo byad ldan / /
zhes gsungs pa ltar mthun par gyur pa'i yul na gnas pa sogs yin la /
zhi gnas sgom pa skabs su babs pa na gnas shin tu dben par gnas dgos /
gal che shos grogs las 'bras la dad pa'i lta ba dang spyod pa dang mtshan mthun pa zhig la nges par bsten dgos /
tshul khrims dag pa la ni zhi gnas kyi tshogs chang nas yong bas de shin tu gal che dngos gzhi la lus gnad 'cha' tshul sbyor ba'i chos drug gi skabs ltang dang /
dmigs rten ni lta sa'i jo bo rin po che dang /
thub dbang gi bris sku mjal spro ba rnams la legs par bltas te de dag gi don spyi blo yul du nges par byas nas sangs rgyas kyi sku la dmigs dgos la /
de yang 'bur sku dang bris sku de dag lta bu min par ye shes kyi rang bzhin can gyi drangs shing gsal ba zhig che chung thabs sor ram rgya sran gyi tshod tsam pad zla'i gdan la bzhugs pa sku mdog gser btso ma lta bu 'od zer 'dom gang 'phro ba zhig sems gtod pa yin /
de'i sngon du yang sbyar ba'i chos drug dang /
tshe 'di dang phyi ma'i bde ba la zhen pa log pa'i nges 'byung gnyis dang byang chub kyi sems mtshan 'di tshang ba re bsgoms nas zhi gnas dngos gzhi dmigs rten la sems zin te dran pa'i rgyun skyong la /
de yang dbu nas mar rim bzhin blo la 'jug pa'am /
yang na zhabs nas yang rim bzhin byed /
de nyid kyang re shig gi bar sku'i kho lag ma dor zhing phyag gi 'jog mtshams zin pa tsam gyis tshim par byed dgos /
de yang dper na dmigs pa nor lta bu dang dran pa nor skyong lta bu /
shes bzhin ni rkun po yong min blta ba'i bya ra ba lta bu yin pas dran pas dmigs pa'i nor ma brjed par rgyun ldan du skyong zhing /
shes bzhin gyis bying rgod sogs kyi rkun po 'ong mi 'ong brtag dgos la /
de'i tshul yang dran pa'i skyong tshul la shes bzhin tshang yong /
sems kyi gnas cha dang dar cha gnyis ldan de ting nge 'dzin skyon med yin la /
de'i gnas cha med par byed mkhan rgod pa dang /
dar cha med par byed mkhan byid ba yin pas de gnyis dgra'i gtso bo yin /
de gnyis skyi kha ma nas rig thub na dang de min kyang skyes ma thag nas rig bar byas te dran pa dang shes bzhin bsten dgos /
de ltar tshar lnga drug byas kyang da dung mi thub par snang na thun skyong ba mtshams bzhag ste maN+Dal sogs bsag sbyang byed dgos /
da ltar ma byas par da dung de'i rgyun skyong khul byas na srog rlung zhugs nyen yod pas man dag 'di dag gis zin pa nges par dgos /
sems mtho dman kyang ran par bya dgos te /
mtho drags na rgod pa skye zhing srog rlung zhugs yong /
dma' drags na bying ba skye ba yin /
ting nge 'dzin don du gnyer ba rnams kyis dbus mtha' las /
nyes pa lnga spong 'du byed brgyad / /
bsten pa'i rgyu las byung ba'o / /
zhes gsungs pa ltar /
nyes pa lnga spong ba dang /
'du byed brgyad bsten pa 'di ma shes pa'i thabs med pas de la don gnyer chen po byed dgos /
sngar zhus pa da ltar bsgoms pas gsal cha dang dar cha gnyis ma shor ba'i sgo nas gnas cha cher song na zhi gnas la nye ru song ba yin /
de'i tshe sems gnas dang po dang /
de la sgrims te 'jug pa'i yid byed yod /
bar pa lnga la chad cing 'jug pa'i yid byed dang /
bdun pa dang brgyad pa la chad pa med par 'jug pa'i yid byed dang /
dgu pa la lhun gyis grub pa'i yid byed yod /
de nas zhi gnas dngos 'grub pa na de'i ngang nas lhag mthong sgrub dgos la /
de yang stong nyid la dmigs pa'i lhag mthong sgrub pa la stong nyid shes dgos /
de yang rang bden med yin pa'i rgyu mtshan gyis stong pa yin kyang stong pa nyid min te med dgag min zhing sgrub pa yin pas so / /
stong pa yin pa ni bdag med yin pa'i phyir zhes pa nas bzung stong pa sgrub pa yin /
lhag mthong la yang tshogs bsten pa gal che la /
de la thun mong ma yin pa'i tshogs gsum gyi dang po ni /
bla ma dang gnyis su med pa'i lhag pa'i @# / /
lha'am /
lhag pa'i lha dang gnyis su med pa'i bla ma la gsol ba 'debs pa gnyis te /
de'i dang po ni /
phyag chen sgom na mdun gyi nam mkhar ser khri'i steng du rje btsun 'jam dbyangs bkod /
de'i 'og tu phyag chen brgyud pa'i bla ma rnams bkod de /
phyag chen gsol 'debs 'don zhing bla ma rnams re re nas bstim ste mthar 'jam dbyangs la bstim nas bzlas pa bya /
gnyis pa ni /
seng khrir rje rin po che bkod /
de'i skra mtshams su spyan ras gzigs /
snying khar 'jam dbyangs /
mgrin par phyag rdor bkod /
thugs ka'i hUM las 'od 'phros /
phyogs bcu'i rgyal ba sras bcas sogs skyabs yul thams cad bsdus te rje rin po che la thim par mos nas /
dpal ldan sa gsum 'gro ba'i mig gcig pu / /
zhes pa nas /
mchog gi dngos grub brnyes la gsol ba 'debs / /
zhes pa'i bar bton /
de nas dmigs brtse ma brgya skor re ma mthar byas te 'don zhing /
de'i skabs ma dag 'khrud dang mi shes sbyong / /
sku yis che zhing gsung gis gsal / /
sa bon myur zhing phyag mtshan zab / /
glegs bam ral gri glegs ral gyis / /
'chad dang rtsed dang rtsom pa'o / /
zhes pa'i dmigs pa rnams skabs dang bstun nas byed /
de nas /
deng nas brtsams te tshe rabs kun tu bdag /
zhes sogs rdzogs par 'don /
de nas rje bla ma rang la bstim ste bsngo smon gyi rgyas 'debs byas nas lta khrid skyong /
tshogs gnyis pa bsag sbyang bya ba ni /
ltung bshags dang /
rdo rje sems dpa'i bsgom bzlas /
skyabs sems maN+Dal /
dmigs brtse ma bcas 'bum ther re sngon du btang ste bsag sbyang gnad smin byed pa yin /
tshogs gsum pa ni /
klu sgrub yab sras kyi gzhung la lta rtog byed pa yin /
de shes pa'i phyir du rton pa bzhi skor gsungs shing 'di'i rton pa ni blo phugs gtod pa'am de'i rjes su 'drang pa la byed de /
de yang gang zag gi rjes su mi 'brang bar chos kyi rjes su 'brang /
chos kyang tshig tsam gyi rjes su mi 'brang bar don gyi rjes su 'brang /
don yang drang don gyi rjes su mi 'brang bar nges don gyi rjes su 'brang /
nges don de yang don spyi'i tshul gyis rtogs pa'i rnam shes kyi rjes su mi 'brang bar mngon sum du rtogs pa'i ye shes kyi rjes su 'brang ba ste don du 'phags pa'i mnyam bzhag gi mngon sum gyi spyod yul de rtogs na stong nyid rtogs la /
de ma rtogs na stong nyid ma rtogs pa yin /
lhag mthong bsgom pa'i thog mar yang sngar ltar sbyor chos dang bla ma'i rnal 'byor /
nges 'byung byang sems rnams bsgom pa sngon du btang ste /
dang por gang zag gi steng du bsgom pa la gnad bzhi'i dpyad pa byed pa yin pas de'i tshul ni /
bzhi brgya pa'i 'grel pa las /
de la bdag ces bya ba ni gang zhig dngos po rnams kyi gzhan lan gam las pa'i ngo bo'i rang bzhin te de med pa ni bdag med pa'o / /
zhes gsungs pa ltar gyi dgag bya'i snang tshul ma nges par bdag med rtogs pa med pa ni spyod 'jug las /
btags pa'i dngos la ma reg par / /
de yi dngos med 'dzin ma yin / /
zhes gsungs pa ltar yin /
des na rang gi bya ba zhig byas pa na ngas byas snyam pa 'ong bas de'i tshe byed mkhan gyi nga de su red snyam du brtag pa na /
phung sogs gang la yang rag ma las bar tshur grub pa zhig mthong na dgag bya ngos zin pa yin zhing /
de ni gnad dang po dgag bya'i snang tshul nges pa'i gnad yin /
de nas de gsal du btang ste de 'dra'i nga de shes pa yin min gnyis dang /
shes pa dang gcig dang tha dad gang yin dpyod tshul gnyis yod pa'i dang po ni gzhung lugs la ma sbyangs pas dpyod tshul yin zhing /
phyi ma gzhung lugs la sbyangs pas dpyod tshul yin la /
de'i tshul ni zla bcas dang zla med gang rung ma yin pa'i chos med pas zla bcas yin na tha dad du nges shing /
zla med yin na gcig tu nges la /
gcig tha dad gang rung ma yin pa'i phung gsum pa med pa dnges pa gnad gnyis pa khyab pa nges pa'i gnad yin /
de nas bdag phung po dang gcig tha dad gang rung las ma 'das pas gcig yin snyam na /
de ltar na bdag pung po yin pa las 'os med la /
de yin na bdag khas blangs pa don med du thal ba dang bdag mang por thal ba dang /
bdag skye 'jig can du thal ba'i skyon gsum 'jug pa yin /
de yang rang bzhin gyis grub pa'i gcig yin na dbye ba gtan med @# / /
kyi gcig yin pa las 'os med la de ni gtan min te /
bdag dang phung po zhes so sor snang bas so snyam du nges pa ni gnad gsum pa bden pa'i gcig bral nges pa'i gnad yin /
de nas gcig min na tha dad yin nges snyam na /
de la dpyad pa na bdag phung po'i bdag po byed mkhan ltar snang ba 'ong zhing /
de ltar snang ba ltar grub pa gnas lugs yin na snang yul la ma 'khrul dgos pa la /
de ltar ma 'khrul ba min te /
bdag dang phung po 'brel pa can gyi tha dang yin na bdag gcig 'brel dang /
de byung 'brel gang rung yin dgos kyang /
bdag gcig 'brel ma yin te /
bdag nyid gcig ma yin pa'i phyir /
de byung 'brel ma yin te /
bdag phung po la rag ma las phung po bdag la yang rag ma las pa'i phyir /
'bral med tha dad ma yin te /
de yin na rtsa she las /
gal te lha de mi yin na / /
de lta na ni rtag par 'gyur / /
zhes gsungs pa'i skyon 'jug la rang bzhin gyis grub pa'i tha dad yin na /
mgo gcig la skyes pa'i ru gnyis ltar 'brel ba gtan med yin dgos pa'i phyir /
de ma yin te /
bdag dang phung po gnyis 'brel ba can yin pa'i phyir /
de bas na de gnyis tha dad min snyam du nges pa de bden pa'i du bral nges pa'i gnad yin /
de lta bas na bdag ces bya ba ngas mthong ba ltar du med nges pa langs ltas ngan mthong ba yin 'dug snyam pa byung na lta ba rnyed pa'i 'go tshugs pa yin /
de ltar med snyam pa de kha rgyun skyangs na de la brten nas lta ba rnyed pa'i lhag mthong 'grub /
bdag phyad gcig yin tshul la gnod byed gzhan yang /
'jug pa las /
gal te phung po bdag na de phyir de / /
mang bas bdag de dag kyang mang por 'gyur / /
zhes dang /
rtsa she las /
nye bar len nyid bdag yin na / /
skye dang 'jig pa can du 'gyur / /
zhes gsungs pa ltar yin /
bdag gi ba rang bzhin gyis grub pa 'gog tshul ni /
dper na mo gsham med par nges na de'i bu med par nges pa ltar /
bdag rang bzhin gyis med par nges na bdag gi ba yang des 'grub pas de la brten nas rang stobs kyis nges nus pa zhig byung na /
de'i rgyun skyengs te zhig nas bsgom pas de snang ba ltar du med par nges pa'i tshad ma skyes pa las lta brnyed par 'gyur /
de nas sdud pa las /
bdag ci 'dra ba de 'drar sems can thams cad shes / /
zhes gsungs pa ltar sems can gzhan la yang rigs 'dra sbyar nas sgom dgos /
de nas chos gzhan la yang cha can rnams cha shas tshogs pa'i dbang gis bzhag pa dang /
de yang rang gi rtog pa la snang tshul gnyis sbrags nas sgom na /
dgag bya'i don spyi lta bu zhig shar ba yin pa'i dbang gis dgag bya la khyad par yang sbyor mi dgos /
de ltar mnyam bzhag tu rang bzhin med par nges stobs ji tsam che ba tsam gyis rjes thob tu sgyur ma lta bu shugs che ba yin /
sgyu ma lta bu la yang snang ba sgyu ma lta bu dang /
stong ba sgyu ma lta bu gnyis las med bzhin du snang ba snang ba sgyu ma'am kun rdzob sgyu ma lta bu yin /
yod tsam de stong pa sgyu ma lta bu yin /
sgyu ma lta bu 'di la blo gnyis tshogs shig dgos te /
sgyu ma mkhan gyis rde'u shing rtar sprul pa'i tshe /
sgyu ma mkhan rang nyid la rde'u shing rtar snang ba'i dbang shes tshad ma dang /
de rde'u shing sogs yin pa las rta min snyam du 'dzin pa'i yid shes tshad ma gnyis yod pa ltar /
chos thams cad snang ba ltar ma grub par nges pa'i yid shes tshad ma dang /
med bzhin du snang ba'i dbang shes tshad ma gnyis tshogs shig la sgyu ma lta bu'i don tshang ba yin /
de yang rjes thob tu yul gang shar mthong ba ltar du med pa'i rmi lam lta bur 'char la /
de ltar dbang po'i mngon sum la snang zhing /
yid kyi mngon sum la med par nges pa de nyid bsgom pa las sku bzhi ye shes lnga ldan gyi go 'phang thob par gyur /
de dag kyang nye bar 'khor gyis zhus pa las /
sna tshogs yid dga' me tog kha bye zhing / /
gser gyi khang mchog 'bar ba yid 'ong ba / /
'di na de la'ang byed po 'ga' med de / /
de dag rtog pa'i dbang gis bzhag pa yin / /
rtog pa'i dbang gis 'jig rten rnams btags te / /
zhes dang /
ma dros pas zhus pa las /
gang zhig rkyen las skyes pa de ma skyes / /
de la skye rba'i rang bzhin yong ma yin /
rkyen la rag las gang de stod par bshad / /
gang gis@# / /
stong nyid shes de bag yod yin / /
zhes gsungs pa ltar rten 'brel gyi rigs pa la brten nas sgrubs na /
de yang rang rgyud pa man gyi rang sde grub mtha' smra ba rnams dgag bya khyab chung bas stong pa rtogs kyang nyi tshe ba zhig las yongs su rdzogs pa mi rtogs /
rgya nag gi mkhan po hwa shang sogs yod pa dang /
rang bzhin gyis yod pa 'dres /
med pa dang rang bzhin gyis med pa 'dres pas dgag bya khyab ches pa yin /
des na thog mar dgag bya ma nor bar ngos 'dzin pa gal che /
de yang gzugs brnyan gyi steng du sgrub na ngas sla bas de'i tshul ni /
dper na me long nang du gzugs brnyan shar ba de rkyen tshogs pa'i dbang gis shar ba ma gtogs ma long nang du gzugs brnyan shes bya la mi srid /
de'i nang gi de gdong pa la rag ma las pa'i gzugs yin na rten 'bral min dgos kyang /
de gdong ba la rag las pas rten 'brel yin par 'gyur zhing /
de ltar med bzhin du snang ba dang /
snang ba ltar yod par ma des pa'i tshul de dper blangs nas gzhan la yang rigs 'gre ste /
bum pa rang re'i blo la 'char tshul ltar yod na /
kha dang mchu sogs la rag ma las pa'i bum pa rang mtshan pa zhig yod dgos pa la /
de ltar mi snang snyam du nges pa dgos /
kha mchu sogs la rag ma las par bum pa snang ba ltar 'dzin pa 'dzin chu la lhan skyes yin /
grub mtha' la zhugs pa'i dbang gis de ltar yod thag chod snyam du 'dzin pa 'dzin chul kun brtags yin /
da ltar na bum pas mtshon dngos po thams cad rgyu 'bras la rag las na rten 'brel yin dgos la /
rtan 'brel min na rgyu 'bras la rag ma las dgos pa'i rgyu mtshan gyis de dag rten 'brel yin pa las ma 'das la /
rten 'brel yin na rang bzhin gyis ma grub dgos pa ni bzhi brgya pa'i 'gril pa las /
rtog pa yod pa kho nas yod pa nyid dang /
rtog pa med par yod pa nyid de dag ni gor ma chag par thag pa bsdogs pa la brten nas btags pa'i sprul ltar rang bzhin gyis ma grub pa nyid do / /
zhes gsungs pa ltar yin la /
dbang shes phar bzhag yid shes kyang 'khrul nas /
dper na sol ba nag hril ba zhig mthong ba na 'di na sbur gog zhig snang ngo snyam pa de'i tshe yid shes kyang dbang shes kyi rjes su 'brang ste sol ba la sbur gog tu 'khrul pa yin kyang /
des spur gog yin shag byas nas lag tu blangs pas sol ba yin par shes pa na /
a rdzi ngas don med du sol ba la sbur gog du gzung ba dang nga rang 'khrul ba yin snyam du nges shes skye ba yin /
de bzhin du chos thams cad snang ba ltar med pa yin /
rten 'brel gyi rtags 'di la 'gal zla dmigs pa'i rtags zer te /
rgyu rkyen la rag ma las pa de'i 'gal zla rten 'brel yin par dmigs pa dang /
gcig du bral gyi rtags la 'brel zla ma dmigs pa'i rtags zer te gcig dang tha dad kyi 'bral zla ma dmigs pa yin pas so / /
rten 'byung gi rigs pa 'di shin tu gal che ste /
'jug pa las /
de phyir rten 'byung rigs pa 'di yis ni / /
lta ngan dra ba mtha' dag gcod par byed / /
ces gsungs so / /
da ltar bsgom pa'i mthar sems can gyi dan du rang nyid 'khor bar ji tsam gnas dgos kyang skyo ba mi skye na'ang /
sems can rnams 'khor ba'i sdug bsngal gyis skad cig re re mnar ba la yang mi bzod par sems can 'khor ba nas 'don pa la skad cig re res kyang rings pa'i snying rjes bskul nas sngags la 'jug dgos la /
de yang bla ma mtshan nyid dang ldan pa'i drung du sku bzhi'i sa bon thebs nges kyi dbang bzhi rnam par dag pa blangs te /
dam tshig dang sdom pa bsrung ba lag len gyi mthil du byas /
da 'grig na rgyud sde 'og ma ltar na mchan bcas dang mchan med kyi rnal 'byor gnyis dang /
gong ma ltar na bskyed rim dang rdzogs rim gnyis te rim gnyis la slob pa dang /
dam sdom bsrung ba ma 'grig na re shig rim gnyis sgom pa blos btang ste rtsa ltung la srog bsdos dang /
yan lag gi ltung bas kyang ma gos pa la 'bad /
brgya la gos na yang stobs bzhi'i bshags sdom byas te dag par byas na skye ba bcu drug tshun la des par 'tshang rgya bas don shin tu che ba yin gsungs nas sems skyed kyi sbyor ba'i rim pa mdor bsdus dang @# / /
nyin so gnyis par /
sems bskyed dngos gzhi'i cho ga rnams dam pa gong ma'i phyag len ltar gsung bshad dang sbral nas gnang ste gdul bya'i rgyud la byang chub kyi sems rin po che skyed par mdzad cing /
bar bar du blo rab 'bring mtha' gsum so so'i blo dang 'chams par 'gro 'dug spyod lam tshun chad 'dul ba dang mthun par byed dgos lugs dang /
thams cad kyis rang rang gi rgyud kyi bstan pa 'dzin dgos tshul sogs gnas skabs dang mthar thug kun tu dge ba'i bka' slob kyang mtha' yas pa stsal te /
rgyal bstan yang snying gser mdag cod paN 'chang ba'i lugs srol dri ma med pa 'di nyid 'dzin skyong spel gsum mdzad pa'i skyes chen dam pas nor 'dzin yangs pa'i khyon thams cad du khyab par 'gyur ba'i bka' drin rmad du byung ba 'di ltar mdzad pa lags so / /
'dir smras pa /
ngo mtshar rmad byung rlabs chen rgyal sras su / /
byed chos kun rdzob byang chub sems bskyed de / /
phyin drug bsdu bzhi'i lam la slob tshul dang / /
gsang sngags zab mor 'jug pa'i rim pa rnams / /
rje btsun zhal gyi bum bzang las 'ongs pa'i / /
sngon med legs bshad gter chen 'di 'dra ba /
myong yang yid la ci yang mi bsams par / /
cal col dang du sdod pa khyod re blun / /
'on kyang gzhan la sman phyir gang nges don / /
ri mor bkod la bsod nams gang yod des / /
ma rgan mtha' dag bdag nyid gcig po yis / /
rnam 'dren sangs rgyas sa la 'god nus shog / /
skyes bu chen po'i lam gyi rim pa la blo sbyong ba bris zin to / /
slar yang tshigs su bcad de smras pa /
pha bla ma'i zhal dgyes mjal bzhin du / /
gzugs mdzes la blta zhing zhen par byed / /
gsung gdams ngag zab mo thos bzhin du / /
sgra tha mal pa la chags shing zhen / /
mgon tshul khrims dri bsung tshor bzhin du / /
'dod yon gyi dri mar ches cher zhen / /
chos gdams ngag ro bcud myong bzhin du / /
zas phal pa dag la zhim zhim 'dzin / /
reg khyad 'phags ston pa'i na bza' la / /
don mi gnyer mi gtsang lus la chags / /
sngar 'dod yon gyis bslus nas 'khyam 'khyams kyang / /
slar 'dod yon la chags khyod ci zhig bsams / /
don de phyir da res dal ba'i rten / /
thob bzhin du chud zos mi gtong bar / /
pha bla ma'i gsung ltar man ngag don / /
thos bsam dang sgom par byed re ran / /
da lan lus la ngal ba khyad bsang nas / /
zin bris ri mor bkod la brtson pa gang / /
de dag bstan dang 'gro ba mtha' dag la / /
sman yan dam par 'gyur bar snying nas smon / /
'di la brten nas bdag nyid gcig po la / /
rnam dkar 'bras bu cung zad mi 'byung bar / /
zhwa ser lugs 'dzin skyes chen dam pa yis / /
sa chen padmo'i tshal bzhin mdzes gyur cig /
dus gsum rgyal kun 'dus zhal yab sras zung / /
srid mtha'i bar du zhabs brtan mdzad 'phrin rgyas / /
'di don thos bsam sgam mdzad skyes bu kun / /
lam bzang gegs med myur du mthar phyin shog /
dkar phyogs skyong ba'i bstan bsrung rnams kyis kyang / /
snyigs mthar rgyal bstan yang snying che ba bzhi'i / /
rgyan mdzes skyes bu gsum gyi mchod sdong che / /
mi 'gyur rtsa ba tshugs pa'i 'phrin las mdzod / /
mun sel nyi zla 'dzam gling 'chang ba dang / /
lhun po 'jig rten khams 'dir gnas kyi bar / /
lam bzang 'di yang mtha' med ma rgan la / /
gnas skabs mthar thug phan phyir mi nub shog /
ngur smrig gos kyis klubs shing theg gsum gyi / /
sde snod chos grwa rgyun mar sgrogs pa yi / /
blo gsal 'dus pa'i tshogs kyis rnam kun tu / /
legs bshad shis brjod rgyang glu len par shog /
ces skyes bu gsum gyi lam gyi rim pa'i zin bris blo gsal rgya mtsho'i 'jug ngogs skal ldan yid kyi gdung sel zhes bya ba 'di ni /
rje bla ma bka' drin mtshungs med blo bzang rdo rje 'chang gi ngo bo mchog gsum kun 'dus kyi rang gzugs grub pa'i dbang phyug blo bzang rnam grol pa dpal bzang po'i bka'i cod paN spyi bo'i rgyan du bstsal ba dang /
rnam kun bla ma'i bka' bzhin sgrub pa'i nye gnas kyi mchog dben sa pa dge slong rnam rgyal bkra shis lags nas kyang bskul zhing /
rnam kun thugs rje dang bka' drin tshad med pas skyor bar mdzad pa sras bcas rgyal ba thams @# / /
cad kyi mkhyen brtse nus pa'i gong bu 'gro ba ma lus pa'i skyabs mgon bdag gi drin can rtsa ba'i bla ma don gyi slad du mtshan nas smos te ke'u tshang rdo rje 'chang chen po rje btsun blo bzang 'jam dbyangs smon lam dpal bzang po'i zhal snga nas nyid kyi bka'i gnang ba yang legs par 'khrol ba bcas /
'od mtshan steng 'bar kun gzigs paN chen thams cad mkhyen pa rje btsun blo bzang dpal ldan bstan pa'i nyi ma phyogs las rnam rgyal dpal bzang po'i bka' drin las rgyal ba'i bstan pa la rab tu byung zhing bsnyen par rdzogs pa'i sdom pa thob pa dang /
bdag gi shes rgyud chos la bsgyur ba'i phyir bsam bzhin du tha mal pa'i rnam par byon pa dge ba'i bshes gnyen sangs rgyas chos 'phel sogs kyi bka' drin las rgyal ba'i gsung rab la thos bsam gyi bgo skal thob cing /
rje bla ma bka' drin zla med ke'u tshang yab sras rnam pa gnyis dang / /
khri chen rdo rje 'chang byang chub chos 'phel /
khri chen rin po che ngag dbang chos 'phel / /
rje grub pa'i dbang phyug ye shes bstan 'dzin /
spang dgon rdo rje 'chang ngag dbang chos 'dzin sogs dam pa du mas dgyes nyams kyis rjes su bzung ba'i chas med snyom las pa dga' ldan the po sprul skur 'bod pa ye shes thub bstan rgya mtsho zhes bgyi bas rang lo nyer gsum pa kun 'dzin zhes pas byi lor dga' ldan rnam par rgyal ba'i gling gi rang shag tu bris pa'o / /
de ltar bris pa la skabs der bris tshar rim gyis rje yab sras zung gi spyan sngar phab ste zhus dag rags rim dang /
zhib pa slar rje bla ma mchog nyid nas mdzad rtsis kyi jo bo'i rnam thar gyi bar du zhus dag mdzad kyang 'phros rnams rje nyid nas gnang ma thub pa'i tshul gyis phran la bka' gnang bar bsten rang lo nyer lnga'i thog tu zhus dag dang bcas slar yang brtson pa'i stobs bskyed nas yig lam du phab pa'o / / / /
zhal gro / /
