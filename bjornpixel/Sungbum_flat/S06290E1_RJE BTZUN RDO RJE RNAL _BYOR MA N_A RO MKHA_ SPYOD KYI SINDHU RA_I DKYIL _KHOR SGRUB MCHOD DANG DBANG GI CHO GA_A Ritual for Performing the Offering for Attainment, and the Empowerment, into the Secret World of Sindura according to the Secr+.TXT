@# / /
ma hA su kha shwe ta dIpab+hac+Tar ka b+dz+ra yo ga mA nA ro khi tsar sya sin+d+hur sya maN+Dal sA d+d+h+ya pUdza tsa bA sho bi d+hi nA ma bi har ti sma / /
@# / /
rje btsun rdo rje rnal 'byor ma nA ro mkha' spyod kyi sin+d+hu ra'i dkyil 'khor sgrub mchod dang dbang gi cho ga bde chen gsal sgron zhes bya ba bzhugs so /
@## / /
rje btsun rdo rje rnal 'byor ma nA ro mkha' spyod kyi sin+d+hu ra'i dkyil 'khor sgrub mchod dang dbang gi cho ga bde chen gsal sgron zhes bya ba /
bla ma dang rje btsun rdo rje rnal 'byor ma dbyer ma mchis pa'i zhabs la gus pa chen pos phyag 'tshal lo / /
brjod bral lhan cig skyes pa'i bde stong gar / /
smin legs byu ru'i sgeg mor bsgyur ba'i zhabs / /
bde chen 'khor lor bsten nas de nyid kyi / /
sgrub dkyil cho ga mdor bsdus gsal bar bri /
de la 'dir bde dgyes sogs bla med kyi dbang dang rje btsun ma'i byin rlabs thob pa'i rnal 'byor pas /
chos bcu rnam gnyis sogs dus tshos bzang por dkyil 'khor sgrub mchod dang dbang blang ba la drug /
yo @# / /
byad bsham pa /
bdag bskyed bsgom pa /
bum pa bsgrub pa /
mdun bskyed sgrub mchod /
dbang blang ba /
mjug bsdu ba'o / /
dang po ni /
mtshan nyid dang ldan pa'i gnas khang byi dor byas par /
bla ma dang rje btsun ma'i bris 'bur gyi sku rten sogs bshams pa'i drung du /
stegs bu'i khar sku tshom bu'i dkyil 'khor /
gsung bdud rtsi'i dkyil 'khor /
thugs sin+d+hu ra'i dkyil 'khor /
gtor ma /
ting lo /
bum pa /
phyi nang gi mchod pa /
rdor dril cang rte'u /
'thor 'bru sogs brgyud ldan bla ma'i phyag len ltar bsham mo / /
gnyis pa bdag bskyed bsgom pa ni /
rjes chen gyis| nyal dang ldang dang bdud rtsi myang / /
tshad med bla ma bdag lhar bskyed / /
'gro ba dag pa'i rnal 'byor dang / /
dpa' bo dpa' mos byin gyis brlab / /
ngag bzlas yid bzlas gnyis gcig yin /
bsam gyis mi khyab rnal 'byor dang / /
spyod lam gyi ni rnal 'byor te / /
de ltar rnal 'byor bcu gcig go /
zhes gsungs pa ltar /
dang po nyal ba'i rnal 'byor dang /
gnyis pa ldang ba'i rnal 'byor dang /
gsum pa bdud rtsi myang ba'i rnal 'byor rnams sngon du btang ste /
bzhi pa tshad med kyi rnal 'byor ni /
lus gnad dang ldan par 'khod nas /
mdun gyi nam mkhar bla ma 'khor lo sdom pa yab yum la rtsa brgyud kyi bla ma yi dam mchog gsum bka' sdod srung ma'i tshogs kyis bskor nas bzhugs pa la /
rang dang sems can thams cad kyis skyabs su 'gro bar mos nas /
bdag dang 'gro ba nam mkha'i mtha' dang mnyam pa'i sems can thams cad dus 'di nas bzung ste ji srid byang chub snying po la mchis kyi bar du dpal ldan bla ma dam pa rnams la skyabs su mchi'o / /
rdzogs pa'i sangs rgyas bcom ldan 'das rnams la skyabs su mchi'o / /
dam pa'i chos rnams la skyabs su mchi'o / /
'phags pa'i dge 'dun rnams la skyabs su mchi'o / /
zhes lan gsum gyis skyabs 'gro dang /
bdag gis rdzogs pa'i sangs rgyas kyi go 'phang thob par byas la /
sems can thams cad 'khor ba'i sdug bsngal gyi rgya mtsho las bsgral nas rdzogs pa'i byang chub kyi bde ba la dgod par bya /
de'i ched du rdo rje rnal 'byor ma'i lam gyi rim pa nyams su blang bar bgyi'o / /
zhes lan gsum gyis tshad med bzhi tshang ba'i @# / /
sems bskyed /
de nas thal mo sbyar te /
bla ma dang dkon mchog rin po che rnam pa gsum la phyag 'tshal zhing skyabs su mchi'o / /
khyed rnams kyis bdag gi rgyud byin gyis brlab tu gsol /
zhes brjod pas /
mdun gyi skyabs yul rnams 'od zer dkar dmar mthing gsum gyi rnam par zhu nas rang la thim pas sku gsung thugs kyi byin rlabs thob par bsam /
de nas /
rang nyid skad cig gis rje btsun rdo rje rnal 'byor mar gyur /
nang mchod zhal bzhi pa'i sngags sam /
yang na /
oM khaN+Da ro he hUM hUM phags kyis bsangs /
swa b+hA was sbyangs /
stong pa'i ngang las yaM las rlung /
raM las me /
AH las mi mgo'i sgyed bu gsum gyi steng du AH las thod pa yangs shing rgya che ba'i nang du oM khaM aM traM hUM rnams las bdud rtsi lnga /
laM maM paM taM baM rnams las sha lnga yi ge de dag gis mtshan pa /
rlung g.yos me sbar bas thod pa'i nang gi rdzas rnams zhu bar gyur /
de dag gi steng du hUM las skyes pa'i kha TwAM ga dkar po mgo thur du bltas nas zhu ba thod par lhung nas rdzas de dag dngul chu'i mdog can du gyur /
de'i steng du dbyangs gsal gyi 'phreng ba gsum brtsegs su gnas pa oM AH hUM du gyur pa'i 'od zer gyis phyogs bcu'i de bzhin gshegs pa dang /
dpa' bo dang rnal 'byor ma thams cad kyi thugs ka nas ye shes kyi bdud rtsi bkug nas bsnan pas mang por sbar zhing spel bar gyur /
oM AH hUM /
lan gsum brjod pas byin gyis brlab /
mchod pa rnams sngar ltar bsangs sbyangs /
stong pa'i ngang las kaM las thod pa'i snod rnams kyi nang du hUM las mchod rdzas rnams rang bzhin stong nyid /
rnam pa mchod rdzas so so'i rnam pa can /
byed las dbang po drug gi spyod yul du zag pa med pa'i bde ba khyad par can steng bar gyur /
oM ar+g+haM AH hUM /
nas oM shabta AH hUM gi bar gyis chu gnyis nyer spyod rol mo dang bcas pa byin gyis brlab /
spro na rdor sems bsgom bzlas bde mchog ltar bya'o /
gsungs pa mdor bsdus ni /
rang gi spyi bor pad zla'i gdan la rdo rje sems dpa' yab yum sku mdog dkar po zhal gcig phyag gnyis kyis rdor dril dang gri thod 'dzin pas phan tshun 'khyud pa / /
yab phyag rgya drug dang yum phyag rgya lngas brgyan cing /
rdo rje dang padma'i skyil krung gis bzhugs pa'i thugs kar zla ba'i steng du hUM gi mthar sngags 'phreng gis bskor ba las bdud rtsi dkar po'i rgyun babs pas nad gdon sdig sgrib thams cad sbyangs par bsams la /
oM b+dz+ra he ru ka sa ma ya /
ma nu pA la ya /
he ru ka te @# / /
no pa ti Sh+tha /
dr-i D+ho me b+ha ba /
su to Sh+yo me b+ha wa /
su po Sh+yo me b+ha wa /
a nu rak+to me b+ha wa /
sarba si d+d+hi m+me pra ya ts+tsha /
sarba karma su tsa me tsi t+taM shri yaH ku ru hUM /
ha ha ha ha hoH b+ha ga wa na /
b+dz+ra he ru ka ma me muny+tsa /
he ru ko b+ha wa /
ma hA sa ma ya sa twa AH hUM phags /
ces nyer gcig bzlas mthar /
rdo rje sems dpa' yab yum rang la thim pas /
rang gi sgo gsum dang rdo rje sems dpa'i sku gsung thugs dbyer mi phyed par bsam mo / /
lnga pa bla ma'i rnal 'byor ni /
mdun gyi nam mkhar seng khri padma nyi zla brtsegs pa'i steng du drin can rtsa ba'i bla ma rdo rje chos kyi rnam pa can sku mdog dmar po lang tsho dar la babs pa /
mdzes shing 'dzum pa'i nyams can /
g.yas DA ma ru 'khrol zhing g.yon thod pa bdud rtsis gang ba thugs kar 'dzin pa /
gru mo g.yon na kha TwAM ga bsnams pa /
zhabs rdo rje'i skyil krung gis bzhugs pa /
rus pa'i rgyan drug gis brgyan pa /
skyabs gnas thams cad 'dus pa'i ngo bor gyur /
de'i mdun nas brtsams te g.yon skor gyis rdo rje 'chang nas bzung ste brgyud pa'i bla ma thams cad rgyan cha lugs gtso bo dang mtshungs pa'i tshul gyis bzhugs pa /
de thams cad kyi gnas gsum rdo rje gsum gyis mtshan pa'i hUM yig gi 'od zer gyis bla ma yi dam sangs rgyas byang sems dpa' bo mkha' 'gro chos skyong srung ma'i tshogs rnams spyan drangs te thim pas thams cad kyang skyabs gnas kun 'dus kyi ngo bor gyur par bsam la /
gang gi drin gyis bde chen gnas /
skad cig gis ni thob 'gyur ba / /
bla ma rin chen lta bu'i sku / /
rdo rje can zhabs pad la 'dud / /
ces phyag bya /
rang gi thugs ka nas spros pa'i mchod pa'i lha mo rnams kyis mchod par bsam la /
oM ar+g+haM pra tI ts+tsha swA hA /
oM pA dyaM pra tI ts+tsha swA hA /
oM b+dz+ra puSh+pe AH hAM swA hA /
de bzhin du puSh+pe'i gnas su d+hU pe dang /
dI pe dang /
gan+d+ha dang /
nai wi dye dang /
shabta rnams bcug pa dang /
oM AH b+dz+ra A dar+she hUM /
Ang r+she'i gnas su bi ni dang /
gan+d+he dang /
ra se dang /
spar+sho dang /
d+ha rme bcug pa rnams kyis phyi mchod dang /
oM gu ru b+dz+ra d+harma sa pa ri wA ra oM AH hUM gis nang mchod 'bul /
dkon mchog gsum la bdag skyabs mchi /
zhes sogs kyis rgyun bshags bya /
de nas /
rang sems rdo rje rnal 'byor mar gsal ba spyi gtsug nas rgyangs kyis thon /
rang lus tha mal ba'i phung por gyur pa de mi mgo'i sgyid pu gsum gyi steng du thod pa rgya stong gsuM dang mnyam pa'i nang du btubs te spungs /
oM AH hUM /
lan gsum brjod pas bdud rtsir gyur par bsam /
rang sems rdo rje rnal 'byor ma'i thugs ka nas ka pA la thogs pa'i mkha' 'gro ma dpag tu med pa @# / /
spros pas bdud rtsi nas bcus te /
oM AH hUM /
gang 'grub brjod cing /
bla ma yi dam dkon mchog sri zhu'i mgron /
oM AH hUM /
mkha' 'gro chos skyong mgon po yon tan mgron /
oM x /
lha klu gzhi bdag rigs drug snying rje'i mgron /
oM x /
nad bdag 'dre gdon bgegs rigs lan chags mgron /
oM x /
kun la phul bas zag med bde bas tshim / /
sems can rnams kyang sgrib bral chos sku thob / /
mchod pa'i 'khor gsum smra bsam brjod 'das kyi / /
bde stong gnyis su med pa'i ngo bor gyur / /
ces dang /
maN+Dal gar 'grub 'bul /
gsungs pa ni /
oM b+dz+ra b+hU mi AH hUM /
nas| dpal ldan bla ma dam pa rnams la dbul bar bgyi'o / /
thugs rjes 'gro ba'i don du bzhes su gsol /
bzhes nas byin gyis brlab tu gsol /
bde stong lhan cig skyes pa'i ye shes kyi / /
gzung rnam phung khams skye mched las byung ba'i / /
ri gling rin chen gter bum nyi zlar bcas / /
skyabs mgon thugs rje'i gter la 'bul bar bgyi / /
bdag gi chags sdang rmongs gsum skye ba'i yul / /
dgra gnyen bar gsum lus dang longs spyod bcas / /
phang pa med par 'bul gyis legs bzhes nas / /
dug gsum rang sar grol bar byin gyis rlabs / /
i daM gu ru rat+na maN+Dal kaM nir+yA ta yA ma /
spro na bla brgyud gsol 'debs rgyas bsdus gang rung yang bya /
gsungs pa'i rgyas pa ni /
rgyal ba rgya mtsho'i rigs bdag rdo rje chos / /
rgyal ba'i yum mchog rdo rje rnal 'byor ma / /
rgyal sras thu bo nA ro ta pa'i zhabs / /
gsol ba 'debs so lhan skyes ye shes stsol / /
gsang chen slob bshad 'dzin pa'i pham thing pa / /
gsang mdzod kun gyi gter gyur shes rab brtsegs / /
gsang sngags rgya mtsho'i mnga' bdag mal lo'i zhabs / /
gsol ba 'debs so lhan skyes ye shes stsol / /
rdo rje 'chang dbang bla chen sa skya pa / /
rdo rje'i sras mchog rje btsun bsod nams rtse / /
rdo rje 'dzin pa'i gtsug rgyan grags pa'i zhabs / /
gsol ba 'debs so lhan skyes ye shes stsol sa skya paN chen gangs can mkhas pa'i rje / /
sa gsum skye rgu'i gtsug rgyan 'phags pa'i mtshan / /
sa skya'i bstan 'dzin zhang ston chos rje'i zhabs / /
gsol ba 'debs so lhan skyes ye shes stsol /
grub pa'i dbang phyug na bza' brag phug pa / /
grub mchog mkhas pa'i ded dpon chos kyi rje / /
grub rigs snyan rgyud mnga' bdag yar lung par| |gsol ba 'debs so lhan skyes ye shes stsol /
bdag gzhan 'gro ba'i skyebs mgon rgyal ba mchog /
bdag nyid chen po 'jam dbyangs nam mkha'i mtshan / /
bdag chen chos rje blo gros rgyal mtshan zhabs / /
gsol ba 'debs so lhan skyes ye shes stsol / /
bka' drin mnyaM med rje btsun rdo ring ba / /
bka' bzhan sgrub pa'i bstan 'dzin blo gsal dbang / /
bka' rgyud gsang chen smra ba mkhyen brtse'i zhabs / /
gsol ba 'debs so lhan skyes ye shes stsol / /
rig sngags 'chang ba bslab gsum rgyal mtshan dang / /
rigs @# / /
brgya'i khyab bdag dbang phyug rab brtan dpal / /
rigs kyi gtso bo rje btsun bka' 'gyur ba / /
gsol ba x dkyil 'khor rgya mtsho'i khyab bdag zha lu ba / /
dkyil 'khor kun gyi gtso bo mkhyen rab rdza / /
dkyil 'khor 'khor lo'i bdag po rmor chen zhabs / /
gsol ba x snyan rgyud rgya mtsho'i ded dpon gnas gsar ba / /
snyan rgyud mnga' bdag glo gsal phun tshogs dang / /
snyan rgyud spel mkhas bstan 'dzin 'phrin las zhabs / /
gsol ba x dga' ldan bstan 'dzin khyab bdag bga' 'gyur ba / /
dga' ldan dar rgyas snyigs dus 'gro ba'i gnyen / /
dga' ldan lugs 'dzin rtsa ba'i bla ma'i zhabs / /
gsol ba 'debs so lhan skyes ye shes stsol / /
shes pa'o / /
! oM swa sti sid+d+haM /
brgyud 'debs bsdus pa ni /
rdo rje 'chang chen rdo rje rnal 'byor ma / /
grub chen nA ro ta pa pham 'thing pa / /
shes rab brtsegs dang mal gyo sa skya ba / /
rje btsun sku mched rnams la gsol ba 'debs / /
sa skya paN chen 'phags pa rin po che / /
dkon mchog dpal dang chos rje brag phug pa / /
bsod nams rgyal mtshan seng ge rgyal mtshan zhabs / /
bsod nams rgyal mchog rnams la x / /
nam mkha' rgyal mtshan blo gros rgyal mtshan dang / /
kun spangs chos rje tshar chen rdo rje 'chang / /
mkhyen brtse'i dbang phyug bslab gsum rgyal mtshan zhabs / /
dbang phyug rab brtan rnams la x / /
bsod nams mchog ldan bsod nams mchog grub dang / /
mkhyen rab chos rje rmor chen rdo rje 'chang / /
kun dga' legs 'byung blo gsal phun tshogs zhabs / /
bstan 'dzin 'phrin las rnams la x / /
dga' ldan bstan 'dzin dga' ldan dar rgyas mtshan / /
bka' drin gsum ldan rtsa ba'i bla ma mchog /
dbang bskur rgyud bshad man ngag stsol rnams la / /
gsol ba 'debs so lhan skyes ye shes stsol / /
bskyed rim zab mo'i mkha' spyod rnal 'byor dang / /
rdzogs rim dbu ma'i rnal 'byor bsgoms pa'i mthus / /
bde chen lhan skyes ye shes skye ba dang / /
mkha' spyod go 'phang thob par byin gyis rlobs / /
zhes pa 'di yang rdo rje 'chang kun dga' bzang po'i gsung gi kha skong du d+harma b+ha dras sbyar ba'o / /
de nas /
skyabs gnas kun 'dus bla ma la / /
gsol ba 'debs so byin gyis rlobs / /
dbang bzhi rdzogs par bskur ba dang / /
sku bzhi'i go 'phang stsal du gsol / /
zhes gsol ba btab pas /
bla ma'i gnas gsum las bdud rtsi 'od zer dkar dmar mthing gsum byung ba /
rang gi gnas gsum du rim dang cig car thim pas dbang bzhi thob /
sgrib bzhi dag /
sku bzhi mngon du byed pa'i nus pa khyad par @# / /
can bzhag par bsam /
de nas slar yang /
dus gsum sangs rgyas thams cad kyi ngo bo bla ma rin po che la gsol ba 'debs so / /
bdag gi rgyud byin gyis brlab tu gsol /
zhes gsol ba btab pas /
mtha' skor gyi brgyud pa'i bla ma rnams dbus kyi rtsa ba'i bla ma la thim /
rtsa ba'i bla ma yang rang la rjes su chags pas 'od dmar po'i rnam par zhu ba /
rang gi spyi gtsug nas zhugs /
snying gar baM yig dmar po'i rnam par gyur pa dang rang sems dbyer med du 'dres par bsam /
drug pa bdag lhar bskyed pa'i rnal 'byor ni /
baM yig de nyid je cher song ste nam mkha'i mtha' dang mnyam par gyur pas snod bcud thams cad bde stong gi rang bzhin du gyur /
slar yang mtha' nas rim gyis bsdus te shin tu phra ba'i baM yig tu gyur pa 'og nas rim gyis nA da'i bar du thim /
nA da yang mi dmigs par bde stong dbyer med kyi chos skur gyur /
oM shU n.ya tA dz+nyA na badzra swa b+hA wa At+ma konyahaM /
zhes pa ni 'chi ba chos sku'i lam 'khyer ro / /
de ltar snang ba thams cad bsdus pa'i stong pa'i ngang las rang gi sems baM yig dmar po'i gzugs can shin tu phra ba nam mkhar gnas par gyur /
ces pa ni bar do longs sku'i lam 'khyer ro / /
stong pa'i ngang las e e las chos 'byung dmar po gru gsum nyis brtsegs kyi nang du a las zla ba'i dkyil 'khor dkar la dmar ba'i mdangs can gyi steng du /
oM oM oM sarba bu d+d+ha DA ki nI ye badzra war+Na nI ye /
badzra bai ro tsa nI ye hUM hUM hUM phaT phaT phaT swA hA /
zhes pa'i sngags 'phreng g.yon skor du 'khod par gyur /
rang nam mkha'i baM yig gis zla ba mthong ba na de'i dbus su skye ba len pa'i 'phen pa dang ldan pas zla ba'i dbus su zhugs /
zla ba baM yig sngags 'phreng dang bcas pa las 'od zer 'phros /
'khor 'das kyi snod bcud thams cad rje btsun rdo rje rnal 'byor ma'i rang bzhin du byas /
de rnams tshur 'dus te baM yig sngags 'phreng dang bcas pa la thim pa yongs su gyur pa las /
rten dang brten pa'i dkyil 'khor dus gcig tu rdzogs par gyur /
ces pa ni skye ba sprul sku'i lam 'khyer ro / /
! /
de yang rdo rje'i sa gzhi r+wa ba gur bla re dang bcas pa'i phyi rol tu kha dog sna lnga pa'i me dpung g.yon skor du 'khyil zhing 'bar ba /
de'i nang du gtum drag la sogs pa'i dur khrod chen po brgyad kyis bskor ba'i dbus su chos 'byung dmar po gru gsum nyis brtsegs kyi gdengs ka che ba gyen du phyogs shing /
rtse mo phra ba thur du zug pa /
mdun rgyab gnyis spangs pa'i grwa bzhir dga' 'khyil dmar skya /
g.yon skor du 'khor ba re res mtshan pa /
chos 'byung gi nang du @# / /
sna tshogs padma 'dab ma brgyad pa'i lte bar nyi ma'i dkyil 'khor gyi steng du rang nyid rje btsun rdo rje rnal 'byor ma'i skur gyur pa ni /
zhabs g.yas brkyangs pas dus mtshan ma dmar mo'i nu ma'i steng nas mnan pa /
g.yon bskums pas 'jigs byed nag po mgo bo rgyab tu bltab nas mnan pa /
sku mdog dmar mo bskal pa'i mi lta bu'i gzi brjid can /
zhal gcig phyag gnyis spyan gsum dag pa mkha' spyod du gzigs pa /
phyag g.yas pas rdo rjes mtshan pa'i gri gug thur du brkyangs nas 'dzin pa /
g.yon pas thod pa khrag gis gang ba steng phyogs su bzung nas zhal gyen du phyogs par gsol ba /
phrag pa g.yon par rdo rjes mtshan pa'i kha TwaM ga la DA ma ru dang dril bu dang 'phan rtse gsum pa 'phyang bzhin pa bsnams pa /
dbu skra nag po sil bur gyur pas sku sked yan chad khebs pa /
lang tsho dar la bab cing 'dod pa'i nu 'bur rgyas pa /
bde ba skyed pa'i nyams can /
mi mgo skam po lnga'i dbu rgyan dang /
skam po lnga bcu'i do shal can /
gcer bu phyag rgya lngas brgyan pa /
ye shes kyi me 'bar ba'i dbus na bzhugs pa'o / /
bdun pa 'gro ba dag pa'i rnal 'byor ni /
rang gi snying gar chos 'byung dmar po gru gsum nyis brtsegs kyi nang du zla ba'i dkyil 'khor gyi dbus su baM yig la sngags 'phreng gis bskor ba las 'od zer 'phros te /
ba spu'i bu ga nas phar song /
rigs drug gi sems can thams cad la phog pas sdig sgrib bag chags dang bcas pa sbyangs /
de thams cad rdo rje rnal 'byor ma'i skur gyur par bsam /
skabs 'dir lus dkyil bsgom par 'dod na /
rang gi snying gar nang gi dmar chaTi la ka yongs su gyur pa las a thung ya ra la wa bzhi dang bcas pa dang /
gnas nyer bzhi dang dbang po'i sgo brgyad kyi rtsa khams ngo bo dbyer med du gnas pa yongs su gyur pa las oM gsum ma'i yi ge so gnyis su gyur /
de rnams yongs su gyur pa las dbus su a thung las rdo rje rnal 'byor ma dmar mo /
de'i g.yon du ya las rnal 'byor ma ljang gu /
rgyab tu ra las rnal 'byor ma dmar mo /
g.yas su la las rnal 'byor ma ser mo /
mdun du wa las rnal 'byor ma dkar mo| de rnams kyi mtha' skor du yi ge so gnyis las rnal 'byor ma dmar mo so gnyis te /
thams cad kyang zhal gcig phyag gnyis spyan gsum dag pa mkha' spyod du gzigs pa /
zhes pa nas /
ye shes kyi me 'bar ba'i dbus na 'jigs dus kyi gdan la g.yas brkyangs kyis bzhugs pa'o /
zhes pa'i bar sngar ltar brjod do / /
brgyad pa dpa' bo dpa' mos byin gyis brlab pa'i rnal 'byor ni /
'bar ba'i phyag rgya dang bcas /
@# / /
phaiM| rang gi thugs ka'i baM yig las 'od zer 'phros pa smin mtshams nas thon te phyogs bcur song bas /
phyogs bcu'i de bzhin gshegs pa dang dpa' bo dang rnal 'byor ma thams cad rdo rje rnal 'byor ma'i rnam par spyan drangs /
dzaH hUM baM hoH sa dgug gzhug bcing mnyes bya /
pad kor gyi mthar 'khyud rgya byas la /
oM yo ga shu d+d+haH sar+b+ba d+harmA yo ga shu d+d+ho nyahaM /
chos thams cad rnam par dag pa'i rnal 'byor gyi bdag nyid de nga'o snyam du nga rgyal bya'o / /
de nas /
rang gi gnas rnams su zla ba'i dkyil 'khor gyi steng du /
lte bar oM baM dmar mo rdo rje phag mo /
snying gar haM yoM sngon mo gshin rje ma /
khar hriM moM dkar mo rmongs byed ma /
dpral bar hreM hriM ser mo skyong byed ma /
spyi gtsug tu hUM hUM ljang gu skrag byed ma /
yan lag thams cad la phaT phaT dung kha tsaN+Di ka'i ngo bos las su gyur /
ces go cha dgo /
de nas dbang bskur rgyas gdab byed na /
phaiM| rang gi thugs ka'i baM yig las 'od zer 'phros pas /
dbang gi lha dpal 'khor lo bsdom pa'i rten dang brten pa'i dkyil 'khor spyan drangs /
de bzhin gshegs pa thams cad kyis mngon par dbang bskur tu gsol /
zhes gsol ba btab pas / /
sgo mtshams ma brgyad kyis bgegs bskrad /
dpa' bo rnams kyis shis pa brjod /
dpa' mo rnams kyis rdo rje'i glu len| gzugs rdo rje ma la sogs pas mchod /
gtso bos dbang bskur ba'i dgongs pa mdzad /
yum bzhi phag mo dang bcas pas rin po che'i bum pa bdud rtsi lngas gang ba bzung ste spyi bo nas dbang bskur bar gyur /
ji ltar bltams pa tsam gyis ni / /
de bzhin gshegs kun khrus gsol ltar / /
lha yi chu ni dag pa yis / /
de bzhin bdag gis khrus bgyi'o / /
oM sarba ta thA ga ta a b+hi She ka ta sa ma ya shri ye hUM /
zhes dbang bskur bas lus thams cad gang /
dri ma thams cad dag /
chu'i lhag ma spyi gtsug tu gnas pa yongs su gyur pa las rnam snang he ru ka yum dang bcas pas dbu brgyan par gyur /
ces brjod /
de nas /
rang gi thugs ka nas spros pa'i mchod pa'i lha mo rnams kyis mchod par bsam la /
sngar ltar chu gnyis nyer spyod rol mo rig ma drug dang bcas pas phyi mchod dang /
oM gsum ma'i mjug tu oM AH hUM btags pas nang mchod dang /
rang nyid rdo rje rnal 'byor ma dang kha TwaM ga 'khor lo snga par gyur pa snyoms par zhugs pas lhan skyes kyi bde stong skyes par mos te gsang ba dang de kho na nyid kyi mchod pa 'bul /
de nas /
oM na mo b+ha ga wa te badzra wA rA hI baM hUM hUM phaT /
oM na ma Ar.ya ? a pa ra dzi te trai lo kya ? mA te bi de.ye shwa ra'i ? hUM hUM phaT /
oM na maH sarba b+hu ta b+ha yA ba he ma hA badzra hUM hUM phaT /
oM na mo badzrA @# / /
sa ni a dzi te a pa ra dzi te wA shaM ka ri ne tra hUM hUM phaT /
oM na mo b+h+ra ma Ni sho Sha Ni kro d+he ka ra le hUM hUM phaT /
oM na ma strA sa ni mA ra Ni pra b+he da nI pa rA dza ye hUM hUM phaT /
oM na mo bi dza ye dzam+b+ha ni stam+b+ha ni mo ha ni hUM hUM phaT /
oM na mo badzra wA rA hE ma hA yo gi nI kA me shwa ri kha ge hUM hUM phaT /
ces yum gyi rkang brgyad kyis sngags mchod dang bstod pa bya'o / /
dgu pa ngag bzlas dang yid bzlas kyi rnal 'byor la gnyis las /
ngag bzlas ni /
rang gi snying gar chos 'byung dmar po gru gsum nyis brtsegs kyi nang du zla ba'i dkyil 'khor gyi dbus su baM yig la sngags 'phreng kha dog dmar pos g.yon skor du bskor ba las 'od zer dmar po dpag med 'phros /
sems can thams cad kyi sdig sgrib sbyangs /
sangs rgyas thams cad mchod /
de rnams kyi byin rlabs nus mthu thams cad 'od zer dmar po'i rnam par spyan drangs baM yig sngags 'phreng dang bcas pa la thim pas rgyud byin gyis brlabs par gyur par bsam la /
oM gsum ma rgyud par dam bca' ji ltar yod pa la nyung mthar byas te bzla zhing /
bsnyen pa'i tshe /
rab 'bum phrag so gnyis /
'bring 'bum phrag bzhi /
tha ma las rung tsam la 'bum phrag gcig bzla'o / /
yid bzlas ni /
lus gnad bcas te snying ga'i chos 'byung zla ba yig 'bru dang bcas pa bde la bskyed par 'dod na gsang gnas dang| mi rtog pa bskyed par 'dod na lte bar phab la rlung kha sbyar te /
yid kyis sngags 'phreng g.yon skor du gnas pa klog pa'i tshul du lan gsum lnga bdun tsam bgrang /
de nas chos 'byung gi mdun rgyab gnyis spangs pa'i grwa bzhir dga' 'khyil dmar skya g.yon skor du 'khor ba dang /
khyad par dbus kyi baM yig nA da las me 'bar la khang pa la sems gtad nas rlung 'dzin /
de nas /
dbu ma'i yar sne mar sne nas dga' 'khyil dkar dmar nas 'bru tsam re g.yon skor du 'khor bzhin du byung ba snying gar 'dres nas stong yal du song ba'i bde stong la mnyam par 'jog go /
bcu pa bsam mi khyab kyi rnal 'byor ni /
rang gi snying ga'i baM yig sngags 'phreng dang bcas pa las 'od zer 'phros /
khams gsum thams cad khyab /
gzugs med khams 'od zer sngon po'i rnam pas lus kyi stod kyi cha la thim /
gzugs khams 'od zer dmar po'i rnam pas bar gyi cha la thim /
'dod khams 'od zer dkar po'i rnam pas smad kyi cha la thim /
rang yang stod smad nas rim bzhin 'od du zhu nas chos 'byung la thim /
de zla ba la thim /
de sngags 'phreng la thim /
de baM yig la thim /
de baM gyi mgo bo la thim /
de zla tshes la thim /
de thig le la thim /
de nA da la thim /
de yang je phra je phrar 'od gsal stong pa nyid du thim par bsam mo / /
lus dkyil sgom pa'i tshe /
de zla ba la thim /
de rnal @# / /
'byor ma so gnyis la thim /
de rnal 'byor ma bzhi la thim /
de lus dkyil gyi gtso mo la thim /
rang yang stod smad nas rim bzhin 'od du zhu nas chos 'byung la thim /
de zla ba la thim / /
de sngags 'phreng la thim /
zhes sogs brjod dgos so / /
bcu gcig pa spyod lam gyi rnal 'byor ni /
stong pa'i ngang las rang nyid skad cig gis rje btsun rdo rje rnal 'byor mar gyur par bsam pa'i gnas rnams su zla ba'i dkyil 'khor gyi steng du lte bar oM baM dmar mo /
zhes sogs go cha dang /
oM sum+b+ha ni sum+b+ha huM hUM phaT /
oM gri haN gri haN huM hUM phaT /
oM gri haN' pa ya gri haN pa ya huM hUM phaT oM a na ya ho b+ha ga wAn b+dz+ra huM hUM phaT /
ces lan gnyis brjod pa tsham rngams kyis bsrung la bsnyen dus su gtor 'bul sogs thun mtshams kyi bya ba la 'jug go /
! / /
gsum pa bum pa bsgrub pa ni /
bum pa las sngags kyis bsangs /
swa b+hA was sbyangs /
stong pa'i ngang las paM las padma dang /
a las zla ba'i steng du b+hUM las rin po che'i bum pa mtshan nyid thams cad dang ldan pa'i nang du e e las chos 'byung dmar po gru gsum nyis brtsegs kyi nang du a las zla ba'i dkyil 'khor dkar la dmar ba'i mdangs can gyi dbus su baM yig dmar po'i mthar /
oM oM oM /
nas swA hA /
zhes pa'i sngags 'phreng kha dog dmar pos g.yon skor du bskor ba las 'od zer 'phros /
'phags pa mchod /
sems can gyi don byas /
tshur 'dus yongs su gyur pa las sna tshogs padma 'dab ma brgyad pa'i lte bar nyi ma'i dkyil 'khor gyi steng du rje btsun rdo rje rnal 'byor ma'i skur gyur pa ni /
zhes pa nas /
ye shes kyi me 'bar ba'i dbus na bzhugs pa'o /
de nas 'bar ba'i phyag rgya dang bcas /
phaiMH rang gi thugs ka'i baM yig las 'od zer 'phros pa smin mtshams nas thon te /
nasH oM yo ga shud+d+ha sarba d+harmA yo ga shud+ho nya haM /
de'i gnas rnams su zla ba'i dkyil 'khor gyi steng du /
nas /
rnam snang he ru ka yum dang bcas pas dbu brgyan par gyur /
ces pa'i bar brjod la chu gnyis nyer spyod rol mo dang bcas pa byin gyis brlab ste /
rang gi thugs ka nas spros pa'i mchod pa'i lha mo rnams kyis mchod par gyur / /
oM b+dz+ra yo ga nis pa'i wA ra ar+g+g+haM nas /
shap+ta prA tA ts+tsha swa hA'i bar gyi phyi mchod dang oM gsum ma la oM aH hUM btags pas nang mchod phul /
dpal ldan rdo rje mkha' 'gro ma / /
mkha' 'gro ma yi 'khor lo bsgyur / /
ye shes lnga dang sku gsum nyid / /
'gro ba skyob la phyag 'tshal lo / /
ji snyed rdo rje mkha' 'gro ma / /
kun tu rtag pa'i 'ching gcod cing / /
'jig rten bya bar rab 'jug ma / /
de snyed rnams la phyag 'tshal lo / /
zhes bstod /
de nas pad kor sngon du 'gro bas hUM zhes g.yon pas @# / /
gzungs thag dang g.yas pas 'phreng ba bzung la /
rang gi thugs ka nas sngags kyi 'phreng ba gzungs thag la 'khril nas song /
rje btsun ma'i sku la phog ste ba spu'i bu ga nas bdud rtsi'i rgyun byung bas bum pa gang bar bsam la /
oM gsum ma brgya tsa brgyad dang /
oM sum+b+ha ni sum+b+ha huM hUM phaT /
oM gri haN pa ya gri haN pa ya huM hUM phaT /
oM A na ya ho b+ha ga wAn b+dz+ra huM hUM phaT /
ces zhal bzhi pa'i sngags ngang oM khaN+Da ro he huM hUM phaT /
ces dum skyes ma'i sngags dang /
oM sarba ta thA ga ta a b+hi She ka ta sam ya shri ye hUM /
zhes pa rnams nyer gcig re bzla /
gong bzhin mchod bstod byas la /
ma 'byor ba dang nyams pa dang / /
gang yang bdag rmongs blo y-is ni / /
bgyis pa dang ni bgyid stsal ba / /
de kun mgon pos bzod par gsol / /
dung chos kyi mchod yon bum par blug la /
oM a'H hUM /
bum nang gi rje btsun ma 'od du zhu bas bum chu nus pa dang ldan par gyur /
ces brjod par bya'o / /
! / /
bzhi pa mdun bskyed bsgrub mchod ni /
thog mar gsung bdud rtsi'i dkyil 'khor nang mchod ltar bsang sbyang bskyed cing byin gyis brlab /
de nas dkyil 'khor gsum ga las sngags kyis bsangs /
swa b+hA was sbyangs /
stong pa'i ngang las yaM las rlung dkyil /
raM las med dkyil /
baM las chu dkyil /
laM las sa dkyil /
suM las ri rab kyi steng du /
a'H las ye shes kyi ka pA la bdud rtsi sngas gang ba'i steng du /
hUM las sna tshogs rdo rje'i lte ba la hUM gis mtshan pa /
de las 'od zer phyogs bcur 'phros pas /
rdo rje'i sa gzhi r+wa ba gur bla re dang bcas pa'i phyi rol tu kha dog sna lnga pa'i me dpung g.yon skor du 'khyil zhing 'bar ba /
de'i nang du gtum drag la sogs pa'i dur khrod chen po brgyad kyis bskor ba'i dbus su e e las chos 'byung dmar po gru gsum nyis brtsegs kyi nang du /
zhes pa nas /
rnam snang he ru ka yum dang bcas pas dbu brgyan par gyur /
ces pa'i bar bum sgrub ltar brjod /
phaiM /
rang gi thugs ka'i baM yig las 'od zer 'phros pas /
'og min nas rje btsun rdo rje rnal 'byor ma la /
bla ma yi dam sangs rgyas byang sems dpa' bo mkha' 'gro chos dang 'jig rten skyong ba'i tshogs kyis bskor ba mdun gyi nam mkhar spyan drangs /
de nas chu gnyis nyer spyod rol mo 'dod yon dang bcas pa byin gyis brlab la /
rang gi thugs ka nas spros pa'i mchod pa'i lha mo rnams kyis mchod par gyur /
yid bzhin 'o mtsho 'khyil ba la 'gran pa'i / /
mchod yon zhabs bsil gang+gI rgyun bzhin 'bab / /
chu skyes yal 'dab ze'u 'bru g.yur du za / /
bdug spos dbyar skyes sprin bzhin lang long g.yo / /
snang gsal sgron me nyi zla'i 'od bzhin gsal / /
dri bzang dang ldan rba rlabs phyogs bcur 'khrug / /
bshos bzang 'chi med bdud rtsi'i @# / /
dpal la 'khu / /
grangs med rol mo rna ba'i gsos su 'jebs / /
phul byung kun tu bzang po'i mchod pa'i sprin / /
dngos bshams yid kyis rnam par rab sprul nas / /
bla ma yi dam chos skyong srung ma la / /
gus pas 'bul lo bzhes nas dngos grub stsol / /
oM gu ru b+dz+ra yo gi nIs pa ri wA ra b+dz+ra ar+g+haM nas shap+ta pra tI tsatsha AH hUM swA hA /
yid 'phrog gzugs sgyur snyan pa'i rol mo sgrog /
dri zhim ngad 'thul ro mchog phyur bur spungs / /
'jam mnyen reg bya'i tshogs kun 'bul byed na / /
nye bar bzhes la dngos grub stsal tu gsol / /
oM gu ru b+dz+ra yo gi nI sa pa ri wA ra mdzra rU pa /
nas /
spar+sha pra tI ts+tsha a'H hUM swA hA /
rtsi bas stong 'khor lo rin chen dbang gi rgyal / /
yid 'ong btsun mo khyim bdag rin po che / /
gnyis 'thung dbang po cang shes rta mchog dpal / /
bdud sde'i g.yul las rgyal ba'i dmag dpon sogs / /
rgyal srid bdun dang bkra shis rtags brgyad rdzas / /
yid 'phrog phyi nang gsang ba'i mchod pa'i tshogs / /
slu med mchog gsum dam pa'i tshogs la 'bul / /
mchog dang mthun mong dngos grub stsal tu gsol / /
oM gu ru badzra yo gi nI sa pa ri lbA ra sap+ta rat+na ash+ta mang+ga la pra tI ts+tsha a'H hUM swA hA /
zhes phyi mchod dang /
oM mchod do sku bzhi ye shes lnga'i bdag nyid drin can rtsa ba'i bla ma rin po che'i zhal du oM a'H hUM /
brgyud pa'i bla ma rnams kyi zhal du x oM oM oM nas swA hA /
rje btsun rdo rje rnal 'byor ma la sogs pa'i yi dam lha tshogs rnams kyi x dpa' bo dpa' mo chos skyong srung ma phyogs skyong zhing skyong klu dang bcas pa rnams kyi x gzhi bdag gnyug mar gnas pa dang sems can thams cad lhar gyur pa rnams kyi x oM a mr-i ta swa da na b+dz+ra swa b+hA wa A tam ko nya haM /
mgron thams cad ye shes kyi bdud rtsis tshim par gyur /
ces nang mchod dang /
rje btsun rdo rje rnal 'byor ma dang kha Ta'M ga 'khor lo sdom par gyur pa snyoms par zhugs pas lhan skyes kyi bde stong mgron thams cad kyi rgyud la skyes par mos te gsang ba dang de kho na nyid kyi mchod pa 'bul /
de nas /
ye shes chen po'i mdzod 'dzin chos kyi rje /
dpal ldan bla ma'i zhabs la gus btud nas / /
rgyal ba'i yum gyur rdo rje rnal 'byor mar / /
dwar ba'i yid kyis cung zad bstod par bgyi / /
'dab brgya'i lte bar nyin mor byed pa'i dbus /
zhal gcig phyag gnyis 'bar ba'i spyan gsum g.yo / /
padma rA ga ltar dmar rje btsun ma / /
mkha' spyod longs spyod rdzogs la phyag 'tshal lo / /
chags can skyes bu gdul bar bya ba'i phyir /
@# / /
brtan g.yo'i bdag po he ru ka dpal dang / /
gnyis med lhan skyes gar gyis rol mdzad ma / /
mkha' spyod kha sbyor che la phyag 'tshal lo / /
nyid thugs zag pa med pa'i bde ba che / /
'gyur med dga' ba gya nom bla na med / /
rgyun mi 'chad pa'i bde ba'i ros gang ma / /
mkha' spyod bde ba che la phyag 'tshal lo / /
rnam dag chos dbyings spros bral nam mkha'i dbyings / /
mtha' yas yon tan mang pos nyer mdzes pa'i / /
rnam pa kun gyi mchog dang rab ldan ma / /
mkha' spyod rang bzhin med la phyag 'tshal lo / /
gang gi rang bzhin rnam par mi rtog kyang / /
thugs rja chen pos sems can ma lus la / /
yid bzhin nor lhar dgos 'dod kun stsol ma / /
mkha' spyod snying rjes yongs gang la phyag 'tshal / /
srid dang zhi ba'i mtha' dang bral ba yi / /
mi gnas mya ngan 'das pa'i sa brnyes nas / /
rgyun mi 'chad par 'gro ba'i don mdzad ma / /
mkha' spyong rgyun 'chad med la phyag 'tshal lo / /
dmigs med snying rjes gzhan gyi dbang gyur nas / /
'khor ba ji srid gnas pa de srid du / /
mya ngan mi 'da' rtag par rab bzhugs ma / /
mkha' spyod 'gog pa med la phyag 'tshal lo / /
dbang bzhi'i don ldan bskyed rim zab mo'i lam /
mthun bzhir bsgoms shing gus pas gsol btab pas / /
sku bzhi dbyer med zung 'jug rdo rje'i sku / /
mkha' spyod sku yis byin gyis brlab tu gsol / /
oM gsum ldan pa'i gsang sngags yi ge'i tshogs /
dus gsum dag dang yid kyis rab bzlas pas / /
srid gsum sgra dbyangs rnam spangs brjod bral gsung / /
mkha' spyod gsung gis byin gyis brlab tu gsol / /
bden gnyis rnam dag rdzogs rim dbu ma'i lam / /
sgrib gnyis sbyang phyir brtson pas legs bsgoms pas / /
don gnyis lhun grub 'gyur med bde ba'i thugs / /
mkha' spyod thugs kyis byin gyis brlab tu gsol / /
de ltar bstod cing gsol ba btab pa'i mthus / /
nyid thugs brtse ba chen pos rjes bzung nas / /
tshe 'di'i 'chi kha bar do la sogs par / /
mkha' spyod chen po'i go 'phang thob par shog /
ces bstod pa dang /
mtshams 'dir blo bzang chos kyi ni mas mdzad pa'i bstod pa yang mdzad do / /
! / /
lnga pa dbang blang ba ni /
khrus phyag sngon du 'gro bas bla ma dang mdun bskyed kyi rnal 'byor ma dbyer mi phyed pa la dkyil 'khor du 'jug pa'i chos rnam zhu ba'i yon du maN+Dal phul te thal mo sbyar nas /
sangs rgyas kun gyi rang bzhin sku / /
bla ma mchog la bdag gsol 'debs / /
dpal ldan rdo rje rnal 'byor mas / /
bdag la byin gyis brlab tu gsol /
lan gsum gyis gsol @# / /
ba gdab /
oM tsak+Shu ban+d+ha ba ra ma nA ya hUM gis mig dar bcing /
a'H khM bi ra hUM gis me tog blang /
oM khaN+Da ro he huM hUM phaT kyis bsangs /
oM a'H hUM gis bdud rtsi myang /
bu khyod su yin cil dga' / /
skal bzang bdag ni bde chen la 'o / /
de yis bu la ci zhig bya / /
sangs rgyas mchog gi dam tshig go /
zhes dri lan bya /
rang gi snying gar bla ba la gnas pa'i rdo rje dkar po kun rdzob dang don dam byang sems kyi ngo bor gyur /
oM sarba yo ga tsi t+taM ut+pa tA yA mi /
zhes thams cad rnal 'byor gyi sems bskyed /
rdo rje me tog dang bcas snying gar reg nas /
oM su ra te sa ma ya stwaM goH siddh+ya ba dzra ya tha su khaM /
zhes brtan par bya /
rdo rje mgo bor bzhag nas /
deng khyod rnal 'byor ma thams cad kyi rigs su zhugs kyis /
rnal 'byor ma thams cad kyi gsang ba dam pa 'di /
rnal 'byor ma thams cad kyi dkyil 'khor du ma zhugs pa rnams kyi mdun du smra bar mi bya ste /
ma dad pa rnams la'ang ma yin no / /
zhes gsang bar gdams /
dzaH hUM baM hoH zhes dkyil 'khor du zhugs /
de yan chad phyi 'jug go /
dkon mchog gsum la bdag skyabs mchi /
zhes sogs lan gsum gyis byang sdom gzung /
sangs rgyas byang chub sems dpa' kun /
zhes sogs lan gsum gyis sngags sdom gzung /
sangs rgyas chos dang dge 'dun la / /
rtag tu bdag ni skyabs su mchi / /
theg pa gsum po thams cad dang / /
rnal 'byor gsang sngags mkha' 'gro ma / /
dpa' bo dpa' mo dbang lha mo / /
byang chub sems dpa' bdag nyid che / /
khyad par du yang slob dpon la / /
rtag tu bdag ni skyabs su mchi / /
he ru ka dpal sogs dpa' bo / /
rnal 'byor ma yang snang mdzad sogs / /
byang chub sems dpa' dpag med pa / /
thams cad bdag la dgongs su gsol / /
bdag gis dus 'di nas bzung ste / /
ji srid gnyis med la gnas bar / /
de yi tshangs spyod gnyis med pa / /
nyi shu rtsa gnyis legs par bsrung /
zhes lan gsum gyis thun mongs ma yin pa'i dam tshig gzung /
de nas /
bla ma rdo rje rnal 'byor ma'i thugs ka nas 'od zer byung bas rang gi sdig sgrib bag chags rnam smin gdos bcas thams cad sbyangs te stong pa nyid du gyur /
stong pa'i ngang las e e las chos 'byung dmar po gru gsum nyis brtsegs kyi nang du /
zhes pa nas /
ye shes kyi me 'bar ba'i dbus na bzhugs pa'i lte bar e e sa chos 'byung dmar po gru gsum nyis brtsegs kyi nang du a las zla ba'i dkyil 'khor gyi dbus su baM yig dmar po /
mdun rgyab gnyis spangs pa'i grwa bzhir dga' 'khyil @# / /
dmar skya g.yon skor du 'khor ba re res mtshan par gyur par bsam la /
slob dpon rin po ches bdag la /
de bzhin gshegs pa thams cad kyi sku gsung thugs yon tan 'phrin las thams cad kyi dngos grub dang /
'jig rten dang 'jig rten las 'das pa'i dngos grub ma lus pa stsal zhing brtan par mdzad du gsol /
zhes lan gsum gsol ba btab /
oM gsum ma brjod cing ting lo mid /
mdun bskyed kyi rje btsun ma'i thugs ka nas rang 'dra'i rje btsun ma mtheb sor tsam zhig byung ba /
rang gi kha nas zhugs te spyi gtsug nas rkang mthil gyi bar du glog 'khyug pa ltar gar mdzad pa'i mthar lte ba'i baM yig la thim pa yongs su gyur pa las /
sna tshogs padma 'dab ma brgyad pa'i lte bar nyi ma'i dkyil 'khor gyi steng du rje btsun rdo rje rnal 'byor ma'i skur gyur pa ni /
zhes pa nas /
ye shes kyi me 'bar ba'i dbus na bzhugs pa'o / /
rang gi gnas rnams su zla ba'i dkyil 'khor gyi steng du nas tsaN+Di ka'i ngo bo rnams su gyur /
ces nang gi rnal 'byor ma gsal btab /
mdun bskyed kyi rje btsun mas dgyes pa'i gar dang sngags kyi sgra bsgrags shing thugs ka nas 'od zer spros pas phyogs bcu'i sangs rgyas dang byang chub sems dpa' thams cad rje btsun rdo rje rnal 'byor ma'i rnam par spyan drangs pa dang /
mdun bskyed kyi thugs ka nas kyang rang 'dra dpag tu med pa byung ba rang gi spyi bo nas thim par bsam la /
oM gsum ma brjod /
DA dril dkrol /
gu gul gyis bdugs pas phyi'i rnal 'byor ma dbab /
rang gi smin mtshams nas gsang gnas kyi bar du dbu ma dmar po mda' smyug tsam gnas pa'i mas sna nas dga' 'khyil dmar po nas 'bru tsam g.yon skor du drag tu 'khor ba snying ga'i bar du gyen du 'phur bas lus sems thams cad bde bas khyab /
yas sna nas dga' 'khyil dkar po nas 'bru tsam g.yon skor du drag tu 'khor ba snying ga'i bar du thur du babs pas snang ba thams cad stong par thim /
snying gar dbyer med du 'dres te dga' 'khyil dmar skya g.yon skor du drag tu 'khor ba je phra je phrar 'od gsal stong pa nyid du thim par bsam pa ni gsang ba'i rnal 'byor ma ngo sprod pa yin pas /
d+hu d+hu ra gu hya sa ma ya /
de nas /
oM baM /
haM yoM /
hriM moM /
hreM hriM /
hUM hUM /
phags phags /
ces brjod cing spyi bor rdo rje rgya gram du bzhag ste tiShTHa badzrwa zhes brtan par bya /
de nas /
oM pra tI ts+tsha badzra hoH sa me tog phul /
oM pra ti gr-i h+na stwaM i maM satwa mahA bA la /
zhes pas spi bor bzhag /
rnal 'byor ma dpal deng khyod kyi / /
mig 'byed par ni brtson par mdzad / /
phye bas thams cad mthong 'gyur ba'i / /
rdo rje'i mig ni @# / /
bla na med / /
oM badzra ne tra a pa ha ra pa Ta laM hrIH zhes mig dar bsal /
he badzra pA shya /
zhes lta bar bskul bas /
rje btsun rdo rje rnal 'byor ma'i rten dang brten pa'i dkyil 'khor thams cad mngon sum du mthong bar bsam /
de yan chad nang 'jug go / /
! de nas bla ma la /
dbang bzhi byin rlabs kyi tshul du zhu ba'i yon du maN+Dal phul te /
rnal 'byor ma dpal dbang bskur ba / /
'gro ba skyob pa'i gzi brjid can / /
ji ltar yon tan 'byung gnas stsal / /
de bzhin bdag la deng stsol cig /
lan gsum gyis gsol ba gdab /
dkyil 'khor gyi mdun du seng khri pad nyi 'jigs dus kyi gdan la rang nyid skad cig gis rje btsun rdo rje rnal 'byor mar gyur pa'i steng du gdugs /
g.yas su rgyal mtshan /
g.yon du ba dan /
mtha' skor du mchod pa'i sprin dang bcas par gyur phaiM /
bla ma rdo rje rnal 'byor ma'i thugs ka'i baM yig las 'od zer 'phros pas /
dbang gi lha dpal 'khor lo sdom pa'i /
nas /
spyi bo nas dbang bskur bar gyur /
he ru ka dpal 'bar ba'i sku mnga' ba / /
ha ha'i gang brgyangs sa gsum g.yo bar byed / /
hUM hUM phags phags bdud kyi klad 'gems pa / /
bde mchog 'khor lo'i bkra shis deng 'dir stsol / /
e baM mnyam par sbyor ba sngags kyi sku / /
A li kA li gnyis med rol ba'i gsung / /
aM gi ngo bor son pa'i thugs mnga' ba / /
rdo rje phag mo'i bkra shis deng 'dir stsol / /
cas shis pa brjod /
ji ltar bltams pa zhes sogs dang /
oM ts+k+ra bi ra stwaM a b+hi Shiny+tsA mi /
zhes dbang bskur bas lus thams cad gang /
dri ma thams cad dag /
chu'i lhag ma spyi gtsug tu gnas pa yongs su gyur pa las rnam snang he ru ka yum dang bcas pas dbu brgyan par gyur /
dzaH hUM baM hoH dbang lha rnams rang gi spyi bo nas thim par gyur /
oM su pra tI ShTHa badzre swAhA /
zhes brtan par bya /
de nas /
bla ma rdo rje rnal 'byor ma'i thugs ka'i baM yig las oM gsum ma'i sngags 'phreng byung ba zhal nas thon /
rang gi kha nas zhugs te snying ga'i baM yig la thim par bsaM la /
oM gsum ma lan gsum brjod pa rjes su bzlas pa'i lung /
bla ma rdo rje rnal 'byor pa bdag la dgongs su gsol /
bdag ming 'di zhes bgyi bas dus 'di nas bzung ste ji srid byang chub snying po la mchis kyi bar du rje btsun rdo rje rnal 'byor ma mkha' spyod sgrub pa'i yi dam gyi lhar bzung nas gzung sngags oM gsum ma nyin re la 'di snyed re bzla bar bgyi'o / /
lan gsum brjod pa dam bca' ba'i lung /
me tog 'thor bzhin pas /
bcom ldan bdag la stsal lags kyis / /
bcom ldan bdag la byin gyis rlobs /
lan gsum /
bla mas @# / /
kyang /
bcom ldan 'di la stsal lags kyis / /
bcom ldan 'di la byin gyis rlobs /
rje btsun rdo rje rnal 'byor ma'i sku gsung thugs kyi byin rlabs thams cad 'jug par gyur cig /
ces me tog spyi bor bzhag cing /
g.yon pa'i mtheb srin gyis rdul tshon blangs pas dpral mgrin snying ga gsum du reg nas oM gsum ma brjod pa ni byin gyis brlabs pa'i lung ngo / /
des sku tshom bu'i dkyil 'khor du bum pa'i dbang thob /
lus kyi dri ma dag /
lam bskyed rim rnal 'byor bcu gcig bsgom pa la dbang zhing /
'bras bu sprul sku 'grub pa'i skal ba can du byas so / /
zhes dag pa brjod /
! de nas /
bla ma rdo rje rnal 'byor ma dang kha TwAM ga 'khor lo sdom par gyur pa snyoms par zhugs pa'i byang sems dkar dmar oM gsum ma la 'bru gsum btags pa dang /
g.yon pa'i mtheb srin gyis thod pa'i bdud rtsi myangs la /
zhes lcer bzhag pa myangs pas /
lus nang gi byang sems dam tshig pa dang dbyer med du 'dres te rang bzhin brgyad cu'i kun rtog dbyings su 'gags nas gsal stong bde bas brgyan pa'i ting nge 'dzin skyes par bsam /
des gsung bdud rtsi'i dkyil 'khor du gsang ba'i dbang thob /
ngag gi dri ma dag /
lam rdzogs rim rtsa dbu ma bsgom pa la dbang zhing /
'bras bu longs sku 'grub pa'i skal ba can du byas so / /
zhes dag pa brjod /
! de nas oM gsum ma brjod cing g.yon pa'i srin lag gis sin+d+hu ra'i dga' 'khyil bzhi nas blangs te lte snying mgrin dpral rnams su reg la /
rang nyid rdo rje rnal 'byor ma dang bla ma rje btsun mas gtad pa'i 'khor lo sdom pa snyoms par zhugs pa'i byang sems gsang gnas nas lte bar slebs pa na dga' ba /
lte ba nas snying gar slebs pa na mchog dga' /
snying ga nas mgrin par slebs pa na khyad dga' /
mgrin pa nas spyi bor slebs pa na /
lus la rtsas khyab /
rtsa la thig les khyab /
thig le la bde bas khyab /
bde ba la stong pas khyab pas bde stong dbyer med lhan skyes kyi dga' ba skyes par bsam /
des thugs sin+d+hu ra'i dkyil 'khor du shes rab ye shes kyi dbang thob /
yid kyi dri ma dag /
lam pho nya bsten pa la dbang zhing /
'bras bu chos sku 'grub pa'i skal ba can du byas so / /
zhes dag pa brjod /
! de nas /
dbang gsum pa'i dus su lus 'dod lha yab yum dang sems bde stong dbyer med du mos pa'i rgyun je bzang du song ste mthar sku rlung sems las grub pa'i yab yum zhal sbyor gyi rnam pa can dang thugs lhan skyes kyi bde stong dbyer med pa'i zung 'jug dngos gnas su 'grub pa yin no / /
dngos po med pa'i chos nyid chos / /
nam mkha' lta bur dri ma med / /
stong nyid ye shes rdo rje yis / /
stong pa nyid du nam par bsgom / /
@# / /
zhes ngo sprad par bsam /
nges don dam byang sems kyi dkyil 'khor du tshig dbang rin po che thob /
sgo gsum gyi dri ma dag /
lam bsam mi khyab bsgom pa la dbang zhing /
'bras bu ngo bo nyid sku 'grub pa'i skal pa can du byas so / /
zhes dag pa brjod /
de nas /
gtso bos ji ltar bka' stsal pa / /
de dag thams cad bdag gis bgyid /
ces lan gsum gyis dam tshig khas blang /
bla ma la dbang bzhi byin rlabs kyi tshul du gnang ba'i bka' drin gtang rag gi yon du maN+Dal phul te /
deng nas brtsams te bdag bran du / /
khyed la bdag ni 'bul lags na / /
khyed kyis slob mar bzung ba dang / /
cha yis kyang ni spyad du gsol / /
lan gsum gyis lus 'bul lo / /
de nas gtor ma nang mchod ltar byin gyis brlabs la /
mgron rnams kyi ljags la hUM las skyes pa'i rdo rje rtse mo gsum pa nas 'bru tsam 'khod pa'i 'od zer gyi sbu gus gtor ma'i bcud drangs te gsol bar bsam la /
oM gsum ma la a kA ro btags pa lan gsum gyis phul /
phyi nang gis mchod cing /
dpal ldan rdo rje mkha' 'gro ma /
zhes sogs tshigs bcad gnyis kyis bstod la /
mtha' yas rgyal ba'i bde stong zlos gar ni / /
srid zhi'i mig 'phrul cir yang 'char ba las / /
deng 'dir mkha' spyod dpal mo yid 'od ma / /
snying nas dran no 'khyud pa'i rtse dags skyongs / /
'og min zhing na lhan skyes rgyal yum ma / /
nyer bzhi'i yul na zhing skyes DA ki ma / /
nor 'dzin khyab pa'i karma mu dra ma / /
rnal 'byor bdag gi skyabs mchog rje btsun ma / /
khyod ni sems nyid stong pa'i rang rtsal te / /
rdo rje'i grong na e dbyings baM gyi dngos / /
sgyu ma'i gling na 'jigs rung srin mo dang / /
'dzum dkar g.yo ba'i lang tsho gsar pa ston / /
bdag gis ji ltar btsal yang 'phags ma khyod / /
bden par grub pa'i nges pa ma rnyed nas / /
spros pas dub pa'i sems kyi gzhon nu de / /
brjod bral nags kyi khang bur ngal gso bsten / /
e ma da ni DA ki dbyings nas bzhengs / /
he ru ka dpal rgyud kyi rgyal po las / /
rdo rje btsun mo'i nye ba'i snying po mchog /
bklags pas 'grub ces gsungs pa'i bden pas skyongs / /
o Di bi sha'i bas mtha'i nags khrod du / /
grub pa'i dbang phyug rdo rje dril bu pa / /
'khyud dang tsum b+ha'i bde bas rjes bskyangs te / /
kha sbyor mchog gis rol bzhin bdag kyang skyongs / /
gang+gA'i gling nas rje btsun ku sA li / /
mngon sum nam mkha'i dbyings su khrid pa dang / /
dpal ldan nA ro ta pa rjes bzung ltar / /
bdag kyang mkha' spyod dga' ma'i grong du khrid / /
rtsa rgyud bla ma mchog gi thugs rje dang / /
rgyud chen gsang mtha'i myur lam zab khyad dang / /
rnal 'byor bdag gi lhag bsam dag pa'i mthus / /
@# / /
mkha' spyod dga' ma'i 'dzum zhal myur mthong shog /
ces mkha' spyod zhal bzang lta ba'i smon lam dang /
rje btsun rdo rje rnal 'byor mas /
bdag dang sems can thams cad dag pa mkha' spyod du 'khrid par mdzad du gsol /
'jig rten dang 'jig rten las 'das pa'i dngos grub ma lus pa stsal tu gsol /
zhes 'dod don la gsol ba gdab cing tshogs 'khor byed na 'dir byed do / /
de nas oM AH hUM /
ha ho hrIH lan gsum /
hUM 'og min bde chen dag pa'i pho brang nas / /
rnam snang thugs las sprul pa'i mthu bo che / /
bstan srung kun gyi gtso bo rdo rje gur / /
dpal ldan mgon po 'dir byon mchod gtor bzhes / /
yongs 'du'i tshal dang gshin rje'i pho brang dang / /
'dzam gling de wi ko Ti'i gnas mchog nas / /
'dod khams gtso bo nam gru re ma ti / /
dpal ldan lha mo 'dir byon mchod gtor bzhes / /
snang srid b+ha ga dbyings kyi dkyil 'khor nas / /
'khor 'das kun gyi bdag mo dbyings phyug yum / /
sngags srung drag mo ma mo mkha' 'gro'i gtso / /
yum chen ral gcig 'dir byon mchod gtor bzhes / /
bsil ba tshal dang ha ha rgod pa dang / /
sing ha gling dang ti si'i gangs ri dang / /
dar lung gnas dang kha 'u'i brag rdzong nas / /
zhing skyong dbang po 'dir byon mchod gtor bzhes / /
dur khrod brgyad dang lho phyogs ri sul dang / /
rdo rje gdan dang dpal gyi bsam yas dang / /
na la rtse dang dpal ldan sa skya nas / /
las mgon pho mo 'dir byon mchod gtor bzhes / /
byang shar ma ru tse yi dur khrod dang / /
rgya gar bang so dmar po'i brag ri dang / /
dar lung brag ram la sogs gnas mchog nas / /
gnod sbyin lcam dral 'dir byon mchod gtor bzhes / /
khyad par ayon mkha' 'gro'i yul dang ni / /
rang bzhin gnas nas 'jig rten 'jig rten las / /
'das pa'i mkha' 'gros yongs bskor dur khrod kyi / /
bdag po yab yum 'dir byon mchod gtor bzhes / /
gsol lo mchod do rgyal ba'i bstan srung tshogs / /
bsgrubs so bsten no bla ma'i bka' srung che / /
'bod do bskul lo rnal 'byor dgra lha'i tshogs / /
rings pa'i tshul gyis 'dir byon mchod gtor bzhes / /
sha khrag dmar gyis brgyan pa'i gtor mas mchod / /
dza gad sman phud rak+ta'i btung bas mchod / /
rnga chen rkang gling rol mo'i sgra yis mchod / /
dar nag 'phan chen sprin ltar gtibs pas mchod / /
yid 'phrog spyan gzigs nam mkha' mnyam pas mchod / /
rab brjid snyan pa'i dbyangs kyi nga ros mchod / /
phyi nang gsang ba'i dam rdzas rgya mtshos mchod / /
bde stong dbyer med ye shes rol pas mchod @# / /
sangs rgyas bstan pa gnyan po khyed kyis srungs / /
dkon mchog dbu 'phang gnyan po khyed kyis stod / /
dpal ldan bla ma'i 'phrin las khyed kyis spel / /
rnal 'byor bcol ba'i 'dod don khyed kyis sgrubs / /
zhes gtor rdzong bya'o / /
! drug pa mjug bsdu ba ni /
chu gnyis nyer spyod rol mo dang bcas pa byin gyis brlab ste /
rang gi thugs ka nas zhes sogs bum sgrub ltar phyi nang gi mchod pa phul la /
oM bcom ldan 'das ma rdo rje phag mo la phyag 'tshal hUM hUM phaT / /
oM 'phags ma rig ma'i dbang phyug khams gsum gyis mi thub hUM hUM phaT /
oM 'byung po'i 'jigs pa thams cad rdo rje chen pos 'jom hUM hUM phaT /
oM rdo rje gdan bzhugs gzhan gyis mi thub dbang byed spyan hUM hUM phaT /
oM gtum mo khro mo'i gzugs kyis tshangs pa skems par mdzad hUM hUM phaT /
oM bdud rnams skrag cing skems pas gzhan gyi phyogs las rgyal hUM hUM phaT /
oM rmugs byed reng byed rmongs byed kun las rnam par rgyal hu hUM phaT /
oM rdo rje phag mo sbyor chen 'dod dbang mkha' 'gror 'dud hUM hUM phaT /
ces yum gyi skang brgyad bod skad kyis bstod /
he ru ka'i yig brgya bzlas te /
ma 'byor pa dang nyams pa dang /
zhes sogs kyis bzod gsol bya /
oM khyed kyis sems can don kun mdzad / /
rjes su mthun pa'i dngos grub stsol / /
sangs rgyas yul du gshegs nas kyang / /
slar yang 'byon par mdzad du gsol / /
b+dz+ra muH ye shes pa rnams rang bzhin gyi gnas su gshegs shing /
dam tshig pa rnams rang la thim par bsam /
de nas dge ba 'di yis myur du bdag /
mkha' spyod ma dngos 'grub gyur nas / /
'gro ba gcig kyang ma lus pa / /
de yis sa la 'god par shog /
'chi tshe mgon dang dpa' bo ma tshogs kyis / /
me tog gdugs dang rgyal mtshan thogs nas su / /
rol mo sil snyan sgra snyan sogs mchod cing / /
mkha' la spyod pa'i gnas su 'khrid par shog ces dang /
rmad byung sras bcas zhes sogs mdor bsdus sam /
spro na /
dal 'byor gru chen mi rtag dran pa yi / /
ba dan dkar po bskyod pa las 'bras kyi / /
blang dor mthun pa'i rlung gis rab bskul nas / /
'jigs rung 'khor ba'i mtsho las sgrol bar shog /
slu med skyabs gnas gtsug gi nor bur bsten / /
mar gyur 'gro ba'i don chen snying la zhugs / /
rdor sems bdud rtsis nyes pa'i dri ma 'khrud / /
rje btsun bla ma'i thugs rjes skyong bar shog /
yid 'ong rgyal yum phyi yi rnal 'byor ma / /
baM yig nang gi rdo rje btsun mo'i mchog /
sems nyid stong gsal gsang ba'i mkha' spyod yum / /
rang zhal mthong @# / /
pa'i rtse dgas rol bar shog /
snod kyi 'jig rten e yig gzhal med khang / /
bcud kyi sems can baM yig rnal 'byor ma / /
zung 'jug bde ba chen po'i ting 'dzin gyis cir snang dag pa'i snang bar 'char bar shog /
de ltar phyogs dang zla ba'i rnal 'byor gyis / /
nam zhig dus na dga' ma byu ru'i mdog /
li khri'i skra grol dmar ser mig g.yo mas / /
mngon sum rig 'dzin grong du 'khrid par shog /
sin+d+hu ra lang+ga li yi sdong bur bcas / /
ro ldan gnas su bsgrubs shing yul kun du / /
myul bas gang gi mdzod spur 'khyil ris can / /
'phos pa'i mdzes mas mkha' spyod 'khrid par shog /
nang gi phag mos gzung 'dzin 'khri shing bcom / /
mchog gi d+hU tIr zhugs pa'i gar mkhan ma / /
tshangs pa'i sgo nas sprin lam dbyings su 'thon / /
khrag 'thung dpa' bor 'khyud cing rol bar shog /
lte ba'i padmor rlung lnga'i ti la ka /
rtse gcig sgom pa'i kha sbyor rnal 'byor gyis / /
lus sems rtsa la dri bzhon zhugs pa yi / /
bde ba mchog gis bdag rgyud tshim par shog /
tha mal 'od kyi gtum mo mdzes ldan mas / /
d+hU tIr 'dzum dkar bzhad pa'i rol rtsed kyis / /
haM yig gzhon nu yongs su mnyes byas nas / /
zung 'jug bde ba chen po'i sa thob shog /
lte ba'i rtsa gsum dbus gnas dmar nag raM / /
steng 'og rlung gis sbar ba'i tshangs pa'i mes / /
stong phrag don gnyis snyigs ma'i khams bsregs te / /
dwangs mas d+hU tI yongs su gang bar shog /
kha dog lnga ldan smin mtshams thig le ni / /
spyi bor son las byung ba'i zla chu'i rgyun / /
gsang ba'i chu skyes ze'u 'bru'i bar dag tu / /
yas bab mas brtan dga' bzhis tshims par shog /
thig le de las 'phros pa'i 'od lnga'i zer / /
phog pas rang lus la sogs brtan g.yo kun / /
dwangs gsal 'ja' tshon phung por gyur las slar / /
rang gnas bde stong dbyings su 'jug par shog /
skye 'gag gnas gsum bral ba gdod ma'i gshis / /
stong gsal brjod du med pa gnyug ma'i ngang / /
zung 'jug blo 'das rang sems rnal 'byor ma / /
rang ngo shes nas rtag tu skyong bar shog /
rtsa rlung thig le e waM dbyings su thim / /
sems nyid bde chen chos sku'i dpal thob nas / /
bgrang yas gzugs sku'i rnam rol dpag med kyis / /
nam mkha'i mtha' klas 'gro 'di skyong bar shog /
rmad byung sras bcas rgyal ba'i byin rlabs dang / /
rten 'brel bslu ba med pa'i bden pa dang / /
bdag gi lhag bsam dag pa'i mthu stobs kyis / /
rnam dag smon pa'i @# / /
gnas 'di 'grub par shog /
ces smon lam dang /
phun tshogs dge legs kun gyi dpal mnga' ba / /
rdo rje 'chang dbang paN chen nA ro sogs / /
dpal ldan bla ma dam pa'i tshogs rnams kyi / /
byin rlabs myur du 'jug pa'i bkra shis shog /
rgyal ba'i yum mchog shes rab pha rol phyin / /
rang bzhin 'od gsal gdod nas spros dang bral / /
brtan g.yo'i dngos kun spro dang sdud mdzad ma / /
mkha' spyod chos kyi sku yi bkra shis shog /
mtshan dpe'i dpal 'bar rab mdzes brjid pa'i sku / /
drug cu'i dbyangs ldan theg mchog sgrog pa'i gsung / /
ye shes lnga ldan bde gsal mi rtog thugs / /
lhan skyes longs spyod rdzogs sku'i bkra shis shog /
sna tshogs zhing du sna tshogs gzugs sku yis / /
sna tshogs thabs kyis sna tshogs gdul bya'i don / /
sna tshogs bsam pa ji bzhin sgrub mdzad ma / /
zhing skyes sprul pa'i sku yi bkra shis shog /
padma rA ga'i mdog mtshungs rje btsun ma / /
'dzum khro'i nyams ldan zhal gcig phyag gnyis kyis / /
gri thod legs 'dzin zhabs zung brkyang bskum tshul / /
sngags skyes mkha' spyod mchog gi bkra shis shog /
gang gi rnam sprul grangs med bye ba phrag /
stong phrag bdun cu rtsa gnyis tshogs rnams kyis| |sgrub pa po yi bar chad kun sel zhing / /
'dod don dngos grub stsol ba'i bkra shis shog /
ces shis pa brjod par bya'o / /
smras pa /
rnal 'byod ma rgyud bye ba bcu drug gi /
nang na rgyal mtshan tog ltar mngon mtho ba / /
gsang sngags mthar thug 'khor lo bde mchog gi /
yang snying mkha' spyod byu ru'i smin legs gang / /
rgya gar paN chen nA ro ta pa dang / /
bod yul bstan pa'i bdag po sa skya pa'i| |thugs bcud gser gyi chos zhes yongs grags kyang / /
tshad ldan shes de deng dus nyin skar spun / /
'on te snga ma'i las smon shugs btsan pas / /
bdag gis snyan rgyud tshad ma bzhi ldan thob| |rgyud dang rgya bod mkhas pa'i gzhung mang mjal / /
yang dag ltar snang rnam dbye'ang cung zad phyed / /
de phyir sgrub dkyil bde ba chen po'i lam / /
ma lus gsal bar lta ba'i sgron me 'di / /
gzur gnas blo gsal don gnyer can rnams kyis / /
longs la mkha' spyod zhing de bgrod par mdzod / /
bdag kyang dge 'dis lus sems bral ma thag /
phyi nang mkha' spyod go 'phang mngon gyur te / /
gson gshin 'brel thogs kyis mtshon ma rgan 'gro / /
mtha' dag bde chen lam 'dis sgrol gyur cig /
ces rje btsun rdo rje rnal 'byor ma nA ro mkha' spyod kyi sin+d+hu ra'i dkyil 'khor sgrub mchod dang @# / /
dbang gi cho ga bde chen gsal sgron zhes bya ba 'di ni /
rang nyid la rtsom 'dun nar mar yo pa'i thog /
nye char dge tshul ma skal bzang chos skyid nas tshes bcu rnam gnyis la nyams su blangs chog pa'i sgrub dkyil tshig nyung zhing don 'dus pa zhig dgos zhes yang dang yang du bskul ba ltar /
lam 'di la lhag par mos pa'i shAkya'i dge slong d+harma b+ha dras /
tshar chen blo gsal rgya mtsho dang lcang skya rol pa'i rdo rje sogs sa dge'i mkhas grub rgya mtsho lta bu'i gzhung la brten nas /
myos ldan gyi lo'i chu stod zla ba'i mar do'i tshe bcu'i nyin bzhad dngul chu'i ri phug tu sbyar ba'o / /
! oM swa sti /
rje btsu rdo rje rnal 'byor ma'i tshogs mchod ni /
sha chang tshogs gtor sogs bshams pa nang mchod ltar byin gyis brlabs te 'bul ba ni /
hUM| bde skyong stong gsum ltar yangs ka pA lar / /
dam rdzas bdud rtsi rab 'khyil tshogs mchod 'di / /
rtsa brgyud bla ma'i tshogs rnams mnyes phyir 'bul / /
bzhes nas sgo gsum byin gyis brlabs tu gsol /
oM AH gu ru b+dz+ra d+ha ra sa pa ri wA ra gaN na kA khA hi /
pany+tsa a mr-i ta khA hi /
hUM| bde skyod stong gsum ltar yangs ka pA lar / /
dam rdzas bdud rtsi rab 'khyil tshogs mchod 'di / /
rnal 'byor dbang mo'i lha tshogs mnyis phyir 'bul / /
bzhes nas mkha' spyod gnas su 'khrid du gsol / /
oM AH b+dz+ra yo gi nI sa pa ri wA ra ga Na tsa kra khA hi /
pany+tsa a mr-i ta khA hi /
hUM| bde skyong stong gsum ltar yangs ka pA lar / /
dam rdzas 'dud rtsi rab 'khyil tshogs mchod 'di / /
yi dam dkyil 'khor lha tshogs mnyes phyir 'bul / /
bzhes nas mchog mthun dngos grub stsal du gsol / /
oM AH maN+Da la de ba sa pa ri wA rag Na ts+k+ra khA hi /
pany+tsa a mr-i ta khA hi| hUM| bde skyong stong gsum ltar yangs ka pA lar / /
dam rdzas bdud rtsi rab 'khyil tshogs mchod 'di / /
dkon mchog rin chen tshogs rnams mnyes phyir 'bul / /
bzhes nas srid zhi'i 'jigs las bsgral du gsol / /
oM AH ra h+natra ya sa pa ri wA ra ga Na ts+k+ra khA hi /
pany+tsa a mr-i ta khA hi /
hUM| bde skyong stong gsum ltar yangs ka pA lar / /
dam rdzas bdud rtsi rab 'khyil tshogs mchod 'di| |mkha' 'gro chos skyong tshogs rnams mnyes phyir 'bul / /
bzhes nas rnal 'byor 'phrin las bsgrub tu gsol / /
oM AH DA ki nI d+harma pA la sa pa ri wA ra ga Na tsa kra khA hi /
pany+tsa a mr-i ta khA hi /
hUM| bde skyong stong gsum ltar yangs ka pA lar / /
dam rdzas bdud rtsi rab 'khyil tshogs mchod 'di / /
mar gyur rigs drug tshogs rnams mnyes phyir 'bul / /
bzhes nas 'khrul snang @# / /
sdug bsngal zhi gyur cig /
oM AH Sha Da kU la a rAH ga Na ts+k+ra khA hi /
pany+tsa a mr-i ta khA hi /
de nas lag kyi rdo rjes phyag phul rjes bza' btung lag tu thogs nas /
hoH dpa' bo chen po dgongs su gsol / /
'di la the tshom mi bya ste / /
bram ze khyi dang gdol pa gsum / /
dbyer med gcig tu dgongs te rol /
zhes brjod de phul /
len pa po rnams kyis kyang /
hUM| bdag nyid rgyal ba kun gyi yum / /
bcom ldan rdo rje rnal 'byor dngos / /
ye shes bdud rtsi'i rgya mtsho che / /
lha rnams tshim par bya phyir rol / /
a ho ma hA su kha /
zhes brjod nas bza' btung sha lnga bdud rtsi lnga'i rang bzhin gyi bsreg rdzas su mos nas nang gi sbyin sreg gi tshul du longs spyad nas tshim par rol /
de nas tshogs lhag bsdus pa /
oM AH hUM /
ha ho hrIH lan gsum gyis byin gyis brlabs la /
hUM| bde sgyod stong gsum ltar yangs ka pA lar /
dam rdzas bdud rtsi rab 'khyil tshogs lhag 'di / /
dam can zhing skyong tshogs rnams mnyes phyir 'bul / /
bzhes nas 'gal rkyen sol la mthun rkyen sgrubs / /
oM AH k+She tra pA las pa ri wA ra ga Na ts+k+ra khA hi /
pany+tsa a mr-i ta khA hi /
zhes brjod nas dkyus la 'jug go / /
zhis pa 'di yang rgyal mchog bskal bzang rgya mtsho dang yongs 'dzin paN+Di ta'i gsung las btus nas d+harma b+ha dras dris / /
! bde mchog rtsa rgyud le lung gcig pa las /
gos dang phyag rgya lnga la sogs / /
shes rab yan lag phur bu gur / /
A li kA li zhes brjod nas / /
rgyu sogs stong pa sngon 'gro ba / /
'jug pa sgra la sogs pa nas / /
ji srid bsdus pa'i sbyor ldan pa / /
bdud rtsi tshim byed mya ngan 'das / /
lag pa'i mchod pa dbang bskur ba / /
go cha chen pos yang dag bsrung / /
sngags rnams kun gyis mchod par bya / /
de ltar de nyid bcu bzhi ni| |mdor bsdus nas ni bshad pa yin / /
zhes gsungs so / /
! mthong grol lde mig las /
sngon 'gro dngos gzhi rjes gsum dang po la / /
mthun mong mthun mong min pa'i mthun mong bar / /
dal 'byor rnyed dka' mi rtag las 'bras dang / /
'khor ba'i nyes dmigs mthun mong ma yin par / /
skyabs sems rdor sems bla ma'i rnal 'byor 'khrid / /
dngos gzhid bskyed rdzogs gnyis kyi bskyed pa'i skabs / /
bya ba byed can gnyis las phyi ma'i grangs / /
nga rgyal rnam pa gnyis kyi rnam pa la / /
spyi dang bye brag lus dkyil sems 'dzin pa / /
rdzogs pa'i rim par gzhi lam 'bras bu gsum / /
gnyis par chos nyid dngos dang brgyud nas ston / /
phyi mar chags can chags bral rnam pa gnyis / /
chags bral rlung sems dbu mar bsdu bsgom zung / /
bsgom par bde ba dang ni stong pa sgrub /
@# / /
gsum pa 'bras bu yan lag bdun ldan thob / /
bsam mi khyab bya mjug sdud tshar chos ston / /
zhes gsungs so / /
zhes pa 'di ni rje btsun bla ma de nyid kyis rnal 'byor ma'i chog 'di par du 'khod zin pa ma gtogs /
da lta'i lag len ltar bsgrigs na blo rmongs la phan che bar 'dug /
ces gsungs pa'i dgongs pa bsgrub phyir me 'brug lo par gsar rko byed skabs dbyangs can grub pa'i rdo rjes bsgrigs pa'o / /
'di la brten nas bdag dang pha ma thogs thams cad bla ma rdo rje rnal 'byor mas 'bral med rjes su 'dzin par gyur cig / /
sde dge'i par rkos shes rab bzang pos par du bsgrubs pa dge'o / /
zhal gro / /
sarma mang+ga laM / / / /

