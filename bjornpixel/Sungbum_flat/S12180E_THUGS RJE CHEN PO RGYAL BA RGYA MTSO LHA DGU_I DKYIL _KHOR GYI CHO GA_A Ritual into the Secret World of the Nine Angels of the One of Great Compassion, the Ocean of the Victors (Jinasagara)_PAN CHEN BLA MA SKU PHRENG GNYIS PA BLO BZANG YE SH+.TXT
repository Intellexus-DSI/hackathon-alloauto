@# / /
thugs rje chen po rgyal ba rgya mtsho lha dgu'i dkyil 'khor gyi cho ga bzhugs / /
@## / /
bla ma dang thugs rje chen po'i lha tshogs la phyag 'tshal lo / /
'dir grub ba'i dbang phyug mi tra dzo ki'i thugs dam brgya rtsa'i nang tshan thugs rje chen po rgyal ba rgya mtsho'i dkyil 'khor du dbang bskur ba'i cho ga la gsum /
sa'i cho ga /
sta gon gyi cho ga /
dngos gzhi'i cho ga'o / /
dang po las brtag pa /
sa bslang ba /
sa sbyang ba /
sa bzung ba /
bsrung zhing byin gyis brlab pa dang lnga las /
dang po ni /
grong la sogs pa'i phyi rol tu byed na dbang ldan gyi char bya ba dang /
de dag gi nang du byed na yid gang dga' bar bya bar gsungs pas brtag mi dgos /
gnyis pa ni /
sa de nyid gang dbang ba'i bdag po la gnang ba gsol nas dri bzang po dang ba'i rnam lngas byugs /
me tog gi tshom bu lha grangs dang mnyam pa bkod /
dkyil 'khor pa'i lha dang zhing skyong la dbul rgyu'i mchod pa chu @# / /
gnyis nyer spyod mthar gtor ma dang bcas pa dang /
nang mchod rdor dril sogs tshang bar bkod /
de nas /
skad cig gis rang nyid thugs rje chen po sku mdog dkar po zhal gcig phyag gnyis kyis mu tig gi 'phreng ba dang udpa la 'dzin pa /
zhabs g.yas cung zad brkyangs pas bzhugs pa la /
yum gsang ba ye shes kyi mkha' 'gro ma dmar mo DA ma ru dang thod khrag 'dzin pas 'khyud par gyur par bsams /
de nas /
yid kyi rol pa dri med zla 'dras bsgrubs /
zhes pa nas /
sems ni byang chub dam par bskyed par bgyi /
zhes pa'i bar gyis skyabs 'gro sems bskyed bya /
oM badzra kro d+ha ha ya grI ba hu lu hu lu hUM phaT kyis tshom bu bsangs /
swa b+hA was stong par sbyangs /
stong pa'i ngag las /
raM las nyi ma'i dkyil 'khor gyi steng du hUM las sna tshogs rdo rje /
zhes pa nas /
gsum ga'ang g.yon pas udpa la 'dzin pa'o /
zhes pa'i bar 'og nas 'byung ba'i lha sta gon gyi skabs ltar bya /
de nas nang mchod mchod gtor rnams sgrub thabs ltar byin gyis brlabs /
oM sarba ta thA ga ta Aya lo ke shwa ra maN+Da la sa pa ri wA ra i daM ba liM ta kha kha khA hi khA hi gsum gyis gtor ma phul /
ar+g+haM sogs kyis mchod cing nang mchod dbul la /
rdo rje khu tshur gnyis kyi mdzub mo brkyangs /
rtse mo gshibs la 'og tu phyogs pa spyi bor bzungs shing /
hUM badzra ut+tiShTHa /
bsgoms pa'i dkyil 'khor nam mkha' la bzhugs par gyur /
ces brjod cing nam mkhar bteg /
zhing skyong gi mchod gtor byin gyis brlabs /
rang gi thugs ka'i sa bon gyi 'od zer lcags kyu'i rnam pa can gyis zhing skyong 'khor bcas spyan drangs /
oM a kA ro mu khaM sarba d+harmA NAM a dyA nut+pan+na twAt /
oM AH hUM /
gsum gyis gtor ma phul /
oM k+She tra pA la sa pa ri wA ra ar+g+haM sogs kyis mchod /
oM AHhUM btags la nang mchod dbul /
rdor dril thogs te /
gang dag 'dir gnas lha dang klu / /
gnod sbyin srin po'am gzhan dag la / /
sa 'di bdag gis bslang bar bgyi / /
dkyil 'khor don du khyed kyis stsol / /
lan gsum gyis gsol ba btab /
zhing skyong 'khor bcas rang gnas su gshegs par gyur par bsam /
'dir sngags bzlas te rmi lam brtag par gsungs kyang dkyus gcig tu bya bar bsams nas ma bris so / /
de nas pus mo g.yas pa sa la btsugs thal mo sbyar nas nam mkhar bzhugs pa'i dkyil 'khor pa'i lha tshogs la gsol ba 'debs pa ni /
phyogs bcu na bzhugs pa'i sangs rgyas dang byang chub sems dpa' thams cad dang 'phags pa thugs rje chen po'i dkyil 'khor pa'i lha tshogs rnams bdag la dgongs su gsol /
bdag gis 'phags pa thugs rje chen po'i dkyil 'khor gyi cho ga bgyid pa la @# / /
gegs med par 'grub par mdzad du gsol /
zhes lan gsum gyis gsol ba btab pas /
rig pa 'dzin pa ci dga' bar gyis shig ces gnang ba byin par gyur par bsam zhing /
las thams cad pa bzlas pa'i yungs kar dang chu dang thal ba sa der gtor la bsang ngo / /
de nas tshom bu rnying pa rnams bsdus dkyil 'khor gyi dbus su dri'i thig le dang tshom bu gcig bkod /
chu gnyis nyer spyod dang bcas pa bshams nas /
der skyil krung bcas te /
dkyil 'khor gyi dbus su baM las byung ba'i sa'i lha mo ser mo dga' ba dang ldan pa'i thugs can /
zhi ba na bza' dkar po bsnams pa /
sna tshogs pa'i rgyan can /
zhal gcig phyag gnyis kyis g.yas mi 'jigs pa'i phyag rgya dang /
g.yon gser gyi bum pa bsnams pa /
bdag nyid kyi lag pa g.yas pa'i mthil du zla ba'i steng du hUM hUM hUM /
rdo rje dang bcas pa'i sor mo'i rtse mos la bsnun pa'i sgra dang hUM gi 'od zer gyis bskul bas sa g.yos pa'i gseb nas sa'i lha mo ye shes pa 'thon zhing sbyan drangs dzaHhUM baM hoHdam tshig pa dang gnyis su med par gyur /
ces brjod de mchod pa rnams byin gyis brlabs /
oM pr-i thi wI de wAs pa ri wA ra ar+g+haM sogs kyis mchod /
oM AHhUM btags la nang mchod dbul /
de nas spos dang rdor dril 'dzin pas /
oM tshur spyon tshur spyon sa yi ni / /
lha mo chen mo 'jig rten yum / /
rin chen kun gyis rab gang ma / /
bzang po'i rgyan gyis rnam brgyan ma / /
do shal rkang gdub sgra ldan ma / /
rdo rje sems dpa' rab mchod ma / /
mchod yon 'di ni bzhes nas ni / /
dkyil 'khor las ni legs grub mdzod / /
hrIHhI hI hI hI haM swAhA /
lan gsum gyis gsol ba btab pas /
rig pa 'dzin pa ci dga' bar dkyil 'khor gyi las gyis shig /
ces gnang ba byin nas nam mkhar bzhugs par gyur /
gsum pa ni /
brkos pas sbyang ba grong la sogs pa'i phyi rol tu bya ba la gsungs pas ma bris /
yungs kar dang dri'i chu dang thal ba la 'khyil pa'i sngags bzlas te dkyil 'khor gyi sa la gtor zhing /
de bzlas pa'i ba byung lnga dang dri'i chus kyang gtor ro / /
de nas rdo rje dkyil krung bcas /
lag pa sa gnon byas pa'i sor mo sa la reg nas /
oM b+hU khaM /
sa gzhi nam mkha'i rang bzhin stong pa nyid du gyur /
hUM laM hUM /
sa gzhi rdo rje'i rdul phra rab kyi rang bzhin du gyur /
oM me di ni badzri b+hA wa badzra ban+d+ha hUM /
sa gzhi rdo rje'i rang bzhin du bcing te brtan par byas /
oM ha na ha na badzra kro d+ha hUM phaT /
rdo rje khro bos bgegs rnams bcoms /
oM AHhUM sho d+ha ya sho d+ha ya rak+Sha rak+Sha hUM hUM phaT /
rdo rje gsum gyis sa'i nyes skyon thams cad sbyangs shing bsrungs par gyur /
de nas dkyil 'khor gyi dbus su tshom bu gcig chu gnyis nyer spyod gtor ma dang bcas pa bkod nas mchod gtor byin gyis brlabs /
pad kor bya zhing /
nam mkhar gnas pa'i sa'i lha mo mdun du gnas par gyur pa la a kA ros gtor ma phul /
sdar ltar phyi nang gis mchod cing gsol ba btab pas /
rig pa 'dzin pa ci dga' bar dkyil 'khor gyi las gyis shig ces gnang ba byin nas de nyid du thims par gyur /
lag pa pad kor bya zhing oM AHhUM dang yi ge brgya pa @# / /
brjod pas sa gzhi bkrag mdangs dang ldan par bsam mo / /
de nas /
sna tshogs pa'i chos thams cad stong pa nyid du ro gcig par gyur /
ces brjod cing mos pa brtan po bya'o / /
bzhi pa ni /
mchod pa'i chas rnams sgrub thabs ltar bkod /
dkyil 'khor gyi dbus su me tog gcal du bkram par slob dpon dang sgo'i slob dpon yod na phyogs so sor 'khod /
bdag bskyed mchod bstod yan rdzogs par bsgoms nas /
lag pa g.yas rdo rje dang bcas pa'i spos por bzungs te /
bdag nyid kyi lce hUM las skyes pa'i rdo rjer gyur par bsam zhing /
ma lus phyogs na bzhugs pa yi / /
sangs rgyas rnams ni bdag la dgongs / /
bdag ni rdo rje che ge yis / /
'dir ni dkyil 'khor bri bar bgyi / /
sangs rgyas la sogs kun byon 'tshal / /
dngos grub 'dir ni yang dag stsol /
zhes lan gsum gyis snyan gsan dbab cing /
phyogs bzhi'i slob mas mchod pa chu gnyis nyer spyod dang bcas pa bshams byin gyis brlabs te bzhi gas thun mong du slob dpon la dbul lo / /
de nas bzhi ga 'grengs te /
bla ma dang gtso bo tha mi dad par mos la /
shar nas maN+Dal phul te /
rang nyid skad cig gis rdo rje mkha' 'gro ma nag mo zhal gcig phyag gnyis kyis gri gug dang thong khrag 'dzin pas nam mkhar gnas pa'i de bzhin gshegs pa rnams dang lhan cig tu gsol ba ni /
de bzhin gshegs pa kun zhi ba / /
de bzhin gshegs pa kun gyi gnas / /
chos kun bdag med pa yi mchog /
dkyil 'khor dam pa bshad du gsol /
zhes dang /
lho nas maN+Dal phul te /
rang nyid skad cig gis rin chen mkha' 'gro ma ser mo zhal gcig phyag gnyis kyis gri gug dang thod khrag 'dzin pas /
nam mkhar bzhugs pa'i /
zhes pa nas /
gsol ba ni /
mtshan nyid thams cad yang dag rdzogs / /
mtshan nyid min pa thams cad spangs / /
kun du bzang po sku yi mchog /
dkyil 'khor dam pa bshad du gsol / /
nub nas maN+Dal phul te /
rang nyid skad cig gis padma mkha' 'gro ma dmar mo zhal gcig phyag gnyis kyis gri gug dang thod khrag 'dzin bas /
nam mkhar zhes pa nas /
gsol ba ni /
zhi ba'i chos mchog las byung ba / /
ye shes spyod pa rnam spyod mdzad / /
kun tu bzang po gsung gi mchog /
dkyil 'khor dam pa bshad du gsol / /
byang nas maN+Dal phul te /
rang nyid skad cig gis las kyi mkha' 'gro ma ljang khu zhal gcig phyag gnyis kyis gri gug dang thong khrag 'dzin pas /
nam mkhar /
zhes pa nas /
gsol ba ni /
sems can kun gyi sems chen po / /
rang bzhin dag cing dri ma med / /
kun bzang thugs mchog kha lo bsgyur / /
dkyil 'khor dam pa bshad du gsol /
ces sogs gsol 'debs 'di rnams la slob ma bzhi med na gcig gis phyogs thams cad du song la bya /
gcig kyang med na bsam gtan gyis bya ba man ngag yin par gsungs so / /
de nas rdor dril 'dzin pas phyag rgya sngar ltar bcas la /
hUM badzra ut+tiShTHa /
bsgoms pa'i dkyil 'khor nam mkha' la bzhugs par gyur /
de nas skyil krung bshig la langs te /
kha shar du @# / /
phyogs bas mnyam pa'i rkang stabs byas nas thal mo spyi bor sbyar te /
oM pra na ma mi sarba ta thA ga tA na /
zhes bas de bzhin gshegs pa thams cad la yid kyis phyag bya'o / /
de nas rngor dril 'dzin pas hUM mdzad kyi phyag rgya snying khar bcas te /
sems can ma rig pa'i mun pas bsgribs shing bdud kyi dbang du song ba rnams kyi bdud bsal ba'i phyir du rang nyid gtso bo las bye ba'i khro bo 'jig rten gsum las rnam par rgyal ba sku mdog sngon po sngo ser ljang ba'i zhal gsum gdangs shing mche ba gtsigs pa /
ljags 'dril ba /
zhal re re zhing smin ma 'khyog cing khro gnyer dang bcas pa /
spyan gsum dmar zhing zlum pa /
'khor lo la sogs pa'i phyag rgya drug dang ldan pa /
dpral par thod skam lngas brgyan cing khrag 'dzig pa'i mgo 'phreng mgul pa la 'phyang ba /
mgo bo dang bcas pa'i ska rags can /
stag lpags kyi na bza' 'phyang ba /
mtha' yas nag pos bcings pa'i dbu skra kham ba gyen du 'bar ba /
'jog po la sogs pa klu'i rgyal po brgyad kyis brgyan pa /
phyag drug gi dang po gnyis kyis rdo rje dang dril bu 'dzin pa'i 'jig rten gsum rgyal gyi phyag rgyas rang 'od kyi shes rab ma dang snyoms par 'jug pa /
lhag ma g.yas gnyis lcags kyu dang zhags pa /
g.yon gnyis thod pa dang kha TwaM ga 'dzin pa /
g.yas brkyangs kyis padma dang nyi ma la gnas pa'i 'jigs byed dang dus mtshan mnan pa /
rab tu khros pas bskal pa'i me ltar 'od zer gyi phung po 'bar ba /
'gro ba ma lus ba'i bgegs thams cad za blta bu /
hUM gi sgra drag po sgrog pa'i mig g.yas ba ma las nyi ma /
g.yon pa Ta las zla ba /
mig 'bras hUM las dus mtha'i me ltar 'bar ba las khro bo'i rdo rje phyogs bcur 'phros pas bgegs thams cad bcom par gyur /
nga ni rang nyid rdo rje can / /
rdo rje sems dpa' rang nyid ba / /
nga ni sangs rgyas rgyal po che / /
nga ni stobs chen rdo rje can / /
nga ni rnal 'byor dbang phyug rgyal / /
phyag na rdo rje brtan pa nga / /
nga ni bdag po rdo rje che / /
byin gyis brlabs pa mi 'dor ro / /
rkang mthil gnyis su hUM hUM las rdo rje 'bar ba re re /
zhes brjod cing 'gyid ba dang bcas bas pad kor byed cing rdo rje gsor dril bu dkrol zhing rdo rje'i rkang stabs kyis dbang ldan phyogs su phyin la /
de nas ba rtsams te slob ma dang lhan cig g.yas skor du dkyil 'khor gyi sa gzhir rdo rje'i rkang stabs kyis gar byed cing /
dbang ldan nas kha dkyil 'khor la phyogs pas slob dpon gyis bgegs la bka' bsgo ba ni /
gang su dag lha dang /
lha ma yin dang /
gnod sbyin dang /
srin po dang /
yi dwags dang /
sha za dang /
rjed byed dang /
'byung po dang /
mkha' 'gro dang /
mkha' 'gro ma dang /
grib gnon dang /
rgan po dang /
rgan mo dang /
g.yog dang /
'khor dang /
nam mkha' lding dang /
mi 'am ci dang /
rig sngags grub ba khyad rnams dengs shig /
sa'i phyogs 'dir bdag rdo rje slob dpon che ge mo zhes bya bas /
sems can thams cad kyis bla na med pa'i ye shes thob par bya ba'i phyir dang /
slob ma'am yon bdag che ge mo zhes bya ba mngon par rdzogs par byang chub ba rdzogs par bya ba'i don du 'phags pa thugs rje chen po'i dkyil @# / /
'khor chen po bri bar bya'o / /
de'i phyir rdo rje 'chang chen po'i bka' 'di thos nas myur du dengs shig /
gang dag mi 'gro ba de dag gi mgo bo bdag hUM mdzad kyi rdo rje rab tu 'bar ba gsal zhing rab tu gsal ba'i ye shes kyi rdo rje chen po 'dis rnam pa brgyar dags par bya'o /
zhes pa'am /
yang na gsang 'dus nas byung ba'i / /
lus ngag sems pa gnas pa yi / /
zhes sogs kyis bka' bsgo gang rung lan gsum byas pa'i mjug tu /
khro bo'i tshogs dpag tu med pa spros pas bgegs thams cad bskrad par gyur par bsam /
dkyil 'khor gyi sa gzhi yang dbang chen gser gyi sa gzhi la thug gi bar du hUM las byang ba'i rdo rje'i rang bzhin du gyur /
rkang mthil gnyis su hUM hUM las rdo rje 'bar ba re re /
zhes brjod cing 'gying ba dang bcas pas pad kor byed cing hUM gi sgra brjod de rdo rje gsor dril bu dkrol la rdo rje'i rkang stabs kyis dkyil 'khor gyi sa la bskor ba gsum bya'o / /
'dir bsdu na 'dis chog la /
spros pa la dga' na rkang stabs la sogs pa'i rnam gzhag rgyas par rdo rje 'chang chen po'i lam gyi rim par gsungs pa rnams shes par bya'o / /
lnga pa ni /
seng ldeng rus pa lcags gsum gang rung las byas pa'i phur pa tshad ldan yungs kar dang tsanAn dmar pos byugs shing tshon sna lnga'i skud pas bkris /
me tog gi 'phreng ba dmar pos bcing pa bcu snod gang rung gi phyogs mtshams bcur bkod /
mchod pa chu gnyis nyer spyod dang bcas pa bshams nas /
skad cig gis raM las nyi ma'i steng du hUM las sna tshogs rdo rje la gnas pa'i hUM gi 'od zer las rdo rje 'bar ba'i tshogs spros pas par mtshams med pa dum bu gcig tu gyur ba'i rdo rje'i ra ba dang /
steng du rdo rje'i gur dang bla re /
phyi rol tu mda'i dra ba /
'og gis gzhi 'bar zhing bzod par dka' ba'i sna tshogs rdo rje'i rang bzhin du gyur /
de'i dbus su skad cig gis rang nyid thugs rje chen po'i ngo bo yongs su gyur ba las khro bo 'jig rten gsum las rnam par rgyal ba /
zhes pa nas /
'gro ba ma lus pa'i bgegs thams cad za ba lta bu hUM hUM gi sgra drag po sgrog par gyur /
ces bka' bsgro'i skabs ltar bskyed /
phur bu bsangs sbyangs /
stong pa'i ngag las /
sna tshogs padma dang nyi ma'i gdan bcu'i steng du hrIHbcu yongs su gyur pa las khro bo rdo rje bur bu stong rta mgrin dmar po zhal gcig phyag gnyis pa /
g.yas seng ldeng gi dbyug pa 'phyar zhing /
g.yon sdigs mdzub kyis zhags ba thugs kar 'dzin pa /
spyi gtsug tu rta mgo ljang nag rta skad 'tsher zhing /
khro bo'i nyams thams cad yongs su rdzogs pa /
lte ba man chad rdo rje rtse gcig pa'i dbyibs can gyi phur bu me dpung rab tu 'bar ba bcur gyur /
de rnams kyi spyi bor oM /
mgrin par AH thugs kar hUM /
thugs ka'i hUM las 'od zer 'phros pas bsgoms pa dang 'dra ba'i ye shes pa spyan drangs /
dzaH hUM baM hoH gnyis su med par gyur /
slar yang thugs ka'i hUM las 'od 'phros /
dbang gi lha rnams sbyan drangs /
de bzhin gshegs pa thams cad kyis mngon par dbang bskur du gsol /
zhes gsol ba @# / /
btab pas /
de rnams kyis bdud rtsi'i chus dbang bskur bas sku gang dri ma dag /
chu lhag pa yar lud pa las 'od dpag med kyis dbu brgyan par gyur /
tho ba bsangs sbyangs /
stong pa'i ngang las hUM las rdo rje hUM gis mtshan pa /
de yongs su gyur ba las rdo rje'i tho ba me rab tu 'bar bar gyur /
mchod pa byin gyis brlabs nas /
oM badzra kro d+ha sa pa ri wA ra ar+g+haM sogs kyis mchod /
nang mchod dbul /
snang ba mtha' yas thugs rje yis / /
bdud dpung gzhom phyir khro bo'i gar / /
sgyur mdzad padma rta mchog ces / /
bgegs kyi dgra khyod bstod par bgyi /
zhes bstod /
rang nyid khro bo 'jig rten gsum las rnam par rgyal bar gsal ba'i thugs ka'i hUM las rang 'dre'i khro bo phyogs bcur spros pas bka' bsgo ba mi nyun zhing bros pa'i bgegs kyi tshogs thams cad bkug nas hUM ring po bcu las grub pa'i khron pa bcur bgegs rnams bcug par gyur /
de nas lag pa g.yon dril bu dang bcas pas phur bu btsugs te /
oM badzra kI li kI la ya sarba big+h+nAn hUM /
zhes brjod cing /
oM badzra mung+ga ra a ko TA ya hUM /
zhes brjod nas brdung zhing dbang ldan nas g.yas skor gyis 'od phreng gi phyogs mtshams brgyad dang steng 'og gi phur bu shar nub tu 'debs so / /
spros pa'i khro bo 'jig rten gsum las rnam par rgyal ba'i phyag mtshan rdo rje de rnams tho bar gyur nas phur bu rnams kyi spyi bo nas brdungs pas bgegs rnams kyi spyi bo nas rkang mthil gyi bar du son par phur bus btab pas lus ngag yid gsum g.yo 'gul med par gyur te bgegs thams cad bde stong dbyer med kyi ngo bo ro gcig tu gyur /
bgegs lhag ma rnams kyang ring du bros pa dang steng 'og dang khor yug chen po'i bar du 'gro ba rnams rnam pa thams cad du bgegs dang bral zhing /
spros pa'i khro bo rnams bdag nyid la thims /
bdag nyid kyang thugs rje chen po yab yum gyi ngo bor gnas par gyur /
phur bu'i bskyed chog gi khyad par dang grangs mang nyung /
bsam gtan gyi phur bu gdab tshul rnams shes par 'dod na rdo rje 'chang chen po'i lam gyi rim pa las shes par bya zhing dkyil 'khor gyi bya ba ma rdzogs par nyin re zhing phur lha'i mchod pa ma chag par bya'o / /
gnyis pa sta gon gyi cho ga la bzhi /
sa'i lha mo lhag gnas /
dkyil 'khor gyi lha lhag gnas /
bum pa lhag gnas /
slob ma lhag gnas so / /
dang po ni /
dkyil 'khor gang du bya ba'i sa'i dbus su dri'i thig le dang me tog gi tshom bu bkod pa'i mdun du chu gnyis nyer spyod dang bcas pa bshams /
dkyil 'khor gyi lha lhag gnas /
bum pa lhag gnas /
slob ma lhag gnas so / /
dang po ni /
dkyil 'khor gang du bya ba'i sa'i dbus su dri'i thig le dang me tog gi tshom bu bkod pa'i mdun du chu gnyis nyer spyod dang bcas pa bshams /
dkyil 'khor gyi dbus su baM las byung ba'i sa'i lha mo /
zhes pa nas /
reg pa 'dzin pa ci dga' bar dkyil 'khor gyi las gyis shig /
ces gnang ba byin nas de nyid du thims par gyur /
ces pa'i bar sa bslong ba'i skabs ji lta ba bzhin no / /
lag pa rdo rje nang bsdams bcing pa sa la reg nas /
oM badzri b+hA wa hUM /
lan gsum brjod /
rdo rje bsdams pa las byung ba'i hUM yig 'od zer 'bar ba 'phros pas /
dbang chen gyi bar rdo rjer byas par gyur /
oM badzra dri D+ha tiShTHa /
lan gsum brjod la byin gyis brlab par bya'o / /
gnyis @# / /
pa ni /
nyi ma de la lha'i rnal 'byor bsgom pa'i rgyun yod na gsar du mi dgos la /
med na bdag nyid gtso ba'i rnal 'byor dang ldan pas /
thig skud mtshan nyid dang ldan pa dri bzang dang /
ba'i rnam lnga sbyar ba'i chu dang nang mchod bdud rtsir byin gyis brlabs pa rnams kyis spangs shing legs par bltab pa me tog dang bcas pa gser sogs rin po che'i snod du bzhag /
mchod pa chu gnyis nyer spyod dang bcas pa bshams nas /
thig skud kyi nang gi mtha' gnyis dang dbus su oM AHhUM gis mtshan bar gyur par bsam /
thig skud bsangs sbyangs /
stong pa'i dang las sna tshogs padma dang nyi ma'i steng du hrIHlas rta mgrin dmar po /
zhes pa nas /
khro bo'i nyams thams cad yongs su rdzogs pa /
zhes pa'i bar dang /
de'i spyi bor oM /
zhes pa nas /
'od dpag med kyis dbu brgyan par gyur ces pa'i bar dang /
mchod bstod sogs phur bu bskyed chog gi skabs ji lta ba'o / /
de nas lag pas reg cing las thams cad pa bzlas la bsrung /
rang gi mig g.yas pa ma las nyi ma /
g.yon pa Ta las zla ba 'od zer ser po can du gyur /
badzra dr-i Sh+Ti ma Ta /
zhes pas brtan par byas te /
las thams cad pa bzlas pa'i bdud rtsi lnga'i chu dang /
yungs kar dang /
dri'i chus gtor la /
rdo rje dang bcas pa'i lag pa g.yas pas reg ste /
oM badzra sa ma ya sU tra ma ti kra ma hUM /
zhes bzlas /
oM AHhUM phaT swAhA /
zhes brgya rtsa brgyad bzlas te thig skud lhag gnas bya'o / /
de nas dkyil 'khor gyi sa la /
oM sarba saM sho d+ha ni hUM phaT /
ces de'i chus bsang gtor byas te thig 'debs pa la /
rdo rje 'chang chen po'i lam gyi rim pa las /
thig skor byed lugs la gsum yod pa'i g.yas bskor ni /
'dir bshad pa bzhin phyed bcas bzhi brgya pa rtsa 'grel dang nyin mo 'byung gnas dang rad+na rak+Shi ta la sogs pas bshad la /
g.yon bskor ni /
sa ra ha dang nag po spyod pa dang bi b+hU ti la sogs pas bshad do / /
g.yas g.yon spel ma ni /
dA ri ka pas /
g.yon nas bskor ba'i sbyor ba yis / /
rnam pa kun tu thig gdab bya / /
mtshams kyi cha ni g.yas su ste /
zhes phyogs thig g.yon skor dang mtshams thig g.yas skor byas nas 'debs par bshad do / /
klu byang dang lwa ba pas gsal bar ma mdzad do / /
b+hu ba blo ldan dang bi b+hU ti sa bde mchog gi dkyil chog tu g.yon skor ma byas na slob ma brlag par bshad mod kyang /
rdo rje mkha' 'gro las /
'dir ni slob dpon slob ma dag /
g.yas phyogs su ni bskor bar bya /
zhes gsungs shing /
'grel par yang de bzhin du bshad la /
dA ri ka pas kyang mtshams g.yas skor bya bar bshad pas ma rgyud la g.yon skor nges gzung du mi dgos so /
zhes gsungs /
de la thig ji ltar gdab pa'i tshul ni 'phreng ba las /
shar sogs phyogs kyi thig le'i steng / /
srad bu bzungs nas maN+Dal bzhis / /
nya yi mgo dang mjug ma'i mthar / /
tshangs thig dang ni zur thig gdab /
ces gsungs pa ltar /
dkyil 'khor che chung ji tsam byed pa'i dbang du byas pa'i thig skud 'tsham @# / /
kha gcig gis dbus su zlum po gcig bskor /
de'i phyogs mtshams cung zad kyang ma 'phyugs pa'i phyogs bzhi'i zlum po'i ri mo'i steng du thig le'am mtshan ma bzhi bya'o / /
de nas zlum po snga ma bskor ba las ring ba'i thig skud gcig gis phyogs bzhi'i thig le'i steng nas bskor bas zlum po bzhir 'gyur la /
de'i phyogs mtshams kyi nya'i mgo dang mjug ma'i mthar tshangs thig dang zur thig gdab par bya ste /
de la dang por dkyil 'khor gyi sar dri'i chus byugs shing byi dor legs par byas te /
zlum po lnga bskor zin pa na slob dpon sgrub grogs dang bcas pas legs par bsgrubs pa'i thig skud dang rdor dril 'dzin pas dkyil 'khor gyi sar 'grengs te /
nam mkhar gnas pa'i ye shes kyi dkyil 'khor mngon sum du gyur /
oM Ar+ya lo ke shwa ra maN+Da la sa pa ri wA ra ar+g+haM sogs kyis mchod /
mi bskyod rdo rje sogs kyis bstod /
rang nyid thugs rje chen po dang slob ma rta mgrin tu gyur pa'i mig gnyis dzaH dzaH las nyi ma dang zla ba 'od zer ser po can du gyur /
phyogs kyi dbye ba thams cad rtog pas btags pa tsam yin gyi don dam par rang bzhin med par mnyam pa nyid do /
zhes brjod cing slob dpon nub dang slob ma shar du gnas nas slob dpon gyis /
dz+dzaH dz+dzaH dz+dzaH zhes pa dang dzaH gsum brjod cing g.yon pa'i khu tshur gyis thig skud lte bar bzungs pa'i sne gtad /
slob mas kyang de dag brjod nas drangs te g.yon pa'i khu tshur gyis lte bar bzungs la /
rang rkang pa g.yon pa skyil krung phyed pa dang /
g.yas pa sa la btsugs te bsdad /
slob mas de las bzlog ste bsdad nas shar nub kyi tshangs thig gdab /
de nas /
bdag dang slob ma'i rkang mthil gnyis su hUM hUM las rdo rje 'bar ba re re /
zhes rkang pa byin gyis brlabs /
thig sa la 'debs pa'i tshe dpon slob gnyis kas oM AH hUM zhes brjod cing /
ye thig las thig gnyis ka'i skabs su slob mas slob dpon la rgyab mi bstan to / /
de nas rdo rje'i rkang stabs kyis g.yas skor du song ste /
slob dpon lho dang slob ma byang du gnas pas lho byang gi tshangs thig gdab /
slob dpon me dang slob ma dbang ldan du gnas pas shar gyi rtsa thig dang /
slob dpon rlung dang slob ma bden bral du gnas pas nub dang /
slob dpon de nyid dang slob ma dbang ldan du gnas pas byang dang /
slob dpon me dang slob ma bden bral du gnas pas lho'i rtsa thig gdab /
slob dpon de nyid dang slob ma rlung du gnas pas zur thig dang po dang /
slob dpon bden bral dang slob ma dbang ldan du gnas pas zur thig gnyis pa gdab bo / /
skor phyogs dang rkang stabs dang sdod sa dang kha lta phyogs ni /
thig lhag ma 'debs pa rnams la'ang bya'o / /
rdo rje khu tshur gyis thig skud 'dzin pa rgyun du ma nus na dang po la bya zhing lhag ma ci bder bya'o / /
thig skud chad na bla ma 'chi zhing /
tshad las ring thung du gyur na bla ma nad kyis 'debs pa dang /
sdod sa'i phyogs 'phyugs na slob ma la sdug bsngal bskyed par bshad pas /
bag dang ldan pas thig skud sgrub cing thig gdab /
mtshan ma ngan na bzlog pa'i thabs bya'o / /
mtshan ma @# / /
rtog pa ni /
sngags rim las /
shAn+ti pas /
tshangs thig gnyis 'debs pa'i dus la bzhed de 'phreng bar yang de gnyis btab pa'i 'og tu gsungs pas dgongs pa gcig go /
nyin mo 'byung gnas kyis tshangs thig gnyis dang thig chen brgyad dang thig thams cad kyi dbang du byas pa'i lugs gsum bshad do /
zhes gsungs shing /
mtshan ma ngan na bzlog pa'i thabs bya bar gsungs so / /
thig lhag ma 'debs pa'i tshul ni /
zur re sgo tshang bdun dang phyogs /
khru la sogs pa'i rtsa thig gi /
dbus su brgyad cha phyis pa de / /
sgo de'i bzhi cha cha chung ste / /
rtsa ba'i phyi rol gcig dang gnyis / /
gcig gnyis gcig dang gcig gi mthar / /
thig drug zur nas ngos su ste / /
tshangs las rim gyis ring bar ni / /
cha chung gsum du dang po'i thig /
gnyis thig cha chung gnyis rtser reg /
cha chung brgyad du gsum stegs bu'i / /
thig las drang po'i thig bzhi ste / /
gsum ni cha chung lnga bzhi pa / /
cha chung bzhi de'i dang po ni / /
ngos thig rtse mor yang dag reg /
gsum ni cha chung re re'i bar / /
bzhi pa'i rtse nas ngos su thig /
cha chung bcu dang ldan pa'o / /
rtsa ba'i rtse nas byung ba'i thig /
cha chung bzhi pa ngos steng du / /
cha chung gnyis gnyis thad kar ni / /
cha chung brgyad de gsum 'khyog pa / /
ka ba'i rtse nas phyi ngos su / /
cha chung re re dor bar thig /
bcu gcig 'di la lnga pa dang / /
bdun pa cha chung phyed dang gnyis /
yang na gsum pa bdun pa dang / /
dgu pa cha chung re re'o / /
bzhi pa drug pa bcu pa rnams / /
so sor cha chung phyed phyed do / /
lnga ni cha chung phyed dang gnyis / /
de la phyogs gnyis su ni rgyar / /
tshangs pa'i g.yas dang g.yon du ni / /
cha chung phyed bcas mda' yi mthar / /
snam bu cha chung phyed dang gsum / /
thig ni cha chung phyed dang bzhi / /
cha chung drug mthar gnyis pa dang / /
gsum pa cha chung gsum pa'o / /
cha chung bzhi mthar bzhi pa ni / /
cha chung lnga ste mda' phyed bcas / /
gsum dor nas ni phyed dang lnga / /
gsum nas drug pa cha chung lnga / /
bzhi ni cha chung bdun rnams te / /
thig bcu gcig pa cha chung lnga / /
snam bu lnga pa'i steng gi ni / /
ngos su cha chung phyed dang bzhi / /
bdun pa'i 'og la cha chung gsum / /
steng ni cha chung drug steng du / /
snam bu rnams mthar son pa'i thig /
gzhan gyis mtha' dang lhan cig ste / /
kyog po gcig go 'di nang du 'ang / /
cha chung phyed nas de bzhin gzhan / /
de phyir cha chung rig byed mthar / /
thig zlum de nas gnyis yin te / /
cha chung gnyis gnyis dor bar ro / /
bzhi dor bar ni zlum po gzhan / /
'od 'phreng gi ni phyi rol tu / /
dur khrod don du cha chung bzhi /
zhes dang /
r+wa'i skor lugs ni /
tshangs dang mda' yab phrad pa nas / /
cha chung bzhi dang bzhi gsum ni / /
song bar cha chung dgu dang ni / /
bzhi chas g.yas g.yon phyi r+wa bskor / /
mda' yas tshangs las cha chung ni / /
phyed bcas gsum nas thad kar g.yas / /
drug nas phyed bcas bcu gnyis kyis / /
g.yon skor g.yas pa de las bzlog /
ces pa'o / /
zlum thig byed pa'i tshe seng ldeng @# / /
gi phur bu steng rdo rje rtse lnga pa /
'og rdo rje rtse gcig pa'i rnam pa can hUM las skyes bar gyur bar bsams nas /
oM badzra kI li kI la ya brgya rtsa brgyad bzlas nas dbus su btab /
badzra mung+ga ras brdung ngo / /
phur bu dngos med na bsam gtan gyis kyang rung ro / /
'di'i nang thig 'debs tshul ni /
rtsa thig nas ni cha chung gcig /
nang du dong bar zlum po'i thig /
de nas nang du cha chung gcig /
dor bad slar yang zlum po'i thig /
de nas cha chung brgyad nang du / /
dor bar zlum pI thig gcig gdab / /
slar yang cha chung gcig nang du / /
dor bar zlum thig gcig gdab ste / /
cha chung bcu ni lte bar gnas /
zhes sna tshogs padma 'dab brgyad lte ba dang bcas pa'i thig skor lugs so / /
thig gi skabs sgo dbye ba ni /
thig chen brgyad thebs pa'i 'og tu bya ba dang 'dir bya ba gang rung gsungs pas /
slob dpon rdor dril 'dzin pa gtso bo'i nga rgyal la gnas bas dkyil 'khor gyi dbus su song la lag pa rdo rje khu tshur dgu gnyis su bzhag /
kha shar du phyogs pas rkang pa g.yas brkyangs byas te /
bdag nyid kyi mig gnyis hUM hUM las nyi ma dang zla ba ser po can gyi lha'i sku sgyu ma lta bur gyur bar bsams la khro bo'i blta bas phyogs thams cad du blta zhing /
hIHhIHzhes brjod cing /
sems can thams cad kyi thar pa'i sgo'i gegs su gyur pa'i sgrib pa rnams dbyi bar bya'o /
snyam du mos la shar sgo'i tshangs thig gi g.yas g.yon nas thig cha phran gnyis gnyis dri bzang gi chus dbye zhing /
sgo lhag ma rnams la'ang de ltar bya'o / /
de nas las thig la mchod bstod sngar ltar byas nas /
oM AHhUM badzra muH thig skud kyi ye shes pa gshegs /
dam tshig pa bdag nyid la thims par gyur par bsam /
de nas bdud rtsi lnga dang bcas pa'i dri'i chus gtso bo'i gnas dang phyogs bzhi'i pad 'dab kyi steng du gru bzhi dang /
sgo bzhi'i lha gnas su zlum po'i byug pa byas /
de dag gi steng du bdud rtsi lnga dang dri bzang gis sbags pa'i me tog gi tshom bu lha'i gdan gyi phyir rang rang gi sngags brjod nas 'god par gsungs kyang 'dir 'khro rnams la sngags logs su ma byung bas rang rigs kyi sa bon dang 'bru gsum spel nas bkod pas rung ngam snyam mo / /
de'i tshul ni /
gtso bo'i gnas su stom bu 'god cing /
oM Ni padme hUM hUM ma ga ye ha ri ni sa ra tsa hrIH ya swahA /
zhes dang /
shar gyi 'dab mar 'god cing /
oM AHhUM hUM /
lhor 'god cing /
oM AHtraM hUM /
nub tu 'god cing /
oM AHhrIHhUM /
byang du 'god cing oM AHaHhUM /
zhes dang /
de bzhin du sngags 'di'i rim pas shar nas bzungs sgo bzhi'i lha gnas su 'god /
de nas dkyil 'khor gyi mthar chu bzhi nyer spyod lha grangs dang mnyam pa bkod /
nang mchod rdor dril sogs tshogs bar byas nas /
bdag bskyed bzlas pa yan rdzogs par bsgoms /
mdun gyi dkyil 'khor la nang mchod gtor zhing badzra kro d+has bsangs /
swa b+hA was sbyangs /
dkyil 'khor stong pa nyid du gyur /
stong pa'i ngang las /
raM las nyi @# / /
ma'i dkyil 'khor gyi steng du hUM las sna tshogs rdo rje /
zhes pa nas /
sgo bzhir sna tshogs pad nyi'i gdan re re /
gdan dbus ma'i steng du hrIH las padma hrIH sa mtshan pa yongs su gyur pa las rang nyid 'phags pa thugs rje chen po rgyal ba rgya mtsho sku mdog dkar po zhes ba nas /
yab kyi mgul pa nas 'khyud cing zhal du stob pa /
'dab ma brgyad kyi phyogs bzhi dang sgo bzhi'i gdan gyi steng du hUM hraM hrIH aH dang hUM traM hrIH aH rnams yongs su gyur pa las mkha' 'gro ma bzhi dang khro bo bzhir gyur pa ni shar du rdo rje mkha' 'gro /
zhes pa nas /
gsum ga'ang g.yon pas ut+pal 'dzin pa'o /
zhes pa'i bar rnams mngon rtogs ltar dang /
rang gi thugs ka'i sa thon las 'od 'phros /
nam mkhar gnas pa'i ye shes pa'i dkyil 'khor rten dang rten par bcas pa dang dbang gi lha rnams spyan drangs /
ar+g+haM sogs kyis mchod /
dzaH hUM baM hoH dam tshig pa la ye shes pa'i rten dang brten pa'i dkyil 'khor gnyis su med par thims par gyur /
de bzhin gshegs pa thams cad kyis mngon par dbang bskur du gsol /
ces gsol ba btab pas /
zhes pa nas /
byang phyogs pa gnyis la don grub kyis dbu brgyan par gyur /
ces pa'i bar sgrub thabs ltar bya'o / /
de nas mchod pa chu bzhi nyer spyod 'dod yon dang bcas pa byin gyis brlabs la /
dag cing dri med yid 'ong ba'i / /
sngags kyi yon chab mchog 'di dag /
bdag gis dad bas 'bul lags kyis / /
bzhes nas bdag la bka' drin stsol / /
oM sa rba ta thA ga ta Ar+ya lo ke shwa ra maN+Da la sa pa riwA ra ar+g+haM pra tIts+tsha hUM swAtA /
de bzhin du yon chab kyi gnas su zhabs bsil /
zhal bsil /
bsang gtor zhes dang /
ar+g+haM gyi gnas su /
pA dyaM /
Any+tsa mANAM /
prok+Sha aNAM /
zhes sbyar la chu bzhi dbul /
lha yi me tog dam pa 'di / /
dkyil 'khor mchod pa bgyid par 'tshal / /
thugs ni brtse bas nyer dgongs la / /
mgon po mchod pa 'di bzhes shig /
ces me tog gi gnas su bdug spos dang /
mar me /
dri chab /
zhal zas /
sil snyan zhes dang /
sngar bzhin ar+g+haM gyi gnas su /
puSh+pe /
d+hU pe /
A lo ke /
gan+d+he /
nai wi tye /
shap+ta rnams sbyar bas nyer spyod rol mo dang bcas pa 'bul zhing /
rin chen dbang gi rgyal po baiDUr+ya / /
sngon po la sogs kha dog dbyibs kyi gzugs / /
rnam gsum gzugs kyi rdo rje mar byas nas / /
dkyil 'khor lha yi spyan la dbul bar bgyi / /
oM sarba ta thA ga ta Ar+ya lo ke shwa ra maN+Da la sa pa ri wA ra rU pa pra tIts+tsha hUM swA hA /
de bzhin du 'og ma rnams la'ang 'gre /
ma zin 'byung ba'i tshogs pa las byung ba'i / /
brjod bral dbyangs la sogs pas gra yi tshogs / /
rnam gsum sgra yi rdo rje mar byas nas / /
dkyil 'khor lha yi snyan la x /
sh+p+tax /
ga bur a kar dza ti la sogs pa / /
legs par sbyar las byung ba dri yi tshogs / /
rnam gsum dri yi x / /
dkyil 'khor lha yi shangs lax /
gan+d+hex /
lus mchog rtas byed bdud rtsi'i zas @# / /
la sogs / /
mngar skyur kha dang bska la sogs pa'i ro / /
rnam gsum ro yi x / /
dkyil 'khor lha yi ljags la x /
da rA sa X /
lus la reg pa tsam gyis bde ster ba'i / /
dpag bsam gos la sogs pa reg bya'i chogs / /
rnam gsum reg bya'i x / /
dkyil 'khor lha yi sku la x / /
spar+Sha x /
zhes dod yon lnga dang /
zhing 'di 'khong lo rin chen gyis / /
mkhas pa dag gis yongs bkar la / /
dngos grub 'dod pa sbyin pi phyir / /
nyin rer shes rab can gyis dbul / /
de bzhin du 'khor lo'i gnas su nor bu /
btsun mo /
blon po /
glang po /
rta mchog /
dmag dpon dang /
tsakra rad+na /
maNi rad+na /
sti rat+Da /
pu ru Sha rad+na /
a shwa rad+na /
ha sti rad+na /
khang ga rad+na rnams tshigs bcad re'i mjug tu sngar bzhin sbyar bas rgyal srid sna bdun dang /
sna tshogs dbang po'i gzhu ltar rab bkra zhing / /
gang la reg na bde ba'i rgyur 'gyur ba / /
gos bzang rin chen bdag blo spang phyir 'phul / /
bzod pa dam pa'i gos kyis brgyan par shog /
oM badzra wastra AHhUM swA hA /
rgyal ba mtshan dpe'i rang bzhin rgyan ldan phyir / /
rgyan gzhan dag gis brgyan par mi 'tshal yang / /
rin chen rgyan mchog phul bas 'gro kun gyis / /
mtshan dpas brgyan pa'i sku lus thob par shog /
oM badzra a lang+kA ra wa pu Sha ni AHhUM swAhA /
zhes gos rgyan phul /
oM sarba ta thA ga ta Ar+ya lo ke shwa ra maN+Da la sa pa ri wA ra oM AHhUM gis nang mchod 'bul /
mi bskyod rdo rje ye shes che sogs kyis bstod pa bya'o / /
gsum pa ni /
bum pa mtshan nyid dang ldan zhing kha bsgyur ba gos dkar po la sogs pa sna lnga gang rung zung gis mgul pa thor cog gsum pa'i tshul gyis bcing /
hUM lan bdun bzlas pa'i srad bu dkar po bdun gyis /
oM badzra she kha ra ru Ta ma Ta di sha ban+d+ha hUM /
zhes brjod cing bcing pa'i rnam rgyal bum pa chu gtsang mas bkang pa la /
oM pa nya b+hai Sha dzye AHhUM /
oM pany+tsa rarna AHhUM /
oM pany+tsa be ga AHhUM /
oM pany+tsa gar+b+he AHhUM /
oM pany+tsa a mri te AHhUM /
oM pany+tsa gan+d+he AHhUM /
zhes pas rim pa bzhin byin gyis brlabs pa'i sman lnga /
rin po che lnga /
'bru lnga /
snying po lnga /
bdud rtsi lnga /
dri lnga rnams blug /
'bras bu can gyi shing gis kha brgyan pa'i steng du dri bzang gi chus bkang pa'i thod pa'am dung chos rdo rje gzungs thag dang bcas pa bzhag /
de bzhin gshegs pa lnga'i phyag mtshan nam sa bon rang gi mdog dang mtshungs pa bum pa'i logs la bri pa'am gdags /
las sngags brjod cing gu gul gyis bdug /
'dir bum pa bsdus pa'i dbang du byas pas bum pa gnyis slob dpon rang gi mdun du 'jog na rnam rgyal zhal tshur gzigs kyi g.yon du las bum bzhag /
bum pa'i g.yas phyogs nas mgo brtsams te chu bzhi nyer spyod 'dod yon lnga gtor ma dang bcas pa bshams /
bum pa la nang mchod gtor cing badzra kro d+has bsangs /
swa b+hA wa sa sbyangs /
stong pa'i ngang las baM baM las byung ba'i rin po che'i bum pa dkar po /
lto ba che ba /
mgrin pa ring ba /
mchu '+p+yang ba la sogs pa mtshan nyid thams cad dang @# / /
ldan par gyur /
oM tA p+ti tAp+te mahA tAp+te swAhA /
lan gnyis /
lha'i chu bo gang+ga'a dang bum pa'i chu dbyer mi phyed par gyur /
rnam rgyal bum pa phyi bum pa la nang gzhal yas khang gdan dang bcas par gyur pa'i dbus su hrIH las padma hrIH sa mtshan b+nang gi phyogs bzhi dang sgo bzhir hUM traM hrIHaH dang hUM traM hrIH aH rnams yongs su gyur pa pas thugs rje chen po lha dgu'i skur yongs su rdzogs par gyur pa ni /
dbus kyi gdan la 'phags pa thugs rje chen po /
zhes pa nas /
yab kyi zhal du stob pa /
shar du rdo rje mkha' 'gro /
zhes pa nas /
gsum ga'ang g.yon pas udpal 'dzin pa /
rnam rgyal bum pa'i mtshan ma lnga'i gnas su /
sna tshogs padma dang zla ba'i gdan la oM hUM traM hrIHaH rnams yongs su gyur ba las shar du rnam snang dkar po zhal gcig phyag gnyis kyis 'khor lo dang dril bu 'dzin pa /
de'i shar du mi bskyod pa sngon po zhal gcig phyag gnyis kyis rdo rje dang dril bu 'dzin pa /
lhor rin 'byung ser po zhal gcig phyag gnyis kyis rin po che dang dril bu 'dzin pa /
nub tu 'od dpag med dmar po zhal gcig phyag gnyis kyis padma dang dril bu 'dzin pa /
byang du don grub ljang khu zhal gcig phyag gnyis kyis ral gri dang dril bu 'dzin pa /
thams cad kyang rin po che'i rgyan dang dar sna tshogs kyin bza' can /
rdo rje'i skyil krung gis bzhugs par gyur /
las bum gyi nang dang mtshan ma'i gnas su sna tshogs padma dang nyi ma'i gdan la hrIH gnyis yongs su gyur pa las /
dpal rta mgrin gnyis su gyur pa ni sku mdog dmar po zhal gcig /
ces pa nas /
khro bo'i nyams thams cad yongs su rdzogs par gyur /
gtso 'khor thams cad kyi mig gnyis su oM /
zhes pa nas /
thugs kar hUM gis mtshan par gyur /
rang gi thugs ka'i hUM las 'od 'phros ye shes kyi 'khor lo'i lha bcu dang mtshan ma'i lha'i ye shes pa dbang lha dang bcas pa spyan drangs /
oM sarba ta thA ga ta Ar+ya lo ke shwa ra maN+Da la sa pa ri wA ra bA dyaM /
Any+tsa mA NAM /
ar+g+ha pra tIts+tsha hUM swAhA /
dzaHhUM baM hoH ye shes kyi 'khor lo'i lha bcu dang mtshan ma'i lha'i ye shes pa rang rang gi dam tshig pa so so la gnyis su med par thims par gyur /
de bzhin gshegs pa thams cad kyis mngon par dbang bskur du gsol /
zhes pa nas /
gtso bo yab yum /
nub phyogs pa rnams dang las bum gyi lha gnyis la 'od dpag med /
shar phyogs pa rnams la mi bskyod pa dang rnam snang /
lho phyogs pa rnams la rin 'byung /
byang phyogs pa rnams la don grub kyis dbu brgyan par gyur /
mchod pa chu bzhi nyer spyod 'dod yon dang bcas pa byin gyis brlabs /
oM sarba ta thA ga ta Ar+ya lo ke shwa ra maN+Da la sa ba ri wA ra ar+g+haM /
nas /
spa r+shI bar gyis mchod cing nang mchod kyang dbul /
mi bskyod rdo rje ye shes che /
zhes sogs kyis bstod /
snang ba mtha' yas thugs rje yis /
zhes pas las bum gyi lha la bstod nas /
sgrub grogs kyis gzungs thag me tog dang bcas pa pad kor sngon du 'gro pas slob dpon sogs so so'i phyag tu phul /
de dag @# / /
gis kyang pad kor dang bcas pas blangs te /
g.yon pa'i khu tshur gyis gzungs thag me tog dang bcas pa snying khar bzungs /
dung chos kyi chu la dmigs nas bzlas pa bya ba ni /
oM badzra a mr-i ta u da ka hUM /
bdun dang /
oM AHhUM bdun bzlas /
dung chos kyi chu ye shes kyi bdud rtsir byas pa'i rdo rje'i rdul phra rab kyi rang bzhin du gyur /
rang gi thugs ka nas sngags kyi 'phreng ba gzungs thag la 'khril te song bas bum pa'i lha'i thugs rgyud bskul bdud rtsi'i rgyun babs bum pa gang bar bsams la gtso bo'i sngags gang mang bzla /
de nas rdor gzungs las bum gyi khang bzhag la /
oM badzra kro d+ha ha la grib hu lu hu lu hUM phaT /
ces gang mang bzlas shing yig brgyas lhag chad bskangs /
de nas sgrub grogs kyis pad kor dang bcas pas gzungs thag bsdu /
gtso bo'i sngags dang hUM bdun brjod pas bum pa gnyis su dung chos kyi chus mchod yon dbul zhing las sngags bzlas bas me tog dkar po gsum gsum 'bul /
oM sarba ta thA ga ta Ar+ya lo ke shwa ra maN+Dal la sa pa ri wA ra buSh+pe nas shap+tI bar gyis mchod /
las sngags brjod cing las bum gyi chu dang bcas pa'i kha rgyan gyis bum pa bsangs la /
ji srid dkyil 'khor chen po'i bya ba ma rdzogs pa de srid du bgegs rnam par bzlog pa'i 'phrin las mdzad cig ces 'phrin las bcol nas /
gtor ma bsangs sbyangs byin gyis brlabs /
chu bzhi dbul /
oM sarba ta thA ga ta Ar+ya lo ke shwa ra maN+Da la sa pa ri wA ra i daM ba liM ta kha kha khA hi khA hi /
gsum gyis gtor ma dbul /
oM sarba ta thA ga ta Ar+ya lo ka shwa ra maN+Da la sa pa ri wA ra Any+tsa mA NAM /
ar+g+haM /
puSh+pe /
nas /
shap+ta'i bar gyis mchod cing nang mchod dbul /
mi bskyod rdo rje sogs dang /
snang ba mtha' yas sogs kyis bstod /
bum pa'i lha rnams chags pa chen po'i mes zhu nas byang chub kyi sems kyi ngo bor bum pa'i chu dang ro gcig tu gyur /
gzhal yas khang bum pa la thims shing mtshan ma'i lha rnams kyang zhu nas lha rang rang gi phyag mtshan gyi rnam par gyur par bsam /
de nas slob ma la bsang gtor bya ba'i ched du las bum bzhag la /
a ka ru la sogs pa'i dri bzang pos bdugs pa'i gos kyis rnam rgyal bum pa la bkab ste dben pa'i phyogs su bzhugs su gsol /
nyin re bzhin thun gsum mam gcig tu bum pa'i bsgom bzlas dang mchod pa bya'o / /
sngags rim las /
mar me mjad bzab pos /
slar yang 'khor lo mchod byas la /
zhes sngar sta gon gyi lha la mchod par ma zad 'dir yang mchod pa byas nas gsol ba gdab par gsungs pa ltar spyi rgyud du yang gsungs pas mchod la /
zhes gsungs pa ltar chu gnyis nyer spyod rol mo dang bcas 'byin gyis brlabs nas dbul la /
bdag nyid kyi lce hUM las skyes pa'i rdo rje hUM gis mtshan par gyur par bsams te pus mo g.yas sa la btsugs /
lag pa g.yas phor thogs g.yon dril bu 'khrol zhing /
bcom ldan rgyal ba rgya mtsho mchog /
rig pa'i rgyal po khyed la 'dud / /
slob ma @# / /
rnams la brtse phyir dang / /
khyed rnams la yang mchod pa'i phyir / /
mgon po thugs rje'i bdag nyid can / /
dkyil 'khor 'bri bar bdag 'tshal lo / /
de phyir bcom ldan bdag gus la / /
bka' drin gnang bar mdzad par rigs / /
sangs rgyas 'gro 'khor bya don stsol / /
byang chub sems dpa' 'bras gnas dang / /
gzhan yang gang dag gsang sngags lha / /
lha dang 'jig rten skyong ba dang / /
'byung po byang chub bstan gnas dang / /
sems can bstan la mngon dga' ba / /
gang su rdo rje spyan mnga rnams / /
bdag la yang dag dgongs su gsol / /
bdag ni che ge rdo rje can / /
rgyal ba rgya mtsho'i dkyil 'khor ni / /
ji ltar nus pa nyer spyod pas / /
'gro ba sbyang phyir pri bar bya / /
de phyir bdag dang slob ma la / /
rjes su brtse bar nyer bzungs nas / /
dkyil 'khor dang bcas thams cad ni / /
nye bar byon par mdzad par rigs /
zhes lan gsum gyis gsol ba gdab bo / /
bzhi pa ni /
kun slong bcos shing nang dbang bskur ba /
gsol ba gdab cing 'dzin du gzhug pa /
sdom pa gzung zhing byin gyis brlab pa /
so shing dor cing khyor chu sogs gsum sbyin pa /
spro ba bskyed cing bsrungs te rmi lam brtag par gdams pa dang lnga las /
dang po ni /
slob ma rnams khrus byas shing gos gsar pa bgos /
maN+Dal phul te /
mdun du pus mo btsugs me tog snyim par 'dzin pas thal mo sbyar nas 'dug pa la / /
la la gsang sngags sgrub don gnyer / /
'di na dkyil 'khor 'jug par byed / /
bsod nams 'dod pas de las gzhan / /
gzhan dag 'jig rten gzhan dong nyer / /
'jig rten pha rol don gnyer ba'i / /
dad pa mang du byed pa yi / /
bla ldan dkyil 'khor 'jug bya yis / /
tshe 'di'i 'bras bu 'dod mi bya / /
tshe 'di 'dod par gyur pa la / /
'jig rten pha rol don mi 'gyur / /
'jig rten pha rol don gnyer skyes / /
'jig rten 'di yi 'bras bu rgyas /
zhes ba'i don bshad de kun slong bcos /
rang gi thugs ka'i sa bon gyi 'od zer gyis slob ma rnams drangs pa re re nas rang gi zhal du bcug /
sku'i dbyibs brgyud rdo rje'i lam nas yum gyi padmar zhu ba rnams thugs rje chen po zhal gcig phyag gnyis par gyur /
rang gi thugs ka'i sa bon gyi 'od zer gyis rgyal ba thams cad spyan drangs /
rang gi zhal nas zhugs thugs kar rjes chags kyi mes zhu ba'i byang chub kyi sems rdo rje'i lam nas babs pas slob ma rnams yum gyi padmar gnas pa la dbang bskur /
re re nas yum gyi padma nas phyung ste dkyil 'khor gyi shar sgor bzhag go /
gnyis pa ni /
slob mas bla ma dang dkyil 'khor gyi gtso bo tha mi dad par mos nas /
skye rga 'chi ba na kra yi / /
chu srin la sogs 'jigs rung ba / /
srid pi' mtsho las bdag sgrol mdzod / /
dga' chen ston pa khyod gcig pu / /
byang chub chen po'i tshul brtan pa / /
mgon po chen po bdag 'tshal lo / /
dam tshig de nyid bdag la stsol /
byang chub sems kyang bdag la stsol / /
sangs rgyas chos dang dge 'dun te / /
skyabs gsum da @# / /
kyang bdag la stsol / /
thar pa chen po'i grong mchog tu / /
mgon pos bdag ni gzhug tu gsol /
zhes lan gsum gyis gsol ba gdab tu gzhug /
de nas slob ma gcig gtso bor byas te thams cad la 'di skad du /
bu tshur shog cig theg chen po / /
gsang sngags spyod tshul cho ga ni / /
khyod la yang dag bstan par bya / /
khyod ni tshul chen snod yin gyis / /
sku gsung thugs kyi rdo rje can / /
dus gsum 'byung ba'i sangs rgyas rnams / /
rdo rje sngags kyi mthu yis ni / /
ye shes mnyam med yang dag brnyes / /
gsang sngags sbyor ba mnyam med pa / /
gang gis shAkya seng ge sogs / /
mchog rnams kyis ni bdud kyi sde / /
mi bzad chen po stobs chen bcom / /
'jig rten rjes 'jug rtogs nas ni / /
'khor lo bskor nas mya ngan 'das / /
de bas kun mkhyen thob bya'i phyir / /
bu yis blo gros 'di gyis shig /
ces pa'i don bshad la sngags la mos pa skyes pa mi 'gyur ba'i brtan por bya'o / /
gsum pa ni /
de nas theg chen gong 'og thams cad kyi thun mong gi byang sems kyi 'jug sdom 'dzin pa'i cho ga'i don legs par brda sbrad nas /
dkon mchog gsum la bdag skyabs mchi /
zhes sogs sho lo ka gcig gam gsum ga lan gsum rjes su bzlas pas byang sdom 'dzin du gzhug /
de nas slob dpon gyi sdom pa gzung ba'i phyir du /
'khor lo phyir ma ldog pa'i dbang / /
dam pa bdag la stsal nas ni / /
mgon po 'khor lo lha ngag gi /
de nyid slob dbon 'phrin las dang / /
sangs rgyas kun gyi dam tshig dang / /
sdom pa gsang mchog bshad du gsol / /
sems can kun gyi don gyi phyir / /
rtag tu bdag ni slob dpon bgyid /
ces pas gsol ba 'debs su bcug nas /
rigs lnga sbyi dang khyad par gyi dam tshig dang sdom ba byang chub ma thob bar du legs par blangs nas bsrung ba'i blo shugs drag bskyed du bcug la /
sangs rgyas byang chub sems dpa' kun /
ces pa nas /
sems can mya ngan 'das la dgod /
ces pa'i bar lan gsum rjes su bzlas pas sngags sdom sbyin /
sdom pa gnyis gang yang 'dzin 'dod med na dbang gtan nas mi bskur zhing /
thun mong ba'i sdom pa las 'dzin 'dod med na slob dpon gyi dbang yan chad bskur du mi rung bar gsungs /
de nas slob ma'i mgo bor lag pa bzhag ste las sngags lan bdun brjod pa'am dri'i chus gtor la bsrung ba bya'o / /
slob ma'i snying khar rdo rje sngon po rtse lnga pa'i lte bar hUM nag po /
mgrin par padma dmar po 'dab ma brgyad pa'i lte bar AHdmar po /
spyi bor 'khor lo dkar po rtsibs brgyad pa'i lte bar oM dkar pos mtshan par brda sprad la /
slob dpon gyi lag pa g.yas rdo rje dang bcas pas slob ma'i gnas gsum du mas rim gyis dri'i thig le bya zhing /
hUM AHoM /
zhes brjod de byin gyis brlabs /
de ltar gtso bor bskyed cing gnas gsum du rdo rje gsum gyi mtshan ma bsgoms nas mchod yul du byas pa'i mgo bor me tog /
mdun du mar me dang spos /
snying khar dri'i @# / /
byug ba rnams rang rang gi mchod sngags kyis sbyin la dus 'di nas bzungs nas 'khor ba'i nyes pas ma gos par mchod pa dang ldan par gyis shig /
ces brjod /
bzhi pa ni /
'o ma can gyi shing ha cang sbom pa dang phra ba min pa /
drang zhing srog chags med pa /
ma gas shing rma med pa /
mgo mjug mnyam pa /
dri bzang gi chus bkrus shing bdug pas bdugs pa /
sor bcu gnyis pa rtse mor me tog bcing pa la las sngags sam /
oM AH dzi ha sam+b+har ta ni hUM phaT /
ces lan bdun bzlas ba slob dpon byang du phyogs te slob ma la sbyin /
slob ma kha shar ram byang du phyogs bas so shing gi rtse mo nas cung zad 'chos te mig gyen du lta zhing /
oM badzra hA sa ha /
zhes brjod de maN+Dal gyi steng du ltos pa med par 'dor du gzhug /
'dor ba'i gnas ni khru bzhi gru bzhi pa'i dkyil 'khor ba'i lci bas srab 'thug ba'i ko ba tsam byugs pa bya'o / /
so shing gi rtse mo shar byang nub lho steng 'og tu bstan na rim pa bzhin zhi rgyas dbang drag rig 'dzin sa 'og gi dngos grub 'grub cing /
phyir lhung na dngos grub med do / /
de nas baM las byung zhing las thams cad pa lan bdun bzlas pa'i dri'i chu khyor ba gsum /
oM hrIHbi shud+d+hAH sarba d+harmAHsarba pA baM ni cA a sya sho d+ha ya sarba bi kalpAn a pa nA ya hUM /
zhes brjod cing blud la /
sgo gsum gyi skyon dang rnam par rtog pa thams cad bsal bar bsam /
de nas /
ku sha mang ba hUM las byung zhing de dang las thams cad pa bzlas pa stan gyi don dang /
ku shra nyur ba d+hiH las byung zhing de dang las thams cad pa bzlas pa sngas kyi don du /
oM badzra tik+Sha NA baM /
zhes brjod cing slob ma'i thal mo gnyis kyi bar du sbyin pa ni /
bkra shis pa'i rmi lam mi 'khrul ba'i don du'o / /
de nas /
hUM las byung pa'i skud pa dmar po slob ma'i lus tshad gsum lta ba byas te bsgril bar las thams cad pa bdun bzlas te /
mdud pa gsum mam drug byas pa /
slob ma'i dpung ba g.yas g.yon gang rung la /
oM bud+d+ha mai tri rak+ShaH rak+ShaHsarbAn swAhA /
zhes brjod cing rang nyid kyis bcing la /
las thams cad pas bsrung bar bya'o / /
lnga pa ni /
'jig rten du ni kun mkhyen rnams / /
res 'ga' 'byung ngam mi 'byung srid / /
u duM wa ra'i me tog bzhin / /
rgya lam na ni res 'ga' zhig /
gang gis sems can mnyam med don / /
mya ngan mi 'da' byed par nus / /
gsang sngags spyod pa'i tshul 'byung ba / /
de bas kyang ni shin tu dkon / /
bskal ba bye ba du ma ru / /
sdig pa gang zhig sngon byas pas / /
dkyil 'khor 'di 'dra mthong ba yis / /
de dag thams cad zad 'gyur na / /
grags pa mtha' yas sngags spyod pa'i / /
tshul la gnas pa smos ci dgos / /
skyob pa'i gsang sngags bzlas na ni / /
go 'phang bla na med par 'gyur / /
spyod pa mchog 'di gang rnams kyi / /
blo gros shin tu dri ma med / /
de rnams kyi ni sdug bsngal kun / /
'byung ba'i ngan 'gro yang dag zhi / /
bdag nyid chen po khyed rnams kyis / /
de ring rnyed pa mnyam med rnyed / /
gang gis khyed rnams rgyal @# / /
ba kun / /
bdag nyid chen po sras bcas kyis / /
bstan 'di kun la yongs su bzungs / /
gnas pa skye bar 'gyur ba ni / /
de yis khyed rnams theg chen la / /
legs par skye ba nyid du 'gyur / /
theg pa chen po cher 'byung ba'i / /
lam mchog 'di ni dpal dang ldan / /
gang gis khyed rnams 'gro 'gyur bas / /
de bzhin gshegs par 'gyur ba yin /
ces pa'i don bshad la spro ba bskyed do / /
de nas las sngags kyis bsrung zhing /
bzlas pa'i don du sngags de sbyin la /
ku sha che ba stan dang chung ba sngags su chug la seng ge'i nyal stabs kyis /
shar phyogs sam /
so shing dor pa mgo gang du bstan pa'i phyogs su mgo ston la nyol cig /
de ltar byas nas nam gyi cha bzhi'i tha ma la rmi lam brtags nas nang pa rang la smros shig ces bsgo /
de nas rang nyid dkyil 'khor gyi khang par zhugs te bsrung ba'i don du las thams cad pa bzlas shing /
dkyil 'khor la mchod cing bstod nas /
sngar sa chog tu bshad pa ltar gyi sngags dang phyag rgyas /
sta gon gyi dkyil 'khor mdun gyi nam mkha' la bzhugs par gyur /
ces brjod cing bteg go /
de nas tshom bu rnams mtha' nas rim bzhin bsdus te mi 'gom pa'i sar bzhag nas nang par snga bar langs te slob ma la rmi lam dris la bzang na spro ba bskyed cing ngan na bzlog thabs bya'o / /
gsum pa dngos gzhi'i cho ga la gsum /
ye thig gdab cing tshon dgye pa dang /
bum pa dgod cing dkyil 'khor brgyan pa dang /
bsgrubs shing mchod nas dbang bskur ba'o / /
dang po la /
ye thig gdab pa /
tshon dgye ba /
bgegs bzlog thabs so / /
dang po ni /
thig skud mtshan nyid dang ldan pa bdud rtsi lnga dang bcas pa'i tshon rtsi lngas kha bsgyur ba'i thig skud lnga tshan lnga tshang bar byas te snod so sor bzhag pa rim pa bzhin phyogs bzhi dang dbus su bkod /
rang nyid gtso bo'i rnal 'byor bsgoms nas /
thig skud kyi nang gi mtha' gnyis dang dbus su oM AHhUM gis mtshan pa'i thig skud sngon po hUM las mi bskyod ba /
dkar po oM las rnam par snang mdzad /
ser po swA las rin chen 'byung ldan /
dmar po AH las 'od dpag med /
ljang khu hA las don yod grub pa'i ngo bor gyur /
de nas rang dang slob ma rnams dril bu 'dzin pas langs te slob dpon gyi lag pa g.yon pa'i mthil du mthe'u chung gi rtsa ba nas brtsams te mthe bong gi rtsa ba'i bar du sngo dkar seng dmar ljang ba'i thig skud rnams rim pas bkod de /
slob ma skad cig gis dpal rta mgrin sku mdog dmar po zhal gcig /
ces pa nas /
khro bo'i nyams thams cad yongs su rdzogs par gyur /
hUM oM swA AHhA /
zhes brjod de thig skud rim pa bzhin brkyangs te /
lte ba'i thad nas slob ma'i lag tu gtad /
slob ma re res kyang gong ltar sa bon lnga brjod pas drangs te lte ba'i thad du bzungs /
de nas slob dpon gyis /
nam mkhar bzhugs su gsol ba'i de bzhin gshegs pa'i thugs kar hUM oM swA AHhA @# / /
las grub pa'i ye shes kyi thig skud 'od zer lnga'i rang bzhin can du gyur /
ces brjod cing bsams nas dkyil 'khor chen po'i thig gdab pa'i phyir rdo rje'i thig bdag la stsol cig snyam du de bzhin gshegs pa lnga la gsol ba gdab pa ni /
oM AH ak+Sho b+h+ya sU traM me pra yats+tsha mahA maN+Da la sU tra nA ya hUM /
de bzhin du ak+Sho b+h+ya'i gnas su /
shA sho ta /
rang+na sam+b+ha wa /
a mi tA b+hA wa /
a mo g+ha sid+d+ha rnams bcug pas gsol ba gdab /
rang gi mig gnyis dzaH dzaH las nyi ma dang zla ba ser por gyur /
oM dIp+ta draMSh+TI? aM ku shi dzaH 'bar ba'i lta stangs lcags kyu lta bus bkug pa'i ye shes kyi thig rang rang gi mdog can gyi sa bon gyi yi ge'i gzugs rigs lnga'i thugs ka nas btang ba lag pa'i thig skud so so la thims par gyur /
oM AHa n+yo n+ya a nu gA tA /
sarba d+harmAHspa ra spa ra /
a nu pra biSh+TAHsarba d+harmAH a tyan ta /
a nu pra biSh+TaHsarba d+harmAH oM AHhUM /
zhes zlos shing /
dang po lnga lngar bsgril /
de nas lnga po gcig tu bsgril /
de nas snod gtsang mar bzhag pa'i mdun du mchod pa bsham pa sogs sngar las thig gi skabs ltar byas la byin gyis brlabs /
oM sarba ta thA ga ta ar+g+haM nas /
shap+ta'i bar gyis mchod pa chu gnyis nyer spyod rol mo dang bcas pa phul zhing oM AHhUM btags la nang mchod kyang phul /
mi bskyod rdo rje ye shes che /
zhes pa nas /
rdo rje sems dpal phyag 'tshal lo /
zhes bstod /
lag bas reg la las sngags bzlas te bsrung ngo / /
de nas mig g.yas pa ma las nyi ma /
zhes pa nas /
oM AHhUM phaT swAhA /
zhes brgya rtsa brgyad bzlas te thig skud lhag gnas bya'o /
zhes pa'i bar las thig gi skabs bzhin no / /
de nas bum pa gnyis kyi chus dkyil 'khor gyi sa la bsang gtor bya zhing /
oM sarba saM sho d+ha ni hUM phaT /
ces brjod cing dkyil 'khor gyi mtha' thams cad dri bzang gi chus byug /
rang gi thugs ka'i sa bon gyi 'od zer lcags kyu'i rnam pa can gyis thugs rje chen po'i dkyil 'khor spyan drangs /
chu gnyis nyer spyod rol mo dang bcas pas mchod cing /
mi bskyod rdo rje ye shes che /
zhes sogs kyis bstod /
bdag dang slob ma'i mig gnyis dzaH dzaH las nyi ma dang zla ba ser po can du gyur /
dz+dzaH dz+dzaH dz+dzaH zhes pa dang /
dz+dzaH gsum brjod de brkyangs /
slob mas kyang de dag brjod de drangs nas /
slob dpon gyis lag pa g.yas pa'i mtheb mdzub kyis thig skud bzungs nas /
oM badzra sa ma ya sU traM mA ti kra ma hUM /
hUM oM swA AHhA /
zhes brjod de /
nam mkha' la gdab la se gol gyi sgra bya zhing /
thig gi sgras /
sems can don du khyed rnams kyi / /
dus yin de phyir 'dir spyon cig /
ces bskul bas nam mkha' khyab pa'i sangs rgyas rnams byon te thig skud la thims par gyur /
de nas rkang stabs sogs las thig gi skabs @# / /
ltar ma 'phyugs par byas te tshangs thig dang po dur khrod kyi mtha'i bar du sa la gdab /
thig gi sgras sangs rgyas rnams bskul te byon nas thig kud la thims shing /
ngo bo ye shes la rnam pa srad bu kha dog lngar snang ba'i thig skud re chad nas las thig la thims par gyur /
rkang mthil gnyis su hUM hUM las rdo rje 'bar ba re re hUM /
zhes brjod pas skor phyogs sogs ma 'phyugs par byas la thig lhag ma rnams gdab par bya'o / /
tshangs thig gnyis ma gtogs thig lhag ma nam mkha' gdab mi dgos /
thig thebs nas thig skud snod gtsang mar bzhag pa'i mdun du chu gnyis nyer spyod mthar gtor ma dang bcas pa bshams /
byin gyis brlabs nas mchod cing bstod /
oM AHhUM badzra muH thig skud kyi ye shes pa nam mkhar bzhugs pa'i rgyal ba rnams kyi thugs kar gshegs shing dam tshig pa bdag nyid la thims par gyur /
ye thig thebs nas thig la 'gom pa dang tshon byin rlabs can la 'gom dgos byung na /
oM badzra be ga a kra ma hUM /
zhes brjod de ye shes kyi thig tshon nam mkhar bteg la bya zhing rjes su phab la bstim mo / /
gnyis pa ni /
tshon mthing dkar ser dmar ljang rnams ma 'dres par snod so sor bzhag la /
hUM oM swA AH hA rnams bris nas snod lngar dbus dang phyogs bzhir phyogs mdog gi rim pas bkod /
las sngags kyis bsangs /
swa b+hA was sbyangs /
stong pa'i ngang las /
rdul tshon nag po hUM las mi bskyod pa /
zhes pa nas /
ljang khu hA las don grub kyi ngo bor gyur /
nam mkhar bzhugs pa'i de bzhin gshegs pa lnga'i thugs kar /
hUM oM swA AH hUM las grub pa'i ye shes kyi tshon 'od zer lnga'i rang bzhin can du gnas par gyur /
par bsam zhing /
rang gi mig gnyis dzaH dzaHlas nyi ma dang zla ba ser por gyur /
oM dIp+ta driSh+Ta aM ku shi dzaH 'bar ba'i lta stangs lcags kyu lta bus bkug pa'i ye shes kyi tshon rang rang gi mdog can gyi sa bon gyi yi ge'i gzugs rigs lnga'i thugs ka nas sbros pa rnams mdun gyi chon so so la thims nas ro gcig tu gyur /
hUM oM swA AHhA /
oM badzra tsi tra sa ma ya hUM| brgya rtsa brgyad bzlas /
mig gnyis hIHhIH las nyi ma dang zla ba 'od zer 'bar ba dang rdul tshon rnams la hIH yig gis mtshan par gyur /
bden pa gang gis sems can rnams rdul tshon mang zhing sangs rgyas bcom ldan 'das rnams sems can la chags pa dang rjes su chags pa'i bden pa des rdul tshon rnams 'bar bar gyur cig /
ces bden pa'i byin brlab bya zhing tshon rnams mang por 'phel bar bsam mo / /
de nas rdul tshon la dri dang me tog la sogs pas mchod /
skor thig gi dus dbus su phur bu dngos su btab na hUM bzhi pa'i sngags kyis phyung la tshon gyis bkang /
bsam gtan @# / /
gyis btab mtshon gyis bkang bar mos pas chog go /
de nas dril bu gsil zhing /
chos dbyings 'di ni dag pa ste / /
sems can khams ni rab grol bar / /
rgyal chen rgyal ba rgya mtsho yi / /
dkyil 'khor rab tu bri bar bya /
zhes pa'i rdo rje'i glus chos dbyings rnam par dag par mos nas tshon 'gyed pa'i mtshan ma ngan pa'i skyon rnams bsal bar mos te bri ba la /
rdo rje 'chang chen po'i lam gyi rim pa las /
dbus dang phyogs bzhir rigs lnga sku mdog spyi 'gro ltar yod pa gsang 'dus mi bskyod pa dang rdor dbyings kyi dkyil 'khor lta bu yin na shar nas dbus bar du g.yas skor gyis de bzhin gshegs pa lnga'i kha dog gi rim pa bzhin bya la phyogs dang dbus su lha gzhan bkod pa yin na ni /
rgyas 'debs kyi de bzhin gshegs pa lnga'i kha dog gi rim pa ltar bya'o / /
rtsig pa lnga re re'i kha dog kyang phyogs bzhi kar 'gro dgos pas shar dkar lho ser la sogs pa tshon sa gzhan rnams dang mi 'dra'o /
zhes dang /
gtso bo'i sa ni gtso bo'i mdog go /
zhes gsungs ba ni /
gtso bo rigs lnga spyi 'gro ltar yin na de'i mdog dang /
de ltar min na rigs bdag gang yin gyi bya dgos te /
'jam rdor gyi gtso bo gur kum mdog yin kyang bzhi brgya lnga bcu pa las /
dbus kyi sa gzhi'i cha dag ni / /
in+d+ra nI la'i 'od gsal 'bar /
zhes gsungs shing gshed dmar bcu gsum ma la yang dbus kyi sa gzhi'i mdog sngon por dpal 'dzin gyis gsungs pa'i phyir ro /
zhes gsungs pa ji lta bar 'god pa la 'dir rnam snang rigs bdag tu bzhugs pa'i lha ma byung zhing tshon sa dkar po chad pa'i skyon 'jug pas rigs lnga spyi'i bzhugs tshul ltar bri bar bya'o / /
de nas slob dpon dbus su 'dug ste kha shar du bltas /
lag pa g.yas pas rdo rje bzungs /
g.yon pa'i rdo rje khu tshur gyis tshon sa bzungs te dbang ldan nas brtsams te rtsig pa lnga phyi nas rim pa bzhin /
zheng tshad sgo'i nyi shu cha dpangs mthe'u chung gi tshad dang srid du sor bcu gnyis kyi tshad phyi nas rim pa bzhin dkar ser dmar ljang sngo ba'i rim pas bri zhing /
re kha sngar bshad pa las sbom par bris na nad bskyed /
phras na nor nyams /
dma' na dngos grub mi 'grub /
yo na gdung ba bskyed /
chad na bla ma dang slob ma 'chi /
rdul tshon 'dres na rigs rgyud 'chad pa sogs gsungs pas bag dang ldan pas dgye bar bya'o / /
slob dpon gyis rdzogs par bri mi nus na sngar gyi tshad tsam zhig bri la /
phyi nas ri mo mkhan la sogs pas ci bder bri zhing /
rdo rje khu tshur gyis bri ma nus na thig skud rdo rje khu tshur gyis bzung ba la dmigs bsal gsungs pa'i rigs pa sbyar du rung ba 'dra'o / /
gzhal yas khang gi nang gi padma 'dab brgyad kyi dbus kyi lte ba ljang ba /
de'i mtha' skor gyi snam bu la padma'i 'phreng ba /
'dab ma brgyad kyi phyogs bzhi dmar /
me rlung ser /
bden bral ljang /
dbang ldan nag pa /
@# / /
bris par ka thig mi 'char kyang bsgom don nang gi ka ba rnams shar sngo lho ser nub dmar byang ljang ba rang phyogs kyi de bzhin gshegs pa'i mdog can la shar nas rim bzhin rdo rje dang /
rin po che dang /
padma dang /
sna tshogs rdo rjes mtshan ba'am /
yang na phyogs so so'i ka ba thams cad gri gug gis mtshan pa byas kyang rung ngam snyam mo / /
zur thig gnyis kyis bcad pa'i phyogs bzhi'i sa gzhi rnams shar dkar lho ser nub dmar byang ljang ba /
rdor 'phreng gi zlum po dang rdo rje rnams kha dog nag bo /
de'i phyi'i 'od 'phreng kha dog lnga pa ste der tshon gyi re kha mi bya'o / /
de'i phyi'i tshangs thig gi glo so sor cha chung bzhi bzhi dor nas bum pa cha chung bzhi bzhi pa kha dog ser po'am rang phyogs kyi de bzhin gshegs pa'i mdog can gnyis gnyis bri'o / /
'dod snam dmar po /
pha gu'i gzhi dmar po la rin po che zur gsum dang gru bzhi la sogs pas spras pa /
dra ba dra phyed kyi gzhi nag po /
shar bu dang mda' yab dkar po'i gzhi sngon po /
rta babs kyi ka ba dang kyog po'i nang rnams phyogs mdog /
cha chung phyed pa'i kyog po la rin po che la sogs pa bri zhing /
rnam par bkra ba'i bla bre dang do shal phyed pa 'phyang ba /
snam bu bcu gcig gi gser snam ser po /
rin po che ni pha gu bzhin /
rmig pa dang ba raN+Ta mdzes tshon /
mun pa gnyis nag po /
shar bu dang mda' yab sngar bzhin /
mda' yab kyi snam bu'i dbus su pad zla'i gdan la 'khor lo ser po rtsibs bcu pa /
de'i g.yas g.yon du cha chung phyed du ri dwags pho mo ser po /
cha chung gcig tu mgrin pa dang bcas pa'i gdong 'greng zhing /
mig 'khor lo'i rtser blta ba /
de'i mjug ma'i phyi ngos su mda' yab gnyis gnyis /
sna tshogs rdo rje r+wa gsum pa yin na dbus r+wa rang rang gi phyogs kyi mdog /
g.yas g.yon gyi r+wa gnyis ni de'i glo'i de bzhin gshegs pa'i mdog ste ji ltar rigs par ro / /
r+wa lnga pa ni /
r+wa gzhan gnyis de las gzhan pa dang dbus kyi rgyal ba'i mdog ste phyogs so so'i skabs thob kyis bya'o / /
sna tshogs padma'i lte ba ljang ge sar ser 'dab ma sna tshogs /
'dab ma'i gzhi chos 'byung gi nang yin pas dmar po shas che ba'i dkar po dang phyi'i re kha dkar po /
rdo rje'i kha dog nag ser dkar ba gang rung la de'i 'og gzhi'i snam bu kha dog sna tshogs /
de'i phyi'i re kha dkar po /
'od 'phreng kha dog sna lnga pa /
de'i mthar re kha mi bya'o / /
shes shing spro na bum pa bzang po las skyes pa'i dpag bsam gyi shing la rgyal srid rin po che sna tshogs bdun gyis spras pa rta babs kyi g.yas g.yon du 'god pa dang gzhal yas khang gi rgyan rnams mngon rtogs bzhin dgod do / /
de nas gzhal yas khang gi nang gi dbus kyi padma'i lte ba dang phyogs bzhi dang sgo bzhir sgrub thabs nas 'byung ba bzhin lha rang rang gi gdan la rang rang gi sa bon dgod par bya'o / /
de ltar bris nas byung ma byung legs par brtags la ma byung ba rnams bcos shing tshon 'thor ba rnams ras la sogs @# / /
pas phyis /
hUM dang las thams cad pa bzlas pa'i bdud rtsi dang dri bzang gi chus dkyil 'khor gyi phyi ngos su byugs la /
de bzlas pa'i chus dkyil 'khor bsangs te /
tshon lhag ma rnams snod so sor bsdus pa la mchod gtor bstod pa rnams ya thig gi skabs ltar bya zhing /
oM AHhUM badzra muHrdul tshon gyi ye shes pa nam mkhar bzhugs pa'i rgyal ba rnams kyi thugs kar gshegs shing dam tshig pa rang nyid la thims par gyur par bsam /
gsum pa bgegs bzlog pa'i thabs ni /
rdo rje 'chang chen po'i lam gyi rim par gsungs pa las shes par bya'o / /
gnyis pa bum pa dgod cing dkyil 'khor brgyan pa ni /
sngar lhag gnas byas pa'i bum pa spos dang gdugs rgyal mtshan rol mo la sogs pas sna drangs te g.yas skor gyis dkyil 'khor la lan gsum bskor nas rnam rgyal kha nang blta'i dbang du byas pa'i shar sgo'i g.yas dang las bum g.yon du dgod /
mchod pa'i yo byad gdugs dang rgyal mtshan dang ba dan dang bril bu dang bcas pa'i rnga yab la sogs pa dang /
mchod pa lha grangs dang mnyam pa /
lha thams cad la gos zung re'i ma ma 'byor na thun mong du gcig rnams la hUM dang gtso bo'i sngags bzlas shing oM badzra s+pha ra Na khaM zhes brjod de g.yas skor gyis dbul /
nang mchod dang 'jig rten dang 'jig rten las 'das pa'i gtor ma gnyis kyang bsham mo / /
gsum pa la gsum /
dkyil 'khor sgrub pa /
dkyil 'khor mchod pa /
dbang bskur ba'o / /
dang po ni /
bdag bskyed bzlas pa yan byas /
las bum gyi chu dang bcas pa'i las sngags kyis dkyil 'khor bsangs /
swab+hA was sbyangs /
stong pa'i ngang las /
raM las nyi ma'i dkyil 'khor gyi steng du hUM las sna tshogs rdo rje /
zhes pa nas /
gsum ga'ang g.yon pas ut+pa la 'dzin pa'o /
zhes pa'i bar lha sta gon bzhin la /
rang gi gsang gnas mi dmigs pa las hUM las skyes pa'i rdo rje sngon po rtse lnga pa oM las skyes pa'i nor bu bu ga phaT kyis bkag pa /
yum gyi gsang gnas mi dmigs pa las AHlas skyes pa'i padma dmar po 'dab ma brgyad pa ze'u 'bru bu ga phaT kyis bkag pa /
oM sarba ta thA ga ta a nu rA ga Na badzra swa b+hA wa Adma konyahaM /
rang yam yum snyoms par zhugs ba'i dga' ba'i sgras ye shes kyi 'khor lo spyan drangs /
oM sarba ta thA ga ta Ar+ya lo ke shwa ra maN+Dal sa ba ri wa ra pA dyaM dang /
ar+g+haM gyis zhabs bsil dang mchod yon dbul /
ye shes kyi 'khor lo rang gi zhal du zhugs /
thugs kar rjes su chags ba'i mes zhu /
rdo rje'i lam nas yum gyi padmar phyung ba'i thig le cha dgur gyur /
de rnams yongs su gyur pa las hrIHhUM traM hrIHaH hUM hraM hriH aH rnams su gyur /
de rnams yongs su gyur pa las rang nyid 'phags pa thugs rje chen po yab yum mkha' 'gro ma bzhi dang khro bo bzhir gyur pa rnams slar yang hrIHhUM hraM hrIHaHhUM traM hrIHaH rnams kyis yum gyi padma nas phyung /
oM badzra ang+ku sha dzaH oM badzra pA sha hUM /
oM badzra s+phoT baM /
oM badzra g+haN+Da hoH ye shes pa dang dam tshig pa'i dkyil 'khor gnyis @# / /
su med par gyur /
rang gi thugs ka'i sa bon gyi 'od zer gyis nam mkhar bteg pa'i sta gon gyi dkyil 'khor spyan drangs /
dzaHhUM baM hoH rang rang gi dam tshig pa dang gnyis su med par gyur /
lha thams cad kyi mig gnyis su oM dang 'khor lo las /
zhes pa nas /
don grub kyis dbu brgyan par gyur ces pa'i bar sgrub thabs ltar bya /
gnyis pa ni /
rang nyid gtso bo las mar me gcig las gnyis chad kyi tshul du phye nas dkyil 'khor gyi shar sgo'i thad du mchod pa'i las la gnas par gyur par bsam zhing /
mchod pa chu bzhi nyer spyod rol mo 'dod yon dang bcas pa byin gyis brlab pa nas bzungs nang mchod 'bul ba yan lha sta gon gyi skabs bzhin bya /
rang nyid dkyil 'khor gyi nang du zhugs /
gtso bo dang tha mi dad par gyur /
yab kyi gsang gnas mi dmigs pa las /
zhes pa nas /
Adma konyahaM /
rang yab yum snyoms par zhugs pas lhan cig skyes pa'i dga' ba skyes /
dkyil 'khor pa'i lha thams cad kyis kyang lhan cig skyes pa'i dga' ba nyams su myong ste bde ba chen po dang de kho na nyid dbyer mi phyed pa'i ting nge 'dzin la snyoms par zhugs pas gsang ba dang de kho na nyid kyi mchod pas mnyes par gyur par bsams la /
mi bskyod rdo rje sogs kyis bstod cing gtso bo'i snying po bzla /
yi ge brgya pas lhag chad kha bskangs /
'jig rten dang 'jig rten las 'das pa'i gtor ma gnyis bsangs sbyangs byin gyis brlabs te /
lha rnams kyi ljags hUM las byung ba'i rdo rje rtse gcig pa dmar po 'od kyi sbu gu can gyis gtor ma'i bcud thams cad drangs te gsol bar gyur par bsam zhing /
oM sarba ta thA ga ta Adya lo ke shwa ra maN+Da la sa pa ri wA ra ar+g+haM /
pA dyaM /
Any+tsa mA NAM /
prok+ShA NAM pra tIts+tsha hUM swAhA /
zhes chu bzhi phul /
oM sarba ta thA ga ta Ar+ya lo ke shwa ra maN+Dal la sa pa ri wA ra i daM ba liM ta kha kha khA hi khA hi gsum gyis gtor ma phul /
de bzhin du prok+ShaNAM /
pAdyaM /
puShPe /
nas shap+ta'i bar gyis mchod /
nang mchod dbul /
bstod pas bstod /
rang gi thugs ka'i sa bon gyi 'od zer lcags kyu'i rnam pa can gyis phyogs skyong dang zhing skyong la sogs pa spyan drangs zhes pa nas /
badzra muH sa gshegs su gsol ba'i bar sngon 'gro gtor ma'i skabs ltar bya /
de nas phyi rol pa'i gtor ma bya ba ni /
sgrub grogs dkyil 'khor bsrung du bcug la /
phyi rol tu phyin nas gtor ma chu gnyis nyer spyod dang bcas pa byin gyis brlabs /
mgron spyan 'dren pa ni /
rang gi thugs ka'i sa bon gyi 'od zer /
ces pa nas /
yid la 'dod pa kun 'grub shog /
ces 'phrin las 'chol ba'i bar sngar ltar la /
phyogs skyong 'khor dang bcas pa rnams dkyil 'khor gyi steng 'og dang phyogs mtshams rnams su 'khod nas ji srid dkyil 'khor chen po'i bya ba ma rdzogs kyi bar du bgegs rnam par bzlog pa'i 'phrin las mdzod cig /
ces 'phrin las bcol /
de nas nye reg byas la las sngags 'don cing /
rdo rje slob dpon gyis rting mnan la nang du 'ongs te /
dkyil 'khor gyi shar sgo'i thad du rdo rje dril bu 'dzin pas hUM mdzad kyi phyag rgya bcas la /
rang @# / /
nyid skad cig gis hUM mdzad sngon po zhal gcig phyag gnyis kyis hUM mdzad kyi phyag rgya 'ching zhing g.yon brkyangs kyi stabs kyis bzhugs pa /
rdo rje shugs kyi 'jug pas dkyil 'khor gyi nang du thogs pa med par zhugs par gyur /
oM sum+b+ha ni sum+b+ha hUM /
zhes sogs brjod cing dkyil 'khor la g.yas skor gyis bskor ba gsum bya /
de nas me tog gi 'phreng ba bzungs /
shar sgo'i thad nas 'grengs te dbyangs dang bcas pas /
oM mchog tu bde ba'i sems ni rol par ldan / /
sgeg pa'i phyag gis bcom ldan 'das la 'khril / /
dzaHhUM baM hoHhi hi hi hi hI /
mgon bo snyim pa'i me tog bzhes su gsol /
zhes lag pa bad kor dang bcas pas me tog gi 'phreng ba gtso bo'i dbu la dbul /
de nas nub tu song ste gzhi bca' sngon du 'gro ba'i g.yon brkyangs bya zhing /
oM badzrod g+haTa sa ma ya pra be shA ya hUM /
zhes phyag rgya de bkrol nas shar sgo nang nas phye bar bsam /
de bzhin du byang nas lho sgo dang /
shar nas nub sgo dang /
lho nas byang sgo dbye /
oM sa ma ya pra be shA ya mI /
zhes me tog blangs la /
rang gi mgo la bcing te /
oM pra na ma mi sarba ta thA ga tAn /
zhes shar sgo nas dkyil 'khor la phyag byas nas /
sems can thams cad la dngos grub thams cad kyi bka' drin stsol cig /
ces gsol ba btab /
gsum pa dbang bskur ba la gsum /
bdag nyid zhugs shing dbang blangs te bden pa'i byin rlabs bya ba dang /
slob ma bcug cing dbang bskur ba /
dkyil 'khor gyi mjug gi bya ba'o / /
dang po la gsum /
rang nyid 'jug pa dang /
zhugs nas dbang blang ba dang /
slob ma gzhug ba'i don du bden pa'i byin brlab bya ba'o / /
dang po la gnyis /
gdong g.yogs dang bcas te 'jug pa dang /
dkyil 'khor mthong ba'i bdag nyid can du 'jug pa'o / /
dang po la gnyis /
yol ba'i phyi 'dzug dang nang 'jug go /
dang po ni /
'dir gtso bor bdag 'jug gi dbang du byas te brjod par bya'o / /
de yang rang nyid dkyil 'khor gyi gtso bo las bye nas shar sgo nas 'thon te /
bla ma dang gtso bo tha mi dad du byas la /
bla ma'i bya ba rnams gtso bos mdzad par bsgoms /
slob ma'i bya ba rnams rang gis byas la /
lag tu me tog thogs /
maN+Dal phul te /
thal mo snying khar sbyar nas /
skye rga 'chi ba na kra yi /
zhes pa nas /
mgon pos bdag ni gzhug tu gsol /
zhes pa'i bar lan gsum gyis sngar ltar gsol ba btab /
de nas chos gos rnams la las sngags bzlas te /
oM sarba ta thA ga ta a nut+ta ra bo d+hi a la kAr bastra pU dza me g+ha sa mu dra s+pha ra Na sa ma ye shrI hUM /
oM badzra rak+Sha haM /
oM badzra uSh+NI Sha hUM phaT /
ces pa gsum gyis rim pa bzhin smad g.yogs /
stod g.yogs /
gtsug tor bcing /
oM tsak+ShuH ban+d+ha wA rA ma nA ya hUM gis mig dar bcing /
AHkhaM bI ra hUM gis me tog gi 'phreng ba bzung /
las bum gyi chus rang nyid bsang zhing /
oM badzra kro d+ha ha ya grI wa hu lu hu lu hUM phaT /
rang nyid skad cig gis thugs rje chen po sku mdog dkar po zhal gcig phyag gnyis kyis mu tig gi 'phreng ba dang padma dkar po 'dzin cing @# / /
zhabs g.yas cung zad brkyangs pas bzhugs par gyur pa'i snying khar nyi ma la hUM nag po /
mgrin par nyi ma la AHdmar po /
sbyi bor zla ba la oM dkar po /
yi ge gsum gyi 'od zer gyis lus 'od gsal bar byas /
de nas bla mas /
kyai dga' ba la dga' khyed su yin /
ces dris pa la /
bde chen bdag ni skal ba bzang /
zhes lan btab /
sems can thams cad kyi don du sangs rgyas thob par bya'o / /
snyam pa'i smon pa'i sems kun rdzob pa de nyid snying khar zla ba'i dkyil 'khor yongs su rdzogs pa'i rnam par gyur /
chos thams cad rang bzhin med pa'i stong pa nyid dang rang gi sems ro gcig tu gyur pa'i don dam pa'i byang chub kyi sems zla ba'i steng du rdo rje dkar po rtse lnga pa'i rnam pa can du gyur /
oM sarba yo ga tsit+taM ung+pA ta yA mi /
de nas bla mas rdo rje me tog dang bcas pa snying khar bzungs nas /
oM su ra te sa ma ya staM hoHsid+d+h+ya badzra ya thA su khaM /
zhes gsung zhing brtan par byas par bsgom /
rdo rje mgo bor bzhag la /
deng khyod la de bzhin gshegs pa thams cad kyis byin gyis rlob par 'gyur gyis khyod kyis kyang de bzhin gshegs pa thams cad kyi mchog tu gsang ba'i dkyil 'khor 'di dkyil 'khor du ma zhugs pa rnams la smra bar mi bya zhing ma dad ba rnams la yang ma yin no /
zhes gsang bar gdam mo / /
gnyis pa la gsum /
nang du gzhug cing bskor nas phyag bya ba dang /
dmal gzhag pa dang /
ye shes phab nas bden stobs brjod pa'o / /
dang po ni /
rdo rje la lag pa gnyis kyis 'jus te /
hUM dzaHhUM /
zhes brjod nas khrid de AHkhaM bI ra hUM gis yol ba'i nang du bcug /
mahA ra ta su dr-i d+ha su to Sho su su Sho badzra satwa AHdya sid+d+h+ya mAM /
zhes 'don zhing dkyil 'khor la bskor ba gsum bya /
oM na maHte hUM /
na maHmi hUM /
na mo na maHhUM swAhA /
zhes rim pa bzhin thal mo snying mgrin dbral bar sbyar la shar sgo nas gtso bo la sku gsung thugs kyi phyag bya /
yang shar sgor gnas bas /
rang nyid rdo rje mkha' 'gro mar gyur /
oM sarba ta thA ga ta bU dza u bas+thA nA ya AdmA nAM ni r+yA ta yA mi /
sarba ta thA ga ta badzra satwa a d+hi tiShTHa swa mAM /
zhes brjod de rdo rje mkha' 'gro ma la rdo rje thal mo brkyangs he lus thams cad sa la phab pa'i phyag byas te /
de bzhin gshegs pa thams cad la mchod pa dang bsnyen bkur ba'i phyir bdag 'bul bas /
de bzhin gshegs pa thams cad kyi ngo bo rdo rje sems dpas bdag la byin gyis brlab tu gsol /
zhes shar sgo nas gsol ba btab pas de bzhin gshegs pa thams cad la mchod pa dang bsnyen bkur ba'i nus pa can du byin gyis brlabs par gyur /
lho sgor /
rang nyid rin chen mkha' 'gro mar gyur /
oM sarba ta thA ga ta pU dza a b+hi She kA ya AdmA nI ni r+yA ta yA mi /
sarba tha thA ga ta badzra rap+na a b+hi Shiny+tsa mAM /
zhes rin chen mkha' 'gro ma la thal mo snying khar bzhag ste dbral ba sa la reg pa'i phyag bya /
de bzhin gshegs pa thams cad la mchod pa dang dbang bskur ba'i phyir bdag 'bul bas /
de bzhin gshegs ba thams cad kyis bdag la rdo rje rin chen gyi dbang bskur du gsol /
zhes lho sgo @# / /
nas gsol ba btab pas de bzhin gshegs pa thams cad la mchod pa dang dbang bskur ba'i nus pa can du byin gyis brlabs par gyur /
nub sgor /
rang nyid padma mkha' 'gro mar gyur /
oM sarba ta thA ga ta pU dza bra wa rta na ya ArmA nAM nir+ya ha yA mi /
sarba ta thA ga ta badzra d+harbA pra rbarta ya mAM /
zhes padma mkha' 'gro ma la thal mo dpral bar sbyar bas kha sa la reg pa'i phyag bya /
de bzhin gshegs pa thams cad la mchod pa rab tu bskor ba'i phyir bdag 'bul bas /
de bzhin gshegs pa thams cad kyis bdag la rdo rje'i chos rab tu bskor du gsol /
zhes nub sgo nas gsol ba btab bas /
de bzhin gshegs pa thams cad la mchod pa dang chos kyi 'khor lo bskor ba'i nus pa can du byin gyis brlabs bar gyur /
byang sgor rang nyid las kyi mkha' 'gro mar gyur /
oM sarba ta thA ga ta pU dza karmA Ne AdmA nAM ni dyA ta yA mi /
sarba ta thA ga ta badzra karmA ku ru mAM /
zhes las kyi mkha' 'gro ma la thal mo snying khar sbyar nas spyi bo sa la reg pa'i phyag bya /
de bzhin gshegs pa thams cad la mchod pa'i las kyi phyir bdag 'bul bas /
de bzhin gshegs pa thams cad kyis bdag la rdo rje'i las mdzad du gsol /
zhes byang sgo nas gsol ba btab pas /
de bzhin gshegs pa thams cad la mchod pa dang 'phrin las phun tshogs kyi nus ba can du byin gyis brlabs bar gyur /
yang shar sgo nas /
oM gu ru tsar NA ya pU dza u pas+thA nA ya AdmA nAM ni r+yA ha yA mi /
oM sarba satwa pa ri dra nA ya /
AdmA nAM ni r+yA ta yA mi /
zhes bla ma'i zhabs la phyag bya /
dkon mchog gsum la bdag skyabs mchi /
zhes sogs kyis thun mong dang /
sangs rgyas byang chub sems dpa' kun /
ces sogs kyis thun mong ma yin pa'i sdom pa gzung /
gnyis pa ni /
deng khyod de bzhin gshegs pa thams cad kyi rigs su zhugs kyis des na ngas khyod la rdo rje ye shes bskyed par bya ste ye shes gang gis khyod de bzhin gshegs pa thams cad kyi dngos grub rnams kyang thob par 'gyur na dngos grub gzhan rnams lta smos kyang ci dgos /
khyod kyis kyang 'di dkyil 'khor ma mthong ba rnams kyi mdun du smra bar mi bya ste /
khyod dam tshig nyams par gyur ta re /
zhes phan yon gyi sgo nas dam la gzhag pa'o / /
de nas mgo bong rdo rje bzungs nas dril bu dkrol cing /
khyod kyi dam tshig rdo rje 'di / /
gal te khyod kyis 'ga' zhig la / /
'di smras na ni mgo bo 'gems /
zhes dang /
rdo rje snying khar bzungs la /
oM de ring rdo rje sems dpa' rang / /
khyod kyi snying la yang dag zhugs / /
gal te tshul 'di smras na ni / /
de ma thag tu dral te gshegs / /
de gnyis dam tshig ma bsrungs pa'i nyes dmigs kyi sgo nas dam la bzhag pa'o / /
rnam rgyal bum pa'i steng na gnas pa'i chu ming med dang mthe bong gis bzungs pa'i snod kyi khas slob ma'i khar blud cing /
'di ni khyod kyi dmyal ba'i chu / /
dam tshig nyams na sreg par byed / /
dam tshig bsrungs na dngos grub ste / /
rdo rje bdud rtsi'i chu 'thungs shig /
oM pany+tsa a mr-i ta ud ka THaH zhes dam tshig bsrungs ma bsrungs kyi phan yon @# / /
dang nyes dmigs gnyis ka'i sgo nas dam la bzhag pa'o / /
de nas /
deng nas brtsams te khyod kyi phyag na rdo rje pa yin gyi /
ngas 'di gyis shig ces gang bsgo ba de khyod kyis bya dgos so / /
khyod kyis nga la brnyas par yang mi bya ste /
khyod ya nga ba ma spangs par shi ba'i dus byas nas dmyal bar ltud bar gyur ta re /
zhes bla ma'i bka' nyan ba'i sgo nas dam la bzhag pa 'di slob ma'i lag pa nas bzungs nas byed par klu byang gi bshad do / /
gsum pa ni /
de bzhin gshegs pa thams cad kyis byin gyis brlab tu gsol /
rdo rje sems dpa' bdag la 'bab par gyur cig /
ces gsol ba btab /
oM shU n+ya tA /
zhes pa nas /
Adma kony+haM /
stong pa nyid du gyur /
stong pa'i ngang las hrIHlas padma hrIHsa mtshan pa yongs su gyur pa las rang nyid thugs rje chen po sku mdog dkar po zhal gcig phyag gnyis kyis mu tig gi 'phreng ba dang padma dkar po 'dzin cing /
zhabs g.yas cung zad brkyangs pas bzhugs par gyur pa'i snying khar la las byung ba'i sa'i dkyil 'khor ser po gru bzhi pa rdo rjes mtshan par nyi ma la hUM sngon po /
mgo bor baM las byung ba'i chu'i dkyil 'khor dkar po zlum po bum pas mtshan par zla ba la haHdkar po /
mgrin par yaM las byung ba'i rlung gi dkyil 'khor sngon po gzhu lta bu ba dan g.yo ba gnyis kyis mtshan par zla ba la AH dmar pos mtshan par gyur /
bla ma dang gtso bo tha mi dad pa'i thugs ka'i sa bon gyi 'od zer gyis mi bskyod pa rnam snang 'od dpag med de rdo rje gsum gyi lha rnams spyan drangs pa rang gi gnas gsum gyi yi ge gsum la thims par gyur /
rang gi rkang pa'i 'og tu yaM las rlung gi dkyil 'khor sngon po gzhu'i dbyibs can /
de'i steng du raM las me'i dkyil 'khor dmar po gru gsum pa ras mtshan pa me 'od rab tu 'bar ba /
rkang mthil gnyis su dz+haiH dmar po re re /
de'i 'od zer gyis bdag nyid 'degs shing rkang pa'i bu gnas zhugs pas gnas gsum gyi yi ge gsum las 'od zer 'phros lus thams cad gang bar gyur par bsam zhing /
sbos phor 'degs pa sngon du 'gro bas dril bu gsil nas /
A be sha ya staM b+ha ya ra ra ra ra tsA la ya tsA la ya hUM haHAHdz+haiH zhes rol mo'i sgra dang bcas pas dbab par bya'o / /
tiShTHa badzra zhes brtan par bya /
'dir bdag 'jug la mi dgos shing /
gzhan la dbang bskur ba'i che slob ma dkyil 'khor la phyogs pa la khyod kyi mig la ji ltar snang zhes dris la dkar po sogs su snang zer na /
zhi sogs kyi dngos grub la skal ba dang ldan par go bar bya /
de nas /
rang gi mthe bong gnyis kyis rdo rje dang bcas pa'i bla ma'i phyag g.yas la 'jus par mos te las sngags brjod cing dkyil 'khor la lan gsum skor ba byed pa'am byed par bsgom zhing /
bla mas shar sgo nas gtso bo la mngon du phyogs par byas te /
yang dag pa yi dkyil 'khor 'dir / /
bdag gis slob ma bcug pa 'di'i / /
lha rnams rigs kyi rim pa ni / /
bsod nams ji lta de ltar shog /
'di yi dngos grub ji 'drar 'gyur / /
rigs ni gang gi snod du @# / /
'gyur / /
bsod nams mthu yang ji 'dra ba / /
de 'dra dkyil 'khor du gyur cig /
ces bden pa'i byin brlab bya'o / /
gnyis pa ni /
de nas sngar bzungs pa'i me tog gi 'phreng ba traM gyis bsngags pa las yang zhing ma rnyings pa'i me tog gcig bton pa /
thal mo sbyar ba'i bar du bzungs te /
rang nyid dkyil 'khor gyi nang du zhugs gtso bo 'khor bcas kyi mdun na gnas bar gyur /
pra tIts+tsha badzra hoH zhes brjod de me tog gtso bo'i dbu la 'bul bar bsams nas ltos med du 'dor ro / /
gzhan la dbang bskur na /
rtsig pa lnga'i nang gi lha gang gi mtshan ma la nye bar lhung ba de'i rigs su brda sbrad cing /
lha de'i rnal 'byor yang sbyin la dngos grub kyang mtshon par bya'o / /
rtsig pa'i steng ngam phyir lhung na lan gsum bskyar la dor to / /
rdo rje ra ba'i nang du lhung na dngos grub phra mo 'grub /
rdo rje ra ba'i phyir lhung na skal ba med pas ji srid skal ba dang ldan par ma gyur gyi bar du rjes su bzung bar mi bya'o / /
de nas bla mas me tog gi 'phreng ba de /
oM pra ti gr-ih+Na stwaM i ma satwa mahA bA la /
zhes brjod de slob ma'i mgo la bcing /
de nas /
sems dpa' stobs po che zhes me tog 'phog pa'i lha la bos nas /
slob ma 'di byang chub ma thob kyi bar du rjes su zungs shig /
ces lha la slob ma gtad pas /
lha des de'i bar du rjes su 'dzin pa'i thabs zab mo'o / /
de nas /
rang gi snying khar nyi ma la hUM /
dpral bar raM /
mig gnyis la oM 'od zer 'bar ba re re /
oM de ring rdo rje sems dpa' rang / /
khyod kyi mig ni 'byed par brtson / /
rdo rje'i mig ni bla na med / /
thams cad mig ni 'byed par mdzad / /
oM dz+nA na tsak+ShuHhUM AHswAhA /
zhes brjod la gdong g.yogs phye bar bsgom /
he badzra pA shya /
de yang phyi rol tu dur khrod chen bo brgyad kyis yongs su bskor ba'i rdo rje'i ra ba me ri dang bcas pa'i dbus su chos 'byung zur gsum pa'i nang du sna tshogs padma la gnas pa'i sna tshogs rdo rje'i lte bar rlung me chu sa'i dkyil 'khor gyi steng du gzhal yas khang gru bzhi sgo bzhi pa mtshan nyid dang ldan pa'i shar sgor rdo rje'i rigs kyi khro bo /
lho sgor rin chen rigs kyi khro bo /
nub sgor padma'i rigs kyi khro bo /
byang sgor las kyi rigs kyi khro bo /
nang gi shar du rdo rje mkha' 'gro ma /
lhor rin chen mkha' 'gro ma /
nub tu padma mkha' 'gro ma /
byang du las kyi mkha' 'gro ma /
dbus su thugs rje chen po yab yum /
da ni dad pa'i shugs kyis su / /
dkyil 'khor 'di de nyid la ltos / /
khyod ni sangs rgyas rigs su skyes / /
phyag rgya sngags kyis byin gyis brlabs / /
dngos grub kun ni phun sum tshogs / /
dam tshig mchog tu khyod 'gyur gyis / /
rdo rje padma rtse rol pas / /
gsang sngags rnams la sgrub pa gyis / /
de ltar 'phags pa thugs rje chen po lha dgu'i rten dang brten par bcas pa'i dkyil 'khor mngon sum du mthong bar gyur /
oM rdo rje'i dkyil 'khor dkyil 'khor chen por bdag zhugs so / /
oM rnal 'byor dkyil 'khor dkyil 'khor chen po bdag gis mthong /
oM gsang ba'i dkyil 'khor dkyil 'khor chen por @# / /
bdag dbang bskur /
sa ma ya hoHhoHhoH gnyis pa zhugs nas dbang blang ba la bzhi /
bum pa'i dbang /
gsang ba'i dbang /
shes rab ye shes kyi dbang /
dbang bzhi pa'o / /
dang po la gnyis /
thun mong ba rdo rje slob ma'i dbang dang /
thun mong ma yin pa rdo rje slob dpon gyi dbang bskur ba'o / /
dang po ni /
phyag dang maN+Dal byas la /
byang chub rdo rjes sangs rgyas la / /
mchod chen ji ltar bstsal ba ltar / /
bdag kyang rab tu bsgral ba'i phyir / /
nam mkha'i rdo rje deng bdag stsol /
ces lan gsum gsol ba gdab /
de nas oM badzra kro d+ha ha ya grI ba hu lu hu lu hUM phaT dang hUM bdun bzlas pa'i yungs kar lag pa gnyis kyi khu tshur gyis bzungs nas re re nas g.yon skor du lan gnyis su /
oM sarba pA ba M da ha na badzrA ya badzra satwa sy sarba bA baM da ha na swAhA /
zhes brjod cing byabs la yungs kar mer dor ro /
de bzhin du g.yas su bskor ba gnyis kyang bya'o / /
khu tshur gyis chu bzungs nas kyang de bzhin du bya'o /
de nas kham phor dkar po bzhi dang /
rtswa dur ba'i myu gu dang bcas pa'i ba lci'i chang bu bzhi dang /
zan changs bzhi dang /
seng ras kyi tshal ba bzhis kyang g.yon dang g.yas su bskor ba sngar bzhin bya ste 'on kyang kham phor man chad rnams mer mi 'dor ro / /
de nas nye reg byas te /
gtso bo'i sngags brjod cing thugs kar dri /
dbu la me tog gi 'phreng ba /
mdun du mchod yon rnams 'bul zhing /
mar me yongs su bskor /
las sngags dang hUM lan bdun bzlas pa'i mar dang bcas pa'i sbos dkar gyis bdun par bya'o / /
las sngags brjod cing slob ma bsangs /
bla ma dang gtso bo tha mi dad pa'i thugs ka'i sa bongyi 'od zer gyis rang nyid drangs pa zhal du zhugs sku'i dbyibs brgyud /
rdo rje'i lam nas yum gyi padmar 'thon pa skad cig gis stong par gyur /
stong pa'i ngang las hUM las rdo rje hUM gis mtshan pa /
de yongs su gyur pa las rang nyid mi bskyod pa sngon po zhal gcig phyag gnyis kyis rdo rje dang dril bu 'dzin bas yum mA ma kI sngon mo gri gug dang thod pa 'dzin pa la 'khyud pa /
bla ma dang gtso bo tha mi dad pa'i thugs ka'i sa bon gyi 'od zer gyis rang bzhin gyi gnas nas bsgoms pa dang 'dra ba'i ye shes pa sbyan drangs gnyis su med par gyur /
bla ma dang gtso bo tha mi dad pa'i thugs ka'i sa bon gyi 'od zer gyis phyogs bcu na bzhugs pa'i rgyal ba yab yum mdun gyi nam mkhar sbyan drangs /
oM sarba ta thA ga ta ar+g+haM /
nas /
sh+pata'i bar gyis mchod /
rdo rje can gyis sangs rgyas la / /
'gro ba bskyab pa'i ched du dbang / /
yon tan 'byung gnas ji ltar bstsal / /
de ltar 'di la'ang stsal du gsol /
zhes gsol ba btab bas nam mkha'i rgyal ba yab yum snyoms par zhugs /
'dod chags chen po'i mes zhu bar gyur nas rnam snang gi sgo nas zhugs /
rdo rje'i lam nas byung ba'i byang chub kyi sems kyis rang nyid mi bskyod par byas pa la dbang bskur /
yum gyi padma nas phyung ste dkyil 'khor gyi shar du khrus kyi dkyil 'khor gru bzhi sgo gcig pa 'jug sgo la phyogs par nub tu @# / /
bstan brta babs dang bcas pa'i dbus su sna tshogs padma /
de'i steng du shing stan la gnas pa'i za ba'i dkyil 'khor gyi gdan la 'khod par gyur /
las sngags brjod cing dbang rdzas bsangs /
swa b+hA was sbyangs /
stong pa'i dang las hUM las rdo rje hUM gis mtshan pa /
de yongs su gyur pa las mi bskyod pa sngon po zhal gcig /
ces pa nas /
thod pa 'dzin pa la 'khyud pa /
bla ma dang gtso bo tha mi dad pa'i thugs ka'i sa bon gyi 'od zer gyis rang bzhin gyi gnas nas bsgoms ba dang 'dra ba'i ye shes ba dang dbang gi lha rnams spyan drangs /
gnyis su med par gyur /
dbang gi lha rnams kyis dbang bskur mi bskyod pas dbu brgyan par gyur /
oM sarba ta thA ga ta ar+g+haM /
nas /
shap+ta'i bar gyis mchod /
mi bskyod pa yab yum zhu ba las byung ba'i bum chur gyur /
bla ma dang gtso bo tha mi dad pa'i thugs ka'i sa bon gyi 'od zer gyis rgyal ba 'khor bcas thams cad rang la dbang bskur ba'i phyir du bskul te spyan drangs pa rnams nam mkhar 'khod /
bsgrubs pa'i dkyil 'khor pa rnams kyis dbang bskur ba'i dgongs pa mdzad /
spyan ma la sogs pa'i rig ma dang bcas la nam mkhar bzhugs pa rnams kyis gdugs dang rgyal mtshan la sogs pa rnams rang gi steng phyogs su 'dzin /
glu gar mdzad cing rol mo brdung /
me tog dang gur gum la sogs pa'i char 'bebs /
phyag gis cung zad yo bar bzungs pa'i bum pa dkar po byang chub kyi sems kyi bdud rtsis gang ba rnams kyis dbang bskur /
gzugs rdo rje ma la sogs pa rnams kyis bkra shis kyi glu dbyangs kyis shis pa brjod /
khro bo rnams phyogs mtshams su 'khod nas bgegs bskrad par gyur /
bum pa bteg me tog 'thor zhing /
bkra shis gang zhig sems can kun gyi snying la gnas / /
kun gyi bdag nyid rigs kun gyi ni bdag po mchog /
sems can ma lus skyed byed bde ba chen po ste / /
de ni deng khyod dbang bskur mchog la bkra shis shog /
phun sum tshogs pa mnga' ba gser gyi ri bo 'dra / /
'jig rten gsum gyi mgon po dri ma gsum spangs pa / /
sangs rgyas padma rnam rgyas 'dab 'dra'i spyan mnga' ba / /
des ni de ring khyod la zhi byed bkra shis shog /
de yis nye bar bstan pa'i mchog rab mi g.yo ba / /
'jig rten gsum na grags shing lta dang mi yis mchod / /
chos mchog skye dgu rnams la rtag tu zhi byed ba / /
des ni de ring khyod la zhi byed bkra shis shog /
dam chos ldan ba thos dang bkra shis kyis phyug cing / /
dge 'dun mi dang lha dang lha min yon gyi gnas / /
tshogs kyi mchog rab ngo tsha shes dang dpal gyi gzhi / /
des zhi de ring khyod la zhi byed bkra shis shog /
rnam rgyal bum pa nas chu blangs la rdo rje'i rtse mos sbyi bor blug cing /
dbang bskur rdo rje chen po ni / /
khams gsum pa yis phyag byas pa / /
rdo rje gsang ba gsum 'byung ba / /
sangs rgyas kun gyis sbyin par bya / /
oM AH badzra u da ka a b+hi Shiny+tsa hUM su rat stwa'M a haM /
zhes bdud rtsi chus dbang bskur bas lus thams cad gang /
@# / /
bde ba chen po myong /
dri ma thams cad dag /
chu'i lhag ma spyi gtsug tu 'khyil pa yongs su gyur pa las mi bskyod pas dbu brgyan par gyur /
bla ma dang gtso bo tha mi dad pa'i thugs ka'i sa bon gyi 'od zer gyis dbang gi lha rnams bkug nas rang gi ba sbu'i sgo nas thims bar gyur /
oM sarba ta thA ga ta ar+g+haM sogs kyis mchod /
de ltar mi bskyod pa chu'i dbang thob /
zhe sdang gi dri ma sbyangs /
rnam shes kyi phung po gnas bsgyur /
chos kyi dbyings kyi ye shes mngon du byas /
mi bskyong ba dang de'i rigs kyi dngos grub sgrub pa la dbang bar byas so / /
de nas cod pan gyi dbang la /
byang chub rdo rjes /
zhes pa nas /
deng bdag stsol /
lan gsum /
las sngags brjod cing /
bla ma dang gtso bo tha mi dad pa'i thugs ka'i sa bon gyi 'od zer gyis rang nyid drangs pa /
zhes pa nas /
stong pa'i ngang las aM las rin po che aM gyis mtshan pa /
de yongs su gyur pa las rang nyid rin 'byung ser po zhal gcig phyag gnyis kyis rin po che dang dril bu 'dzin pas yum rin chen sgrol ma ser mo gri gug dang thod pa 'dzin pa la 'khyud pa /
bla ma dang gtso bo tha mi dad pa'i thugs ka'i sa bon gyi 'od zer gyis rang bzhin gyi gnas nas /
zhes pa nas /
gnyis su med par gyur /
bla ma dang gtso bo tha mi dad pa'i thugs ka'i sa bon gyi 'od zer gyis phyogs bcu na bzhugs pa'i rgyal ba yab yum /
zhes pa nas /
byang chub kyi sems kyis rang nyid rin 'byung du byas pa la dbang bskur /
yum gyi padma nas phyung ste rang gnas su 'khod par gyur /
dbang rdzas bsangs sbyangs /
stong pa'i ngang las aM las rin po che aM gyis mtshan pa /
de yongs su gyur pa las /
rin 'byung ser po /
zhes pa nas /
thod pa 'dzin pa la 'khyud pa /
bla ma dang gtso bo /
zhes pa nas /
rin chen 'byung ldan gyis dbu brgyan par gyur /
oM sarba ta thA ga ta ar+g+haM sogs kyis mchod /
rin 'byung yab yum zhu ba las byung pa'i dbang rdzas cod pan du gyur /
bla ma dang gtso bo tha mi dad pa'i thugs ka'i sa bon gyi 'od zer gyis rgyal ba 'khor bcas thams cad rang la /
zhes pa nas /
tshogs kyi mchog rab ngo tsha shes dang dpal gyi gzhi / /
des ni de ring khyod la zhi byed bkra shis shog /
lag pa gnyis rdo rje thal mo sbyar /
mthe bong gnyis skyil krung du bskums /
gung mo gnyis gshibs te rtse sprad la /
mdzub mo gnyis gung mo'i tshigs bar par bcugs pa rdo rje dbyings kyi dbang phyug ma'i phyag rgya spyi gtsug tu bzhag la /
oM badzra d+hA ta'i shwa ri a b+hI Shiny+tsa hUM /
rdo rje bsngams pa las gung mo gnyis gshibs te bsgrengs pa sems ma rdo rje ma'i phyag rgya dpral bar bzhag la /
oM satwa badzrI a b+hI Shiny+tsa bruM /
sems ma rdo rje ma'i phyag rgya las gung mo'i tshigs dbus ma bcag nas rin po che 'dra bar byas pa rin chen rdo rje ma'i phyag rgya rna lhag g.yas par bzhag pa /
oM rat+na badzrI a b+hI Sh-iny+tsa aH de nyid las gung mo padma 'dra bar byas pa rdo rje chos ma'i phyag rgya ltag par bzhag la /
oM d+harmA badzrI a b+hI Shiny+tsa hrIH de nyid las dbus ma'i rtse mo bcag pa las kyi rdo rje @# / /
ma'i phyag rgya rna ltag g.yon par bzhag la /
oM karmA badzrI a b+hI Shiny+tsa traM /
zhes brjod cing dbu rgyan thogs te /
dbang bskur rdo rje /
zhes pa nas /
sbyin par bya /
oM AHbadzra mu kuTa a b+hI Shiny+tsa hUM su ra ta stwaM a haM /
zhes brjod la mgo la gyon /
oM hUM traM hrIH aH sa dbral bar dar dbyangs bcing /
mnyam pa'i thal mos dang dbyangs bzungs nas /
oM badzra tuSh+ya hrOHzhes mnyes par bya /
dbang bskur rdo rje /
zhes pa nas /
sbyin par bya /
oM AHsarba ta thA ga ta a b+hi She ka sa ma ya shrI ye hUM swAhA /
zhes bdud rtsi'i chus dbang bskur bas lus thams cad /
ces pa nas rin chen 'byung ldan gyis dbu brgyan bar gyur /
bla ma dang gtso bo tha mi dad pa'o /
zhes pa nas /
thims par gyur /
oM sarba ta thA ga ta ar+g+haM /
sogs kyis mchod /
de ltar rin chen 'byung ldan cod pan gyi dbang thob /
nga rgyal dang ser sna'i dri ma sbyangs /
tshor ba'i phung po gnas bsgyur /
mnyam pa nyid kyi ye shes mngon du byas /
rin chen 'byung ldan dang de'i rigs kyi dngos grub sgrub pa la dbang bar byas so / /
de nas rdo rje'i dbang la /
byang chub rdo rjes /
zhes pa nas /
deng bdag stsol /
lan gsum gyis gsal ba gdab /
las sngags brjod cing /
bla ma dang gtso bo /
zhes pa nas /
stong pa'i ngang las hrIHlas padma hrIH sa mtshan pa /
de yongs su gyur pa las rang nyid 'od dpag med dmar po zhal gcig phyag gnyis kyis padma dang dril bu 'dzin pas yum gos dkar mo dmar mo gri gug dang thod pa 'dzin pa la 'byung pa /
bla ma dang gtso bo /
zhes pa nas /
rang nyid 'od dpag med du byas pa la dbang bskur /
yum gyi padma nas phyung ste rang gnas su 'khod par gyur /
dbang rdzas rdo rje bsangs sbyangs /
stong pa'i ngang las hrIH las padma hrIHsa mtshan ba /
de yongs su gyur pa las 'od dpag med dmar po /
zhes pa nas /
thod pa 'dzin pa la 'khyud pa /
bla ma dang gtso bo /
zhes pa nas /
'od dpag med kyis dbu brgyan bar gyur /
oM sarba ta thA ga ta ar+g+haM sogs kyis mchod /
'od dpag med yab yum zhu ba las byung ba'i dbang rdzas rdo rjer gyur /
bla ma dang gtso bo tha mi dad pa'i zhes pa nas /
tshogs kyi mchog rang ngo che shes dang dpal gyi gzhi / /
des ni de ring khyod la zhi byed bkra shis shog /
dbang bskur rdo rje /
zhes pa nas /
sbyin par bya /
sangs rgyas rnams kyi rdo rje yi / /
dbang gis de ring khyod dbang bskur / /
'di de sangs rgyas thams cad nyid / /
rdo rje rab tu grub phyir zungs /
zhes brjod la rdo rje rang gi snying ga dang /
mgrin pa dang /
gtsug tor du reg la lag pa g.yas kyis gsor /
dbang bskur rdo rje /
zhes pa nas /
sa ma ya shrI ye swAhA /
zhes bdud rtsi'i chus /
zhes pa nas /
'od dpag med kyis dbu brgyan par gyur /
bla ma dang gtso bo tha mi dad pa'i thugs ka'i sa bon /
gyi 'od zer gyis dbang gi lha rnams bkug nas /
zhes pa nas /
de ltar 'od dpag med rdo rje'i dbang thob /
'dod chags kyi dri ma sbyangs /
'du shes kyi phung po gnas bsgyur /
so sor rtog pa'i ye shes mngon du byas /
'od dpag med @# / /
dang de'i rigs kyi dngos grub sprub ba la dbang bar byas so / /
dril bu'i dbang la /
byang chub rdo rjes /
zhes pa nas /
deng bdag stsol /
gsol ba lan gsum gdab /
las sngags brjod cing /
bla ma dang gtso bo /
zhes pa nas /
stong pa'i ngang las khaM las ral gri khaM gyis mtshan pa de yongs su gyur pa las rang nyid don grub ljang khu zhal gcig phyag gnyis kyis ral gri dang dril bu 'dzin bas yum dam tshig sgrol ma ljang khu gri gug dang thod pa 'dzin pa la 'khyud pa /
bla ma dang gtso bo zhes ba nas /
rang nyid don grub tu byas pa la dbang bskur /
yum gyi padma nas phyud ste rang gnas su 'khod par gyur /
dbang rdzas dril bu bsangs sbyangs /
stong pa'i ngang las khaM las ral gri khaM gyis mtshan pa /
de yongs su gyur pa las don grub ljang khu /
zhes pa nas /
thod pa 'dzin pa la 'khyud pa /
bla ma dang gtso bo zhes pa nas /
don yod grub pas dbu brgyan par gyur /
oM sarba ta thA ga ta ar+g+haM sogs kyis mchod /
don grub yab yum zhu ba las byung ba'i dpang rdzas dril bur gyur /
bla ma dang gtso bo tha mi dad pa'i zhes pa nas /
tshogs kyi mchog rab ngo tsha shes dang dpal gyi gzhi / /
des ni de ring khyod la zhi byed bkra shis shog /
dbang bskur rdo rje /
zhes pa nas /
sbyin par bya /
dril bu 'khrol zhing /
oM badzra a d+hi pa ti twaM a b+ha Shiny+tsa mi /
tiShTHa badzra sa ma ya stwaM /
zhes brjod de rdor dril bzungs pas snying gar 'khyud pa'i tshul bya /
oM badzra g+haN+Da aHaH bcom ldan gzung ngo bdag la ni / /
yang dag nye bar gyur bar mdzod / /
dbang bskur rdo rje /
zhes pa nas /
sa ma ya shrI ye hUM swAhA /
zhes bdud rtsi'i chus /
zhes pa nas /
don yod grub pas dbu brgyan par gyur /
bla ma dang gtso bo tha mi dad pa'i thugs ka'i sa bon gyi 'od zer gyis /
dbang gi lha rnams bkug nas /
zhes pa nas /
de ltar don yod grub pa dril bu'i dbang thob /
phrag dog gi dri ma sbyangs /
'du byed kyi phung po gnas bsgyur /
bya ba sgrub pa'i ye shes mngon du byas /
don yod grub pa dang de'i rigs kyi dngos grub sgrub pa la dbang bar byas so / /
ming dbang la /
byang chub rdo rjes /
zhes pa nas /
deng bdag stsol / /
las sngags brjod cing /
bla ma dang gtso bo tha mi dad pa'i / /
zhes pa nas /
stong pa'i ngang las oM las 'khor lo oM gyis mtshan pa de yongs su gyur pa las /
rang nyid rnam snang dkar po zhal gcig phyag gnyis kyis 'khor lo dang dril bu 'dzin pas yum sbyan ma dkar mo gri gug dang thod pa 'dzin pa la 'khyud pa /
bla ma dang gtso bo tha mi dad ba'i /
zhes pa nas /
rang nyid rnam snang du byas ba la dbang bskur /
yum gyi padma nas phyung ste rang gnas su 'khod par gyur /
bla ma dang gtso bo tha mi dad pa'i thugs ka'i sa bon gyi 'od zer gyis rgyal ba 'khor bcas thams cad rang la dbang bskur ba'i phyir du /
zhes pa nas /
tshogs kyi mchog rab ngo tsha shes dang dpal gyi gzhi / /
des ni de ring khyod la zhi byed bkra shis shog /
dbang bskur rdo rje /
zhes pa nas /
spyin par bya /
rdor dril mnyam du bzungs pa spyi bor @# / /
'khrol zhing /
oM badzra stwa stwaM a b+hi Shiny+tsa mi badzra nA ma a b+hi Shi ka ta /
kyai dpal che ge mo rdo rje zhes bya ba'i de bzhin gshegs pa'o / /
dbang bskur rdo rje /
zhes pa nas /
shrI ye hUM swAhA /
zhes bdud rtsi'i chus /
zhes pa nas /
rnam snang gis dbu brgyan par gyur /
bla ma dang gtso bo tha mi dad pa'i thugs ka'i sa bon gyi 'od zer gyis dbang gi lha rnams bkug nas /
zhes pa nas /
de ltar rnam par snang mdzad ming gi dbang thob /
gti mug gi dri ma sbyangs /
gzugs kyi phung bo gnas bsgyur /
me long lta bu'i ye shes mngon du byas /
rnam par snang mdzad dang de'i rigs kyi dngos grub sgrub pa la dbang bar byas so / /
gnyis pa /
thun mong ma yin pa slob dpon gyi dbang bskur ba'i chog la gnyis slob dpon gyi dbang dngos bskur ba dang /
de'i mtha' rten gyi cho ga'o / /
dang po ni /
maN+Dal phul te /
gang gis bdag ni khyod drin las / /
rang dang gzhan don du nus 'gyur ba / /
rdo rje slob dpon gyi ni dbang / /
thugs rje'i gter kyai bdag la stsol /
ces pa gsum gyis gsol ba gdab /
las sngags brjod cing /
bla ma dang gtso bo tha mi dad pa'i thugs ka'i zhes pa nas /
stong pa'i ngang las /
hUM las rdo rje hUM gis mtshan pa /
de yongs su gyur pa las /
rang nyid rdo rje 'chang dkar po zhal gcig phyag gnyis kyis rdo rje dang dril bu 'dzin pas /
yum rdo rje dbyings kyi dbang phyug ma dkar mo rdo rje dang dril bu 'dzin pa la 'khyud pa /
bla ma dang gtso bo zhes pa nas /
rang nyid rdo rje 'chang du byas pa la dbang bskur /
yum gyi padma nas phyung ste /
khrus dkyil la gnas pa'i seng khri'i steng du sna tshogs padma dang zla ba'i gdan la 'khod par gyur /
badzra kro d+has rdo rje bsangs /
oM shU n+ya tA /
nas /
haM /
rdo rje stong pa nyid du gyur /
stong pa'i dang las hUM las byung ba'i rdo rjer gyur /
thog mtha' mong pa'i sems dpa' ni / /
rdo rje sems dpa' dga' ba che / /
kun tu bzang po kun bdag nyid / /
rdo rje bsnyems ma'i bdag po'i bdag /
bcom ldan 'das dpal mchog dang po'i skyes bu'o / /
oM mahA badzra hUM /
stong pa nyid dang dbyer med pa'i ye shes rgyal ba'i thugs kyi ngo bo ni /
gsang ba'i rdo rje yin la /
de dran pa'i don du rdo rje du rdo rje 'dzin pa rdo rje da kho na nyid kyi sgo nas zungs shig /
ces rdo rje snying khar bzungs /
badzra kra d+has dril bu bsangs /
oM shU n+ya tA nas /
haM /
dril bu stong pa nyid du gyur /
stong pa'i ngang las AH las byung ba'i dril bur gyur /
'di de sangs rgyas thams cad kyi / /
dril bu dbyangs kyi rjes 'gror bshad / /
byang chub mchog tu rgyal ba bzhed / /
khyod kyis kyang ni rtag tu zungs / /
chos thams cad rang bzhin med pa'i sgra dril bus sgrog par sems pa'i sgo nas dril bu 'dzin pa dril bu de kho na nyid kyi sgo nas zungs shig ces dril bu bzungs pa dkrol nas /
srid pa ngo bo nyid kyis dang / /
ngo bo nyid kyis srid bral byas / /
rang bzhin dag mchog sems dpa' yis / /
dam pa'i srid pa byed par 'gyur / /
oM badzra g+haN+DA aH lag pa gnyis rdor dril bzungs ba 'khyud pa'i phyag rgya byas te /
yid kyi lus ni brtan pa nyid / /
phyag rgya'i dam tshig rab tu brjod / /
gang gi lus ni /
@# / /
thams cad brtan / /
des na phyag rgyar rab tu bsgrags / /
rang rdo rje sems dpa'i rnal 'byor dang ldan pas ye shes kyi phyag rgya 'du byas nas 'dod yon la longs spyod pa'i tshul gyis dngos grub thams cad bsgrub par bya'o / /
bla ma dang gtso bo tha mi dad pa'i thugs ka'i sa bon gyi 'od zer gyis rgyal ba 'khor bcas thams cad rang la dbang bskur ba'i phyir du bskul /
zhes pa nas /
tshogs kyi mchog rab ngo tsha shes dang dpal gyi gzhi / /
des ni da ring khyod la zhi byed bkra shis shoD / /
dbang bskur rdo rje /
zhes pa nas /
sa ma ya shrI ye hUM swAhA /
zhes bdud rtsi'i chus dbang bskur bas lus thams cad gang /
bde ba chen po myong /
dri ma thams cad dag /
chu'i lhag ma spyi gtsug tu gnas pa yongs su gyur pa las mi bskyod pas dbu brgyan par gyur /
bla ma dang gtso bo tha mi dad pa'i thugs ka'i sa bon gyi 'od zer gyis dbang gi lha rnams bkug nas rang gi ba spu'i sgo nas thims par gyur /
oM su pra tiShTHa badzra ye swAhA /
oM sarba ta thA ga ta ar+g+haM nas /
shap+ta'i bar gyis mchod /
de yang gtso bo gcig gi ye shes kyi gzung tshe rten dang brten pa'i dkyil 'khor gyi rnam pa sna tshogs par snang ba yin gyi de las gu dan med pas thams cad kyang ye shes kyi bdag nyid do / /
'khor dang bcas pa'i dkyil 'khor bri ba dang /
bsgrub pa dang /
mchod pa dang /
'jug cing dbang blang ba la sogs pa shes pa ni /
slob dpon gyi las kyi rim pa'o / /
gnyis pa ni /
rang nyid thugs rje chen po sems dpa' sum brtsegs can du gyur /
bla ma dang gtso bo tha mi dad pa sems dpa' sum brtsegs can gyi ting nge 'dzin sems dpa'i mtha' skor du sngags 'phreng gis bskor bar gyur /
oM ma Ni padme hUM d+hu ma ga ye ha ri ni sa ra tsa hrIHya swAhA /
lan gsum /
sngags kyi 'phreng ba bla ma'i thugs ka nas brgyud de zhal nas byung rang gi rna ba g.yas pa nas zhugs te snying khar ting nge 'dzin sems dpa'i mtha' skor du gnas par gyur /
bcom ldan bdag gis sbyin lags kyis / /
'di la nye bar mdzad du gsol / /
lan gcig /
bcom ldan bdag gis gzung lags kyis / /
bdag la nye bar mdzad du gsol / /
lan gsum /
rang gi mig gnyis la yi ge praM re re /
oM badzra nai tra a pa ha ra phaT laM hrIH thur ldan sman pa'i rgyal po yis / /
ji ltar 'jig rten rab rib bzhin / /
rgyal ba rnams kyis bu khyod kyi / /
mi shes pa yi rab rib bsal / /
ma rig pa'i ling thog dang bral nas ye shes kyi spyan bye bar gyur /
AHlas byung ba'i me long du gyur /
chos rnams gzugs brnyan lta bu ste / /
gsal zhing dag la rnyog pa med / /
gzung du med cing brjod du med / /
rgyu dang las las yang dag 'byung / /
rdo rje sems dpa' me long bzhin / /
der ni gsal dag rnyog pa med / /
sangs rgyas kun bdag rang nyid ni / /
bu khyod kyi ni snying la zhugs / /
rang bzhin med cing gnas med par / /
chos rnams de ltar shes nas khyod / /
sems can don ni mnyam med byos / /
skyob pa rnams kyi sras su skye / /
spyir chos thams cad dang /
khyad par du rang gi snying la zhugs @# / /
pa'i rdo rje sems dpa' ni /
me long nang gi gzugs brnyan ltar shes par gyis shig /
hoHlas skyes pa'i mda' gzhu hoH oM sarba ta thA ga ta a nu rA ga yA swa /
oM sarba ta thA ga ta a nu rA ga yA mi /
de ltar phyi nang gi dkyil 'khor gnyis las /
phyi rdul tshon gyi dkyil 'khor du sa bcu ba la phyir mi ldog pa'i sems dpa' chen po rnams la phyogs bcu'i rgyal ba rnams kyis 'od zer chen po'i dbang bskur ba bzhin du /
rgyal ba bla ma dang bcas pas sems can dpag tu med pa la gzhal du med pa'i chos ston pa la sogs pas slob dpon du bya ba'i ched du chos kyi rgyal srid du dbang bskur bas na slob dpon gyi dbang dang phyir mi ldog pa rnams kyi dbang dang 'dra zhing /
phyir mi ldog pa'i sa bon khyad par can skrun par byed pa'i phyir na phyir mi ldog pa'i dbang zhes pa dang /
dbang drug ka la bum pa'i chu'i bya ba rjes su 'gro bsan bum pa'i dbang zhes bya ba thob /
gtso bor lus kyi dri ma gsum sngar bsags sbyang zhing phyi ma sdom pa dang /
lus tha mal du 'dzin pa'i snang zhen gyi dri ma 'khrud pas na sku rdo rje sbyong /
lam bskyed rim yan lag dang bcas pa bsgom pa sogs la dbang bar byas /
'bras bu sprul pa'i sku 'grub pa'i nus pa khyad par can 'jog go /
gnyis pa ni /
maN+Dal phul te /
khyod kyi zhabs kyi bka' drin gyis / /
bdag gis bla med bya ba thob / /
de phyir gsang ba'i dbang gis ni / /
mgon pos rjes su gzung bar mdzod / /
lan gsum gyis gsol ba btab /
oM tsak+ShuHban+d+ha wA rA ma nA ya hUM /
gis mig dar 'ching /
rang nyid 'od dpag med dmar po zhal gcig phyag gnyis kyis padma dang dril bu 'dzin par gyur /
bla ma dang gtso bo tha mi dad pa thugs rje chen po sems dpa' sum brtsegs can du gyur /
las sngags brjod cing rig ma bsangs /
shUn+ya tAs stong par sbyangs /
stong pa'i ngang las /
skad cig gis gsang ba ye shes kyi mkha' 'gro ma dmar mo phyag g.yas gser gyi DA ma ru 'khrol zhing /
g.yon thod pa khrag gis bkang ba 'dzin pa /
yab kyi gsang gnas mi dmigs pa las /
zhes pa nas /
Adma konyahaM /
yab yum snyoms par zhugs pa'i dga' ba'i sgra dang thugs ka'i sa bon gyi 'od zer gyis rnam snang yab yum la sogs pa rgyal ba yab yum snyoms par zhugs pa nam mkha' gang ba spyan drangs /
rnam snang gi sgo nas zhugs /
chags pa chen po'i mes zhu /
a wa d+hU tI nas brgyud /
rdo rje nor bu'i rtser slebs /
lhan cig skyes pa'i dga' bas brtan par byas /
lha rnams zhu ba'i thig le /
'das pa'i rdo rje 'chang sogs kyis / /
ji ltar sangs rgyas sras dbang bskur / /
byang chub sems ni bzang po yis / /
de ltar bu khyod dbang bskur bgyi / /
oM ma Ni padme hUM d+hu ma ga ye ha ri ni sa ra tsa hrIHya swAhA /
sangs rgyas thams cad zhu ba 'dus pa'i ngo bor mos nas rang gi lus la gnas pa'i rgyal ba rnams tshim par bya ba dang /
byang chub kyi sems las mi g.yo ba'i bsam pas myang /
a hoHmahA su kha /
slar yang rig ma rang gi padmar gnas pa'i lha rnams zhu ba'i thig le /
zhes pa nas /
a hoHmahA su kha /
gdong g.yogs phye /
de ltar dkyil 'khor bzhi las @# / /
kun rdzob byang chub sems kyi dkyil 'khor du rdzas gsang ba las byung ba'i dbang la gsang ba'i dbang zhes bshad pa de thob /
thun mong brdzun du smra ba la sogs pa sngar bsags 'dag cing phyi ma sdom pa dang /
thun mong ma yin ba rlung la ngag tu gsungs pa'i dri ma rlung sngags so sor snang zhing zhen pa'i dri ma 'khrud pas na gsung rdo rje sbyong /
kun rdzob sgyu ma'i rdzogs rim dang de gang las sgrub pa'i gzhi stong pa gsum gyi ye shes sems dben dang /
de 'dren byed lus dben dang /
rdo rje bzlas pa sogs rlung gi rnal 'byor bsgom pa la dbang bar byas /
'bras bu longs spyod rdzogs pa'i sku 'grub pa'i nus pa khyad par can bzhag go /
gsum pa ni /
maN+Dal phul te /
byang chub rdo rjes /
zhes pa nas /
deng bdag stsol / /
lan gsum gyis gsol ba gdab /
gzugs dang lang cho dang ldan pa / /
gzugs ma yid 'ong 'di khyod kyis / /
bsten byar sangs rgyas rnams kyis brtags / /
'khor lo rim pa'i sbyor ba yis / /
bde ba dam pa myang bar gyis / /
rdo rje skyil krung gis sems ni / /
nor bu'i nang du gnas lta bas /
zhes gsung zhing shes rab ma gtad pas /
lha mo des /
e ma bdag gi padma 'di / /
bde ba thams cad yang dag ldan / /
gang zhig tshogs sten byed pa / /
de yi mnun na bdag gnas so / /
sangs rgyas bsten pa la sogs pa / /
padmar bya ba ji bzhin gyis / /
bde chen rgyal po rang nyid ni / /
'di nyid du ni rtag tu bzhugs / /
b+hany+dza mok+Sha ho /
zhes gsung zhing bde bar 'khyud par gyur /
tsak+ShuHban+d+has mig dar 'ching /
las sngags brjod cing rang dang rig ma bsangs /
oM shUn+ya tA /
nas /
haM /
rang dang rig ma stong pa nyid du gyur /
stong pa'i ngang las /
hrIHlas padma hrIHsa mtshan pa yongs su gyur pa las /
rang nyid 'phags pa thugs rje chen po rgyal ba rgya mtsho sku mdog dkar po /
zhes pa nas /
zhabs g.yas cung zad brkyangs pas bzhugs pa /
de'i pang na yum gsang ba ye shes kyi mkha' 'gro ma /
zhes pa nas /
mgul ba nas 'khyud cing zhal du stob pa /
yab kyi gsang gnas /
zhes pa nas /
ze'u 'bru bu ga phaT kyis bkag pa /
oM shI shI shI ha ha ha swAhA /
oM sarba ta thA ga ta a nu rA ga Na badzra swab+hA wa Adma konyahaM /
rang yab yum snyoms par zhugs pa'i dga' ba'i sgra dang /
bla ma dang gtso bo tha dad mi pa'i thugs ka'i sa bon gyi 'od zer gyis spyan drangs pa'i de bzhin gshegs pa yab yum nam mkha' gang ba rang gi lus la bcug pa byang chub kyi sems su zhu ste spyi bo nas mgrin par slebs pa na dga' ba /
mgrin pa nas snying khar slebs ba na mchog dga' /
snying kha nas lte bar slebs pa na khyad dga' /
lte ba nas nor bu'i rtser slebs pa na lhan cig skyes pa'i dga' ba skyes /
bde ba des stong pa nges pa'i bde stong dbyer med kyi ye shes shes rab ye shes kyi dbang gi ngo bo rang rgyud la skyes par gyur /
gdong g.yogs phye /
de ltar dkyil 'khor bzhi las b+ha ga'i dkyil 'khor du shes rab ma la brten nas thob pa'i dbang la shes rab ye shes kyi dbang zhes bya ba de thob /
thun mong ba yid kyi dri ma brnab sems la sogs pa sngar bsags 'dag cing @# / /
phyi ma sdom /
thun mong ma yin pa gang snang kun bde stong dbyer med du 'char ba la sgrib pa'i dri ma 'khrud pas na yid dag par byed /
'od gsal phyag rgya chen po bsgom pa la dbang bar byas /
'bras bu chos kyi sku mngon du 'gyur ba'i nus pa khyad par can 'jog go /
bzhi pa ni /
maN+Dal phul te /
khyod zhabs padma'i bka' drin gyis / /
gtso bo dbang bskur rnam gsum thob / /
de ring rin chen bzhi pa yang / /
bka' drin gyis ni bskyab tu gsol / /
lan gsum khyod kyis dbang gsum pa thob pa'i skabs su rang dang rig ma gnyis kyi lus 'dod lha yab yum du snang bzhin pa'i dus na sems lhan cig skyes pa'i dga' bas de kho na nyid kyi don nges pa gnyis mnyam du yod pa de bzhin du /
shes rab ye shes de nyid myu gur gyur ba'i byang chub kyi sems bsgoms pas rab tu 'phel bzhin pa sgrib pa med pa nyid du 'gyur ba'i de kho na nyid du chos thams cad bsam gyis mi khyab pa nyid kyi rang bzhin yan lag bdun dang ldan pa'i phyag rgya chen po'i bdag nyid rdo rje 'chang chen po'i go 'phang mngon du byed de /
de ni phyag rgya chen po'i dbang bzhi pa yin no / /
de dag gis don dam pa byang chub sems kyi dkyil 'khor du dbang bzhi pa tshig dbang rin po che thob /
lus ngag yid gsum gyi sgrib pa'i bag chags 'khrud pa'i nus pa bzhag /
lam zung 'jug gi rdzogs rim yan lag dang bcas pa bsgom pa la dbang bar byas /
'bras bu zung 'jug rdo rje 'chang gi go 'phang mngon du 'gyur ba'i skal ba can du byas so / /
de nas mtha' rten la drug las /
dang po rig ma'i brtul zhugs la /
'dir ni khyed rnams dbang po yin / /
bdag gis 'di la 'di gtad do / /
zhes de bzhin gshegs pa thams cad dbang du btsugs te /
thabs gzhan gyis ni sangs rgyas min / /
'gro gsum 'di yang dag pa yin / /
de phyir 'di dang bral bar ni / /
khyod kyis nam yang ma byed cig /
'di de sangs rgyas thams cad kyi / /
rig ma'i brtul zhugs bla na med / /
rmongs pa gang gis 'da' byed pa / /
de la mchog gi dngos grub med /
ces dang /
gnyis pa rdo rje'i brtul zhugs la /
rang nyid rdo rje sems dpar gyur /
hUM las byung ba'i rdo rje /
'di de sangs rgyas thams cad nyid / /
rdo rje sems dpa'i phyag na gnas / /
phyag na rdo rje'i brtul zhugs brtan / /
khyod kyis kyang ni rtag tu gzung /
ye shes lnga'i rang bzhin gyi rdo rje'i brtul zhugs dang rtag tu mi 'bral bar gyis shig /
oM sarba ta thA ga ta sid+d+hi badzra sa ma ya tiShTHa e Sha stwaM d+ha ra yA mi badzra satwa hi hi hi hi hI hUM /
gsum pa lung bstan la /
rang nyid gang la me tog 'phog pa'i de bzhin gshegs pa dang /
bla ma dang gtso bo tha mi dad pa de bzhin gshegs pa'i spyod lam can du gyur /
srid pa'i ngan 'gro las bton nas / /
srid pa shin tu zhi bya'i phyir / /
rdo rje sems dpa' de bzhin gshegs /
bdag gis khyed ni lung bstan bgyi / /
kyai dpal che ge mo rdo rje zhes bya ba'i de bzhin gshegs pa sid+d+hi sa ma ya stwaM b+hUr b+hu wa swA /
gang la phyag rgya 'dis lung bstan pa de la de bzhin gshegs pa thams cad dang byang chub sems dpa'i 'khor dang bcas pa'i dkyil @# / /
'khor pa thams cad kyis mgrin gcig tu bla na med pa yang dag par rdzogs pa'i byang chub tu lung bstan par mdzad de /
phyag rgya 'di nyid kyi mthu dang sngags 'di'i stobs yin no / /
bzhi pa tshes bshad spyi'i rjes gnang la /
b+h+rUM las skyes pa'i 'khor lo /
oM badzra he tu maM /
dbyangs tha ma aHlas skyes pa'i dung /
oM badzra b+ha ga raM /
dbyangs dang po a las skyes pa'i po ti /
a /
dbyangs tha ma aHlas byung ba'i dril bu /
aHthams cad nam mkha'i mtshan nyid de nam mkha' la yang mtshan nyid med / /
nam mkha' mnyam pa nyid sbyor bas / /
thams cad mchog ni mnyam nyid gsal / /
deng nas brtsams te sems bskyed pa / /
tsam gyis chos dung bla med pa / /
kun nas yongs su bkang nas ni / /
chos kyi 'khor lo skor bar gyis / /
de nas chos bshad so so'i rjes gnang ni / /
rang dang 'khor lo rnam snang du gyur /
rnam par snang mdzad zhu ba las byung ba'i 'khor lo /
sems can kun la phan don du / /
'jig rten kun tu thams cad nas / /
ji ltar sna tshogs gdul bya la / /
chos kyi 'khor lo skor bar gyis / /
shes rab thabs kyi rang bzhin bdag /
yid bzhin nor bu ltar mthong bas / /
skyon med dogs dang bral ba yis / /
de ltar sems can don gyis shig /
de bzhin du rnam snang gi gnas su /
mi bskyod pa dang /
rin 'byung dang /
'od dpag med dang /
don grub dang /
'khor lo'i gnas su /
rdo rje dang /
rin po che dang /
padma dang /
sna tshogs rdo rje dang /
chos kyi 'khor lo'i gnas su /
rdo rje'i 'khor lo /
rin chen 'khor lo /
padma'i 'khor lo /
las kyi 'khor lo /
zhes sbyang te rigs lnga'i rjes gnang bya /
de nas /
gtso bos ji ltar bka' bsgo ba / /
de bzhin du ni bdag gis bgyi / /
lan gsum /
lnga pa dbugs dbyung ba la /
rang nyid gtso bo'i nga rgyal la gnas pa'i lus la gos gsar pa dang rgyan gyis brgyan nas gdugs dkar gser gyi yu ba can thogs te dkyil 'khor la bskor ba lan gsum byed par mos te /
mahA ra ta /
su driD+ha /
su to Sho /
su su Sho /
badzra satwa /
A dya sid+h+ya maM /
lan gsum gyi rjes la rang nyid dkyil 'khor gyi shar sgor thal mo sbyar te 'khod pa bla mas dkyil 'khor gyi lha tshogs la phul bar bsams te /
rgyud rnams 'dzin par 'gyur ba yi / /
slob ma 'di ni phul ba lags /
zhes phul te de nas /
nga ni khyed rnams dkyil 'khor gyi / /
slob dpon sngags dang rgyud 'dzin par / /
sangs rgyas byang chub sems dpa' dang / /
lha rnams dag kyang dgongs par 'gyur / /
sems can kun la brtse don du / /
khyod kyi sa dkyil 'khor cho ga bzhin / /
rab tu 'bad de bri bar bya / /
sgrub pa po rnams rgyud la sbyor / /
mchog tu gsang ba dam pa yi / /
dkyil 'khor mthong zhing zhugs pas na / /
sdig pa kun las rnam par grol / /
de ring khyed rnams bde bar gnas / /
bde chen theg pa 'di las ni / /
phyin chad 'chib khyod la med / /
srid pa'i sdug bsngal las khyod 'das / /
srid pa shin tu mtha' grub bo / /
sangs rgyas rdo rje can kun gyis / /
de ring tshe ldan dbang bskur ro / /
khams gsum kun gyi rgyal srid che / /
bdag po nyid du @# / /
khyod nges so / /
'dod chags bral ba lta bu'i sdig /
khams gsum na ni gzhan med de / /
de bas 'dod pa chags bral nyid / /
khyod kyis nam yang mi bya'o / /
'dod pa kun la spyod pa khyod / /
gang la'ang 'jigs med sbyang par gyis / /
sha lnga bdud rtsi lnga bza' bya / /
'di las gzhan yang dam tshig srungs / /
srog chags bsad par mi bya zhing / /
bud med rin chen spang mi bya / /
slob dpon spang bar mi bya ste / /
dam tshig shin tu 'da' bar dka' / /
shes rab thabs kyi bsam pa yis / /
mi bya cung zad yod ma yin / /
ma 'jigs khyod la sdig pa med / /
de bzhin gshegs pa'i gsung ji bzhin / /
'di ltar yid ni rab dang rdo rje nyid du gyis / /
rang gi dam tshig mi zad bde ster bsten par gyis / /
'gro ba bde ba nyung la rdo rje sems dpa' dang / /
mtshungs pa'i rtag pa nyid du khyed rnams phyin par 'gyur / /
drug pa ni /
deng bdag skye ba 'bras bur bcas / /
bdag gi gson pa 'bras bur bcas / /
de ring sangs rgyas rigs su skyes / /
sangs rgyas sras su deng bdag gyur /
ces brjod cing maN+Dal phul /
gsum pa slob ma gzhug pa'i don du bden pa'i byin rlabs bya ba ni /
de ltar bdag 'jug byas pa'i mthar /
nam mkha' skye ba mtshan ma'i phyir / /
thog ma tha ma med pa'i mchog /
sems dpa' rdo rje che rang bzhin / /
mi bskyod rdo rje deng bdag sgrubs / /
dngos grub chen po kun gyi mchog /
dbang phyug chen po lhag pa'i lha / /
rdo rje 'dzin pa kun gyi rgyal / /
mi 'gyur mchog tu bdag grub mdzod / /
nyes pa med pa rtag pa khyod / /
'dod chags kun gyi rjes chags pa / /
bcom ldan chags chen dga' ba che / /
de kho na nyid bdag grub mdzod / /
shin tu rnam dag chos kyi mchog /
gdod nas grol ba de bzhin gshegs / /
kun tu bzang po kun bdag nyid / /
byang chub sems dpa' bdag grub mdzad / /
dngos grub chen po kun gyi mchog /
dbang chen mchog gi phyag rgya yis / /
rdo rje chen po gsor ba las / /
rdo rje bsnyems bdag bdag grub mdzod / /
sems can kun gyi yid khyab pa / /
sems can kun gyi snying la gnas / /
sems can kun gyi yab kyang yin / /
dam tshig mchog gi 'dod pa mchog /
ces pa yan lag gcig /
bden pa gang gis ye shes mchog /
shes rab thabs dag dkyil 'khor gyi / /
bden pa de yis mgon po khyod / /
'dod pa bdag la yongs rdzogs mdzod / /
chos rnams gzugs brnyan lta bu ste / /
gsal zhing dag la rnyog pa med / /
gzung du med cing brjod du med / /
rgyu dang las las yang dag byung / /
de nyid de bzhin nyid nges 'byung / /
bden pa de yis dkyil 'khor ni / /
gzugs brnyan gsal bar slob ma rnams / /
kun gyis sgrib med mthong bar shog /
ces lan gsum gyis bden pa'i byin brlab bya'o / /
gnyis pa slob ma bcug cing dbang bskur ba ni /
gong du bshad pa'i rim pa'i cho gas slob ma'i blo'i rim pa dang sbyar te /
dkyil 'khor du gzhug pa tsam mam /
slob ma'i dbang tsam mam /
sdom pa gnyis ka legs par bsrung nus shing don du gnyer pa yin na slob dpon gyi dbang dang /
gong ma gsum yang @# / /
sbyin pa la sogs pa bya'o / /
gsum pa mjug gi cho ga ni /
lhag chad kyi nyes pa bzhi pa'i don du grub na zhi ba'i sbyin sreg dang lha tshim pa'i phyir rgyas pa'i sbyin sreg bya /
rang dang slob ma bcas pas dkyil 'khor la rgyas par mchod de /
phyi rol tu sngar ltar gtor ma byin nas /
nang du 'ongs nas dkyil 'khor la phyag byas te sngar ltar mchod nas /
bsngo ba smon lam bya /
de nas dkyil 'khor la bskor ba lan gsum byas te /
shar sgo nas me tog dang bcas pa'i thal mo snying khar sbyar la /
yig brgya lan gsum brjod de /
gang yang bdag blo rmongs pa yis / /
nyes byas cung zad gang bgyis pa / /
gang phyir lus can skyabs yin phyir / /
mgon khyod de kun bzod par mdzod / /
bdag la dngos grub mchog stsal lags / /
ting 'dzin kun gyi 'bras bu stsal / /
sems can kun la ci 'dod par / /
dngos grub bla na med par stsal / /
slar yang gshegs par mdzad pa'i phyir / /
rang gi gnas gshegs badzra muH ye shes pa rnams rang gnas su gshegs /
rang gis sprul pa'i dam tshig pa bdag nyid la thims par gyur /
ces gshegs gsol bya /
de nas oM a kA ro mu khaM sarba d+harma NA a dyA nut+pan na twAd /
oM AHhUM phaT swAhA /
zhes brjod cing /
chos thams cad rang bzhin skye ba med pa'i don bsams te dril bu gsil /
rdo rje dang bcas pa'i lag pas shar sgo nas brtsams te gtso bo'i bar gyi lha'i mtshan ma rnams bsdu /
de nas rdo rjes shar sgo nas brtsams te tshangs thig gi lam nas gtso bo'i bar gyi gnas rnams dbyi zhing /
rang gi mgor rdul tshon cung zang blug /
de nas padma la sogs pa dang sgo dang zur rnams dbyi zhing rdul tshon lhag ma rnams legs par phyags te zhing la sogs pa don du gnyer ba la cung zad byin /
gzhan thams cad rnam rgyal lam gzhan yang rung ste gos kyis brgyan pa'i bum par blug /
bkra shis kyi glu dang rol mo'i sgra dang gdugs sogs bkur sti chen pos chu klung gi 'gram du spyan drangs te /
der maN+Dal gtor ma dang bcas pa'i klu'i cho ga skabs gzhan du gsungs pa ltar byas nas /
rdul tshon klu la gtang par mos te chu klung du dor cing /
klu rnams kyis kyang bkur sti chen pos sa 'og tu gdan drangs par mos par bya'o / /
de nas rdul tshon khyer ba'i bum pa chus bkang nas khyer 'ongs te zhi ba'i don du dkyil 'khor gyi khang pa la sogs par gtor cing shis pa brjod /
de nas rang khams gsum rnam rgyal gyi nga rgyal dang ldan pas g.yon pa rkyangs kyis gnas shing /
rdor dril bzungs pa'i lag pa gnyis rdo rje khu tshur bcangs pa'i mdzub mo gnyis lcags kyu bzhin byas te phan tshun 'khyud pa skam pa'i phyag rgya byas la /
oM badzra kI la /
u da kI la ma sarba kI la'ang badzra d+ha ra adz+nyA ba ya hUM hUM hUM hUM phaT hoH ces brjod cing phur bu bton la /
oM ru ru s+phu ru dzwa la tIShTHa sid+d+ha lo tsa ne /
sarba ar+tha sA d+ha ne swAhA /
zhes sangs rgyas spyan ma'i sngags brgya rtsa brgyad bzlas pa'i 'o mas phur bu rnams bkrus te /
bgegs kyi rma dang zug rngu rnams bsos shing sgrib pa dag ste sangs rgyas nas rang rang gi gnas su gsheg @# / /
shing /
phur bu'i ye shes pa rab bzhin gyi gnas su gshegs /
dam tshig pa rang nyid la thims par gyur par bsam /
phur bus la btab na khud bu yang dag pa zhing /
sngar bsam gtan gyis btab pa yin na bsam gtan gyis dbyung ngo / /
smras pa /
phyag na padmos mngon sum byin brlabs nas / /
grub pa mchog brnyes sbas pa'i bshes gnyen gyi / /
bzhed srol rgyal brgya mtsho'i dkyil chog 'di / /
don gnyer dad brtson ldan pa er te ne / /
sbo shog tha yis nan cher bskul ba'i ngor / /
shAkya'i rgyal po'i rjes su rab zhugs pa / /
blo bzang ye shes zhes bya'i dge slong gis / /
gsang chen lam gyi rim par dkyil 'khor spyi'i / /
cho ga gsungs par dpyad nas lcags glang lor / /
bgyis la nongs pa ci mchis bla ma lhar / /
bzod gsol de las byung ba'i dge ba gang / /
'gro kun sangs rgyas thob pa'i thabs su bsngo / /
pa ri pr-its+tsha / /
sarba mang+galaM / / / /
