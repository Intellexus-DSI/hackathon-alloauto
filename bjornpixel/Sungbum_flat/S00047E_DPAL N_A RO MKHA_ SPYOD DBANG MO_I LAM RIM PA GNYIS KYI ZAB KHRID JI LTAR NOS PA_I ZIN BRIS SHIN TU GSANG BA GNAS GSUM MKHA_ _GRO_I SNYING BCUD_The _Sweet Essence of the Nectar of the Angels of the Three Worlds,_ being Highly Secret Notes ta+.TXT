( ) @# / /
dpal nA ro mkha' spyod dbang mo'i lam rim pa gnyis kyi zab khrid ji ltar nos pa'i zin bris shin tu gsang ba gnas gsum mkha' 'gro'i snying bcud ces bya ba bzhugs so / /
lha mchog 'di nyid kyi dbang dang khrid ma thob par rang dgar nyams mtshar ltad mo'i tshul du ston pa dang blta ba byar mi rung ngo / /
@## / /
dpal nA ro mkha' spyod dbang mo'i lam rim pa gnyis kyi zab khrid ji ltar nos pa'i zin bris shin tu gsang ba gnas gsum mkha' 'gro'i snying bcud ces bya ba /
khyab bdag bla ma rdo rje btsun mo'i zhabs la gus pas phyag 'tshal lo / /
brtse ba chen pos rjes su bzung ste gdams pa 'di nyid yi ger 'brir rung ba'i gnang bstsal ba dang /
mkha' mnyam 'gro ba'i don du phyi nang mkha' spyod kyi dngos grub gegs med bde blag tu stsol bar mdzad du gsol /
sgrib bral chos dbyings bde~X ba chen~X po nyid / /
rjes chags snying~X rjes 'khor lo'i mgon po~X ru / /
mngon bzhengs bla ma mchog dang rnal 'byor ma / /
dbyer med skyabs kyi dam par mgos phyag 'tshal / /
gang de'i zhal gyi bum bzang rgyal kun gyi / /
gsung gsang bdud rtsi'i mdzod las legs thon pa / /
bcom ldan rdo rje btsun mo'i rim gnyis gnad / /
zab gsang mkha' 'gro'i snying bcud @## / /
'di na bri / /
lam 'di'i sgrubX pos che brjod tsam min par / /
don gnyis sgrubX byed myur lam mthar thug 'dir / /
mkha' spyod sgrubX pa'i sngon byon rnam thar bzhin / /
brtson pas sgrubX 'bras mngon du 'gyur byin rlobs / /
de yang /
rab 'byams dkyil 'khor rgya mtsho'i spro bsdu'i byed po bka' drin mnyam med khyab bdag rdo rje 'chang pha bong kha pa bde chen snying po dpal bzang po'i zhal snga nas kyis /
rje btsun bcom ldan 'das ma nA ro mkha' spyod ces yongs su grags pa'i rim gnyis kyi zab gsang rmad du byung ba mkha' 'gro'i snying khrag lta bu'i nyams khrid zab mo bla ma brgyud pa'i phyag bzhes ma nyams par thugs thog nas dgyes bzhin du stsal ba'i zin bris che long tsam 'god pa la /
thog mar bdud zlog dang 'grel gtor sogs dam pa'i phyag len ltar gnang /
gsung bshad dngos gzhi la 'di skad ces stsal te /
rgyal sras chen po zhi ba lhas /
dal 'byor 'di ni shin tu rnyed par dka' / /
zhes sogs las brtsams te /
rang cag rnams chos ldan gyi lus thob /
mi khom brgyad dang bral /
'byor bcu tshang /
'di lta bu rnyed pa da res tsam yin /
da res rnyed dka'i rten dang sangs rgyas kyi bstan pa mdo sngags zung 'brel dang mjal /
thams cad mkhyen pa sgrub pa'i skabs lan cig tsam rnyed pa 'dir snying po ma blangs na nor bu 'bum phrag mang po chud zos su btang ba las kyang chos phangs te /
thog med nas 'di lta bu ma byung zhing /
phyin chad kyang 'di 'dra 'byung bar dka' /
des na da res gtan gyi 'dun ma sgrub pa'i dus yin pas snying po khyad par can len ran /
gzhan du na btson pa btson khang las thar kyang bskyar du der 'dzul ba ltar yin pas de ltar ma song ba dgos /
yid bzhin gyi nor bu 'bum phrag rnyed kyang tshe 'dir phran bu las phan gnod med kyang /
rten 'dis nyin gcig la'ang yar sangs rgyas pa zhig dang /
de tsam ma byung yang /
bsags sbyang dang /
bag chags 'jog pa tshun byar yod /
nyin gcig legs po ma byung na'ang ngan song gsum kar skye ba 'bum phrag mang por 'phen pa'i las gsog pas /
da res 'di legs nyes thams cad kyi rtsa ba /
'dun ma gtan legs dang gtan nyes kyi sa mtshams yin pas da res snying po len pa ma byung na de las phangs tshabs che ba med /
nor longs spyod sogs dpal 'byor ji ltar 'dzoms kyang /
@# / /
mdo ljon shing las /
rgyal po rgyal gzhis bzhag nas 'gro / /
sprang po ber ka bzhag nas 'gro / /
zhes pa ltar 'chi ba'i dus su rang gcig pu mar gyi dkyil nas spu bton pa ltar 'gro /
sprang po'i dbyug pa dang thang khug tshun dang /
grwa pa grwa rkyang yin yang dngul kha gang skar ma tshun chad /
der ma zad gnyen bshes sogs dang /
tha na gces par bskyangs pa'i lus 'di yang rjes su mi 'brang ba /
paN chen chos rgyan gyis /
ser snas bsags pa'i nor rdzas shul du lus / /
zhes dang /
brtse zhing gdung ba'i gnyen dang gtan 'bral byas / /
zhes dang /
gces par bskyangs pa'i lus kyis dgos dus bslus / /
sogs gsungs pa ltar rang 'chi ba na de thams cad kyis rang blos btang /
rang bar do dang phyi mar skyo chad ling der 'gro dgos /
sang dang 'jig rten phyi ma gnyis / /
sngon du gang 'ong gtol med pas / /
sang gi tshis la mi 'bad par / /
phyi ma'i don la 'bad par rigs /
zhes pa ltar sang phod da chod tsam na rang mi yul 'dir bsdad yod med ma nges shing /
dud 'gro sogs su skyes tshar yod med kyang ma nges /
dud 'gro sogs su skyes na dge ba sna gcig mi shes /
mi dge ba nyon mongs dug gsum shugs drag rang chas su yod /
ngan song brgyud mar 'khor 'khor nas yar thar ba'i dus med pa lta bu yin /
gal te yar gcig thar kyang de dus sangs rgyas kyi bstan pa sogs mi gnas /
yang kha cig gis| nam zhig 'chi yang phar tsam mi 'chi /
ngan song rang du'ang mi 'gro tsam 'ong snyam na /
de yang ma nges te /
rang dang tshe phyi ma'i bar na chod pa dbugs 'di tsam /
rang cho'i byed spyod la dpags na phyi mar ngan song rang du 'gro bar thag chod kyang /
da dung mi lus thob par 'dod pa ni rang gis rang la mgo bskor btang ba yin te /
dper na dpyid kyi zhing sar dug gi sa bon btab ste ston kar 'bru len par 'dod pa dang 'dra /
der ma zad sangs rgyas kyi gsung la brten nas rjes dpag tshad mas gzhal na nged tsho'i skye ba phyi ma phan chad kyi mtha' mi bzang /
ngan song du mi 'gro ba'i thabs dge sdig gi blang dor da lta ma byung na phyi mar dud 'gro sogs su skyes zin tshe de skabs kyi sdug bsngal rang thog tu babs pa na gzhan la rogs bcol sa sogs gtan nas med /
de yang las 'bras phra zhing zab pas yin /
de ltar na da res rang dbang rang la yod skabs 'dir ma mtha' nga phyi mar ngan song gi skye sgo gcod thub pa zhig nges par byed dgos /
de la ngan song gi 'jigs pa las skyob pa'i skyabs 'tshol /
ngan song gi sdug bsngal las thar ba'i thabs la 'bad dgos /
de ltar 'bad kyang 'khor ba 'di las ma thar na gnas skabs ngan song nas lan re lan gnyis tsam thar kyang mtha' me btsan bar mtho srid rtser skyes kyang dma' dmyal ba'i zangs kha na yod pa dang 'dra bar gsungs pas na sdug bsngal las gtan nas bral ba la 'khor ba las thar dgos /
'khor ba las thar thabs kyi gtso bo lam lhag pa'i bslab pa gsum la 'bad de sdug kun rtsa ba dang bcas pa drungs phyung na rang nyid 'khor ba las thar tsam 'byung @# / /
yang| rang gi skye ba la grangs med pas na sems can thams cad kyis ma ma byas pa gcig kyang med par /
a ma byas par mnyam /
drin gyis bskyangs pa'ang mnyam /
de thams cad 'khor ba'i sdug bsngal gyis nyam thag pa'ang mnyam na /
tshe 'di'i ma me dong du lhung bar mthong na rang gyi nar sdod pa 'os min pa ltar sems can thams cad kyang sdug bsngal gyis nyam thag pa la de rnams sdug bsngal las bsgral /
bde ba la 'god rgyu'i khur rang gi thog tu 'bab pas na| sems can thams cad bde ba dang ldan /
sdug bsngal dang bral /
thar pa bla na med pa sangs rgyas kyi go 'phang du dgod snyam pa dgos /
de ni lhag bsam yin /
de ltar bsams kyang da lta rang la de lta bu'i nus pa mi 'dug /
'o na de 'dra'i nus pa su la yod na sangs rgyas nyag gcig la yod /
rang gis kyang sangs rgyas thob na de lta bu'i nus pa 'byung bas na /
bdag gis sems can thams cad kyi don du sangs rgyas thob par bya snyam du skyes bu gsum gyi lam la blo sbyangs pas kun slong bcos /
lhag par chos 'di lta bu gsan pa la ni kun slong yang de tsam gyis mi chog par /
sems can thams cad myur ba myur bar sdug bsngal las sgrol ba la rang nyid myur ba myur bar sangs rgyas thob par byed snyam pa'i sngags kyi kun slong khyad par ba zhig gis gsan dgos tshul /
gsan bya'i chos ni /
nA ro mkha' spyod kyi rim gnyis kyi zab khrid mdor bsdus tsam 'bul ba yin /
de la bstan pa spyi'i rnam gzhag mdor bsdu na /
spyir sangs rgyas kyi bstan pa ni sangs rgyas 'jig rten du byon pa las byung /
'gro ba rnams 'khor ba dang ngan song las grol te thar pa dang thams cad mkhyen pa'i go 'phang thob par byed pa ni sangs rgyas 'jig rten du byon nas gdul bya la chos bstan pa 'di kho na las byung /
gzhan lha mi dang drang srong ser skya sogs kyis kyang de ltar mi nus /
de yang bdag cag gi ston pa mnyam med sh+'.kya'i rgyal po de nyid kyis 'gro ba rnams kyi don du dang po thugs bskyed /
bar du tshogs bsags /
mthar 'og min du mngon par rdzogs par sangs rgyas nas 'dzam gling 'dir mdzad pa bcu gnyis kyi rnam par rol te gdul bya rnams thar pa dang thams cad mkhyen pa thob phyir chos 'khor bskor nas chos gsungs pa ni thar 'dod rnams kyi 'jug dogs nyag gcig yin te /
spel bstong las phyogs glang gis /
gting mtha' med pa'i 'khor ba ni / /
rgya mtsho'i nang na rnam par gnas / /
'dod chags la sogs mi bzad pa'i / /
chu srin gyis ni lus zos pas / /
de ring gang la skyabs su mchi / /
zhes dri ba'i tshul du mdzad pa la /
dpal ldan dpa' bos lan du /
gang la nyes pa thams cad ni| |gtan nas yong ye mi mnga' zhing / /
gang zhig la ni yon tan kun / /
rnam pa thams cad gnas gyur pa / /
gal te sems shig yod na ni / /
de nyid la ni skyabs 'gro zhing / /
de bstod de ni bkur ba dang / /
de yi bstan la gnas pa'i rigs / /
zhes bsngags pa ji ltar mdzad pa bzhin du skyon kun zad yon tan kun ldan gyi tshad ma'i skyes bu ston pa sangs rgyas dang /
des bstan pa'i blang dor gyi gnas ni 'khrul pa med pa'i lam bzang po yin /
de'i phyir blo gros dang ldan pa tshos ni sangs rgyas kyi @# / /
bstan pa 'di kho na la 'jug dgos /
lugs gzhan ni gang du zhugs kyang mi slu ba med /
ston pas chos phung brgyad khri bzhi stong gsungs pa thams cad tshur bsdu na theg pa che chung gi sde snod gnyis su 'du /
de yang gdul bya theg chen gyi snod min la theg dman gyi chos gsungs /
rgya che ba la mos pa rnams las dang pha rol tu phyin pa'i theg pa dang /
zab mo la lhag par mos pa rnams la gsang sngags kyi theg pa gsungs /
sde snod kyi mchog theg chen dang /
de'i nang nas mchog tu gyur pa sngags kyi theg pa yin /
'di'i rnam gzhag rgyas par sngags rim chen mor gsungs pa sogs las shes dgos /
sngags la kha sbyor gyi rgyud las /
rged dang blta dang lag bcangs dang / /
gnyis gnyis 'khyud dang rnam pa bzhi / /
srin bu'i tshul gyis rgyud bzhir gnas / /
zhes pa ltar bya rgyud /
spyod rgyud /
rnal 'byor rgyud /
rnal 'byor bla na med pa'i rgyud de rgyud sde bzhi las /
snga ma gsum gyi lam la brten nas tshe gcig la sangs rgyas thob pa yod kyang /
snyigs dus kyi tshe thung gcig la sangs rgyas thob pa med /
rnal 'byor bla med kyi lam la brten na mchog gi go 'phang snyigs dus kyi tshe thung gcig la 'thob par nus phyir mchog tu gyur pa bla med kyi rgyud yin /
de la pha ma'i rgyud gnyis yod pa la mtho dman med kyang /
snang phyogs thabs sgyu lus rtsa la du bton pa pha rgyud dang /
stong phyogs shes rab 'od gsal rtsal du bton pa ma rgyud yin /
rnal 'byor ma rgyud la dung phyur phrag gcig dang /
bye ba phrag drug gsungs pa'i nang nas rgyal mtshan gyi tog ltar khyad par du 'phags pa ni dpal 'khor lo bde mchog yin /
ma rgyud 'di tshig nyung la don rgya che bar ma zad pha rgyud kyi zab gnad thams cad tshang /
gzhan phyogs pa kha cig gis /
ji srid mdo bya spyod pa dang / /
rnal 'byor gsang mtha'i dbye baX yis / /
zhes pa'i gsang mtha' bde mchog gi rgyud la byas nas rgyud sde lngar bshad mod /
rang lugs la rgyud sde bzhir 'du ba las lnga par 'jog pa'i lugs mi 'thad tshul rje'i dgongs pa dngul chu'i khrid yig tu gsal ba ltar gsungs /
bde mchog la yab bka' yum bka' gnyis yod pa las 'dir yum bka' yin /
da lam 'di'i rim gnyis kyi khrid mdor bsdus tsam 'bul ba skabs su babs pa yin pas /
'di las bcad bzhi /
gdams pa 'di nyid gang las byung ba'i rgyud kyi khungs bshad pa dang /
khungs de ldan gyi gdams pa'i phan yon bshad pa /
phan yon de ldan gyi gdams ba nyams su blangs pas dam pa rnams kyis dngos grub brnyes pa'i tshul /
gdams pa dngos nyams su len pa'i rim pa'o / /
dang po ni /
spyir mkha' spyod skor gsum la sogs par 'di'i chos skor rnams mang du gsungs shing /
lhag par ston pa thugs rje can gyis dpal 'khor lo sdom pa zhal bzhi phyag bcu gnyis pa'i rnam par sprul te sngon ri rab kyi rtser bde mchog gi rgyud gsungs /
'di la rtsa bshad kyi rgyud mtha' yas pa zhig dang rtsa rgyud la'ang rgyas 'bring bsdus gsum du yod pa las /
bsdus pa nyung ngu'i rgyud le'u nga gcig pa dang /
bshad rgyud rdo rje mkha' 'gro /
bde mchog sdom 'byung /
rnal 'byor ma kun @# / /
spyod| mngon brjod bla ma /
thun mong gi bshad rgyud kha sbyor sogs bod du 'gyur /
he ru kaH mngon 'byung /
rnal 'byor ma bzhi zhal sbyor ba'i rgyud /
mkha' 'gro rgya mtsho rnams phyogs mthun gyi rgyud du byed dgos /
nyung ngu'i rgyud kyi le'u zhe bdun pa dang zhe brgyad par /
de nas gzhan yang bshad par bya / /
nas| thabs bzang po ni bstan pa yin / /
zhes sogs kyis rje btsun ma 'di'i lam gyi rim pa dang rig sngags rnams gsal bar bstan /
skabs 'dir nA ro ba'i rnam thar rgyas par gsung srol yod ces thu'u bkwan gsung mkha' spyod ma'i spyi don gsang chen sgo brgya 'byed pa'i lde mig ltar rgya cher stsal te /
mdor na rgya bod gnyis na mtshan nyi zla ltar grags pa grub mchog nA ro ta pa la rdo rje rnal 'byor mas zhal dngos su bstan nas rje btsun ma nyid kyi lam gyi rim pa rnams rtsa rgyud kyi dgongs don ltar bkral nas bstan pa'i gdams pa dngos su gsan /
nA ro'i gzhung chung mdzad de rje btsun ma'i bskyed rim phag mo mkha' spyod /
rdzogs rim rtsa dbu ma /
yan lag la pra se na dbab pa /
sman chen mo'i bcud len /
gnod sbyin mo dbang du bya thabs bcas kyi man ngag mang po gsal bar mdzad /
nA ro pa la 'phags yul du gnyis skyes dang /
mchog gnyis sogs grags can gyi slob ma'i gtso bo paN+Di ta bcu gnyis tsam dang /
bod yul gyi lho brag mar pa sogs dka' ba du ma spyad pa dang /
rang dang rtogs pa mnyam pa lta bu'i slob ma mang po yod kyang 'di'i gdams pa rnams gzhan su la'ang ma gnang bar bal po pham mthing pa sku mched gsum las gcen 'jigs med grags pa dang /
gcung ngag dbang grags pa gnyis kho na la gnang /
de nas brgyud de sa chen kun dga' snying po la bka' babs shing /
dpal ldan sa skya pas lcags ri mi 'da' ba'i gser chos su mdzad /
dge zhal bo jo sogs su 'di'i yig cha thor bu mang tsam dang /
gtso che ba ngor rdzod gong gsum du dar khyab che ba byung yang /
dbang khrid lung bcas man ngag cha tshang ba ni tshar chen la mnga' tshul /
zhal ni sa skya'i zhal ngo nang brgyud de bdag chen yab sras la byed gsungs /
dge ldan phyogs la 'jam dbyangs bde ba'i rdo rje nas stag phu bstan pa'i rgyal mtshan /
lcang skya rol rdor /
thu'u bkwan d+harma badzra sogs su brgyud pa gcig byung /
dus phyis bka' 'gyur ba dga' ldan rnam gnyis kyi drung nas mkhas mchog dngul chu bas gsan te 'chang rtsong rtsom gsum gyi sgo nas dar rgyas su mdzad pas deng sang bong 'dir grags che ba dngul chu nas brgyud pa de yin /
dngul chu bar mtshan lam du dpe cha phul tshul /
bdag gis rje dngul chu ba blo bzang 'jigs med dbang po dpal bzang po'i zhal snga nas 'di'i skor cha tshang pa dang /
gzhan yang tre bo khang gsar skyabs mgon blo bzang tshul khrims bstan pa'i rgyal mtshan dpal bzang po las kyang thob cing /
zhwa lu rin chen bsod nams mchog grub nas brgyud pa yang rnying ma'i bla chen 'od gsal theg mchog rdo rje dang /
sa skya'i chos brgyud man ngag 'dzin pa zhig bcas nas dbang lung khrid man ngag dang bcas pa legs par thob /
kho bos man ngag 'di skor sa dge'i bla ma gnyis kyi na bza' gnyis mnyam du bsres te btsems @# / /
na legs bo 'ong zhes pa'i mtshan ma gsal bar byung ba sogs la brten nas lam 'di'i sa dge'i zab gnad mang po bsdus pa sgrub thabs bde chen nye lam sogs gsar du brtsams te man ngag rnams cha tshang ba bkod pa yin gsungs /
gnyis pa ni /
spyir theg pa gzhan dang rgyud gzhan las kyang bla med kyi lam la brten na 'tshang rgya bar myur ba ni /
lhan skyes kyi bde bas stong nyid bsgoms pa las byung ba yin la /
lhan skyes kyi bde chen 'dren thabs khyad par can yod pas rje bla mas kyang /
tshul 'di dag legs par shes na /
zhes sogs kyi bsngags brjod gnang tshul /
yi dam gyi lha gzhan rnams dus snyigs mar byin rlabs bul du 'gro yang /
bde mchog yab yum ni snyigs ma'i dus su byin rlabs je myur du 'gro /
de yang 'jig rten gsum gyi bdag po ni dga' rab dbang phyug ste /
'di 'dod khams kyi mtho shos gzhan 'phrul dbang byed du gnas nas thar par bgrod pa'i skye bo thams cad lam du mi gtong /
sangs rgyas la'ang bdud dmag bye ba dud phyurgyi dmag byung ba dga' rab dbang phyug ste dbang phyug chen pos byas /
dbang phyug la zhi rgyas dbang drag gi rnam 'gyur bzhi yod pa las rtsod ldan gyi thog mar drag po 'jigs byed dang de'i chud ma dus mtshan ma gnyis ri rab kyi rtser gnas /
nam mkha' /
bar snang /
sa 'og rnams nas 'khor gdug pa can thod pa'i dum bu la sogs pa'i ming can gyi lha dang /
dri za| gnod sbyin /
srin po /
klu| lha ma yin bzhi bzhi sogs byung nas sku gsung thugs kyi gnas nyer bzhi sogs bdag tu bzung /
dbang phyug gi lus kyi rten re mchod pa'i rten du byas nas sems can la 'tshezhing mi dge ba'i las la sbyor /
'dzam bu'i gling pa thams cad la dbang bsgyur te ma rung+s+par byas pa na /
rigs lnga yum bzhis dbang phyug 'dul ba'i phyir gsol ba btab pas ston pa rdo rje 'chang he ru kaH'iskur bzhengs /
dbang phyug dpon 'khor drug cu rtsa gnyis re re'i gnyen por sprul pa re sprul te dpa' bo dpa' mo grangs med pas dbang phyug 'khor bcas btul zhing /
'dul byed la thod pa'i dum bu dang /
khwa gdong ma sogs gdul bya'i ming gis btags nas bzhugs /
ri rab kyi rtser dbang phyug gi pho brang steng du 'khor lo sdom pa'i dkyil 'khor sprul pa'i bkod pa ma bsdus par zhal 'dzam gling du phyogs par da lta'ang bzhugs pas phyi nang gi rten 'brel gyi gnad kyis dus ji tsam snyigs pa'i tshod du byin rlabs kyi 'jug pa myur zhing rgya je cher 'gro /
sngar rgya gar du grub chen nag po pas phyi rol pa'i rgyal po'i mnga' 'bang+s+mi zhig la bde mchog gi gdams pa gnang /
khos+l+kog tu bde mchog gi sku thang bris pa gsang zhing sbas kyang skabs shig tu rgyal pos tshor nas /
dbang phyug gis bde mchog brdzispa zhig kyang bris /
sku thang gnyis mnyam por bshams te brtags pa na zhag+b+dun nas bde mchog gi sku thang sngar las gzi byin rgyas shing /
cig shos ni dbang phyug bde mchog gi zhabs 'og tu mnan+pa zhig tu gyur pa'i rtags byung ba na phyi rol ba'i rgyal po yang yid ches te chos bsgyur /
de lta'i yi dam 'di snyigs dus su byin rlabs che ru 'gro ba'i rgyu mtshan /
gdul bya dbang phyug snyigs dus @# / /
su mthu stobs je cher song bas 'gro rnams chags sogs nyon mongs pa je rags su 'gro ba na 'dul byed kyi lha 'khor lo bde mchog yab yum yang byin rlabs je che je myur du 'gro ba khyad chos gcig /
yul nyer bzhir yang 'dul byed kyi lha dpa' bo dpa' mo grangs med bzhugs pa rang cag dang gnas gcig pas 'grub thag nye zhing /
de dag gis bde mchog yab yum gyi rnal 'byor pa rjes su bzung ste rtsa khams byin gyis brlab pa khyad chos gnyis pa /
bcom ldan 'das kyis yi dam so so'i rgyud gsungs dus sprul pa'i dkyil 'khor rnams skabs so sor bsdus zin kyang /
bde mchog gi dkyil 'khor sprul ba ri rab kyi rtse mor zhal 'dzam bu'i gling bar tshur gzigs te da lta'ang bzhugs pas byin rlabs myur ba ste khyad chos gsum dang ldan pa yin /
des na bde mchog yab yum gnyis ni snyigs dus 'grub thag nye zhing /
byin rlabs kyi tshan kha yi dam gyi lha gzhan dang gzhan las khyad par du 'phags /
yab bka' bde mchog la rtsa bshad sbyar nas bshad pa'i grub chen gyi lugs mi 'dra ba mang yang gtso che zhing dar khyab che ba ni kun spyod lU i'i skor /
rtsa rgyud nag po'i skor /
zab don dril bu'i skor te lU nag dril gsum gyis bkral ba rnams yin /
dril bu'i skor ni| grub chen dril bu pa'i lugs kyi bde mchog lus dkyil dang bcas pa ste snga ma gnyis las 'di za ba /
de thams cad kyi yang snying /
bde mchog rtsa bshad kyi rgyud sde'i snying po'i bcud phyung ba lta bu ni yum bka' yin zhing /
de la'ang lugs mang du yod pa las gtso bor gyur pa in+d+ra mkha' spyod dang /
maitrimkha' spyod /
nA ro mkha' spyod gsum /
de dag gi zab don mthar thug snying por dril ba /
sa skya'i gser chos bcu gsum mam klu ba'i gser chos bcu bzhir yang grags pa'i nang tshan dmar mo skor gsum gyi gtso bo lta bu /
mchog sgrub pas thun mong zhar la 'grub cing /
skal ldan gyi skyes bu lus ma spangs par mkha' spyod du bgrod par byed pa'i gdams pa zab mo /
yang zab nA ro'i skor zhes yongs su grags pa ni yum bka' nA ro mkha' spyod ma 'di yin /
de yang lnga pa chen pos /
dbang po rab 'bring lus 'dis mkha' spyod bgrod / /
tha ma bar dor dpa' bo mkha' 'gros bsu / /
yang mtha' skye ba brgyud nas dngos grub 'thob / /
ces gsungs pa ltar /
spyir gsang sngags kyi lam las rab tshe 'dir rdzogs rim la brten nas lam gyi mthar thug don gyi 'od gsal mngon du byed pa yin yang /
lam 'dir ni bskyed rim dang bsgom bzlas tsam la brten nas phyi nang gi mkha' spyod du bgrod /
'di'i dbang po rab 'bring ni shes rab che chung la mi byed par /
bsod nams che chung la bya gsungs /
dbang po rab las rung gi bsnyen pa bzhi 'bum kha skong zhi sbyin bcas kyi thog /
yar mar gyi tshes bcu la brtson cing rgyun 'don ma chags pas dang /
'bring gis de ltar nyams su blangs kyang rtags sogs ma byung na gzhi bsnyen 'bum brgya kha skong bsnyen sgrub sbrags+ma /
lang+ga li ya'i shing la brten nas sgrub pa las sbyor bcas byas pas mkha' spyod du bgrod /
rab 'bring gnyis ka tshe 'dir mkha' spyod du 'gro /
dbang po tha @# / /
mas de ltar bsgrubs pas tshe 'dir ma 'grub kyang bar dor 'di'i bzlas sgom byed pa'i snang ba sogs byung ste dpa' bo mkha' 'gro'i bsuba dang bcas mkha' spyod du bgrod /
dbang po shin tu ma mtha' yin yang skye ba brgyud nas chos 'di ston pa'i bla ma dang mjal zhing /
lam 'dir thos bsam sgom gsum byas te mkha' spyod kyi dngos grub nges par 'thob pa 'ong gsungs /
gsum pa ni /
lam 'di la brten nas sku lus ma spangs par dag pa mkha' spyod du gshegs pa rang cag gis rnam thar dngos su mthong ba dang ma mthong ba grangs las 'das /
'phags yul du grub chen lUi pa dang /
slob dpon rdo rje dril bu ba /
grub chen dzA lan+d+ha ra pa /
rgyal po dA ri ka pa /
blon po DeMgi pa /
slob dpon a b+h+yAka ra /
dge tshul tshem+bu ba /
pham mthing pa mched gnyis sogs kyang bde mchog yab yum gyi lam gyis sku lus ma spangs par mkha' spyod du phebs pa dang /
rjes su bzung ba mang /
bong nas kyang mal gyolo tsA ba sku la rus pa'i rgyan drug gsol /
rdor dril phyag tu bzhes te da mkha' spyod du 'gro zhes dngos su phebs /
gzhan yang na bza' brag phug ba /
bu rang+s+lo chung /
sngags 'chang gzungs kyi dpal ba sogs kyang sku lus ma spangs par mkha' spyod du gshegs /
na bza' brag phug pa'i sgrub khang phug pa de'i nang gcig pu nas kyang slob ma bdun mkha' spyod du phebs /
'jam mgon tsong kha pas sbas don kun gsal ma mdzad bar du rdo rje rnal 'byor ma mi mo'i rnam pa can /
gos dmar po /
zhwa ser po gyon pa zhig tu sprul nas rje'i zhabs drung na yang yang 'byon+pa rtogs ldan 'jam dpal rgya mtshos gzigs /
sbas don kun gsal bka' rtsom mdzad zin nas bzung thugs dgyes pa 'dra ste rje btsun ma lha rang gi rnam bas yang yang phebs+pa gsang rnam las gsungs tshul /
lcang skya rol rdor /
stag phu bstan pa'i rgyal mtshan /
thu'u bkwan d+harmAbadzra sogs kyang yi dam 'dis rjes su bzung /
rtogs pa'i go 'phang mthon por gshegs /
rol rdor gyi slob ma dpon mo gzungs skyid+sogs la zhal bstan rjes su bzung tshul dang /
paN chen dpal ye'idus gzhiska rtse'i bal po lam 'di nyams su len pa zhig gi mgor+sin+d+hU ra babs /
des paN chen rin po cher da nangs nga'i mgor+sin+d+hU ra'i char babs pa byung bas da mkha' spyod du 'gro ran+zhes zhus te skra'igseb tu sin+d+hU ra chags pa gzigs su phul| nyin gcig bal po de gar song cha med du gyur te mkha' spyod du phebs+tshul /
gong du zhus pa ltar mkha' spyod 'grub pa'i thabs kyi gtso bo bde mchog yab yum /
de'i nang nas yum bka' /
de'i nang nas nA ro mkha' spyod mchog yin /
mkha' spyod sgrub pa'i yi dam la 'di dang 'dra ba med tshul /
lha gzhan la ni bsgom rgyu /
ting nge 'dzin /
bzlas dmigs sogs cha thams cad nas legs po ma byung na ji bzhin mi 'grub kyang /
'di la ni dad pas bzlas bsgom dang bklags pa tsam gyis 'grub ste /
rtsa rgyud le'u zhe brgyad pa las /
de nas gzhan yang bshad par bya / /
mkha' 'gro kun gyi dge ba gang / /
zhes pa nas /
sngags 'di bklags pas 'grub pa ste / /
las rnams kun byed dge ba yin / /
zhes gsungs pa ltar yin /
des na @# / /
deng sang gi dus lta bur gzhan ci yang mi shes pas kyang 'di bzlas pa dang dad pa kho nas dngos grub 'grub /
bklags pas 'grub par gsungs pa 'di tsam las med /
sgrub thabs bde chen nye lam dang /
'bring po sogs sgrub thabs ma bsdus tsam zhig dang /
dam bca'i sngags kyi steng lhag po gang 'grub dang /
las rung gi bsnyen pa kha skong gi spyin sreg dang bcas pa /
yar mar gyi tshes bcu sogs la brtson pas nges par mkha' spyod du bgrod par the tshom med /
'di'i mtshan la'ang mkha' spyod ma dang /
zhal yang mkha' spyod du gzigs te sgrub pa po la mkha' spyod du 'gro zhes pa'i tshul du bzhugs pa sogs bcas gdams pa'i che ba mdo tsam zin nas /
nyan bshad kyi skor gzhan byang chub lam rim las byung ba ltar dang /
snod kyi skyon gsum spang zhing /
'du shes drug bsten pa'i steng /
gnas khang dang chos grogs la dag pa'i snang ba bsgom pa /
chos ston pa'i bla ma la rgyud kyi ston pa rdo rje 'chang du mos pa bcas dgos /
'dir gsang chen slob bshad pa'i phyag bzhes la gdams pa 'di la sgro 'dogs gcod pa dang /
sems 'dzin zung 'brel du gtong tshul dang thun mong du gtong tshul gsum yod /
khrid la bshad khrid /
dmar khrid /
nyams khrid /
myong khrid sogs las /
phyi ma gsum la khrid tshar gsum dang| sang nyin bskyar+b+shad bcas bzhi bshad byad pa sa dge'i phyag bzhes yin /
sa lugs la khrid tshar gsum po rgyas bsdus med par gnang ste slob mas rgyugs+s+p+rod pa'i srol yod /
da lam myong khrid kyi tshul du bla mas thugs thog nas gnang /
slob mas kyang khrid gang song ba rnams la rab thun bzhi /
dma' mtha' thun gcig gi ring khrid dmigs bskyang dgos /
khrid kyi skabs rten dgram /
mchod gtor bsham /
sher snying sogs /
rdor sems bsgom bzlas /
yig brgya /
skad cig dkrong+b+s+k+yed /
mchod gtor byin rlabs /
mgron spyan drangs te yi dam la gtor ma 'bul ba /
mkha' 'gro spyi gtor /
chos skyong gur zhal dang /
dur bdag la gtor ma 'bul ba sogs 'grel gtor dang /
brgyud 'debs /
maN+Dal+'+bul ba bcas phyag bzhes ltar bya dgos /
ji ltar nyams su len pa'i tshul gyis bcad tshugs nyin nas bzung bskyed rdzogs gnyi ga'i skabs gang khelgyi nyin 'gar bshad pa dngos gzhi'i dbur rtsa tshig gi /
nyal dang ldang dang /
gos dang phyag rgya /
bdud rtsi tshim byed /
sngon 'gro dngos gzhi rjes gsum /
rdzogs pa'i rim pa gzhi lam /
zhes pa'i tshigs bcad rnams brtsibzhag bla mas lan gsum gnang /
slob ma tshos yar lan gcig bskyorba bcas kyang dgos pa phyag bzhes yin gsungs /
bzhi pa la gsum /
gang gis nyams su len pa'i rten /
gang zhig nyams su blang bya'i chos /
ji ltar nyams su len pa'i tshul lo / /
dang po rten gyi gang zag la gnyis las /
dang po smin lam 'jug rung gi gang zag ni /
'di nyid kyi smon lam las /
mar gyur 'gro la brtse ba'i gzhan dbang gis / /
sogs ltar lam thun mong bas rgyud legs par sbyangs te rab lam gtso gsum la rtsol med kyi myong ba thon pa /
'bring rtsol bcas kyi myong ba thon pa /
dma' mtha'ang+de gsum la go ba chags nas nyams 'og tu tshudpa zhig nges @# / /
par dgos shing /
bla med kyi dkyil 'khor du smin byed rgyu'i dbang bzhi sngon chad thob ma myong ba zhig la byed /
de yin te /
smin lam ni dbang gis rgyud smin pa dang /
de la 'jug tu rung ba ni thun mong lam gyis rgyud sbyangs pa yin pa'i phyir /
gnyis pa grol lam bsgom rung gi gang zag ni /
mtshan ldan rdo rje 'dzin pa'i bka' drin las / /
sogs ltar lam thun mong bas rgyud sbyangs pa'i 'og tu rdo rje slob dpon mtshan nyid dang ldan pa'i drung nas bla med kyi rgyud sde chen po'i dbang bzhi rnam par dag pa sku bzhi'i sa bon thebs nges su thob pa zhig dgos /
sa lugs la bde mchog lU nag dril gsum dang kye rdor bka' babs bzhi lta bu'i dbang chen thob dgos par gsungs pa ni phyag bzhes cung zad bka' dam drags pa yin| dge ldan pa'i phyag srol la bka' cung zad yang ba'i dbang du mdzad pas rab bde mchog /
'bring ma rgyud gang rung /
tha ma'ang gsang 'jigs lta bu bla med kyi dkyil 'khor chen po gang yang rung ba zhig gi dbang bskur ba legs par thob pa zhig byung na des chog /
de 'dra zhig nges can du ma byung na grol lam bsgom rung du mi 'gro ste /
grol lam bsgom rung la phag mo'i byin rlabs tsam gyis go mi chod par /
bskyed rim la bum dbang dang /
rdzogs rim la dbang gong ma gsum gyis snod rung du bsgrub dgos pas /
thog mar smin byed rgyu'i dbang bzhi ma thob par byin rlabs dang rjes gnang sogs kyi snod du mi rung ba'i phyir /
des na dbang ma thob pa'i khrom tshogs mang po la rjes gnang cha tshang byed pa yang ma smin gsang sgrog gi ltung ba 'byung ba'i rgyur 'gro /
bla med kyi dkyil 'khor chen po zhig gi dbang chen thob pa nas sngags spyi'i lam nyams su len pa la zhugs chog kyang /
mkha' spyod ma 'di nyid kyi bskyed rdzogs la nyan bshad bsgom bzlas sogs byed du mi rung bas bla med kyi dbang chen thob pa'i rjes su nges par rje btsun ma 'di nyid kyi sin+d+hU ra'i dkyil 'khor du zhugs te /
nang gi rnal 'byor ma bskyed /
phyi'i rnal 'byor ma dbab /
gsang ba'i rnal 'byor ma ngo sprad pa ste phyi nang gsang ba'i rdo rje btsun mo ngo 'phrod nges kyi dbang bzhi byin rlabs legs par thob pa /
de ngag gi skabs su khas blangs pa'i dam sdom tshul bzhin du bsrung zhing /
bskyed rim rnal 'byor bcu gcig dang /
rdzogs rim rtsa dbu ma /
thun mong ma yin pa'i man ngag zhal shes dang bcas pa gsang chen slob bshad pa'i phyag bzhes ji lta ba bzhin gyi khrid rgyun legs par thob pa zhig dang /
lhag par dngos grub 'grub pa'i rgyu bzhi ste /
dad pas phyir mi ldog pa /
shes rab kyis the tshom mi za ba /
yid rtse gcig pa /
shin tu gsang ba bcas bzhi po dang ldan pa dgos /
yid rtse gcig pa ni yi dam gcig la chig dril byed pa'i don yin gsungs /
sa lugs la lam thun mong bas rgyud sbyangs te bla med kyi rgyud sde chen po'i dbang bzhi thob pa smin lam 'jug rung dang /
rje btsun ma'i byin rlabs thob pa grol lam bsgom rung du gsungs kyang /
dbang bzhi thob pa ni smin lam du 'jug zin pas na 'jug rung du mi 'gro ba'i phyir de ltar bzhag pa mi 'thad par stag phu bstan pa'i rgyal mtshan sogs rang phyogs kyi mkhas grub tshad ldan mang pos gsungs pas /
@# / /
'dir rang lugs gong du bshad pa ltar smin lam 'jug rung dbang bzhi ma thob ba nyid la 'jog dgos /
spyir 'jam mgon snyan brgyud kyi bstan pa'i gnad rnams la gser sbyangs btsom lta bu'i dag ther legs par mdzad zin pa yin zhing /
smin lam 'jug rung 'jog lugs kyi dag ther mdzad pa yang stag phu'i khrid yig bai DUra zhun ma'i them skas dang /
dngul chu dbyangs can gsung smon 'grel lha'i rnga dbyangs su gsal bas de dag la'ang blta zhing /
spyir yang rten gyi mtshan nyid gsungs pa rnams rang la tshang ngam ma tshang legs par brtags te 'jug dgos tshul sogs gsungs /
gnyis pa gang zhig nyams su blang bya'i chos ni /
spyir 'di'i rim gnyis kyi gdams ngag bsgom pa'i sngon du phyin rlabs dgos /
byin rlabs kyi sngon du dbang chen dgos /
dbang chen yang bla med kyi rgyud sde'i dbang chen dang /
de yang bde mchog gi dbang chen thob pa sngon du 'gro ba bcas go rim bzhin du bsten dgos /
de yang nyams su blang bya'i rje btsun ma'i chos sgor snyan brgyud tshad ma bzhi ldan zhig dgos pas /
snyan brgyud bzhi'i dang po dbang gi chu bo ma nub pa ni /
bla med kyi rgyud sde chen po'i dkyil 'khor du dbang bzhi rnam par dag pa thob cing /
lhag par 'di nyid kyi dbang bzhi byin rlabs mtshan nyid tshang ba thob pa nas bzung /
dbang bzhi byin rlabs kyi zhal shes thun mong ma yin pa'am /
thun mong ba gang rung 'chag med du nyams su blangs pa'o / /
gnyis pa byin rlabs kyi brgyud pa ma nyams pa ni /
nyams su blang bya'i chos la the tshom gyi sgro 'dogs bcad de /
bar du tshul 'chal dang /
dam nyams dang /
'dres khyer gyi slad pa ma zhugs par chu bo'i rgyun ltar nyams su len pa yin /
gsum pa gdams ngag gi sarga ma log pa ni /
sarga zhes pa le'u'am sa bcad yin pas gdams ngag spyi khog gi go rim ma 'khrugs par thog mar lam thun mong bas rgyud sbyangs /
de nas dbang bzhis rgyud smin pa /
byin rlabs kyis snod rung du byas pa /
rim gnyis bsgom pa rnams go rim ltar ma 'khrugs pa'i don no / /
bzhi pa mos gus kyi bsam pa tshim pa ni /
bla ma dang gdams ngag la yid ches kyi mos gus brtan po dang ldan dgos pa'i don te /
dang po gnyis sngon 'gro dang /
gsum pa lam dngos /
bzhi pa ni lam de bsgom tshul yin /
tshad ma bzhi ni /
bla ma| lung| bstan bcos sam gdams ngag |nyams myong tshad ma ste bzhi /
de'ang mdo sngags kyi lam thams cad kyi rtsa ba mtshan nyid tshang ba dang ldan pa'i bzhes gnyen la rag las pas bla ma tshad ma ni sangs rgyas rdo rje chos nas rtsa ba'i bla ma'i bar dang /
des bstan cing nyams su blangs pa'i bstan bcos tshad ma ni nA ro pas mdzad pa'i gzhung chung dang /
lung ni khungs te /
bstan bcos de'ang rang dgar mdzad pa ma yin par bde mchog rtsa rgyud kyi khungs dang bcas pa dang /
de yang rtsa rgyud le'u nga gcig pa'i dang pos rgyud don mdor bstan /
gnyis pa nas lnga bcu pa'i bar gyis rgyas par bshad /
nga gcig pas mdor bstan rgyas bshad kyi don gcig tu bsdus shing de nyid bcu bzhi'i chings rnams bstan pas /
paN chen nA ro pas kyang de dag khungs su mdzad de yi dam rdo rje @# / /
rnal 'byor ma dngos kyi man ngag la brten nas srol phyes /
de dag kyang tshig gi brgyud pa tsam min par rang nyid kyis sa lam gyi rtogs pa ji ltar nyams su myong ba bzhin bstan pas bstan pa gzhan las khyad par du 'phags shing /
der ma zad rje bla mas /
rgya gar grub chen rnams kyis kyang rgyud don de nyid bcu bzhi'i chings dang sbyar ba'i steng nas bkral bas rgyud kyi man ngag rnyed sla bar gsungs shing /
bde mchog gi rgyud don mtha' dag de nyid bcu bzhir 'du la /
lam 'dir yang de nyid bcu bzhi'i chings dang sbyar nas gsungs yod pas na /
yab bka' bde mchog gi lam gyi gnad rnams kyang 'di la tshang bas man ngag 'du che ba'i khyad chos /
rten gzhal yas khang chos 'byung dang /
brten pa lha zhal gcig phyag gnyis tsam las bsgom mi dgos la /
deng dus rnam g.yeng dang le lo'i dbang du song ba dag gis kyang nyams su lon nus pa'i tshig tshogs nyung la don rgya che byin rlabs myur ba 'di lta bu gzhan la med pas lag tu blang bde ba'i khyad chos /
'gro ba chags pas myos shing| de la zhen pa rnams 'dul ba'i slad du rnal 'byor ma mi mo'i rnam pas bud med kyi khrod du byon te rgyud byin gyis rlob pa sogs kyis dngos grub lhag par myur ba'i khyad chos te khyad chos gsum dang /
gzhan yang lam 'dir gzhan la med pa bsam mi khyab thun min dang /
bskyed rim skabs nas kyang rdzogs rim bsgom du yod pa /
yab bkar lus dkyil rtsa'i phyi sner dang /
yum bkar nang snar bsgom pa yod med kyi khyad par /
yang yab yum gnyi gar skye bdun gyi sha la brten pa sogs kyis mkha' spyod bsgrub tshul yod pa 'dra na'ang /
lus ma spangs par mkha' spyod du bgrod thabs kyi gtso bo ni yum bka' 'di nyid yin par mtshan gyi steng nas kyang shes tshul sogs phan yon rgyas par stsal /
'di'i bskyed rdzogs sa lugs la lhad zhugs pa rnams bsal te snyan brgyud tshad ma bzhi ldan gyi steng du rgyud don gdams par shar ba dge ldan snyan brgyud kyi man ngag bsnan te 'khrid pas sa lugs las kyang dge lugs kyi mkha' spyod skor 'di legs tshul /
de yang bskyed rim gyi sa bcad /
nyal dang ldang dang sogs ltar dang /
rdzogs rim gyi sa bcad sngon 'gro dngos gzhi rjes gsum dang po la / /
sogs ltar 'khrid pa yin gsungs /
gsum pa ji ltar nyams su len pa'i tshul la gnyis /
phyi'i mkha' spyod gtso bor sgrub pa bskyed rim gyi rnal 'byor dang /
nang gi mkha' spyod gtso bor sgrub pa rdzogs rim gyi rnal 'byor ro / /
dang po phyi'i mkha' spyod du bgrod pa la ni bskyed rim tsam gyis chog /
de yang sa lugs ltar na /
bsgom bya'i don la thos bsam gyis sgro 'dogs gcod pa dang /
bcad don sems 'dzin gyi rim pa gnyis /
dang po la rjes chen gyis /
nyal dang ldang dang bdud rtsi myang / /
tshad med bla ma bdag lhar bskyed / /
'gro ba dag pa'i rnal 'byor dang / /
dpa' bo dpa' mos byin gyis brlabs / /
ngag bzlas yid bzlas gnyis gcig yin| |bsam gyis mi khyab rnal 'byor dang / /
spyod lam gyi ni rnal 'byor te / /
de ltar rnal 'byor bcu gcig go / /
zhes sdoms tshig tu mdzad pa ltar bskyed rim rnal 'byor bcu gcig yod pa las /
dang po nyal ba'i rnal 'byor ni /
sa chen gong @# / /
ma rnam lnga nas bzung ste sa lugs kyi bshad srol ltar phyis kyi khrid yig mdzad mkhan phal che ba dag gis /
rnal 'byor nyams su len pa la ldang dgos /
ldang ba la sngon du nyal dgos pas nyal ba'i rnal 'byor sngon la byung bar gsungs pa ni rgyud kyi dgongs par ma song zhing /
man ngag gi gnad dam zab khyad legs par mthun pa yin /
'dir dge ldan snyan brgyud kyi bka' srol rgyud kyi dgongs pa ltar bshad na /
nyal ba'i rnal 'byor thog mar 'byung ba 'di gnad shin tu che ste /
grub chen lU i pas /
nyin mo bcom ldan rdo rje can / /
rnal 'byor ma ni mtshan mor bshad / /
ces gsungs pa ltar dus kyi dbang du mdzad pa red /
de yang yum bka' rnal 'byor ma 'di thabs shes kyi rgyud gnyis la shes rab kyi rgyud dang| pha rgyud ma rgyud gnyis las ma rgyud /
snang stong gnyis las stong phyogs yin zhing /
ma rgyud kyi 'chad bya'i gtso bo yang stong phyogs shes rab kyi cha 'od gsal bsgrub tshul yin la /
snang stong dang /
thabs shes /
sgyu 'od /
lha yab yum rnams nyin mtshan gyi dus dang sbyor na /
nyin mo ni snang stong gnyis su phye ba'i nang nas snang phyogs dang /
thabs shes gnyis kyi nang nas thabs /
sgyu 'od gnyis kyi nang nas sgyu lus /
lha yab yum gnyis kyi nang nas yab bka'i dus /
mtshan mo ni snang stong gnyis kyi nang nas stong phyogs /
thabs shes gnyis las shes rab /
sgyu 'od gnyis las 'od gsal /
lha yab yum gnyis las yum bka'i dus yin pas 'dir de gtso bor mdzad nas sngon la gsungs pas lam 'di'i rtogs pa myur du skye ba'i gnad yod pa /
dper na 'jig rten na las ka'i 'go brtsam tshe tshes grangs blta ba dang /
zla ba dang po'i tshes gcig la lo sar gyi rten 'brel byed pa /
tshe sgrub kyi 'go snga dror brtsams pa tshun chad rten 'brel gyi gnad du bya dgos pa ltar 'dir yang dus kyi rten 'brel gyi gnad che zhing /
der ma zad rdo rje mkha' 'gro las /
yul 'di rnams kyi bu mo gang / /
sgrub pa po la dngos grub ster / /
rtag tu mtshan mo 'phyan pa dang / /
rtag tu mtshan mo 'du bar byed / /
mkha' spyod shin tu rnyed dka' ba'i / /
dngos grub chen po ster bar 'gyur / /
zhes gsungs pa ltar phyi rol gyi mkha' 'gro ma thams cad lhag par rgyu zhing 'du ba'i dus kyang mtshan mo yin pas yul nyer bzhi'i mkha' 'gro ma rnams rgyu ba dang 'phyan pa'i dus der nyams len gyi 'go brtsams na de dag gis rjes su gzung ba dang /
byi gyis brlab pa /
rtogs pa myur du skye ba /
mkha' spyod kyi dngos grub 'grub sla ba sogs kyi rten 'brel dang dgos pa khyad par can yod cing /
mtshan mo'i cha bar pa rnal 'byor ba nyal ba'i dus dang khel bas na mtshan mo'i nyams len nyal ba'i rnal 'byor 'di sngon du byung ba yin /
de la spros bcas bskyed rim gyi ngang du nyal ba dang /
spros med rdzogs rim gyi ngang du nyal lugs gnyis las /
dang po ni spros bcas dbang po dman pa'i nyal tshul yin /
de yang gang zag dbang po dman pa'am spros pa la dga' ba ste bskyed rim don du gnyer ba dag gis ni /
tha mal gyi snang zhen bkag ste snang la rang bzhin med par bde stong gi rnam rol du shar ba'i gnas khang chos 'byung gru gsum nyis brtsegs kyi nang du seng khri /
@# / /
de'i steng du padma 'dab bzhi'am sna tshogs padma 'dab brgyad kyi lte bar nyi gdan dmar khyil le ba /
de yang lus la bde drod che ba dang gnyid 'thug par 'dod na nyi dkyil drod chil le ba dang /
dran shes gsal zhing gnyid bsrab par 'dod na gnas dang nyi dkyil 'od 'tsher bzhin pa bsam /
'di lam rim du snang ba'i 'du shes bskyed par gsungs pa dang don 'dra /
nyi gdan de'i steng du rang rnal 'byor ma rgyan dang phyag mtshan med pa zhig tu gsal nas mgo bo byang dang /
kha nub tu blta ba'am blta bar mos pas /
sngas gtad phyogs kyi byang gi pad 'dab steng nyi zla'i gdan la drin can rtsa ba'i bla ma de nyid sangs rgyas rdo rje chos sam /
dpa' bo rdo rje chos gang rigs kyi rnam pa can du bzhugs pa la mos gus shugs drag bcas bla ma'i sku pang du rang gi mgo bzhag ste nyal bar bsam pa do nub nas bya dgos pas /
gzhogs g.yas pas la phab /
kha nub tu phyogs bar nyal nas gnas khang chos 'byung sogs sngar ltar du mos te lha'i nga rgyal dang gsal snang sogs dag pa'i snang ba bar ma chad par gnyid du 'gro ba bya zhing /
gnyid nams da res kyis sngar gyi gsal snang dang mos gus dang ma bral ba bya dgos gsungs /
gnyis pa spros med dbang rnon rdzogs rim gyi ngang du nyal ba ni /
dbang po rab stong nyid nges pa'am /
stong nyid la mos shing /
spros ba la mi dga' bar rdzogs rim don du gnyer ba rnams kyis ni /
snod bcud 'od du zhu ste rang la bsdu /
rang snying ga'i baM dang /
de yang rim gyis nA da'i bar /
nA da yang 'od gsal du bsdus pa'i stong nyid bsgoms la bde stong gi ngang du nyal ba ste /
'di bsam mi khyab thun mong ba ltar yin /
nyal ba'i rnal 'byor nyams su blangs ba'i dgos pa yang gnyid dang 'od gsal bsre ba'i dge rtsa smin byed du 'gro zhing /
chos sku 'grub pa'i rgyur byed pa yin gsungs /
gnyis pa ldang ba'i rnal 'byor ni /
nyal lugs gnyis yod pa bzhin ldang lugs kyang gnyis te /
nyal lugs dang po ltar na gnyid nam sad res bzhin dang /
sang gnyid sad ma thag nas rang dgar thod thod du mi ldan bar sngar gyi gsal snang dran bzhin pa'i ngang las /
nam mkha' nas gnas gsum gyi dpa' bo dang mkha' 'gro ma rnams kyi zhal nas oM gsum ma'i sngags gsung ba dang /
DA ma ru'i sgra oM gsum ma dang yi ge bdun pa'i gdangs su grags pa dang /
stong nyid brjod byar ston pa'i rdo rjes glus bskul nas sad par bsams te rang dang bla ma /
gdan /
gnas khang sogs la dag pa'i snang zhen bskyed pa sngar ltar la /
ldang ba'i skabs sa lugs ltar rang nyid rnal 'byor ma rgyan yong la phyag mtshan med pa'i rnam ma ldang /
sngas mgo'i bla ma la mos gus dung dung ba byas te phyag gsum btsal bas bla ma dgyes bzhin 'od dmar po bye'u'i sgo nga tsam du zhu ba rang gi spyi bo nas zhugs /
snying gar rang sems baM yig tu gsal ba la thims pas rgyud byin gyis brlabs te baM yig sngar bas gzi byin che bar gyur par bsam /
nyal lugs phyi ma ltar na /
nam mkha' stong pa las sprin rdol ba'am /
chu dwangs pa las nye'u chung 'phar ba bzhin du bde chen 'od gsal stong pa nyid kyi ngang las rang nyid rnal 'byor ma'i skur lam gyis @# / /
ldang ste /
gnas sogs kyi bkod pa'i khyad par phun sum tshogs par mos /
ldang lugs gnyis gang byas kyang /
spyir tshe 'di dang /
de'i nang nas lo 'di /
zla ba 'di /
khyad par de ring gi nyi ma 'di chud zos su mi gtong bar bla ma rje btsun ma'i lam bskyed rdzogs kyi rim pa nyams su blangs te dal 'byor gyi rten la snying po khyad par can lon pa zhig nges par byed snyam du 'phen pa shugs drag btang zhing /
nyin bar thams cad du sngar 'phen pa btang ba 'di yang yang dran pa gal che /
gos la sogs pa 'bru gsum gyis byin gyis brlabs te rus pa'i rgyan drug sogs su mos nas /
srab 'jam yang ba lha yi gos / /
sogs brjod bzhin rang rnal 'byor mar gsal ba la phul ba'i bsam pas tshul bzhin bgos na dkor dang bu lon du mi 'gyur ba'i khar /
lha la phul ba'i phan yon 'thob pa 'ong /
ldang ba'i rnal 'byor byed pa'i dgos pa rmi lam longs sku dang /
sad pa sprul skur bsre ba la phan zhing /
lam gyi longs sku 'grub pa'i rgyur 'gro bar gsungs /
gsum pa bdud rtsi myang ba'i rnal 'byor ni /
nang mchod kyi bdud rtsi lce thog tu myang ba ste /
bla med la khrus nges par byed mi dgos par de'i dod lta bu bdud rtsi myang ba 'di yin /
de la bdud rtsi ril bu dgos kyang /
rnying lugs kyi rtsa brgyad stong sbyar zhes pa sha lnga bdud rtsi lnga sogs dngos su 'dres pa'i bdud rtsi chos sman bsre mi rung zhing /
'di dang dge ldan pa'i bdud rtsi ril bu la khyad par che ste /
dge lugs la sha dang bdud rtsir a ru ra sogs kyis dod thub sbyar ba yin /
snga mas dngos su bsres pas rang gi rtogs pas ma 'chun na nyes pa rlabs chen 'byung ba'i nyen yod /
rnal 'byor ma 'di sa lugs dang 'brel che bas sa lugs kyi bdud rtsi ril bu rnyed na nges par rung la /
de min rang lugs paN chen rin po che nas brgyud pa bzang bar gsungs pas paN chen chos rgyan sogs kyis sgrub chog mdzad pa'i bkra shis lhun po'i bdud rtsi ril bu me 'bar bka' rgya ma zhes yod pa rnyed na de lta bu rang lugs dam pa tshad ldan gyi phyag nas byung ba'i bdud rtsi ril bu dngos sam /
de'i phab rgyun nges par bsres pa'i sel med kyi bdud rtsi ril bu mtheb srin gyis bzung nas zhogs pa'am /
thun re re bzhin gyi thog mar rab rdog gsum /
de min re re myang /
dma' mtha'ang ka pA la'am thod 'dra sogs kyi snod gtsang mar ja thang lta bur bdud rtsi ril bu btab nas byin gyis brlabs pa'i nang mchod lag g.yas kyis bzung ba'i nang ngam /
bdud rtsi ril bu tshad ldan ma rnyed na /
bsgrubs pa'i nang mchod las lag g.yon pa'i mtheb srin gyis blangs te 'bru gsum brjod pa dang sbrags lag g.yas pa'i mthil du oM rang gi mdun tshur ngos dang /
AH g.yas /
hUM g.yon du gnas par bsams te rtse mo rang la bstan pa'i chos 'byung g.yon skor du bris pa'i dbus nas bde stong gnyis su med pa'i ye shes bdud rtsi'i rnam par shar ba'i snying po blang bar mos nas rang lhar gsal ba'i lcer myang ba baM yig la thim pas snyigs ma bsregs /
dwangs mas tshims nas lus thams cad bde ba chen po'i ye shes kyi bdud rtsis gang zhing /
sdig sgrib @# / /
nyes ltung thams cad dag par mos shing /
nang mchod kyi sgrub gzhi sogs med na lag g.yas pa'i mthil du de ltar bris pa'i dbus nas bdud rtsi'i snying po blangs te myang bar bsam dgos /
de ltar nyin re bzhin chag med bgyis na /
bar chad zhi ba /
tshe ring ba /
nad med pa /
rgas pa sra ba /
skra dkar dang gnyer ma mi 'byung ba sogs rgyud nas gsungs pa'i phan yon rnams 'byung /
'di sa lugs la 'di nyid kyi smon lam las /
nyal ldang bdud rtsi myang ba'i rnal 'byor gyis / /
zhes sogs ltar dga' ba gsum gyi rnal 'byor du gsungs shing /
'di la ngos 'dzin mi 'dra ba gnyis las /
rang lus lha skur bsgom pa sku'i dga' ba /
bdud rtsi mgrin pa'i lam nas myangs pa lce'am mgrin pa gsung rdo rje'i gnas dang byed las yin pas gsung gi dga' ba /
bdud rtsi'i dwangs ma rnams sangs rgyas thams cad dang rnal 'byor ma'i thugs rang sems dang gnyis su med pa'i snying ga'i baM yig la thim pas baM yig gzi byin lhag par 'bar zhing bde stong gi ye shes khyad par can skyes par mos pa thugs kyi dga' ba ste sku gsung thugs kyi dga' ba gsum dang /
yang spros med kyi nyal lugs ltar na /
bde stong gi ngang du nyal ba thugs /
lha'i skur ldang ba sku /
bdud rtsi myang bas kha dag par byed pa gsung gi dga' ba ste dga' ba gsum /
'di dge ldan pa'i bka' srol la yab bka' bde mchog gi dag pa gsum gyi dod yin /
de yang yum bka' la yab bka'i gnad rnams tshang zhing /
dgos pa lus ngag yid gsum gyi tha mal gyi snang zhen rnams dag par byed pas na /
rang lus lha skur bsgom pa lus dang /
bdud rtsi mgrin par myang ba ngag /
stong nyid bsgom pa yid dag par byed pa ste /
'di la dag pa gsum gyi rnal 'byor du bya bar gsungs shing /
'jigs byed la sogs pa'i mngon rtogs gzhan du bdud rtsi ril bus kha dag par byas la zhes pa'ang 'di dang don gcig yin gsungs /
bzhi pa tshad med kyi rnal 'byor ni /
dam tshig gi rdzas rnams tshogs par bya zhing /
stan gyi 'og tu sa dkar gyi g.yung drung chos skor du bri ba sogs spyi ltar byas pa'i stan la 'khod nas skyabs sems sogs bya dgos /
de yang tshad med bzhi dang /
skyabs 'gro /
rdor sems bsgom bzlas rnams tshad med kyi rnal 'byor 'di'i khongs su 'du /
rang lugs la lam rim gyi khrid sngon du song zin pa'i dbang du mdzad pas 'di'i sngon 'gror yang khrid phran mang po mi dgos /
'dir sgrub thabs bsgom pa'i sngon 'gro la skyabs 'gro 'byung ba ni /
lam log pa mu stegs pa las khyad par du byed pa skyabs 'gro'i khrid du gsungs pas 'di phyi nang gi khyad par skyabs 'gros 'byed pa'i lugs yin /
nang pa'i khyad chos thun mong ma yin pa skyabs 'gro /
sems bskyed /
lta ba gsum gyis 'don dgos /
rang res chos nyams len gyi 'go tshugs mi tshugs mi rtag pa'i rtogs pa rgyud la skyes ma skyes la rag las /
de nas gtso bo ni nges 'byung gi bsam pa shugs drag po zhig dang /
byang chub kyi sems bcos ma ma yin pa zhig dang /
bdag med pa'i lta ba rnam par dag pa zhig ste de gsum la blo sbyang dgos /
lam gyi gtso bo rnam @# / /
gsum 'di med na gsang sngags sogs zab chos ji 'dra zhig byas kyang thar pa dang thams cad mkhyen pa 'thob mi nus /
'jam mgon tsong kha pa chen pos rje btsun red mda' bar phul ba'i chab shog las /
spyir chos kyi rnam grangs mang yang thar ba'i rgyur 'gro ba ni nges 'byung byang chub kyi sems lta ba rnam dag go / /
da lta 'di gsum la myong ba thon pa lta zhog /
go ba rnam dag yod pa yang dkon /
de la dang po gnyis kyi go bas thar pa'i sa bon 'jog mi nus /
phyi ma stobs che bas 'jog nus /
zhes dang /
'khor ba'i nyes dmigs dang thar pa'i phan yon mthong ba'i dran shes na re bsten nas snang shas la blo 'gror mi ster bar srid pa'i mtshang bcar zhing /
thar ba'i phan yon la sems 'dzin pa'i dmigs rnam goms nas nges 'byung la myong ba ma bton par sbyin pa /
tshul khrims /
bzod pa /
brtson 'grus /
bsam gtan gyi dge rtsa gang goms kyang thar ba'i rgyur gtan nas mi 'gro bas thar 'dod kyis thog mar gdams ngag gang zab zer ba gzhan thams cad bzhag nas nges 'byung la rtog bsgom bya dgos /
theg chen sgrub pa pos rang don yid byed kyi skyon dang /
gzhan don gyi phan yon la dran shes thun re bsten nas sems bskyed la myong ba 'don pa'i dmigs rnam nas goms par ma byas na gzhan gang byas kyang lam du mi 'gyur te /
gzhan du na dge rtsa rnams rang don yid byed kyis dbang byas nas dman pa'i byang chub kyi rgyu 'ba' zhig tu 'gyur ba'i phyir te /
dper na nges 'byung la dran shes bsten pa'i dmigs rnam goms par ma byas na dge ba thams cad snang shas kyis dbang byas nas 'khor ba 'ba' zhig gi rgyu byed pa bzhin no / /
des na sngags la sogs pa'i gdams ngag gang za ba zer ba rnams bzhag nas thog mar nges 'byung dang byang sems la myong ba thon pa re nges par bya dgos /
de skyes pa dang de nas dge ba thams cad thar pa dang thams cad mkhyen pa'i rgyur dbang med du 'gro bas /
des na 'di la sgom rin mi chog par byed pa ni lam gyi gnad gtan nas ma shes pa yin gsung /
zhes gsungs pa ltar nge 'byung byang sems sogs rgyud la skyes na byas tshang sangs rgyas 'thob pa'i rgyur 'gro /
skyabs 'gro rnam dag rgyud la yod na nang pa sangs rgyas pa'i gras su tshud /
bstan pa'i sgor tshud pa zhig 'ong /
skyabs 'gro'i rnam gzhag 'di ha cang rgya che bas tshig nyung /
dus rtogs par mi nus pas zhib bar lam rim sogs las shes dgos /
'dir mdor bsdus tsam zhu na /
skyabs 'gro rnam dag ni /
rang nyid 'khor ba dang ngan song gi 'jigs pa mtha' dag las skyob nus pa su 'dug brtags pa na /
nang pa sangs rgyas pa'i sangs rgyas /
chos| dge 'dun gsum po kho na ma gtogs gzhan sus kyang skyob par mi nus par shes pa'i yid ches kyi dad pa la bya /
nang pa sangs rgyas pa las logs su gyur pa'i ston pa dang bstan pa gang gis kyang gdul bya lam log pa las skyob mi nus te /
sangs rgyas kyi bstan pa ni lam dang /
gzhan gyi bstan pa ni lam ma yin pa dang /
sangs rgyas kyi bstan pa ni 'khor ba las ldog byed dang /
gzhan gyi bstan pa ni 'khor bar 'jug byed yin pa sogs lha las phul byung gi bstod @# / /
pa las gsungs pa lam rim chen mo las 'byung ba ltar yin pas skyabs yul gyi ngo bo ngos 'dzin sogs shes pa shin tu gal che /
des na nang pa sangs rgyas pa'i sangs rgyas ni skyabs ston pa po sman pa mkhas pa dang 'dra| des bstan pa'i chos ni skyabs dngos sman dang 'dra /
dge 'dun ni skyabs de sgrub pa'i grogs nad g.yog dang 'dra /
rang nyid ni chags sogs nyon mongs pa'i nad kyis zin pa'i nad pa dang 'dra bas /
nad pa nad las thar pa la sman pa dang /
sman dang /
nad g.yog gsum ga bsten dgos pa bzhin du rang nyid 'khor ba dang ngan song gi 'jigs pa mtha' dag las thar ba la 'khor ba dang ngan song gi sdug bsngal la yid 'jigs pa dang /
de las skyob pa'i nus pa dkon mchog la yod par yid ches te dkon mchog la blo lings kyis 'gel ba'i sgo nas snying thag pa nas skyabs 'gro byed dgos /
skyabs 'gro'i rgyu yang 'jigs pa dang dad pa 'di gnyis yin /
de lta bu'i rgyu gnyis ma tshang na kha nas skyabs su mchi'o zhes tshig 'bum phrag mang po bgrangs kyang skyabs 'gro rnam dag rgyud la mi skye /
de ma skyes na bka' gdams po to bas /
gnas brtan zhal mar gzigs cig 'dug pa la da dung nang pa sangs rgyas pa'i gral du ma tshud gsungs pa de 'dra zhig las 'ong sa med| skyabs 'gro rnam dag ces pa'ang kha tsam gyi grangs gsog la mi byed par sems kyis bsam blo btang nas skyabs su song ba zhig la byed dgos /
sngar dwags po dge slong a thar zer ba sogs mi bzhis skyabs 'gro 'bum ther gsog skabs a thar gyis don sems te yun ring 'gor bas mang po bsags ma thub /
gzhan gsum gyis grangs ka dga' rab zin te a thar bsgug tshod ma byung bar nyin gcig mi re res grangs ji tsam zin pa brtsi khul byas te /
dge slong lags nas ji 'dra tshar 'dug dris pas /
a thar nas /
khyod tshos skyabs 'gro grangs ka gsog pa yin nam /
zhes yid ma rangs pa'i gtam bshad de grangs ka brtsir ma nyan pa /
khong gi de skyabs 'gro gnad smin bsags pa'i rtags red /
skyabs 'gro rnam dag rgyud la ldan pas grangs gsog par 'dod kyang skyabs yul gsal gdab dgos /
skyabs yul la rgyas 'bring bsdus gsum las /
bsdus pa ni kun 'dus nor bu'i lugs te bla ma'i sku dge 'dun /
gsung dam chos /
thugs sangs rgyas su mos te bla ma gcig pu /
'di la gzhan du dpa' bo rdo rje chos kyi rnam pa can gsungs pa yod kyang /
sa lugs ltar sangs rgyas rdo rje chos kyi rnam par gsal btab pas chog /
bla ma'i gdan zla nyi sogs khrid yig gsum ga mi mthun tshul /
'bring ni chos 'byung gi nang du bde mchog lha drug cu rtsa gnyis kyi rten brten pa'i dkyil 'khor gsal btab pa'i gtso bo yab yum sangs rgyas /
'khor rnams dge 'dun /
de dag gi thugs rgyud kyi spangs rtogs kyi yon tan rnams chos dkon mchog yin /
rgyas pa ni /
rang nyid gnas pa'i sa phyogs yangs shing rgya che ba bai DUr+ya'i sa gzhir gser gyi mig mang ris su bris pa /
reg na bde ba bskyed cing mnan na ne ma la /
bteg na 'phar ba sogs dag pa'i zhing gi yon tan dang ldan pa /
rang gi @# / /
mdun ngos mtho dma' smin mtshams kyi thad tsam gyi nam mkha'i gnas su rin po che'i khri mtho zhing yangs pa seng+ge brgyad kyis bteg pa'i steng du sna tshogs padma 'dab ma bzhi brgya khyon shin tu che ba /
de'i lte bar dngul chu'i khring yig ltar gyi bde mchog yab yum ma bkod par /
dbus su zla nyi'i gdan gyi steng du rtsa ba'i bla ma sangs rgyas rdo rje chos kyi rnam pa can sku mdog dmar po zhal gcig phyag gnyis rdor dril thugs kar bsnol nas 'dzin pa dar dang rus pa dang rin po che'i rgyan can /
zhabs rdo rje'i skyil krung gis bzhugs par gsal bdab /
'di sgrub thabs sogs dang mi mthun kyang zin thor gzhi med kyi nor ba che ba 'od don med cing rang bzo yang med pas man ngag gi gnad ji yin dpyad mdzod /
de'i mtha' skor padma'i ge sar ser khyug ge ba'i steng du mdun nas brtsams te g.yon skor du brgyud pa'i bla ma rnams kyis bskor ba /
de'i phyir rol tu mdun gyi 'dab ma la dbus su rdo rje rnal 'byor ma la gsang bde 'jigs gsum sogs yi dam rgyud sde bzhi'i dkyil 'khor gyi lha tshogs kyis bskor ba /
g.yas kyi 'dab mar ston pa thub pa'i dbang po la longs sku dang mchog gi sprul sku'i sangs rgyas rnams kyis bskor ba /
g.yon du rje btsun 'jam dbyangs la theg pa gsum gyi dge 'dun byang sems nyan rang dpa' bo mkha' 'gro'i tshogs kyis bskor ba / /
rgyab kyi 'dab mar skyabs yul rnams kyi thugs rgyud la mnga' ba'i 'gog lam gyis bsdus pa'i rtogs pa'i chos rnams lung gi chos dkon mchog po ti'i rnam par shar ba 'khor lo sdom pa'i rtsa bshad kyi rgyud sogs brag ri brtsegs pa 'dra ba yig 'bru rnams bai DUr+ya'i shog bu la 'dzam bu chu bo'i gser gyis bris pa ltar 'od zer 'bar zhing rang sgra sgrog bzhin pa /
padma'i mthar dur bdag gis gtsos pa'i bka' sdod rnams kyis bskor ba bsam /
rgyas pa 'di dmigs pa 'char bde zhing /
sgrub thabs 'di'i cho ga'i gzhung du gsal ba'ang rgyas pa'i lugs yin /
rang gi g.yas su tshe 'di'i pha /
g.yon du ma /
mdun du dgra sogs rigs drug gi sems can rnams ngo bo 'gro ba rang rang gi sdug bsngal myong bzhin pa la rnam pa mi'i tshul du sa'i dreg pa bzhin 'khod par mos /
de thams cad kyang rang gi a ma yin tshul bsam /
rang srid zhi'i sdug bsngal la 'jigs shing skrag pa'i nges 'byung dang /
gzhan srid zhi'i sdug bsngal gyis mnar ba la mi bzod pa'i snying rje dang /
rang gzhan srid zhi'i 'jigs pa las skyob pa'i skyabs bslu ba med pa dkon mchog gsum yin par yid ches pa'i theg chen thun mong min pa'i skyabs 'gro'i rgyu gsum gsal btab ste /
rang gzhan la skyabs yul 'di rnams yod pas na 'khor ba dang ngan song gi 'jigs pa mtha' dag las skyob nges pas da res skyabs su 'gro bar bya'o snyam pa'i sgo nas skyabs 'gro bya /
de yang skyabs 'gro rnam dag cig rang gis ma byas na /
dper na mi zhig nyi mas gdungs ba'am /
char drag po babs pa'i dkyil du rang dgar bsdad pas /
brag phug ces brgya stong bos kyang tsha gdung las mi skyob cing /
char mi khebs la /
kha nas brag phug ces ma brjod kyang rang phug pa'i nang du phar zhugs na gdung ba de dag las nges par skyob @# / /
nus pa bzhin skyabs 'gro kha nas grangs ka ma bsags kyang dkon mchog la blo lings 'gel byung na skyabs 'gro rnam dag yin pas 'jigs pa las skyob par nges /
thugs rje'i lcags kyu ngang dang pa'i a long gnyis ka 'dzom dgos pa 'jig rten tha mal pa'i kha ngag la'ang yod pa don la gnas /
de ltar skyabs 'gro'i rgyu gsal btab nas skyabs su 'gro bar mos te /
bdag dang 'gro ba zhes sogs kyi sgo nas byang chub snying po'i mtha' can gyi skyabs 'gro bya zhing /
grangs ka bsags kyang chog /
'di skabs rang gis byang drangs te sems can thams cad kyis 'don par mos na de dag ma 'ongs pa na rang gi gdul byar 'gyur pa'i dgos pa'ang yod gsungs /
lam dman pa nyan rang las khyad par du byed pa sems bskyed kyi khrid la /
sems bskyed 'di gal shin tu che ba /
lam rim chen mo las /
chos theg pa chen po'i chos yin pas mi chog /
gang zag theg pa chen po bar 'gro dgos gsungs pa ltar byang chub kyi sems kyi rtsis zin na byed rgyu theg dman gyi chos yin yang theg pa chen por 'gro /
sems bskyed tshul yang tshig mdor bsdus tsam gyis rtogs mi nus pas byang chub lam rim las shes par bya /
theg pa chen po'i lam la 'jug par 'dod na rgyu 'bras man ngag bdun gyi sgo nas byang chub kyi sems la blo rim gyis sbyang dgos /
sems 'di ngo ma zhig rgyud la skyes na smos ci /
'di la bag chags tsam 'jog thub pa byung yang yon tan gzhan ji 'dra yod pa las lhag tshul /
de yang sems can rnams kyis thog med nas rang gi ma lan grangs mang po byas shing /
drin chen po'i sgo nas yang yang bskyangs tshul /
rang nyid sdug bsngal gyis mnar ba bzhin du sems can rnams kyang sdug bsngal mi 'dod bzhin du sdug bsngal du mas mnar tshul dang /
de las thar ba'i thabs da lta rang nyid kyis bsgrub pa byar yod pas sems can thams cad bde ba thams cad dang ldan /
sdug bsngal thams cad las thar ba zhig nga rang gcig pus byed dgos pa 'dug /
'on kyang da lta rang yang 'khor ba'i sdug bsngal gyis mnar bzhin pa 'di 'dras sems can gyi don byed mi nus pa 'dug bas sha gzug rang za'i tshul gyis sngon du bdag gis sangs rgyas kyi go 'phang dus myur ba nyid du thob pa zhig ci nas kyang bya'o / /
de'i phyir bdag gis rje btsun rdo rje rnal 'byor ma'i lam nyams su len snyam pa'i lhag bsam dang bcas te /
bdag gis rdzogs pa'i sangs rgyas kyi /
zhes sogs 'don /
rang nyid sngar byang sems la myong ba thon pa zhig yin na ni tshig 'di tsam gyis kyang byang sems bcos ma ma yin pa la khyur gyis 'gro ba 'ong zhing /
lam rim la go ba legs po yod na 'di'i nang du skyabs 'gro'i rgyu yang tshang /
smon 'jug gnyis ka tshang ste /
thob par byas la /
zhes pa yan smon sems te /
de yang /
bdag gis rdzogs pa'i sogs byang chub don gnyer dang /
sems can thams cad ces sogs gzhan don don gnyer te 'dun pa gnyis dang ldan pa'i smon pa sems bskyed dang /
sems can thams cad /
nas /
@# / /
bgyi'o yan 'jug sngo ma yin /
'di la tshad med bzhi yang tshang ste /
sems can thams cad ces bas btang snyoms tshad med /
'khor ba'i sdug bsngal gyi rgya mtsho las bsgral nas zhes pas sdug bsngal dang bral 'dod kyi snying rje tshad med /
rdzogs pa'i byang chub kyi bde ba la 'god par bya zhes bas bde ba dang ldan 'dod kyi byams pa tshad med /
sems can thams cad sangs rgyas kyi go 'phang thob na rang gi 'dong don mthar thug grub pas dga' ba tshad med yin /
tshad med bzhi bsgom pa spyi ltar bton kyang chog /
yang skyabs sems la nges 'byung byang sems gnyis kyang tshang ste /
nges 'byung skyabs 'gro'i khongs dang /
byang chub kyi sems ni sems bskyed kyi khongs su 'du gsungs /
de nas thal mo sbyar te /
bla ma dang dkon mchog rin po che zhes sogs kyis skyabs gsol byed pa gsang chen slob bshad pa dag gi thun mong ma yin pa'i phyag srol yin pas lnga pa chen pos lam rim 'jam dpal zhal lung la'ang sbyar bar mdzad /
skyabs gsol brjod pas skyabs yul rnams kyi sku las bdud rtsi 'od zer dang bcas pa'i rgyun babs pas sems can thams cad kyi sdig sgrib las nyon thams cad dag nas lus zag med longs sku rnal 'byor ma dang /
sems rtog med chos skur gyur te sems can rnams rnal 'byor mar gyur pa bya brgya 'ur rdos bdas pa bzhin rang rang gi dag zhing du 'phur bar bsam /
de ltar skyabs 'gro byas pa'i mjug tu skyabs yul bsdus pa ltar na /
dge 'dun rnams bla ma'i sku'i tshul du bzung ba 'od zer dkar po'i rnam pas rang gi spyi bo'i oM la thim /
dam chos rnams bla ma'i gsung gi rnam par bstan pa 'od dmar po'i rnam pas mgrin pa'i AH la thim /
sangs rgyas rnams bla ma'i thugs kyi tshul du bzung ba 'od sngon po'i rnam pas snying ga'i hUM la thim par bsam na sku gsung thugs kyi byin rlabs 'jug pa'i khyad che /
skyabs yul bsdu stangs 'di ltar byed pa la kun 'dus nor bu'i lugs kyi zab gnad rnams shes pa'i gnad kyang yod /
rgyas 'bring gnyis ka la mdun gyi skyabs yul rnams sangs rgyas 'od zer sngon po dang /
chos 'od zer dmar po /
dge 'dun 'od zer dkar po'i rnam pas rim bzhin snying ga dang /
ma grin pa /
spyi bo bcas rdo rje gsum gyi gnas rang rang gi kha dog dang mthun par so sor thim pas sgo gsum byin gyis brlab par bsam dgos gsungs /
sems 'dzin gtong tshul gyi sa bcad dngos gzhi bskyed rim gyi mjug tu yod kyang /
thos bsam gyis sgro 'dogs gcod pa ni bsgom don nyan pa dang /
sems 'dzin gyi bya ba ni nyan pa'i don rnams rang gi shag tu bsgom pa yin zhing /
bka' 'khrid skabs bla mas nyin re bzhin bsgom bya'i don la thos bsam gyis sgro 'dogs gcod par bskyar bshad lan gsum re dang /
nyin rjes mar lan gcig bcas tshar bzhi re gnang ba'i phyag bzhes yod la /
slob mas kyang khrid zhus nyin nas khrid kyi skabs bshad pa gang song ba rnams la rab thun bzhi'am /
'bring gnyis /
ma mthar thun gcig gi ring khrid dmigs skyong ba nges par dgos /
de la bdud rtsi myang ba zin nas mdun gyi nam mkhar @# / /
skyabs yul gsal btab la /
skyabs 'gro'i skabs 'dir de'i rgyu gnyis tshang ba'i sgo nas skyabs 'gro gang 'grub 'don /
gzhan rnams la sems 'dzin gyis skyabs sems byed pa la nan tan du 'bad dgos tshul sogs sems 'dzin skor mdor bsdus gsungs /
sa lugs la rtsa tshig ltar lam rim sngon du ma song ba'i dbang gis 'dir lam thun mong ba 'chad pa ni thun mong lam sbyang yin /
de nas skyabs sems zin nas bsags sbyang byed pa la /
bla ma'i rnal 'byor bsgom ste mchod pa 'bul dgos /
de la dang por byin gyis brlab dgos /
de yangs lugs la bdag lhar ma bskyed gong mchod pa byin rlabs mdzad kyang /
rang yi dam du ma bskyed par tha mal gyi ngang nas mchod pa byin rlob par mi nus shing /
mchod pa 'bul skabs thugs ka nas las lha spro ba sogs kyang mi nus pas /
rang lugs la rje'i dgongs pa ltar sngon du rang nyid lhar bskyed de lha'i rnal 'byor dang ldan pa zhig dgos pas /
cho ga'i 'gor skad cig krong bskyed byed pa shin tu gnad che bas bka' sogs la med pa'i rje'i bstan pa'i khyad chos gcig yin /
skad cig krong bskyed byed tshul ni /
gsang bde sogs gzhan la krong bskyed byas te lha zhal gsum phyag drug sogs kyi rnal 'byor mdor bsdus dgos kyang 'dir lha zhal gcig phyag gnyis yin pas bskyed bde /
de la bskyed rim ni rdzogs rim yongs rdzogs skye ba'i rgyud smin byed khyad par can du 'gro ba dgos pas sku gsum lam 'khyer gyi gnad tshang ba zhig nges par dgos /
des na rang lugs rje'i dgongs pa ltar skad cig krong bskyed tsam la yang bskyed rim gyi lam gyi khog 'bub byed sku gsum lam 'khyer gyi gnad mdor bsdus shig ma tshang na /
gzhan bskyed rim rgyas pa ji 'dra zhig bsgoms kyang rdzogs rim gyi rtogs pa rgyud la skye ba'i smin byed du mi 'gro la /
bskyed rim mtshan nyid tshang bar yang mi 'gyur bas 'og nas 'chad 'gyur ltar sku gsum lam 'khyer khyad par bzhi ldan zhig bsgom pa gal che /
des na 'dir sku gsum lam 'khyer gyi gnad tshang ba'i sgo nas skad cig krong bskyed byed pa la /
skyabs yul rnams thugs dgyes bzhin rang la thim pa'i rkyen gyis snang ngor snod bcud rang lus snying ga'i bM yig nA da bcas rim gyis bsdus te stong par sbyangs pa'i snang ba stong sang /
nges ngor chos thams cad rang bzhin gyis grub brdul tsam yang med ba'i lta ba gang shes bsgom pa yul stong ba nyid dang /
de lta'i stong nyid nges pa'i blo de yang rang dga' ba min par rang sems yul can bde ba chen po'i ngo bor bskyed la /
de ltar bde stong gnyis su med pa'i ye shes la gdags gzhir byas nas bla ma'i thugs dang rang sems gnyis dbyer med du 'dres te rang sems chos sku'i ngo bor song ba'i 'bras dus kyi bde chen chos kyi sku de nga'o snyam pa'i nga rgyal bya ba ste khyad chos bzhi ldan gyi 'chi ba chos sku'i lam 'khyer mdo tsam dang /
stong pa de'i ngang nas gzugs skur ldang ba'i 'phen pa lam tsam btang nas rang gi go sar sna tshogs pad nyi'i steng du rang nyid 'od dmar po khru gang tsam du gyur par bsams nas de @# / /
la 'bras dus kyi longs sku dngos so snyam du nga rgyal bzung ba bar do longs sku'i lam 'khyer dang /
de las rags pa'i sprul skur ldang snyam pa'i 'phen pa btang ste /
'od de je rags su song nas mi tshad las che tsam gyi rje btsun ma rgyan cha lugs yongs su rdzogs pa'i skur lam gyis bzhengs pa la 'bras dus kyi sprul sku dngos de nga'o snyam du nga rgyal bzhag pa'i skye ba sprul sku'i lam 'khyer mdor bsdus bsgoms te skad cig krong bskyed byed /
de nas mchod pa 'bul ba la mchod pa byin gyis brlab dgos /
de brlab pa la de'i sngon du mchod pa bsang byed kyi nang mchod byin rlabs bya dgos /
de la lha yab yum dang cho ga rgyas bsdus kyi khyad tsam ma gtogs yab bka' yum bka' gnyis khog gcig pas 'dir nang mchod byin rlabs kyang bde mchog gi skabs dang 'dra zhing /
nang skyes bu'i rgyud kyis bsdus pa'i rdzas bdud rtsi lnga sogs la sgrub gzhi byas nas phul bas na nang mchod ces zer /
nang mchod la sgrub gzhi nges par dgos pa grub mtha' gzhan phyogs pa phal cher gyis chang dang a rag la byed kyang rang lugs rje'i bka' srol 'dir 'dul ba'i bcas khrims la dgongs te sgrub gzhi chang rag min bar ja khu la mdzad pas de ltar bya dgos /
yar mar gyi tshes bcu'i tshogs ston sogs kyi skabs dam tshig gi rdzas su chang nges par dgos /
de min chang mi dgos pa byas na bzang /
bdud rtsi ril bu nges par 'debs /
snod thod pa'am thod 'dra sogs dang /
bya btang lta bus ma 'byor na /
ting dam rang gi phor ba tshun chad bkru phyis legs par bgyis pa sogs snod gtsang ma zhig gis rung /
sgrub gzhi ma 'dzoms kyang mos pa nan tan bya dgos /
byin gyis brlab pa dngos la nang mchod bsang ba /
sbyang ba /
bskyed ba /
byin gyis brlab pa bzhi las /
dang po ni| bgegs ma bsangs par phul na sprub pa por bgegs kyi bar chad 'byung bas de sel ba'i phyir du bgegs bsang ba 'di gal che /
bsang ba'i skabs bsang byed sa lugs la hUM bzhi pa'i sngags kyis bsang yang rang lugs 'jug pa bde phyir bde mchog ltar khaN+Da ro hi'i sngags kyis mdzad /
de yang rang gi snying khar chos 'byung nyis brtsegs nang zla dkyil dbus su bM yig dang mtha' skor du khaN+Da ro hi'i sngags phreng dmar pos bskor ba'i bM yig gi nA da las khaN+Da ro he'am du ma skyes ma phyag g.yas gnyis gri gug dang DA ma ru /
g.yon gnyis thod pa dang kha T'M ga 'dzin pa dpag med spros te nang mchod kyi sgrub gzhi la gnas pa'i bgegs rnams bskrad song snyam pa'i mos pa dang bcas khaN+Da ro hi'i sngags brjod de nang mchod kyi khe pas bsal /
nang mchod byin rlabs dang po 'di'i skabs brda mtshon tsam du kha chod phye ba tsam las 'thor ba mi dgos /
yang| bsang ba'i skabs du ma skyes ma gcig spros te dper na bya khra gcig gis bye'u'i khyu chen po 'ded pa ltar skrod par mos pa'am /
yang na /
steng 'og phyogs mtshams rnams su bcu spros te bgegs rnams phyogs bcur bskrad par bsam kyang chog /
bsang ba zin nas du ma skyes ma rang gi snying ga'i pM la bstim pa nges par dgos / /
sbyang ba ni /
nang @# / /
mchod kyi sgrub gzhi stong sbyang byed pa yin /
de'ang rang dgar stong pa yin snyam pas mi chog par de'i dgag bya rang bzhin de sbyong dgos shing /
de la sbyang bya ma dag pa tha mal gyi snang zhen dang /
bden grub tu snang ba'i snang zhen gnyis yod pas de gnyis ka sbyang /
sbyong tshul ni oM swa b+hA wa sogs te /
oM ni /
mchog dang /
nor| dpal /
g.yang ste bzhi ster ba dang /
skal ba bzang po can du byed pa sogs don du ma la 'jug cing /
sngags kyi mgo bo 'dren byed du gsungs ba'ang yod /
swa b+hA wa sogs kyi sngags don bsgyur tshul gnyis te /
rang bzhin gyis dag pa'i chos thams cad rang bzhin gyis dag pa de da'o zhes pa dang /
yang na /
swa b+hA wa lan gnyis 'byung bas chos dang gang zag gi rang bzhin rnam par dag pa'i bdag nyid yin par yang bstan /
don du rang bzhin tsam bkag pa'i stong sang med dgag la rang sems bde stong dbyer med chos kyi sku de nga'o snyam du nga rgyal bzung ba yin /
'di'i skabs nga rgyal 'jog lugs snang ngor nang mchod kyi sgrub gzhi snod dang bcas pa stong par sbyangs /
nges ngor chos thams cad rang bzhin med pa'i stong nyid kyi lta ba dran par byas nas rang bzhin gyis grub pas stong pa'i yul stong sang de dang /
yul stong pa nyid rtogs pa'i blo yul can bde ba chen po gnyis la nga rgyal bzhag pa yin /
snang ngor stong sang bsgom pa tsam gyis tha mal gyi snang zhen sbyong nus kyang bden zhen sbyong mi nus /
sgrub gzhi nang mchod sogs chos thams cad nges dor rang bzhin gyis grub pa rdul tsam yang med pa'i stong nyid kyi lta ba dran par byas na bden zhen yang sbyong nus /
de ltar nges mkhan gyi sems de yang bde ba'i ngo bor bskyed na gnyis snang nub tshabs shin tu che bas 'di phar phyin theg pa la med pa'i gsang sngags kyi zab gnad bla na med pa yin /
lta ba 'di sngags kyi skabs lhag par goms 'dris che ba zhig dgos /
sngags la snang phyogs dmigs pa dang /
stong phyogs lta ba gnyis zung 'brel du 'gro dgos pas lhag par lta ba 'di lam rim sogs mdo phyogs nas shes par byas te sbyang dgos /
lam gtso gsum gyi ming yang rje btsun 'jam pa'i dbyangs kyis gnang ba yin /
snang ngor stong sang tsam dran pa sla yang /
des ngo'i rang bzhin med lugs nges dka' zhing /
de nges pa la rang bzhin med pa'i med rgyu'i bdag gam rang bzhin ngos zin dgos pas dgag bya ngos 'dzin legs par shes dgos /
lta ba sogs med par lha bsgom pa bon dang mu stegs sogs dang khyad ma zhugs pa yin /
stong nyid la don 'gyur gyi the tshom zhugs pa tsam gyis kyang srid pa hrul por byed par gsungs pas shin tu gnad che /
stong nyid dang byang sems gnyis ni bya nam mkhar 'phur byed kyi gshog pa gnyis ltar yin pas tshogs gnyis kyang 'di gnyis kyi rjes su 'gro ste /
'bras bu sangs rgyas kyi sku gnyis thob pa la rgyu tshogs gnyis gsog pa dgos shing /
de yang byang sems kyis bsod nams kyi tshogs dang /
stong nyid kyi lta ba'i sgo nas ye shes kyi tshogs te de gnyis zung 'brel du ma bsags na 'tshang rgya bar mi nus /
mdo las /
thabs kyis ma zin @# / /
pa'i shes rab ni 'ching ba'o / /
thabs kyis zin pa'i shes rab ni thar pa'o / /
zhes dang /
klu sgrub kyis /
dge ba 'di yis skye bo kun / /
bsod nams ye shes tshogs bsags shing / /
bsod nams ye shes las byung ba'i / /
dam pa sku gnyis /
zhes dang /
dpal ldan zla bas /
kun rdzob de nyid gshog yangs dkar po rgyas gyur pa / /
sogs nas /
rgyal ba'i yon tan rgya mtsho'i pha rol mchog tu 'gro / /
zhes gsungs pa'i kun rdzob ni thabs byang chub kyi sems dang /
de nyid ces pa shes rab stong pa nyid de /
sngags kyi nyams len kyang thabs shes 'di gnyis ya ma bral ba'i ngang nas byed pa dgos / /
byang sems med na theg chen tshogs lam la'ang zhugs mi thub cing /
stong nyid kyi lta ba med na theg chen sbyor lam drod yan la bgrod par mi nus pas gsang sngags kyi zab khyad dang myur khyad kyang byang chub kyi sems dang yang dag pa'i lta ba gnyis kyis 'don dgos /
rje ngag dbang byams pas dbang tshen skabs kyang lam rim mang du gsungs par lcang skya rol rdor gyis sngags kyi zab myur gyi khyad lam rim gyis 'don dgos pas de shin tu gnad che zhes bsngags brjod mdzad pa ltar lam rim nas gsungs pa'i lta ba dang byang sems la nan tan dgos /
nang mchod skabs kyang des ngor rang bzhin med pa'i lta ba ma rnyed na rang dgar stong par bsams pas chad ltar 'gro /
lta ba ji bzhin ma shes na de'i dod du rang bzhin gyis med pa'i stong pa yin snyam na re zhig des chog cing /
chad lta 'gog pa'i gnad kyang yod /
snang ba stong sang gis tha mal gyi snang zhen dang /
rang bzhin gyis med pas bden 'dzin gyi snang zhen zlog gsungs /
gsum pa bskyed pa ni /
stong pa'i ngang las nang mchod kyi sgrub gzhi 'og ma rlung dkyil gyi go sar /
bde stong gi ye shes las grub pa'i yi ge yM nyal stabs kha rang la bstan pa las rlung dkyil zla gam gzhu bkang ba'i dbyibs lta bu bcad kha'am gzhu rgyud rang la bstan pa /
zur g.yas g.yon gnyis su sne mor srog chags gsum gyi mtshan mas mdzes pa'i rgyal mtshan dar lce gsum pas mtshan pa /
de steng rM dmar po nyal stabs mgo rang la bstan pa yongs su gyur pa las med kyil 'bar bzhin ba gru gsum dmar po zur gcig rang la bstan pa gzhu rgyud yod sa'i bcad kha dang kha da chad pa /
zur gnyis phyir bstan pa rlung dkyil gyi zlum skor dang kha da chad pa /
me dkyil gyi zur gsum du g.yon skor gyis bde mchog skabs 'bru gsum las bskyed pa yin yang /
'dir de dang mi 'dra bar AH dkar dmar dang /
rang ngos su mthing ga bcas bsams pa yongs su gyur pa las mi mgo rlon pa bcad ma thag pa skra rbed ling gi rnam pa can ltag sprad kyi sgyed bu gsum gyis snang mched thob gsum mtshon pa /
sgyed bu ni thab rdo'i med ste gtsang skad yin gsungs /
de'i bar snang du AH yig dkar po las thod pa dkar po dum bu gcig pa yangs shing rgya che ba /
de'i nang du nang mchod kyi rdzas bcu bskyed tshul pha rgyud la g.yas skor du yod ba ni snang phyogs dang /
thabs kyi phyogs dang /
g.yas gtso bor byas shing /
ma rgyud la g.yon skor du byed pa ni stong phyogs /
shes rab kyi phyogs /
g.yon pa'i kun spyod rnams gtso che bar mdzad /
pha rgyud la sha lnga phyogs dang /
@# / /
bdud rtsi lnga mtshams su bskyed pa yin yang /
ma rgyud la de las ldog ste g.yon skor gyis me long ye shes kyi ngo bo rnam snang gis bon oM dkar po shar thod pa'i dbral ba rang la bstan pa'i phyogs su yod pa las dri chen ser po oM gyis mtshan pa /
phyogs kyang rtog pas btags pa tsam las bden par med pas /
'dir rang ngos phyogs su shar brtsis pa yin /
de bzhin thod ba'i rna ltag g.yon phyogs byang du bya grub ye shes kyi ngo bo don yong grub pa'i sa bon khM ljang gu las sha chen dkar po khM gis mtshan pa /
nub ltag pa'i phyogs su sor rtog ye shes kyi ngo bo snang mtha'i sa pon aM dmar po las byang sems dkar po aM gis mtshan ba /
lho rna ltag g.yas pa'i phyogs su mnyam nyid ye shes kyi ngo bo rin 'byung gi sa bon trM ser po las rak+ta'i byang sems dmar po trM gyis mtshan pa /
dbus su chos dbyings ye shes kyi ngo bo mi bskyod ba'i sa bon hUM sngon po las dri chu sngon po hUM gis mtshan pa ste ngo bo rgyal ba rigs lnga'i ye shes lnga la rnam par bdud rtsi lnga bskyed /
yang bdud rtsi lnga'i mtshan byed kyi yi ge rnams bdud rtsi lnga rang rang gi mdog mtshungs byas kyang chog gsungs /
mtshams su g.yas skor gyis shar lhor spyan ma'i ngo bo lM dkar po las ba lang gi sha nag po lM gyis /
lho nub tu mA ma kI'i ngo bo mM sngon po las khyi'i sha dmar po mM gyis /
nub byang du gos dkar mo'i ngo bo pM dmar po las glang po che'i sha dkar po pM gyis /
byang shar du sgrol ma'i ngo bo t'M ljang gu las rta'i sha ljang gu t'M gyis /
dbus su phag mo'i ngo bo bM dmar po las mi'i sha dmar po bM gyis mtshan ba ste sha lnga /
dbus kyi mi'i sha dbus kyi bdud rtsi'i nang du nub nas gnas pa ltar yi ge gnyis kha sprod byed /
yi ge gzhan rnams kyang phyed nub la kha nang bstan /
sha chen ni 'di'i skabs klad pa dang 'jigs byed skabs rkang mar yin /
sha rnams pa ma ril byas pa dang /
sil bur gtub cing phyi dbyibs rang gzugs ma zhig pa ste gsung tshul gnyis yod kyang /
don du dum bur gtubs la bub tshad lpags pas gtums te gzugs dbyibs so sor gnas pa /
rgya khog ltar sde tshan so so phyi'i gzugs dbyibs ma nyams par bsam dgos /
sha lnga po 'jigs byed la dbus kyi de ma gtogs gzhan bzhi po kha nang blta gzhogs g.yas sa la phab par gsungs kyang /
'dir thams cad gan rkyal la dbus kyi mi'i sha mgo nub bstan /
mdog ser po lta bu /
sha gzhan bzhi mgo phyir bstan /
mtshan byed kyi yi ges snying gar mtshan ba zhig tu bsam zhing /
yi ge rnams rdzas kyi nang du phyed nub dang /
'gyelX ba lta bu gnyis las phyi ma yin /
rdzas de rnams ngo bo bde stong gi ye shes yin par rtogs na tha mal gyi snang zhen bzlog sla /
gzhan ma rnams la mtshan byed dang skyed byed kyi yi ge mi 'dra ba yod kyang /
rnal 'byor ma 'dir de gnyis gcig gis byed pas mtshan byed kyang skyed byed kyi yi ge rnams kyis mtshan pa /
de'i dgos pa ni rdzogs rim gyi rtogs pa skye tshul gyi go rim ltar mdzad /
yi ge rnams sha lnga sogs byin gyis rlob phyir bdud rtsi 'bebs bzhin pa /
rdzogs rim skabs nang mchod byin rlabs @# / /
'di dang mthun pa'i rtogs pa skye ba 'od gsungs /
bzhi pa byin gyis brlab pa la ma dag pa sbyang /
bdud rtsir rtogs /
mang por sbar ba gsum las /
'og gi rlung g.yos pas me sbar te yi ge rnams dang sha lnga sogs rdzas rnams zhu zhing khol bas kha dog sogs kyi skyon sbyangs te /
reg bya tsha la ro kha ba /
nus pa lus kyi rkang tshun zhu nus pa /
kha dog dmar ser rgya ja legs pa'i mdog gam /
nyi ma 'char ka'i thun mtshams kyi mdog lta bur gyur pa ni kha dog dri nus kyi skyon sbyang ba /
'di skabs skyon sbyangs pa las bdud rtsir bsgyur ma zin la /
de'i steng gi bar snang nas he ru ka'i ngo bo hUM dkar po yongs su gyur pa las kun da lta bu'i byang sems kyi rang bzhin gyi kha Tw'M ga dkar po mar gyis bcos pa lta bu zhu la khad 'dra ba mgo mjug ldog ste bdud rtsi'i dbus su lhung ba g.yon skor lan gsum gyi mthar ltem gyis zhu bas rdzas rnams na ba med pa sman /
'chi ba med pa tshe /
zag pa med pa ye shes kyi bdud rtsir gyur nas bcud de dag mdog dkar ba /
ro mngar ba /
reg bya bsil ba /
nus pa shi nas zhag bdun lon pa'i ro'i khar song yang gso nus pa lta bur gyur pa ni yon tan rtogs pa /
de'i steng du dbyangs gsal dkar po 'og /
dmar po bar /
sngon po steng du bskyed pa ste phreng gsum /
dbyangs gsal dkar po thams cad oM dkar po dang /
dmar po rnams AH dmar po /
sngon po rnams hUM sngon por gyur pa rdo rje gsum gyi ngo bor gnas pa las 'od 'phros pas sangs rgyas kyi zhing thams cad nas ye shes kyi bdud rtsi bkug nas oM sogs la thim /
de gsum bdud rtsi dam tshig pa la bstim pa ni mang por sbar zhing spel bste /
'di'i skabs dbyangs gsal phreng sum brtsegs byed mi byed lugs gnyis dang /
'bru gsum lhung skabs mgo mjug ldog mi ldog lugs gnyis yod tshul nang mchod kyi rtogs pa'i skabs bdud rtsi dam tshig pa bskyed pa dang /
spel ba'i skabs bdud rtsi ye shes pa bstim pa yin gsungs /
mang por spel zhes pa 'phel te phyir lud 'gro ba lta bu min bar spyad kyang mi zad pa'i don yin pas ji tsam longs spyad kyang zad pa med pa'i bdud rtsir gyur bar mos la /
ye shes kyi bdud rtsi bkug pa rnams brtan par bya ba'i phyir du oM AH hUM lan gsum brjod pa yin /
mchod pa dang /
tshogs 'khor /
gser skyems sogs thams cad la byin rlabs 'di bzhin bya dgos /
rgyas par na grub rgyal lugs kyi tshe ya rab 'gugs pa /
nyams pa gso ba sogs tshe 'gugs bstim gyi dmigs pa thams cad nang mchod byin rlabs 'di la sbyar chog pa bla ma'i gsung rgyun yin /
rdo rje 'chang gis rgyud nas gsungs pa'i bcud len kyang 'di nyid yin zhing /
bdud rtsi ril bu sgrub byed kyang /
'bru gsum gyi bzlas grangs gsog pa las gzhan dmigs pa dang cho ga nang mchod byin rlabs 'di las logs su mang pas 'di'i rnam gzhag la legs par byang pa byed ba gnad che /
gsang bde 'jigs gsum gyi nang mchod byin rlabs sogs kyang mi 'dra ste /
nang mchod byin rlabs tsam la 'ang gzhi lam 'bras gsum la rang rang gi lam gyi 'gros dang mthun pa dgos /
nang mchod kyi rlung me @# / /
sogs kyang rlung gis thur sel gyi rlung mtshon /
rlung g.yos nas me sbar bas ni thur sel gyi rlung gsar pa skyes nas gtum mo'i me sbar ba mtshon /
mi mgo dkar dmar mthing gsum gyis snang mched thob gsum mtshon /
de dag gi steng gi thod bas snang mched thob gsum dag nas dpe don gyi 'od gsal du 'jug pa mtshon /
thod pa phyi dkar la nang dmar bas bde stong sbyar ba mtshon /
rdzas bcus sgrub pa po'i phung khams skye mched sbyangs nas dpe don gyi 'od gsal du zhugs pa mtshon /
nyi ma 'char ka'i mdog ltar dmar ser dang reg bya tsha bar gyur pas phung khams skye mched dpe don gyi 'od gsal du bcug nas sbyangs pa mtshon /
kha Tw'M ga lhung nas rdzas dngul chu'i mdog can du gyur pa sogs ni dpe don gyi 'od gsal las dag ma ngag gi sgya lus su ldang bar mtshon pa sogs te nang mchod kyi nges don mdo tsam yin gsungs /
mchod pa byin rlabs la /
mchod mgo rang gi g.yon nas brtsams pa'i chu gnyis nyer sbyong sogs kyi mchod pa rnams byin gyis brlab pa'i skabs nang mchod nas 'thor dgos /
de yang sa lugs la nang mchod lag g.yas kyi mtheb srin gyi bar du rdo rje rtse lnga pa bzung ba'i rdo rje'i rtse mos 'thor zhing /
rdo rje rtse lnga pas 'thor bas bde ba chen pe'i ye shes lnga mtshon par bshad pa'ang yod kyang /
dge lugs kyi phyag bzhes su de ltar mi dgos par rdor dril dang bcas te lag g.yon pa'i mtheb srin gyis 'thor bar mdzad /
de gnyis ka bde mchog rtsa rgyud las /
sbom bo mtha' ltag rtse sbyar bas / /
rnal 'byor rig bas rtag tu spyad / /
ces pa'i dgongs par 'gro ste /
sbom po ni mthe pong dang /
tha ma'i ltag ma srin mdzub la byed cing /
de yang mthe bong yab dang /
srin lag yum ste de gnyis sbyar te snyoms 'jug mdzad ba'i bar nas bdud rtsi'i snying po blang bar bsams la nang mchod 'thor ba yin gsungs /
de nas bsang sbyang sngar ltar la /
mchod pa'i sgrub gzhi snod bcas stong par sbyangs /
sgrub gzhi rgyab lta bur yod kyang bsad sbyang skabs sgrub gzhi yod sa der dmigs /
bskyed pa na rang gi mdun du bskyed dgos /
ma rgyud la kM las thod pa'i snod bskyed pa ni /
thod pa'i ming la sM skr-i ta'i skad du ka pA la zer zhing /
de'i ming yig dang por thig les brgyan pas kM du byas pa ste /
ming yig dang pos ming tsam brda tsam /
rtog pas phar btags tsam gyi snang ba rten 'byung dang /
thig les ni rang bzhin gyis ma grub pa'i stong pa mtshon pa rtsis kyi skabs stong pa'i gnas su thig ces thig le bri ba dang 'dra /
ming yig dang por thig les brgyan pas stong dang rten 'byung ngam /
snang stong zung du 'jug pa mtshon te| stong dang rten 'byung gcig las gcig 'char zhing / /
sogs ltar stong dang rten 'byung gcig grogs su gcig 'gro tshul bstan /
yang na ming yig dang pos bde chen /
thig les stong nyid /
de gnyis gcig tu tshogs pas mchod rdzas rnams bde stong gi rnam rol du shar ba mtshon /
de ltar stong pa'i ngang las kM dkar po brgyad las thod pa brgyad du gyur pa'i nang du bde stong gi ye shes kyi ngo bo hUM brgyad yongs su gyur pa las mchod yon sogs su mos /
mchod pa rnams rgya gar gyi yul na rgyal po @# / /
mgron du gdan 'dren pa la dper mdzad nas gsungs /
rol mo'ang thod pa'i snod du bzhag /
mchod pa yang ngo bo'i khyad par bde stong gi ye shes yin pa /
de yang /
mchod rdzas rnams rang bzhin stong nyid ces pas bde stong gnyis kyi nang nas skabs 'dir shes rab stong nyid gtso che bar ston /
rnam pa'i khyad par bzo bkod phun sum tshogs pa /
byed las kyi khyad par 'bul yul gyi dbang po so sor zag med kyi bde chen bskyed nus par bsams la /
'bru gsum ni skabs thams cad du byin gyis rlob byed yin pas 'dir yang arghM sogs 'bru gsum gyi bar du bcug bas byin gyis brlabs te mchod pa yin /
bla med la arghM gyi phyag rgya lag gnyis thal mo kha phye ste gyen du bzod pa thod pa'i snod lta bu'am /
yang na /
thal mo kha phye nas mchod yon gyi snod bzung ste phul pas lha rnams kyi phyag bkrus bar bsam zhing /
bAdyM skabs lag g.yon khu tshur bcings pa kha gyen du bstan pa'i steng nas g.yas pa'i khu tshur gyi mdzub mo nas rim gyis dkrol ba'i phyag rgyas zhabs bkru ba'i tshul /
puSh+be la rdo rje'i khu tshur gnyis kha gyen du bstan te me tog 'thor bar mos /
d+hU pe'i skabs rdo rje'i khu tshur gnyis kha thur du bstan te spos gtul ba'i tshul dang /
dI pe'i skabs rdo rje'i khu tshur gnyis kha gyen du bstan na mthe bong gshibs pa mar me'i sdong bu bsgreng ba'i tshul dang /
gan+d+he'i skabs bla med la lag gnyis ka rdo rje'i khu tshur gyi rgyab rang la bstan te brkyangs pa'i thal mos dri byug pa'i tshul dang /
nai widyA'i skabs rdo rje'i khu tshur gnyis kha phye na du bstan te thal mo brkyang ba'i phyag rgya dang /
shap+ta la DA dri la sogs rol mo'i bye brag rnams dbul /
rje'i dgongs pa ltar arghM sogs la'ang badzra sbyar na legs /
bde stong gi ye shes bskul phyir dril bu snying ga'i thad dang /
lte ba'i gtum mo'i mkha' 'gro ma bskul phyir DA ma ru lte ba'i thad nas 'khrol dgos gsungs /
sdig sgrib 'dag par byed pa rdor sems bsgom bzlas ni /
spyir bskyed rim bsgom pa la sku gsum lam 'khyer gyi sgo nas rang yi dam de dang de'i skye ba blangs pa ltar byas /
de la brten nas bskyed rdzogs kyi rtogs bzab mo skyes te yi dam de dang de'i ngo bor 'tshang rgya dgos pas /
'dir yang de lta bu'i sgo nas rje btsun ma'i sku gsum gyi go 'phang mngon du byed dgos /
de mngon du byed pa la phyag chen rtsa bar /
sems kyi chos nyid mthong ba yang / /
tshogs gsog sgrib sbyong la ltos pas / /
zhes pa ltar 'gal rkyen sdig sgrib sbyong pa dang /
mthun rkyen tshogs bsags pa gnyis med thabs med pas 'dir rdor sems bsgom bzlas la brten gnas sdig sgrib mdag thabs byed pa yin /
rtogs pa dang rtags mtshan bzang ba tshun kyang sdig sgrib sbyangs pa las byung bas rtogs pa khyad par can skye ba la sdig ltung sbyang dgos /
gzhan du zhing ba tshwa can dang /
tshwa sgo can la lo tog mi skye ba ltar bskyed rdzogs sogs bsgom lo byas kyang skyer mi btub cing /
'og nas 'byung ba'i sa lam gyi rtogs pa myur du rgyud la skye ba la 'jam dbyangs kyis rje la gsungs ba ltar sgom rkyang bas mi 'ong bar bsags sbyang dang dmigs pa skyong ba sum dril du byed dgos /
rtogs pa skye ba rgyud smin pa la ltos pa /
dper na @# / /
rnag smin pa brtol rung ltar dang /
shing thog smin pa longs spyod rung ltar skyon yon de ltar 'ong /
bsags sbyang byed pa la bla ma'i rnal 'byor dang /
rdor sems bsgom bzlas las lhag pa med pas bskyed rim bsgom pa'i sngon 'gro'i tshogs zhing thams cad du rdor sems bsgom bzlas dang bla ma'i rnal 'byor 'byung ba de'i gnad kyis yin /
des na rdor sems bsgom bzlas la /
rdor sems gdan bcas rang gi spyi gtsug la ma reg par bsgom dgos pas spyi bo nas mtho gang tsam du 'phags pa'i nam mkhar paM las padma dkar po /
'di padma 'dab ma 'bum ldan du bya dgos pa gsung rgyun man ngag yin /
de'i steng du a las zla dkyil dkar por rang dang zhal blta phyogs mthun par sangs rgyas thams cad kyi thugs dang gnyis su med pa'i hUM las rdo rje dkar po lte ba'i sgo nga'i nang du hUM gis mtshan pa las ngo bo sangs rgyas thams cad 'dus pa'i bdag nyid drin can rtsa ba'i bla ma yin pa la rnam pa rdor sems yum bcas /
bde 'jigs sogs ltar yum snyems ma dkar mo /
yab rdo rje'i skyil krung dang yum padma'i skyil krung /
yab la spyi bor rus pa'i 'khor lo dang /
mgul rgyan /
snyan rgyan /
gdu bu sogs phyag rgya drug gis brgyan pa /
sku la rus pa'i rgyan drug bzhes pa la'ang nang gi mtshon don zab mo re yod cing /
yum la mtshon bya kun+da lta bu'i byang sems med pas mtshon byed thal chen gyi byugs pa mi dgos pa las gzhan phyag rgya lnga yab ltar dang /
gnyis ka la rin po che'i rgyan thams cad kyis brgyan pa /
'dir ma rgyud gtso bo yin pas dpu'i rtse phran rigs lnga rnams thod skam bya dgos /
rdor sems kyi thugs kar shel gyi maN+Dala kha sbub ba lta bu'i steng du hUM yig langs stabs la /
yig brgya'i sngags g.yon skor 'bur dod gyen 'greng rang sgra sgrog cing /
'od zer 'phro bzhin pa /
spyi bo'i rdor sems che chung mtho gang tsam b+nas mi tshad tsam gyi bar gang bde bya chog /
dmigs pa gsal ba'i phyir rdor sems shel /
zla gdan dung /
sngags phreng dngul gyi mdog ltar kha dog ma 'dres par bsam na 'char ba de /
rdor sems kyi pad zla'i gdan sogs thams cad dkar po byed ba zhi ba'i las dang mthun zhing /
de yang 'dir sdig sgrib zhi zhing 'dag thabs gtso bor byed pa'i rten 'brel gyi gnad yod pas yin /
'di la dam tshigs bskyed pa tsam las ye shes pa dgug gzhug bcing mnyes dang dbang bskur rgyas btab sogs med pa cho ga bsdus pa'i dbang gis yin /
bshags pa byed pa'i skabs su kha cig gis /
nga la bshags pa byed dgos ba'i sdig pa de tsam med snyam ba 'ong ste /
de zhib tu ma brtogs pa'i skyon yin /
spyir rang cag la thog med nas bsags pa'i sdig ba rang rgyud la yod bzhin pa sna re re nas 'khor sgyur gyi bang mdzod ltar yod /
de'i steng du rang re mi dge ba la goms shugs che ba'i dbang gis lus ngag yid gsum gyis 'gul bskyod cig ma btang na ma gtogs /
btang phyin chad phal cher sdig pa kho na las med /
da lta yang nyi ma re re bzhin du sgo gsum gnas sdom gsum khas blangs pa'i bcas pa dang 'gal ba'i nyes ltung char bzhin babs /
so thar la dge slong yin @# / /
na ltung ba sde lnga dang /
dge tshul la blang 'das so drug dang 'gal ba'i nyes ltung dngos gzhi bcabs nyes bsdoms bas nyes ltung grangs med lta bu dang /
de las byang sems kyi rtsa ltung dang nyes byas /
de las sngags kyi rtsa ltung sbo po sogs kyi nyes pa rnams snga ma snga ma las phyi ma phyi ma 'byung nye la ches lci ba char bzhin du 'bab pas las 'bras dang bsdur na nyin gcig gi sdig ltung yang ngan song gsum du skye ba 'bum phrag re blangs kyang rdzogs mtha' med pa ltar bsags bzhin pa yin /
ngan song du 'phen byed kyi sdig pa zer dus mi bsad pa lta bu'i skad grags yod ba zhig la mi ltos par bka' gdams gong mas /
kha nas rtse rgod shar shar dang /
mchu 'gul tsam byas pas kyang ngan song du thibs kyis non pa yod gsungs tshul /
sdig pa ji tsam che yang bshags pa byas pas 'dag nus pa /
sor phreng gis mi dgu brgya dang go dgu bsad pa /
ma skyes dgras rang gi yab gzugs can snying po rgyun zhugs kyi 'bras bu thob pa bsad pas mtshams med dang nye pa'i mtshams med kyi las gnyis bsags kyang bshags pa byas pas dag pa lta bu ste /
dga' bo sor phreng mthong ldan bde byed bzhin / /
zhes sogs ltar yin /
rang res bshags pa byed mi 'dod pa sdig pa'i nyes dmigs ma dran ba'i skyon yin /
de mi dran pa skyes bu chung ngu'i skabs kyi las 'bras la nges shes ma rnyed pa'i skyon yin /
las 'bras la nges shes rnyed na sdig pa phra'u re la'ang bang du dug sprul lhung ba lta bu'i 'jigs pa 'ong /
jo bo rjes lam khar nyes pa phra'u zhig byung bar yang de ma thag bshags pa mdzad tshul /
des na /
mgo'am gos la glo bur me shor na / /
de dag phyir bzlog bgyi pa btang nas kyang / /
yang srid med par bgyi slad 'bad 'tshal te / /
de bas ches mchog dgos pa gzhan ma mchis / /
gsungs pa ltar 'bad dgos /
srog gcod kyi sdig pa gcig byung nas bshags pa ma byas na nyin re bzhin nyis 'gyur gyis 'phel te /
shig gcig bsad pa lta bu'i sdig pa chung du re yang nyin bcu song ba na shig lnga brgya dang bcu gnyis bsad pa'i sdig pa 'phel te 'gro /
der ma zad sdig pa re re la'ang rnam smin dang /
myong ba dang byed pa rgyu mthun /
bdag 'bras te 'bras bu bzhi bzhi 'byung /
bshags pa stobs chen zhig byung na mnar med lta bu'i rnam smin myong nges kyi las kyang rtsa ba nas 'dag pa theg chen pa'i lugs yin /
bshags pa 'bring zhig byas na sdig pa rtsa ba nas 'dag mi thub kyang sdig pa ches stobs chen po yang chung du 'gro ba phyi mar ngan song myong rgyu'i las tshe 'dir na tsha phran bu tsam gyis go chos de byang 'gro ba lta bu yod /
rang tsho'i yid kyi sdig pa 'di shin tu thu ste /
mtshams kyi skabs thun la bsdad pa dang /
tshogs 'tshogs pa'i gral tshun chod du kha nas phyogs bcu dus gsum gyi sogs dang /
ma sems can thams cad sogs snyan pa re 'ong yang /
sems kyi gting de nas gzhan thabs gang gis pham par byed dang /
rang la khe zhig ji 'dra byas te 'thob thub na snyam pa lta bu re kho nar shor 'gro /
nyin rer bshags pa tha ma zhig byas kyang de'i nyin gyi sdig ltung gi 'phel kha 'chad 'gro bas bshags pa byed pa gnad che /
bshags @# / /
pa stobs chen 'ong ba la gnyen po stobs bzhi tshang dgos /
'dis myong nges kyi las kyang 'dag nus pa /
de 'ong mi 'ong da gin zhus pa ltar las 'bras la nges ba rnyed ma rnyed kyi rjes su 'gro ldog byed gsungs /
stobs bzhi ni /
thugs ka'i hUM la sangs rgyas thams cad kyi byin rlabs bsdus pa rten gyi stobs su gsungs pa sogs yod kyang /
rang lugs 'dir skyabs sems byed pa rten gyi stobs /
nyes pa byas pa la dug khong du song ba lta bu'i 'gyod pa drag po byed pa rnam bar sun 'byin pa'i stobs /
sdig pa 'dag phyir dge ba gang byas gnyen po kun tu spyod pa'i stobs su gsungs pa las /
skabs 'dir rdor sems bsgom bzlas kyi sgo nas yig brgya bzla ba gnyen po kun spyod kyi stobs /
de la bslab btus nas drug gsungs pa'i nang nas yig brgya bzla ba 'di gsol 'debs la brten pa'i gras su byed /
slan chad srog la babs kyang sdig pa'i las mi byed pa'i sdom sems bsten pa nyes ba las slar ldog pa'i stobs yin /
bshags pa byed skabs 'gyod sems dang sdom sems sogs bsam sbyor shugs drag pos bshags pa byas na sdig pa 'dag stobs che zhing /
bsam sbyor sogs 'bring tsam las ma byung na sdig pa'ang 'bring tsam las mi 'dag /
des na sdig pa bsags pa la 'gyod sdom shugs drag dang /
rdor sems la yig brgya'i sgo nas sdig pa byang ba'i gsol 'debs dang /
bdud rtsi 'beb sbyang rnams bya zhing /
de yang lha'i nga rgyal glod /
gsal snang ma glod par 'gyod sdom shugs drag pos sngar byas kyi sdig sgrib rnams stan thog 'di ga rang la sbyang snyam pa'i bsam sbyor gyis yig brgya gsol 'debs kyi tshul du bzla /
he ru kaH'i yig brgya'i sngags don kyang mtshan nas bos te gsol ba btab ba lta bur yod /
de yang spyir btang gi rdo rje sems dpa'i yig brgya la| rgyud rdo rje rtse mor /
oM ni ci zhig yin par bshad / /
mchog dang nor ster dpal dang g.yang / /
skal bzang rnam pa dang ldan zhing / /
dam bca' ba dang bkra shis don / /
nor bu 'dzin pa'i snying po yin / /
ces pa ltar oM ni bkra shis pa sogs kyi ched dang| nor bu 'dzin pa'i snying po dang sku rdo rje'i sa bon yin zhing /
sku gsung thugs gsum dbyer mi phyed ba'ang mtshon pa dang /
badzra satwa ni rdo rje sems dpa' /
sa ma ya dam tshig /
ma nu pa la ya rjes su skyongs /
badzra satwa twe no pa tiShTHa rdo rje sems dpa' nying nye bar bzhugs shig /
dr-i D+ho ni brtan pa /
me ni bdag /
b+ha ba ni dngos po'am rang bzhin du mdzod ces pa ste /
bdag la brtan pa'i dngos por mdzod /
su to Sh+yo me b+ha ba ni bdag la shin tu dgyes pa'i dngos por mdzod /
su po Sh+yo me b+ha ba ni bdag la shin tu rgyas ba'i dngos bor mdzod /
a nu rak+to me b+ha ba ni bdag la rjes su chags pa'i dngos por mdzod /
sarba sid+d+hi m+me bra yats+tsha dngos grub thams cad bdag la rab tu stsol cig /
sarba karma su tsa me bdag la las thams cad stsal du gsol /
tsit+taM shrI yaM ku ru sems kyi dpal du mdzod cig /
hUM thugs rdo rje'i sa bon /
yang shre yaH ku ru hUM ltar na /
dge legs su mdzod /
ha bzhi hoH dang lngas ye shes lnga mtshon ba /
b+ha ga wa na sarba ta thA ga ta bcom ldan 'das de bzhin gshegs pa @# / /
thams cad kyi /
badzra rdo rje / /
mA me bdag /
muny+tsa ma 'dor zhig /
badzri b+ha ba rdo rje can gyi rang bzhin /
ma hA chen po /
sa ma ya dam tshig /
satwa sems dpa' ste /
dam tshig sems dpa' chen po /
AH gsung rdo rje'i sa bon chos thams cad skye ba med pa dang /
hUM gis bde ba chen po'i ye shes mtshon pa / /
phaT kyis gdug pa can dang sdug bsngal sogs mi mthun phyogs 'joms shing /
bde stong dbyer mi phyed pa'i ye shes 'gugs par byed cing ngan 'gro'i 'gro ba gnas las 'pho bar byed pa ste /
da dung sngags don 'di dang chung mi 'dra ba yang yod pas zhib bar rdor sems bsgom bzlas kyi khrid yig rgyas pa rnams las shes dgos /
bde mchog yab yum gyi skabs 'dir badzra satwa'i tshab tu badzra he ru ka zhes pa 'jug dgos pas| badzra sngar ltar la /
he ru ka ni khrag 'thung zhes 'gyur zhing /
he ru ko b+ha ba /
zhes pa khrag 'thung nyid du mdzod /
ces pa las gzhan 'dra gsungs /
sa lugs la yig brgya'i dbur /
shrI badzra he ru ka zhes sbyor kyang rang lugs la shrI ma sbyar na chog |'di'i sgo nas bshags pa byed skabs lha'i gsal snang tsam brtan pa la skyon med de /
sngar ser rtser dge bshes thogs med la 'jog ri ngag dbang bstan 'dzin gyis rdo rje 'jigs byed la sdig pa med tshul zhus par /
'jigs byed la sdig pa med kyang khyod rang la yod 'gro gsungs pa ltar yin /
yig brgya bzla skabs kyi dmigs pa sa lugs la nad thams cad rlung sngo dmar sogs dang /
gdon thams cad sbal lcong sdig sprul la sogs pa'i rnam pa /
sdig sgrib thams cad rnag khrag dang dud khu sol khu'i rnam par then pa'i thun mong ba'i dmigs pa gsum /
bum gsang sher tshig gi dbang bzhi'i dmigs pa ste dmigs skor bdun du gsungs kyang /
skabs 'dir gtso bo ni sdig sgrib sbyangs bar bsams pa nyid yin zhing /
las dang po bas yas 'ded /
mas 'ded /
phung 'ded rnams byed pa gtso che bas /
yig brgya bzla ba'i sgo nas rdor sems la gsol ba drag tu btab pas yab yum gyi thugs ka'i hUM dang sngags phreng las bdud rtsi dkar po'i rgyun babs pa sbyor mtshams nas bde gdan sogs la thal byung du phug ste rang gi spyi bo nas zhugs /
nang gdon sdig sgrib thams cad dud khu dang sol khu'i rnam par 'og sgo gnyis nas thon te bdud rtsi'i rgyun gyis lus gang bar bsams pa yas 'ded dang /
bdud rtsi'i rgyun gyis lus gang /
sdig sgrib rnams shel bum nang gi sbun pa chus 'degs pa ltar rang gi kha sna sogs nas phyir thon par bsams pa mas 'ded yin /
yas 'ded mas 'ded kyis dga' bzhi lugs 'byung lugs ldog 'dren pa'i rdzogs rim gyi smin byed du'ang 'gro /
nad gdon sdig sgrib dud khu sogs kyi rnam par thon pa rnams sa gas nas sa 'og tu 'chi bdag gshin rje kha lag sbar mo gsum gdangs te rang gi tshe srog la rdams pa'i tshul gyis yod pa de'i khar song bas de nyid tshim zhing /
de'i 'khor gdon bgegs rnams kyang tshim nas nam yang ldang ba med par gyur bar bsams na 'chi blu'i mchog tu 'gyur /
dga' lha'i skabs sogs sung 'ang dmigs pa 'di sbyar chog /
yang bdud rtsi'i rgyun gyis sdig sgrib rnams snying gar nag phung der yod pa de nyi 'od kyis mun pa ded ba ltar gar @# / /
song cha med du gyur par bsams pa phung 'ded red /
sa lugs pas 'di la bar 'ded ces 'dogs /
bdud rtsi 'beb sbyang ? byed pa sngags lugs kyi zab khyad yin /
rdzogs rim skabs yin na nad gdon sogs phyir thon pa'i dmigs pas rlung d+hU tI ra 'du ba la gnod pas mun khung du nyi 'od zhugs pa ltar sdig sgrib rnams gar sod cha med du gyur bar mos na legs /
de ltar byas pas sdig sgrib rnams dag nas rang lus shel gong g.ya' dag pa ltar gyur par bsam /
de ltar nan tan du 'bad na /
sha rus rdos bcas kyi lus bkru ba las /
snang la rang bzhin med pa'i lus bkru ba sla tshul shel bum chus 'khru ba'i dbe bcas gsungs /
mjug tu /
rdo rje sems dpa'i zhal nas sdig sgrib dang dam tshig nyams chag thams cad byang zhing dag go zhes gsungs nas rang la thim pas gsang gsum sgo gsum dbyer med du gyur par bsams te /
sdig pa'i 'khor gsum mi dmigs pa'i rgyas btab na /
stong nyid zab mo la brten pa zhes sdig sgrib nyes ltung 'dag pa la stobs che /
bshags pa byas na sdig pa mi 'dag pa mi srid par mi dge ba las dge ba khyad par bcu'i sgo nas stobs che tshul rnam bshad rigs pa las gsungs pa ltar yin tshul /
des na rang gis kyang sdig ltung rnams lhag med du dag song snyam pa'i mos pa nan tan bya ba gnad che /
de ltar yang yang 'bad pas rmi lam du khrus byed pa dang /
gos dkar po dang gsar ba gyon pa /
lus las rnag dang 'bu srin sogs mi gtsang mi sdug pa'i rnam pa phyir thon pa /
nam mkha' la 'phur ba sogs yang yang rmi ba byung na sdig pa dag pa'i rtags yin gsungs /
lnga pa bla ma'i rnal 'byor ni /
'di bsgom dgos pa'i rgyu mtshan yang rgyud brtag gnyis las /
gzhan gyis brjod min lhan cig skyes / /
gang du yang ni mi rnyed do / /
bla ma'i dus thabs bstan pa dang / /
rang gi bsod nams las shes bya / /
shes dang /
'brom gyis jo bo la /
nged bod 'dir sgom sgrub byed ba mang po yod pa la /
yon tan khyad par can brnyes pa mi bdog zhus par /
jo bos /
theg pa chen po'i yon tan che skyes chung skyes thams cad bla ma la brten nas skye ba la /
khyed bod bla ma la tha mal pa'i 'du shes las med /
ga na skye gsungs pa dang /
phyag chen rtsa ba las /
sems kyi chos nyid mthong ba yang / /
tshogs bsags sgrib sbyangs la ltos pas / /
yig brgya 'bum tsam ltung bshags ni / /
brgya phyag gang mang sngon btang ste / /
dus gsum sangs rgyas thams cad dang / /
dbyer med rtsa ba'i bla ma la / /
snying nas gsol 'debs yang yang bya / /
zhes pa ltar sems kyi chos nyid rang sems lhan cig skyes pa mngon sum du mthong ste 'tshang rgya ba la /
tshogs gsog sgrib sbyong gi zhing mchog tu gyur pa bla ma la sangs rgyas dngos su blta ba'i mos gus kyi sgo nas bsags sbyang rlabs bo cher shugs drag la rgyun ring bar 'bad dgos pa'i gnad kyis yin /
sangs rgyas las bla ma bka' drin che lugs la bsams kyang zhing gi mchog yin par shes nus tshul /
rang cag lam gyi rtogs pa rgyud la skye ba la bla ma'i rnal 'byor la brten nas bla ma'i byin rlabs 'jug pa dgos /
de 'jug mi 'jug dad gus yod @# / /
med la rag las pas bla ma sangs rgyas dngos su mthong ba'i dad pa sbyang dgos te /
dben sa bas /
mdor na nyams rtogs che chung gang skyes kyang / /
dad pa che chung bsgoms pa'i mthu yin pas / /
dngos grub rtsa ba drin can bla ma yi| |yon tan bsam zhing skyon nas mi blta ba'i / /
gdams pa 'di nyid mthil du 'dzin par shog /
dam bca' 'di 'dra gegs med mthar phyin shog /
ces gsungs /
bla ma la sangs rgyas dngos su ma bltas na legs skar gyis sangs rgyas la mthong ba ltar skyon 'ba' zhig las mi mthong bas rang la yon tan 'byung ba'i skabs med /
des na rigs pa yang dag gi sgo nas bla ma sangs rgyas su bsgrub dgos /
de sgrub byed lam rim gyi khrid las byung ba ltar yang yang bsams te myong ba 'don pa gal che /
mdor bsdu na /
sangs rgyas thams cad chos dbyings su ro gcig pa'i ye shes de gdul bya'i khams dang bsam pa dang mthun par bdud dang srin po bya ri dwags tshun chad gang la gang 'tshams kyi sprul pa sna tshogs bstan nas /
don mdzad /
grub chen nag po spyod pa dang /
dge tshul tshem bu pas rdo rje phag mo mdze mor mthor /
gang+gA'i gling nas rje btsun ku sA li / /
zhes sogs ltar dge tshul tshem bu ba mkha' spyod du khrid tshul /
lam rim bdud rtsi'i snying po las /
las ngan sgrib g.yogs 'di dang ma bral ring / /
sangs rgyas ma lus mngon sum mdun byon yang / /
da lta'i snang ba 'di nyid ma gtogs pa / /
mtshan dpes brgyan pa'i sku mchog mthong skal med / /
ces gsungs pa ltar sangs rgyas kyis rang las lhag par sprul na mjal mi thub /
rang las dman par sprul na rang yid mi ches pas da lta rang nyid 'dul phyir rang dang mnyam par sprul te dge ba'i bshes gnyen gyi rnam par bstan pa yin /
sangs rgyas la mdzad rgyu sems can gyi don las med /
mdzad pa'i gtso bo yang chos gsung ba kho na yin pas rang cag sangs rgyas dngos mjal skal med pa rnams la rang dang kha mnyam lag mnyam gyi rnam par bstan nas chos gsungs pa 'dis kyang sangs rgyas yin par shes nus /
rang la sangs rgyas thams cad kyi 'phrin las bla ma la brten nas 'jug dgos pas bla ma ni sangs rgyas thams cad kyi sprul pa yin /
sangs rgyas thams cad kyi 'phrin las kyi byed pa po yin /
bla ma sangs rgyas yin na de ltar mthong dgos pa la sangs rgyas su mi mthong bas so snyam na /
mkhris nad can dang rlung nad can lta bu 'phral gyi 'khrul rgyus bslad pa tsam la'ang dung dkar ser snang dang /
gangs ri sngor snang sogs phyin ci log tu 'khrul na /
rang cag so skye phugs kyi 'khrul rgyu ma rig pas bslad pa'i snang ngor bla ma sangs rgyas dngos su mjal ba mi srid la /
'jig rten na lha 'dre klu btsan sogs yod kyang rang gis de dang de dngos su mi mthong ba bzhin du bla ma sangs rgyas dngos yin kyang rang gis sangs rgyas su mthong mi thub pas /
rang gis bla ma sangs rgyas su mi snang ba tsam gyis sangs rgyas min par mi 'gyur /
rang gi las sgrib dag ste chos rgyun kyi ting nge 'dzin thob na mchog gi sprul sku dang /
sa dang po thob na longs skur mjal ba 'ong gsungs /
da ltar rang res bla ma mi'i gzugs can du @# / /
mthong ba yang dga' rab yin te /
spyan snga blo rgyan gyis /
rang re'i las ngan sgrib pa'i che tshod la / /
bla ma mi ru mthong ba'ang dga' tshad yin /
khyi dang bong bur ma mthong bsod nams che / /
mos gus snying nas bskyed cig shAkya'i sras / /
zhes gsungs /
des na bla ma ni sangs rgyas dngos rang nyid 'dul ba'i phyir du tha mal pa'i rnam par byon la /
sangs rgyas gcig gis mdzad pa mdzad na sangs rgyas thams cad kyis mdzad pa mdzad pa chos nyid yin /
sangs rgyas gcig gi sprul pa yin na sangs rgyas thams cad kyi sprul pa yin dgos te /
dper na mtha'i rgya mtsho chen po lta bu 'jig rten gyi chu sna thams cad 'dus pa zhig nas chu thigs pa gcig blang na de la 'jig rten gyi chu sna 'di ma 'dus bya ba med pa bzhin du sangs rgyas thams cad chos kyi dbyings su ro gcig pa'i phyir thams cad ngo bo gcig yin /
der ma zad sems can re re'i ngos la'ang sangs rgyas cha tshang ba res sems can rang rang gi las sgrib dag na mjal chog chog tu gzigs nas yod par gsungs /
de ltar rang gi bla ma su dang su la'ang sangs rgyas dngos kyi 'du shes dang /
yi dam dang sangs rgyas gang dang gang mjal yang bla ma las logs su med pa'i 'du shes lhang gis skye ba dang /
bla ma las gzhan pa'i sangs rgyas dang /
sangs rgyas las gzhan pa'i bla ma med pa dang /
bla ma dang sangs rgyas gnyis ngo bo dbyer med 'dres 'gro ba ltar mthong ba zhig byung na bshes gnyen bsten tshul gyi rtogs pa skyes pa yin /
bla ma'i rnal 'byor zhes pa'ang ngo bo rang gi rtsa ba'i bla ma yin pa la rnam pa skabs 'dir rdo rje chos su bsgom pa lta bu lha de dang der bskyed pa dgos /
bla ma dang ma 'dres par mdun du lha bsgoms pa skad byed pa bla ma'i rnal 'byor gyi go don gnad du ma song ba yin te /
lam rim chen mo las /
de ltar na bla ma'i rnal 'byor zhes yongs su grags pa'i gdams pa yang sngar bshad pa ltar go dgos kyi /
dmigs pa thun re tsam la sbyangs pas ni gar yang mi phyin la /
zhes gsungs /
des na bla ma la tha mal pa'i 'du shes las med na mdun gyi nam mkhar bsgom khul byas kyang bla ma'i rnal 'byor gnad du ma song bas byin rlabs 'jug thabs med /
so thar skabs bla ma la sangs rgyas kyi 'du shes bskyed /
byang sems skabs bla mar sangs rgyas dang 'dra bar blta /
sngags skabs sangs rgyas dngos su blta dgos par gsungs pas /
bsten tshul yang phar theg gi nges mi chog par sngags 'dir bla ma bsten tshul lnga bcu pa nas bshad pa ltar dgos tshul /
bla ma sangs rgyas dngos su bltas nas mdun gyi nam mkhar bsgom pa ni tshogs gsog pa'i zhing mchog tu gyur pa yin /
de la dgongs nas sa paN gyis /
bskal pa stong du pha rol phyin pa'i tshul / /
mgo dang rkang lag bdog pa gtong ba'i tshogs / /
bla ma'i lam 'dis skad cig gcig la sdud / /
rim gro byos la dga' ba sgoms shig ang / /
zhes dang /
dpal mgon klu sgrub kyis /
mchod pa thams cad rnam spangs nas / /
bla ma la mchod yang dag brtsams / /
de mnyes pas ni kun mkhyen pa'i / /
ye shes mchog zhi thob par 'gyur / /
ces gsungs /
de'i phyir tshogs kyi zhing 'gran zla med @# / /
pa bla ma yin pas tshogs gsog pa bla ma'i rnal 'byor gyi sgo nas byed cing /
sgrib pa sbyang ba rdor sems bsgom bzlas kyi khongs su 'du gsungs /
tshogs zhing la /
'di'i khyad chos gnyis bral 'chad dus kyi zhal shes gsum las /
dang po bla ma bskyed pa'i zhal shes ni /
lcang skya dang thu'u bkwan gyi gsung rgyun ltar /
bla ma dpa' bo rdo rje chos su bskyed pa phyi /
sangs rgyas rdo rje chos su bskyed pa nang /
de yum bcas su bskyed pa gsang sgrub /
sa lugs la bla rnal thun mong ba ma gtogs thun mong min pa snyan brgyud kho nar mdzad pas dngul chu'i sgrub thabs su thun mong ba mdzad /
de'ang bla ma dpa' bo rdo rje chos su bskyed pa thun mong ba /
sangs rgyas rdo rje chos su bskyed pa thun mong ma yin pa yin /
de gnyis ngo bo gcig cing /
bla ma la sangs rgyas dngos kyi 'du shes yod na rnam pa sangs rgyas su bsgom ma bsgoms la khyad med kyang /
sku'i rnam 'gyur gyi khyad par la rten 'brel gyi gnad yod pas /
kho bos nye lam 'dir thun mong min pa'i lugs ltar bkod pa grub mchog 'jam dbyangs bde rdor dang stag phu bstan pa'i rgyal mtshan sogs kyi dgongs pa yin /
de yang bla mar mos pas byin rlabs myur zhing sangs rgyas su mos pas byin rlabs che /
sangs rgyas gzhan gyi rnam par bsgom pa las rdo rje chos kyi rnam par bsgom na /
de nyid gsung rdo rje'i rang bzhin yin pas gdul bya la gsung gi 'phrin las 'jug sla ba'i dgos pa che /
des na rang gi mdun gyi nam mkhar zhwa khrid ltar ye shes rang snang las grub pa'i thar pa chen po'i gzhal yas khang gru bzhi sgo bzhi rta babs bzhi dang ldan pa /
mtho zhing yangs la rgya che lta na sdug pa /
drwa ba drwa phyed sogs rin po che'i rgyan du mas mdzes shing /
gser gyi rgya phibs la nor bu'i tog gis spras pa /
de'i dbus su seng+ge brgyad kyis bteg pa'i rin po che'i khrir sna tshogs pad zla nyi ma'i gdan la ngo bo skyabs gnas kun 'dus kyi bdag nyid rang gi rtsa ba'i bla ma yin pa la rnam pa sangs rgyas rdo rje chos kyi rnam pa can /
rus rgyan 'thol dang /
sku mdog dmar por byed pa las gzhan rin po che'i rgyan sogs kyang rdo rje 'chang dang 'dra ba /
sku mdog dmar por byed pa'ang slob ma la thugs rjes su chags pa'i nyams can /
rjes chags ni /
'gro la chags pas kun chags mdzad / /
ces pa ltar slob ma la thugs brtse ba snying rje chen pos dus nam du'ang btang mi bra ba lta bu'i rjes su chags pa ste de ltar ram /
yang na gdul bya'i rgyud la 'phrin las 'jug thabs kyi gtso bo ni chos gsungs pa yin pas bla ma'i gsung gi 'phrin las slob ma'i rgyud la 'jug pa'i phyir gsung rdo rje'i ngo bo sangs rgyas rdo rje chos te 'od dpag med kyi sku mdog lta bu /
rgyas pa'i las 'grub cing thugs nye ba'i rnam pas zhal 'dzum zhing sgeg pa /
'di la lha'i rnga dbyangs su dngul chu bas dpa' bo rdo rje chos su gnang ba'i dgongs pa ngag dbang nyi zla bzang po dang byams pa chos legs gsung pa ltar yab yum thun mong gi rtsa dbu ma che ba'i skabs bla ma sangs rgyas rdo rje chos dang /
yum gyi thun min rtsa dbu ma chung ba'i skabs dpa' bo rdo rje chos su bsgom dgos pa'i dbang du mdzad pa las /
de gnyis la spangs rtogs @# / /
mchog dman med pas 'dir dpa' bo rdo rje chos kyi rnam par bsgom na legs par gsungs kyang /
rang lugs zhwa lu /
stag phu /
thu'u bkwan bcas kyi dgongs pa ltar sangs rgyas rdo rje chos su bsgom pa nyid yin gsungs /
zhwa lu'i khrid du /
bla ma brgyud pa'i byin rlabs 'jug pa dang chos rgyun mi nub pa'i rten 'brel du bla brgyud mtho ba rtsegs /
rtogs pa skye sla phyir kun 'dus nor bu'i lugs /
'khor dang longs spyod rgyas phyir khrom tshogs bcas gsum du gsungs pa las| 'dir phyi ma ltar byed pa yin pas rtsa ba'i bla ma de'i mtha' skor du mdun nas brtsams te brgyud pa'i bla ma dang po sangs rgyas rdo rje 'chang dang /
rnal 'byor ma nas bzung g.yon skor gyis brgyud pa'i bla ma khang gsar skyabs mgon dang /
rje dngul chu ba 'jigs med dbang po bsnan pas sum cu rtsa drug lta bu gang yod kyi seng khri chung ngu phyogs bzhi kar dgu re tsam 'god /
de dag gi khar padma nyi zla dang bcas pa'i gdan gyi steng du 'dir rdo rje 'chang ni sangs rgyas rdo rje chos su byed cing /
rnal 'byor ma spyi ltar la /
brgyud pa'i bla ma gzhan nA ro pa nas bzungs te rang gi bla ma'i bla ma bar thams cad ngo bo bla ma de dang de yin pa la rnam pa dpa' bo rdo rje chos kyi rnam pa can /
gzhan thams cad zhal rang la tshur gzigs byas na rten 'brel gyi gnad che zhing| g.yas g.yon gyi bla ma rnams zhal rtsa ba'i bla ma la gzigs pa /
dbus kyi seng khris rang dang sku rgyab kyi bla ma'i bar sogs gcig gis gcig la mi sgrib ste /
'od kyi rang bzhin can yin pas so / /
de ltar dbus kyi seng khri'i mdun gyi dbus su rgyal ba rdo rje 'chang nas klog skya shes rab brtsegs kyi bar lnga sogs g.yon skor du rim bzhin gral sgor mor bzhugs pas mjug gi bla ma gzhon shos rang gi bla ma'i bla ma dang rdo rje 'chang gnyis gral mtshes su khel ba /
dngos brgyud kyi bla ma thams cad kyi gnas gsum du yi ge gsum gyis mtshan pa'i rang rang gi thug ka'i hUM yig las 'od zer dmar po lcags kyu lta bu dpag med spros /
phyogs bcu'i sangs rgyas re re'i thugs ka nas kyang bla ma yi dam sangs rgyas byang sems dpa' bo mkha' 'gro chos srung dang bcas pa'i tshogs zhing cha tshang re sangs rgyas rdo rje chos dang dpa' bo rdo rje chos kyi rnam par spyan drangs te mdun gyi tshogs zhing so sor cha tshang re thim pas re re'ang skyabs gnas kun 'dus kyi ngo bor gyur par mos /
des zhal shes dang po song /
de nas de dang 'brel bar bsod nams kyi tshogs gsog rgyas par byed dgos pas phyag bya ba la /
'di'i gang gi drin gyis sogs dang /
bla mchod kyi gang gi thugs rje'i sogs don 'dra ste /
bla ma gang gis chos gsungs pa'i drin las bde ba chen po'i gnas te sangs rgyas kyi go 'phang de yang dus skad cig gis te lha tshe ring ba dang /
dmyal ba pa'i tshe tshad lta bu'am /
'khor ba'i snga phyi'i mtha' la ltos na bya rdzogs kyi thung mtha'i skad cig ma'i yun tsam gyi snyigs dus kyi tshe thung gcig la thob par mdzad pas na bla ma ni rin po che dang 'dra zhes te /
'di dpe las dpe can ches lhag pa yin yang 'jig rten na dpe de las bzang ba bzhag tu med pas rin po che la dper mdzad nas /
bde stong gnyis su med pa'i ye @# / /
shes bzhin lag gi rnam pa can du shar zhing /
nges don gyi rdo rje mtshon pa'i phyir drang don rtags kyi rdo rje 'chang ba'am 'dzin pas na rdo rje can te rdo rje 'chang dang dbyer med pa'i zhabs kyi padmo la 'dud pa ste phyag 'tshal lo zhes pa'o / /
'di skabs rang gi lus brgya stong sogs su mos nas tshig don dran bzhin pas phyag bya /
mchod pa'i skabs rang gi snying gnas mchod lha nam mkha'i khams gang ba spros pa'i /
mchod yon zhabs bsil me tog ma gsum dkar po /
bdug pa ma dud ka /
mar me ma dmar ser /
byugs pa ma ljang gu /
zhal zas ma dang rol mo ma ni sna tshogs mdog can te kun rig gi byang phyogs pa'i lha ltar yin /
'dir mchod pa dngos su bshams pa yod med ji ltar yang blos gang lcogs sprul te 'bul dgos /
mchod sngags kyi don ar+g+haM sogs mchod pa so so'i ming dang /
pra tI ts+tsha ni sor sor bzhes /
swA hA ni gzhi tshugs /
oM AH hUM ni rdo rje gsum gyi sa bon te /
rdo rje gsum gyi rang bzhin gyi mchod yon la sogs pa so sor bzhes la thugs bde stong gnyis su med pa'i ye shes la gzhe tshugs zhes pa yin /
gzugs rdo rje ma dkar /
de bzhin sgra sngo /
dri ser /
ro dmar /
reg ljang /
chos dbyings rdo rje ma dkar mo ste 'dir rig ma drug dang /
rgyas par na /
ma rgyud bde mchog gi thun mong ma yin pa'i rig ma bcu drug gis mchod /
rgyas pa 'dir rig ma drug kyang 'du bas de dag gi phyag rgya ni /
badzra wi ni'i skabs lag gnyis rdo rje khu tshur gyis pi waM brdung ba'i tshul dang /
badzra waM she la /
gling bu bsgyur ba'i tshul dang /
mr-i taM gi la /
srin mdzub gung gsum bsgreng ba'i sor mos mchan khung gi thad du rdamr-i taM gi brdung ba'i tshul dang /
mur dze la /
mdzub mo dang gung mo bsgrengs pas 'og tu rdza rnga chen po brdung ba'i tshul ha s+ye'i skabs /
rdo rje khu tshur gnyis kha phyir bstan te kha 'gram gnyis su bzhag pa bzhangs pa'i tshul dang /
la s+ye'i skabs /
rdo rje khu tshur gnyis dkur bzhag ste bsnyems pa'i tshul dang /
gi rti'i skabs rdo rje khu tshur gnyis kyis snying ga'i thad du ting shags 'khrol ba'i tshul dang /
nr-i te'i skabs rdo rje'i khu tshur dkrol te dbral ba'i dbyings su gar bskor ba'i tshul dang /
puSh+pe sogs bzhi sngar ltar la /
rU ba'i skabs /
g.yon rdo rje khu tshur kha nang du bstan pa'i steng du /
g.yas pa'i sor mo bzhi gshibs te bsgrengs la lag mthil phyir bstan te bzhag pa me long gi phyag rgya dang /
re sa'i skabs rdo rje thal mo kha gyen du phye ba ro'i phyag rgya dang /
par+sha'i skabs /
rdo rje khu tshur gnyis kyis gos 'bul ba'i tshul dang / /
d+harmAH d+hA tu'i skabs /
rdo rje bsdams pa las mthe bong dang mdzub bo gnyis brkyang sted kyed /
mthe'u chung gnyis rtse sprad la brkyangs pa chos 'byung gi phyag rgya bcas bya /
mchod lha tshang ma phyag bzhi'am gnyis gang byas kyang rgyas bsdus tsam las khyad med pas /
rgyas par na dang po gnyis rdor dril /
lhag ma gnyis kyis rin po che'i snod du re re nas mchod yon sogs rim bzhin chu gnyis nyer spyod rol mo bcas dang /
stong gsum thams cad gsal bar @# / /
'char nus pa'i me long dmar po ngos gnyis pa sogs phyi'i 'dod yon lnga dang /
gzugs mdzes pa sogs nang gi gzugs /
ngag nas glu len pa nang gi sgra /
lus dang kha nas dri zhim po 'thul ba nang gi dri /
lce dang ma mchu'i ro bda' ba nang gi ro /
padma'i reg bya 'jam pa sogs nang gi reg bya ste nang gi 'dod yon lnga bcas so so'i mchod rdzas mchod yon zhal sogs dang /
'dod yon lnga spyan dang snyan sogs so sor phul bas tshogs zhing rnams la dang por dbang shes kyi 'khor du gyur pa'i tshor ba bde ba skyes /
des bdag rkyen byas nas yid shes la tshor ba bde ba skye ba sogs thugs rgyud la lhan skyes kyi bde ba chen po'i ye shes skyes ba dang /
chos dbyings rdo rje mas rnam thar sgo gsum dang| chos sku 'gyur ba med pa mtshon pa'i chos 'byung gru gsum mthing nag phul ba spyan gyis gzigs pa tsam gyis chos thams cad rang bzhin gyis med par rtogs pa'i bde stong dbyer med kyi ye shes khyad par can thugs rgyud la 'khrungs pas mnyes bar bsams pa ni phyi bum dbang dang 'brel pa'i mchod pa /
oM gu ru badzra d+harma sogs kyis nang mchod 'bul ba nang gsang dbang dang 'brel ba'i mchod pa /
sngags don gu ru ni bla ma /
badzra rdo rje /
d+harma chos /
sa pa ri wA ra 'khor dang bcas pa /
zhes pa'o / /
rang gi snying ga nas padma can sogs rig ma dpag med spros te phul bar mos la /
yid 'ong lang tsho'i sogs brjod /
mchod pa'i lha mo rnams sgyu rtsal drug cu rtsa bzhi la sogs pa'i yon tan ma tshang ba med pa dang ldan pa /
zhing skyes dang sngags skyes la gsung tshul med yang /
bskyed rim thob la rdzogs rim ma thob pa zhing skyes /
rdzogs rim thob la zung 'jug ma thob la sngags skyes /
slob mi slob kyi zung 'jug la gnas pa lhan skyes kyi pho nya ste| de lta bu'i rig ma phul ba de dag rnal 'byor mar gyur pa dad snyoms par zhugs pas zag med kyi bde ba thugs rgyud la 'khrungs par bsams pa gsang ba sher dbang dang 'brel ba'i mchod pa dang /
sgrib bral lhan skyes sogs de kho na nyid tshig dbang dang 'brel ba'i mchod pa ste 'dir bla mchod kyi tshigs bcad brjod pa 'jam mgon snyan brgyud kyi man ngag gi dbang tshig tu yod pa ltar bkod pa yin /
da dung 'di'i steng du bla mchod kyi /
skyabs mgon rje btsun bla ma 'khor bcas la| |zhes sogs nas /
nam mkha' ji srid 'bangs su gzung du gsol / /
zhes lus bran du 'bul ba'i bar bya thub kyang mchog tu 'gyur gsungs /
sngags lugs kyi thun mong ma yin pa'i byang chub kyi sems ni bde stong gi ye shes yin pas 'dir mchod pa thams cad kyis mchod yul gyi thugs rgyud la bde stong gi ye shes khyad par can bskyed par bsam dgos /
phyi nang gsang ba de kho na nyid kyi mchod pa zhes pa mchod pa'i rdzas kyi sgo nas phye ba las mchod pa thams cad kyis tshogs zhing gi thugs rgyud la mchod pa'i ngo bo bde stong gi ye shes bskyed pa chos par mtshungs shing /
phyi ma chod kun gyis kyang bde stong skyed pas na /
mkhas grub sangs rgyas ye shes kyis kyang /
mchod pa thams cad la de kho na nyid kyi @# / /
mchod pa yod de /
mchod pa de dang de las thugs rgyud la bde stong 'khrungs pa'i phyir /
zhes gsungs /
tshogs zhing rnams kyis chos kyi sku brnyes te bde stong gi ye shes sngar nas thugs rgyud la 'khrungs zin pas sngar med pa zhig gsar du skye rgyu med kyang /
de ltar skyes par bsams na bde stong gi ye shes rang rgyud la skye ba'i rten 'brel gyi gnad yod /
de nas mchod pa thams cad kyi mchog sgrub pa'i mchod pa 'bul ba ni /
dkon mchog gsum la bdag skyabs mchi| |zhes sogs te /
rang srid zhi'i 'jigs pas mnar ba la mi bzod pa'i nges 'byung /
gzhan de ltar mnar ba la mi bzod pa'i snying rje /
'jigs bde las skyob pa'i skyabs bslu ba med pa mdun gyi tshogs zhing rnams yin snyam pa'i yid ches kyis blo lings 'gel byed pa theg chen thun mong min pa'i skyabs 'gro bya /
de yang dus byang chub snying po'i bar dang /
dgos ba'ang rang gzhan srid zhi'i 'jigs pa las grol 'dod snying thag pa nas bskyed /
'di dag tshang ba'i sgo nas skyabs su 'gro tshul rgyu skyabs dang /
skyabs yul de dag gi thugs rgyud la mnga' ba'i spangs rtogs kyi yon tan rnams ma 'ongs pa na rang rgyud la 'byung 'gyur gyi thob byar yid ches pa 'bras ming rgyu la btags pa'i 'bras skyabs yin /
sdig pa thams cad so sor bshags / /
zhes pa'i skabs /
sa lam gyi yon tan skye ba la gegs che shos ni sdig sgrib nyes ltung yin pas /
sngar byas kyi nyes pa la dug khong du song ba lta bu'i 'gyod sems dang /
phyin chad srog la babs kyang mi byed snyam pa'i sdom sems bsten pa sogs gnyen po stobs bzhi tshang ba'i sgo nas bshags pa byed pa dang /
'gro ba'i dge la rjes yi rang / /
zhes pa ni /
dper na rgyal po gdan 'dren pa la stobs 'byor chen po zhig med par mo rang ma lta bu'i khyim du gdan 'dren mi nus pa ltar byang chub mchog tu sems bskyed pa la'ang bsod nams kyi bsags rgyab shin tu che ba zhig med par bskyed mi nus pas sngon du bsod nams rgya chen po gsog pa gal che /
de yang las dang po bas lus ngag gi sgo nas dge ba byas pas bsod nams de tsam gsog mi thub pas sangs rgyas 'phags pa nas so skye yan chod kyi gzhan gyi dge ba la rjes su yi rang byas na bsod nams shin tu rgya chen po 'thob pa 'ong bas 'dir yi rang byed pa ste /
mdor na theg chen thun mong min pa'i skyabs 'gro rnam dag byed pa /
'gal rkyen sgrib ba sbyong ba /
mthun rkyen tshogs bsags pa rnams sngon du btang nas byang chub mchog tu sems bskyed pa nyid gtso bo yin pas /
sangs rgyas byang chub yid kyis gzung / /
zhes bas sems bskyed mdor bstan dang /
yang bskyar /
sangs rgyas chos dang tshogs mchog la / /
sogs rkang pa gnyis kyis byang chub snying po'i mtha' can gyi skyabs 'gro sngon du btang nas /
rang gzhan don ni sogs rkang pa gnyis kyis smon sems bzung ba dang /
byang chub mchog gi sogs tshig rkang gsum gyis 'jug sems /
'gro la phan phyir sogs bsngo smon /
'di dag sngags lugs kyi bdun rnam dag ces ba de yin /
'di la 'ga' res longs sku'i yan lag bdun pa dang /
mdo lugs kyi yan lag bdun @# / /
pa ni sprul sku'i yin zer te /
longs skus chos rtag tu gsung zhing /
mya ngan las 'da' tshul mi ston phyir na chos 'khor bskor bar bskul ba dang /
mi 'da' ba'i gsol 'debs ma bgrangs pas yin 'dug pas de ltar byas kyang 'brel ni che /
de lta bu'i bdun rnam dag byed pa ni sgrub pa'i mchod pa yin gsungs /
ku sA li'i tshogs gsog skabs /
ku sA li zhes pa dge ba can la 'jug pas nang gi yon tan spas nas mkhas nyams grub nyams gang yang med par phyi'i kun spyod phal pa ltar ston cing /
mngon mtshan chung ngu'i thog nas dge sbyor kho nar 'bad pa la nang gi yon tan gi sgo nas btags pa dang /
yang| ku su lu ni 'du shes gsum pa'am /
ma bcos lhug pa'i don te /
spros med dang bcos med kyi ngang nas nang gi nyams len bzang ba zhig la byed pas /
'di'ang nang gi yon tan la ma bltos bar phyi'i spyod lam la bltos nas btags pa yin pas snga ma dang 'di gnyis ka'i 'bab so gcig tu 'ong /
don du 'dis phyi tshul mkhas pa dang grub pa /
phyag mchod byed pa sogs gang yang mi ston par yar mar gyi mgron la sbyin gtong mi mngon pa'i tshul gyis tshogs rlabs po che gsog pa zhig yin /
de yang phyi'i mchod pa ci tsam phul ba las rang lus tshogs su phul na bsod nams gsog tshabs che bas /
bdag gis sngon thog med nas lus grangs med pa blangs te dor kyang don med du song 'dug pas /
da res lus 'di bla ma dkon mchog la tshogs su phul nas dal 'byor don yod par bya'o snyam pa'i 'phen pa btang nas /
rang sems bM yig tu gsal ba de rnal 'byor ma mtheb sor tsam zhig tu gyur pa de nyid rtsa dbu ma'i lam brgyud spyi bo nas nam mkhar chad /
'dir bla ma dang zhal sbyor mdzad gsungs pa rang sems rnal 'byor ma spyi bo nas rgyangs /
kyis thon te bla ma'i mdun thad du skad cig gis slebs pa tsam las /
'khyud de snyoms 'jug mdzad pa min /
bla ma'i mdun du slebs pa dang phyir bltas pas rang lus phung po rnying pa lings te 'gyel ba /
shin tu che zhing tsho la smum pa bkrag mdangs gzi brjid can du mthong bar bsam /
rang sems mkha' spyod dbang mo mtheb sor tsam / /
zhes sogs tshigs bcad du brjod pa 'jug pa bde ba dang /
byin rlabs kyi tshan kha che ba bcas thu'u bkwan gsung sor bzhag byas pa yin /
dmigs pa legs po byung na tshigs bcad ma bton kyang chog /
so thar gyi sdom pa rnam par rig byed ma yin pa'i gzugs yin pas ku sA li'i tshogs gsog 'di dang gcod gtong ba gnyis kyi bem rig dbye skabs rnam smin gyi lus phung po rnying pa 'gyel ba dge slong sogs rab byung gi lus btang du mi rung bas /
dge ldan snyan brgyud kyi man ngag la rang nyid rab tu ma byung gong gi lus kyi rnam pa khyim pa'i rten can mgo zing de ba zhig tu yod bar bsam dgos pa gnad che /
bem rig dbye tshul yongs grags min pa'i snyan brgyud thun mong ma yin pa zhig kyang yod /
ku sA li'i tshogs gsog 'di gcod kyi dkar 'gyed dang 'dra /
dge ldan pa'i gcod snyen brgyud du bzhugs pa las mngon mtshan che ba mi mdzad bas gzhan tshos dge ldan pa la gcod @# / /
med par 'dzin kyang /
de yod par ma zad /
dge ldan pa'i gcod gsung mkhan yang 'jam dpal dbyangs yin te /
de'i rtsa tshig 'jam dbyangs chos skor bris ma'i nang du yod /
'di a mdor spar yod kyang kha byad du 'jam dbyangs chos skor bris mar grags pa zhes yod /
dge ldan pa'i gcod kyi mtshan la'ang gdan thog gcig ma zhes grags pa thar 'dod ded dpon dang don gcig /
de yang tshar tshad lhong tshad sogs stan thog gcig tu gcod pa la zer /
mdo sdud pa las /
gang+gA'i klung mnyam zhing na sems can ji snyed pa / /
de kun yongs su brtag pa bzung ste bdud gyur la / /
ba spu nyag re las kyang de snyed sprul byas kyang / /
de dag gis kyang mkhas la bar chad bya mi nus| |zhes gsungs pa gcod kyi khungs yin /
sher mdo na 'di 'dra mang bas ma gcig gis kyang gra pa mngon shes kyi mchod gnas mdzad de yum sgrogs nas bzhugs pa'i skabs bdud bzhi bcom pa'i gnad 'di lta bu gzigs nas gcod kyi man ngag srol phyes tshul /
dga' ldan snyan brgyud la shin tu gsang zhing sbas pas gcod DA ma sor brgyad pa lhung bzed nang du chud pa zhig las chen po mdzad srol med /
gcod gtong ba'i dus mtshams kyang skyes bu chung 'bring gi lam bsgom pa sngon du song nas /
byang chub kyi sems gnyis la myong ba 'don skabs gtong len la bogs lhag par 'byin thabs dang /
lta ba'i dgag bya ngos gzung ba'i phyir gcod gtod ba ste dus gnyis yin /
deng sang 'chi ba mi rtag pa'i blo gsha' ma zhig kyang rgyud la ma skyes shing /
skyabs 'gro tsam yang ji bzhin med pa la DA ma ru rda chung tsam 'khyer te gcod dang gcod zer nas gcod kho na gtong lo byed pa ni dgos pa gzhan zhig gi dbang du song ba red gsungs| de nas rang byung mi mgo'i sgyed pu ri bo tsam gsum gyi rtsa ra rang sems rnal 'byor ma mar babs pas bam ro'i thod pa'i dpral mtshams su gri gug gis reg tsam gyis thod pa lings te bkog nas sgyed pur bkal ba yangs shing rgya che ba'i nang bam ro'i lhag ma rnams gtubs te spungs pa sha rus ri bo tsam dang /
khrag rgya mtsho tsam du gyur pa la rnal 'byor mas spyan gyis gzigs tsam gyis oM AH hUM rim bzhin bdud rtsir thim pas sbyangs rtogs sbar gsum sogs byed /
'brug gsum dang ha hoH hrIH brjod skabs tshig mang nyung gi khyad tsam las /
bsgom don la bsang sbyang sogs tshad ma nang mchod byin rlabs ltar bya /
de nas bla ma'i rnal 'byor gyi bla ma rnams kyi mdun du ston pa thub pa'i dbang po la 'gro ba kun gyis sri zhu bya ba'i 'os su gyur pa dkon mchog sri zhu'i mgron rgyud sde bzhi'i yi dam /
longs sprul gyi sangs rgyas /
de dag gis gsungs pa'i lung rtogs kyi chos po ti'i rnam pa can /
de nyams su len pa'i dge 'dun byang sems nyan rang rnams kyis bskor pa /
g.yas su rje btsun 'jam dbyangs la bstan 'gro'i 'gal rkyen sel zhing mthun rkyen sgrub pa la mgon skyob mdzad nus pa'i mgon po yon tan gyi mgron gnas gsum gyi dpa' bo mkha' 'gro chos srung yongs grags rnams @# / /
dang| gtsang ris kyi mgon po bdun cu rtsa lnga la sogs pa /
drang srong mchog brgyad sogs lha mi'i drang srong bden tshig grub pa /
dzam+b+ha la dang nor rgyun ma sogs gnod sbyin nor lha'i tshogs /
gzhan yang rnal 'byor ba rang nyid la 'go ba'i lha lnga dang /
rang dang lhan cig tu 'grogs shing srung skyob byed pa'i mo lha mo sman sogs 'grogs pa'i lha dang /
rang rang gis bsten pa'i chos srung lta bu srung ba'i lha /
rang gi yul lha dang dgra lha lta bu 'tsho zhing skyob pa'i lha rnams kyis bskor ba /
g.yon du spyan ras gzigs la /
snying rje bya sa'i yul du gyur ba'i rigs drug gi snying rje'i mgron sa'i lha mo brtan ma sogs stong gsum gyi yul lha gzhi bdag dang /
gnod sbyin rta bdag brgyad sogs gnod sbyin gyi sde dpon chen po rnams 'phrog ma bu dang bcas pa dang /
lo zla zhag dus spar sme'i sa bdag sogs mdor na snga phyi'i mgron rnams su ma the ba'i rigs drug gis bsdus pa'i sems can rnams dang /
khyad par lan chags srid pa bar do dri za'i tshogs grangs med pas bskor ba /
spyan ras gzigs snying rje'i mgron ma yin kyang de dag gi mgon skyabs su bzhugs pa yin /
'di'i mgron tshan dang po gsum dngul chu'i zin bris ltar yin zhing /
bzhi pa gdon bgegs lan chags kyi mgron mdun gyi 'og tu bskyed dgos pas /
dkon mchog sri zhu'i mgron gyi 'og tu gsang bdag phyag na rdo rje'i mtha' skor du /
rang gis phar mgu bar byas kyang tshur gnod pa byed pa'i bgegs rigs stong phrag brgyad cu dang /
mgu mi mgu cung zad re bgyis pa la phan gnod re sa 'jog byed pa'i gdon gyi rigs sum brgya drug cu dang /
rang gis sngar gzhan la gnod pa byas pa'i le lan lus rten 'di la 'ded mkhan gyi nad rigs bzhi brgya rtsa bzhi'i bdag po sogs mi min 'byung po mtha' yas pas bskor bar mos /
phyag rdor gdon bgegs lan chags kyi mgron gyi gras min yang de dag gi gong gnon gyi tshul du bzhugs pa yin gsungs /
mgron tshan bzhi po 'di ltar bskyed pa skabs 'di dang /
bsur /
gtor ma brgya rtsa sogs thams cad la 'dra /
bdud rtsi 'bul skabs dngos su nang mchod 'thor ba dang /
bsgom don la rang rnal 'byor mar gsal ba thod ba'i rtsar sbyin bdag gi tshul du yod pa'i thugs ka nas lha mo re rdo rje ma thod pa thogs pa bdun star sgrigs kyi rnam par spros pas /
ngo bo rang gi sha khrag yin yang rnam pa bdud rtsir gyur pa'i thod pa chen po'i bdud rtsi nas bcus te phul nas lha mo snying gar bsdu ba'am /
yang na /
lha mo gcig spros pas bdud rtsi dbul zhing /
phul zin pa na tshur bstim /
yang gcig spro ba sogs lan bdun byed pa gang yang rung bas bla mar lan bdun dbul ba rang kha sbyor yan lag bdun thob par mtshon par 'jam dbyangs bde rdor dang stag phu bstan pa'i rgyal mtshan gyis gsungs tshul dang /
yang dngul chu'i khrid ltar mgron bskyed tshul dang /
'bul skabs gtso bor gsum dang /
gzhan mgron tshan rer lan re bcas bdun du byed pa'i lugs kyang gsungs /
mgron gzhan rnams la lha mo thod pa thogs ba dpag med lag bde ba'i tshul du @# / /
spros te /
sngon rang lus dkor sogs kyis tshur gsos /
da res phar mchod sbyin tshogs gsog gis don chen po bya snyam du /
dkon mchog sri zhu'i mgron la rgyal po la dbya khral 'bul ba'i tshul dang /
mgon po yon tan gyi mgron la grogs po la ston mo 'gyed pa'i tshul /
rigs drug snying rje'i mgron la ngan slong la sbyin pa gtong ba'i tshul /
gdon bgegs lan chags kyi mgron la bun bdag la bu lon sprod pa'i tshul du phul bas yar mgron rnams bde chen gyis mnyes shing /
rtsa brgyud kyi bla ma rnams ma gtogs pa'i yar mgron rang la thim /
mar mgron rnams sangs rgyas te mkha' spyod kyi zhing du gshegs par bsam /
sgrub thabs gzhung gi tshig rnams mgron bzhi dang gsal bar mi mthun yang thu'u bkwan gsung sor bzhag yin /
mthar mchod pa'i 'khor gsum mi dmigs pa'i rgyas 'debs byed pa gnad che /
nged kyis sgrub thabs 'dir bkod pa'i bla ma'i rnal 'byor dang /
ku sA li'i tshogs gsog /
'og nas 'byung ba'i lus dkyil rnams dngul chu'i gzhung dang mi 'grigs kyang /
'khrid yig bai DUra zhun ma'i them skas dang thu'u bkwan rin po che'i dgongs pa yin pas skyon med pa'i steng du legs cha gzhan las che ba yod gsungs /
tshogs gsog pa maN+Dal gyi khrid la /
maN+Dal 'bul ba rgyu dbyibs sogs lam rim gyi khrid las byung ba ltar dang /
che chung rang gi kha phor las ma chung ba /
de 'ang 'bral spangs ltar khyer te 'bul dgos /
tshom bu nyer gsum m+r+je tsong kha pa chen po'i phyag bzhes /
nyer bdun ma 'gro mgon chos rgyal 'phags pas mdzad tshul /
gling phran zhes pa che chung gling gi sum cha la dbyibs gling so so dang mthun /
bde stong lhan cig skyes pa'i ye shes kyi / /
zhes sogs kyi ri gling rin chen gter bum nyi zla bcas su tshom bu nyer gsum ma dngos zin la tshang zhing /
gzhan yang 'di la /
ngo bo /
rgyu| rnam pa /
'bul yul gyi khyad par bzhi dang /
phyi nang gsang ba'i maN+Dal kyang tshang ste /
gling bzhi ri rab sogs 'bul ba phyi /
rang lus sha khrag phung khams skye mched sogs ri gling gi rnam par 'bul ba nang /
rang rgyud kyi bde ba chen po'i ye shes ri gling gi rnam par 'bul ba gsang ba /
stong pa rten 'byung du nges pa'i stong nyid ri gling sogs kyi rnam par shar te 'bul ba de kho na nyid kyi maN+Dal yin /
dpal ldan sa skya pa'i man ngag ltar /
bdag gi chags sdang rmongs gsum zhes sogs brjod de /
chags sogs skye ba'i yul rnams maN+Dal gyi ri rab kyi steng du bkod nas phul bas rang gi chags sogs zhi ba la khyad che ba gsang chen slob bshad ba'i phyag srol thun mong min pa byin rlabs kyi tshan kha can yin /
lam rim gyi maN+Dal skabs kyang chags sogs shugs drag skye ba'i yul rnams dmigs pa gsal bar byas te phul na chags sogs zhi ba'i gnad yod pas 'di khri chen bstan pa rab rgyas kyis lam rim la'ang sbyar bar mdzad /
tshigs bcad 'di dag gi skabs rta gtong na 'og gi mtha' yas rgyal ba'i zhes sogs kyi rta de gtong dgos shing /
de'i rta rdo rje 'chang nyid kyi sa 'ol kha chos lung nas rnyed pa yin tshul /
'di yan @# / /
tshogs bsags tshul yin gsungs /
de nas byin rlabs 'jug pa gsol 'debs la rag las pas /
gdangs snyan pos /
rgyal ba rgya mtsho'i rigs bdag ces sogs bla brgyud gsol 'debs 'don /
'di'i skabs bla ma so so'i gsol 'debs thon rim gyis bla ma rang rang la dmigs shing /
mjug tu rtsa ba'i bla ma'i gsol 'debs kyi tshe dbus kyi gtso bo la dmigs nas bya gsungs /
gnyis pa dbang blang ba'i zhal shes ni /
skyabs gnas kun 'dus sogs dbang bzhi bskur ba'i gsol 'debs lan gsum rang gis 'don skabs /
bsgom don la lan dang po'i tshe rang nyid kyis rtsa ba'i bla ma la dbang zhu ba'i gsol ba gdab /
gnyis pa'i tshe rtsa ba'i bla mas brgyud pa'i bla ma rnams la g.yon skor du spyan 'khor ro ro spyan 'gros kyis gzigs bzhin du dbang bskur chog pa'i gnang ba zhu /
gsum pa'i tshe brgyud pa'i bla ma thams cad kyis dgyes bzhin du rtsa ba'i bla mar spyan cher gyis gzigs te dbang bskur bar mdzod cig ces gsol 'debs gsungs te gnang ba phul ba ltar zhal gyis bzhes par mos /
dpal ldan sa skya pa rnams kyis dbang bzhi'i man ngag shog dril du mdzad /
zhal shes kyi dbang bzhi len tshul bka' rgya can ni sa lugs la ma grags pa'i dge ldan snyan brgyud kyi thun mong ma yin pa yin pas de ltar len tshul rgyas pa zhig kho bos bde mchog la sbyar te brtsams pa ltar bya chog gsungs /
bsdu na /
bla ma'i dpral ba'i oM las 'od zer dkar po 'phros pa'i sne la oM yig dkar po'i phreng ba rang sgra sgrogs bzhin pa bdud rtsi dkar po'i rgyun dang bcas pa byung /
bdud rtsi'i rdul phra rab tshun chad oM du gyur ba rang gi dpral bar thim /
lus kyi sdig sgrib dag /
bum dbang thob /
bla ma'i sku'i byin rlabs lus la zhugs /
lam bskyed rim bsgom pa la dbang bar byas /
'bras bu sprul sku 'grub pa'i nus pa bzhag /
de bzhin du mgrin pa'i AH las 'od dang /
AH phreng /
bdud rtsi dmar po rang gi mgrin par /
ngag sgrib /
gsang dbang /
gsung byin /
rdzogs rim /
longs sku /
yang thugs ka'i hUM las 'od sogs dmar po rang gi snying gar| yid sgrib /
sher dbang /
pho nya bsten pa /
chos sku /
yang gnas gsum ka las 'od dang /
'bru gsum phreng sgrig /
bdud rtsi bcas dkar dmar mthing gsum cig car byung ba rang gi gnas gsum du cig car thim /
sgo gsum gyi sdig sgrib| tshig dbang /
gsang gsum gyi byin rlabs /
bsam mi khyab /
ngo bo nyid sku 'grub pa'i nus pa bzhag par mos pa'i bar rim bzhin sbyor /
de ltar yi ge gsum phreng sgrig byed pa sogs zhwa lu'i khrid yig ltar byed cing /
gzhan phal cher dngul chu'i zin bris nang bzhin chog tshul /
sgrub thabs su bkod pa 'di dbang bzhi thun mong ba len tshul bsdus pa la dmigs pa 'char ba de phyir tshig cung zad rgyas su btang ba yin /
bla ma'i drung du 'di ga'i sin+d+hU ra'i dbang bzhi byin rlabs nos ba nas bzung 'di'i gzhung du gsal ba'i dbang bzhi len tshul bsdus pa thun mong ba'am /
zhal shes dbang bzhi rgyas pa len tshul thun mong ma yin pa gang rung zhig chag med nyams su len nus na gong du zhus pa ltar dbang gi chu bo ma nub pa zhes @# / /
byin rlabs kyi rgyun mi nyams pa'i gnad che ba yod gsungs /
gsum pa bla ma bstim pa'i zhal shes la /
dus gsum sangs rgyas zhes sogs kyis gsol ba btab pas gzhal yas khang dang brgyud pa'i bla ma rnams kyi seng khri rnams kyang bsdu /
bla brgyud rnams sangs rgyas rdo rje chos rang gi slob ma rnal 'byor ma la thim pa sogs bla ma snga ma snga ma rnams rang rang gi slob ma phyi ma phyi ma rnams la byin gyis rlob pa'i tshul du rim bzhin thim mthar /
dbyangs can grub pa'i rdo rje rang gi slob ma dngul chu blo bzang 'jigs med dbang po dang /
tre bo khang gsar skyabs mgon gnyis la thim /
de gnyis rtsa ba'i bla ma la thim /
rtsa ba'i bla ma yang snying du gces pa'i bu gcig pu'i mas bu la brtse gdung ji ltar yod pa las kyang brgya 'gyur stong 'gyur gyis 'gran du med pa lta bu'i rang la thugs shin du mnyes shing rjes su chags pas rang la mar thim la khang dang /
rang yang bla ma'i bka' drin dran cing dad gus gdung shugs rtse gcig tu 'bar ba bzod glags med par bla ma las longs su 'byed mi thub pa lta bus yar thim la khad du gyur /
mthar bla ma rang la thugs shin tu chags pa'i rkyen gyis seng khri nas yar 'od du zhu /
spyi bo nas mar 'od du zhu ste 'od dmar po bye'u'i sgo nga tsam zhig tu gyur pa rang gi spyi gtsug nas zhugs /
snying ga'i rang sems baM ? yig tu gsal ba la thim pas bla ma'i thugs rnal ma bde stong gnyis su med pa'i ye shes chos kyi sku dang rang gi sems gnyis dbyer med ro gcig tu 'dres te byin gyis brlab /
rang nyid bla ma sangs rgyas rdo rje chos kyi go 'phang thob song snyam pa bya dgos /
'di ne nges don gyi bla ma'i rnal 'byor kyang yin zhing /
lam 'di lta bur nan du 'bad na bla mchod kyi /
bdag nyid bla ma lhar gyur nas / /
sogs ltar thugs yid gcig 'dres dang rang nyid bla ma'i go 'phang 'thob pa'ang ring por mi thogs par nges par 'ong ba yin gsungs /
drug pa bdag lhar bskyed pa'i rnal 'byor ni /
baM yig de nyid je cher song ste zhes sogs te /
'di la bdag gi gzhi sbyar ba dang /
bdag gi gzhi bsgyur ba gnyis yod| de yang gzhi'i skye shi bar do gsum sbyangs nas 'bras dus kyi rgyal ba'i sku gsum 'thob pa la gzhi'i skye shi bar do gsum sbyong byed kyi lam rdzogs rim skabs kyi ma btags ma bcos pa'i lam dus kyi sku gsum thob pa sngon du 'gro dgos /
de lta bu'i rdzogs rim skabs kyi sku gsum thob pa la bskyed rim gyi skabs su mos pa yid byed tshun chad kyis btags shing bcos ma tsam gyi sku gsum lam 'khyer sngon du 'gro dgos /
sku gsum lam 'khyer gyi gnad ma tshang na nga rgyal dang gsal snang bsgom pa sogs ji tsam rgyas kyang rgyud sde 'og ma'i lha'i rnal 'byor ltar bskyed rim du mi 'gro la /
cho ga rgyas bsdus ji ltar yang sku gsum lam 'khyer gyi gnad tshang na bskyed rim mtshan nyid par 'gro bas bskyed rim dngos gzhi la de gsum tshang ba dgos /
de la 'chi ba /
bar do /
skye ba gsum lam du 'khyer dgos /
sa lcags la nyal ldang nas ngo sprod kyang de la dgos pa che ba med /
phar phyin theg pa'i skabs rang cag 'khor bar 'khor ba'i rgyu bdag 'dzin ma rig pa la thug pa @# / /
ltar gsang sngags kyi skabs su 'khor bar 'khor ba'i rgyu skye shi bar do gsum la thug ste /
rang re de gsum la skor ba bskor nas 'khor bar 'khyams pas sngags kyi skabs 'dir sbyang gzhi skye shi bar do gsum la byed| de yang rnal 'byor ba rang nyid la ma 'ongs pa na 'byung 'gyur 'dzam gling gi mir skye ba'i dbang gi skye shi bar do gsum yin te /
gling gzhan dang skye gnas gzhan dang 'gro ba gzhan gyis dbang po rtul ba la sogs pa'i rkyen gyi bde ba lam du byed mi nus la /
'dzam bu'i gling pa dar gud la sogs pa'i rkyen gyis nges 'byung sogs rtogs pa skye sla ba dang /
'dzam bu'i gling ba'i mi mngal skyes khams drug ldan pa bla med kyi gdul bya'i gtso bo yin pas de nyid gzhir bzhag byed dgos /
rang de ltar skye mi thub snyam na /
skyon med de /
'bras bu sangs rgyas kyi sa'i yon tan thams cad 'bras bu lam byed kyi tshul du bsgom pa gsang sngags kyi zab khyad yin tshul dang /
'bras dus su mchog sprul gyis 'dzam gling gi lus bzung dgos pa'i gnad kyis kyang 'dzam bu'i gling pa'i lus rten dgos tshul sogs gsungs /
sbyong byed brgyud nas bskyed rim gyi sku gsum lam 'khyer ni phal pa'am bcos ma dang /
sbyong byed kyi lam ngo ma rdzogs rim skabs 'byung bas dngos su rdzogs rim gyi 'od gsal /
sgyu lus /
sprul sku'i bsre ba rnams ni gtso bo'am ma bcos pa yin pas 'chi ba sbyong byed kyi lam ngo ma rdzogs rim gyi sems dben dpe'i 'od gsal mthar thug /
bar do sbyong byed ngo ma rdzogs rim skabs kyi ma dag pa'i sgyu lus /
skye ba sbyong byed ngo ma rdzogs rim skabs sgyu lus pa des phung po rnying par zhugs te rags pa'i sprul sku bzung ba de yin /
des na bskyed rim skabs phal pa dang /
rdzogs rim skabs ngo ma 'byung /
sbyangs 'bras ni 'bras dus kyi chos longs sprul gsum yin /
bskyed rdzogs gnyis ka'i sbyang gzhi skye shi bar do gsum yin pa 'dra na'ang / /
sbyong lugs mi 'dra ste /
grol byed la rdzogs rim skabs kyi sku gsum lam 'khyer dang| smin byed la bskyed rim skabs kyi sku gsum las 'khyer yin /
'o na sems dben dpe'i 'od gsal mthar thug gis 'chi ba sbyong tshul ji ltar yin zhe na /
'di yan chod mos pa yid byed kyis bsgom pa yin la /
'di'i skabs su rtags rnams 'chi rim ji lta ba bzhin byung ste rlung thams cad dbu mar dngos su thim nas 'od gsal 'char zhing /
de yang sngar goms pa'i stobs kyis 'od gsal de lam gyi 'od gsal du bsgyur nas 'chi ba 'od gsal dang dpe'i 'od gsal gnyis bsres pa'i 'od gsal de la spyod pa'i dong thub byas te /
'od gsal de'i rlung sems tsam las sgyu ma'i skur dngos su ldang nus pa 'ong /
des 'chi ba sbyangs zin pas bar do myong ba med cing /
slar skye ba len mi dgos /
sems dben dpe'i 'od gsal mthar thug thob na rten de la 'tshang rgya bas khyab zer ba'i gnad kyang des yin /
de la bar do mi 'byung ba ni /
rnal 'byor ba des 'od gsal de las langs ma thag bar do'i dod la ma dag pa'i sgyu lus su ldang bas @# / /
yin| dper na /
rdza bum gyi rgyu 'jim pa rdog po gcig la rdza bum ma bzos par lha sku bzhengs pa dang 'dra ste /
rdza bum gyi rgyu 'jim pa dang mtshungs pa 'khor ba sgrub byed kyi tha mal pa'i gzhi'i skye shi bar do gsum po| rdza bum ma bzos pa dang 'dra bar skye shi bar do rang dgar ma btang bar /
'jim pas lha sku bzos pa dang 'dra bar sku gsum lam 'khyer gyis 'bras bu sku gsum du bsgyur ba ni sbyong tshul dngos yin /
sbyang gzhi sbyong ba la rnam pa mthun pas sbyong ba dang /
mi mthun pas sbyong ba gnyis las /
'dir dang po ste /
bar do bas ma dag pa'i skye ba len pa dang chos mtshungs par sgyur lus pa des phung po rnying par 'jug pa sogs gzhi lam 'bras gsum thams cad du rnam pa shin tu mthun /
de yang phar phyin theg pa'i skabs su sbyang gzhi spyod byed rnam pa mi mthun par bdag 'dzin dang 'dzin stangs dngos 'gal du gyur pa'i lam bdag med rtogs pa'i shes rab kyis bden 'dzin sbyong ba lta bu ma yin par /
gsang sngags kyi skabs 'dir sbyang gzhi spyod byed sbyangs 'bras rnams mthun te / /
sbyang gzhi gzhi dus kyi 'chi ba /
spyod byed lam dus kyi rdzogs rim pa'i 'od gsal /
sbyangs 'bras 'bras dus kyi chos sku rnams mthun zhing| sbyang gzhi bar do /
spyod byed sgyu lus /
sbyangs 'bras longs sku rnams mthun la /
sbyang gzhi skye ba /
sbyong byed slob pa'i zung 'jug /
sbyangs 'bras sprul sku rnams rnam pa mthun pa yod /
des na gzhi dus kyi 'chi ba sbyong zhing /
lam dus kyi 'od gsal gyi rgyud smin byed du byed la /
'bras dus kyi sangs rgyas kyi chos sku 'grub par byed pa'i btags pa'i rnal 'byor ni 'chi ba chos sku'i lam 'khyer dang /
gzhi dus kyi bar do sbyong zhing lam dus kyi sgyu lus kyi rgyud smin par byed la /
'bras dus kyi sangs rgyas kyi longs sku 'grub par byed pa bar do longs sku'i lam 'khyer /
gzhi dus kyi skye ba sbyong zhing lam dus kyi zung 'jug gi rgyud smin bar byed la /
'bras dus kyi sangs rgyas kyi sprul sku 'grub byed skye ba sprul sku'i lam 'khyer yin / /
rnal 'byor ma 'di'i skabs zab pa'i sbyang gzhi dang /
rgya che ba'i sbyang gzhi gnyis gtso bor ma mdzad par mthar thug gi sbyang gzhi ma yi 'od gsal lam /
gzhi'i 'od gsal nyid gtso bor mdzad /
de ni shin tu phra ba'i gnyug sems mngon du gyur ba'i skabs kyi stong nyid mngon sum du rtogs pa lta bu yul snang can zhig 'char ba 'byung yang stong nyid mngon sum du rtogs pa ni min te /
'di sbyang gzhi yin /
sbyang gzhi de spyod tshul 'di nyid kyi smon lam las /
yid 'ong rgyal yum phyi yi rnal 'byor ma / /
sogs ltar 'di'i byin rlabs skabs kyi phyi nang gsang ba'i pho nya gsum bsres kyi man ngag la brten nas bskyed rdzogs skabs de'i rgyun bskyangs pa las 'byung tshul /
'chi ba 'od gsal der phal cher la zhag bdun du gnas par gsungs shing /
yang g.yang du lhung ba sogs glo bur du shi ba dang sdig can lta bur yun thung ngu las mi 'ong ba sogs sna @# / /
tshogs dang /
skyes bu dam pas ni 'di lam gyi 'od gsal du bsgyur nas yun ring du gnas pa yang yod /
spyir ma rgyud skabs stong phyogs shes rab kyi lam rtsal du bton nas 'chad cing /
sgyu lus rtsal du bton nas mi 'chad pa'i gnad sbyang gzhi rlung gi ldog cha nas mi 'chad par / /
sems kyi ldog cha nas rgyas par 'chad pa shin tu phra ba'i gnyug sems la rtsal 'don byas pa yin gsungs /
de ltar sbyang gzhi sogs ngos zin par byas te| bsgom don la sngar bla ma rang la thim skabs rang gi snying ga'i bM la thim pas rang nyid bM du gyur /
de yang dper na chu dang phrad pa'i lan tshwa chur zhu ba'am /
kha ba yod pa'i dkyil du chu rgyugs na chu gar 'gro'i sar kha ba zhu ste kha ba chu'i rang bzhin du 'gro ba ltar bM yig de nyid je cher song ste gnas khang bM du gyur /
de las cher song ste lung pa /
de las kyang cher song ste rim bzhin yul khams dang /
rgyal khams /
'dzam gling /
stong gsum rnams bM du gyur /
de las kyang cher song ste nam mkha'i mtha' dang mnyam pas mkha' khyab kyi snod bcud thams cad bM yig chen po gcig tu gyur par bsam /
sa lugs la rgya mtsho'i chu rlabs mthar yal nas zhi 'gro ba ltar bM yig cher song nas stong yal du btang /
de'i dang nas 'chi ba chos sku'i lam 'khyer bsgom par gsungs pa /
de ltar byas na stong nyid bsgom skabs khyad med kyang /
rdzogs rim pa'i nyams len gyi gtso bo ni nang rdo rje'i lus la gnad du bsnun nas rlung dbu mar bsdu ba nyid yin pas /
bM yig rgya mtsho'i rlabs ltar phar yal bar dmigs nas tshur ma bsdus na rlung sems 'jug pa gcig phyir rdzogs rim skabs rlung dbu mar 'du ba la gnod cing rdzogs rim gyi rgyud smin byed du mi 'gro /
des na bskyed rim bsgom pa rdzogs rim zab mo'i rgyud smin byed du 'gro ba zhig dgos pas mchod lha spro ba tshun chad slar snying gar bsdu ba sogs rdzogs rim gyi rgyud smin byed du 'gro thabs kho na byed pa yin pas /
sa lugs la med par dge ldan snyan brgyud kyi man ngag la /
bM chen po de nyid stong yal du mi gtong bar re zhig nas yang mtha' nas nang du tshub rim gyis je chung je chung du bsdus nas rang gi snying ga'i thad du bM yig shin tu phra ba zhig tu gyur pa la dmigs te de yang mthar nA da'i bar bsdu /
nA da yang mi dmigs par stong bar sbyangs te bde stong chos kyi sku la mnyam par bzhag dgos pas /
bM chen po je chung du song ba'i mthar bM yig gi khog ba mgo bo la thim pa na sa chu la thim pa dang chos mtshungs shing /
de'i rtags smig rgyu lta bu'i nyams 'char ba'i mos pa dang /
de bzhin du mgo bo zla tshes la thim pa na chu me la thim rtags du ba lta bu /
zla tshes thig le la thim tshe me rlung la thim rtags srin bu me 'khyer lta bu /
thig le nA da la thim tshe rlung rnam shes la thim rtags mar me ta la la 'bar ba lta bu /
'chi ba'i dus su skabs 'dir phyi dbugs rags pa chad /
nang dbugs chung ngu zhig bsdad yod pas nyams len gyi lag rjes bsam blo gtong rgyu dang /
thugs @# / /
dam gsal 'debs zer ba rnams 'di dus dgos gsungs /
nA da la 'khyog gsum yod pa mas nas yar brtsis pa'i 'khyog dang po'i dus su rnam shes snang ba la thim rtags snang ba dkar lam pa /
'di'i skabs sogs nas rang bzhin brgyad cu'i kun rtog rnams rim bzhin 'gag 'gro bas 'di skabs snang ba'i rang bzhin gyi kun rtog so gsum 'gag /
'khyog dang po gnyis pa la thim pa na snang ba mched pa la thim rtags mched pa dmar lam pa /
'di skabs mched pa'i rang bzhin kun rtog bzhi bcu 'gag /
'khyog gnyis pa gsum pa la thim pa na mched pa nyer thob la thim rtags nyer thob nag lam pa /
'di skabs nyer thob kyi rang bzhin kun rtog bdun 'gag /
'khyog gsum pa stong pa nyid du thim pa na nyer thob 'od gsal du thim /
de'i tshe rang bzhin brgyad cu'i kun rtog dbyings su dag pa'i gzhi'i 'od gsal chos sku ston gnam g.ya' dag pa lta bu'i snang ba 'char bar mos la bde stong sbyar /
'di la bM yig chung ngu 'gro skabs sa chu la thim pa dang sbyar ba dang /
da lta bshad zin pa ltar bM gyi khog pa mgo bo la thim pa na sa chu la thim pa dang sbyar tshul sogs 'og ma rnams la'ang go rim de ltar byed pa'i bsdu rim lugs gnyis yod kyang don la 'gal ba med /
des na 'di la gsum las /
dang po 'chi ba chos sku'i lam 'khyer bsgom pa dngos la /
de ltar snang ngor bM yig nA da tshun gyi snod bcud kyi snang ba 'od gsal du bsdus pa'i snang ba stong sang /
des ngor rang bzhin gyis med pa zhes nges ngo'i 'dzin stangs rang bzhin gyis med par nges pa'i stong nyid bsgom /
de yang nga la sogs pa'i chos thams cad rang bzhin gyis ma grub pa'am /
bdag med par bsgom pa la med rgyu'i bdag de nges par bya dgos pas /
rang rer chos dang gang zag gang snang ba thams cad de dang de zhes kho rang gi ngos nas tshur grub pa lta bu tshugs thub ling nge ba zhig rang shugs kyis shar 'ong ba de dgag bya yin /
de gzugs phung sogs gang du 'dug brtags na /
nga'i gzugs kyi phung po sogs zer ba'i skabs lta bu'i nga rang bzhin gyis yod pa zhig gtan nas rnyed du med /
de bzhin du chos thams cad rang rang gi ngos nas grub pa rdul tsam yang med par nges pa'i nges shes bskyed /
snang ba stong sang dang nges ngor rang bzhin med pa phar theg thams cad la yod kyang blo bde chen gyi ngo bor bskyed pa med pas /
gsang sngags la de'i steng du stong nyid nges mkhan yul can gyi blo gnyug sems bde chen gyi ngo bor bskyed pa'i myong yul bde ba chen po zhes /
bde ba chen po'i ye shes kyis stong nyid nges par byed pa yin /
de gsum byung na sngags kyi bde stong sbyar ba tshang zhing myong yul bde ba ni rgyud sde 'og ma la'ang yod pas 'dir chos sku'i lam 'khyer du 'gro ba la de'i steng du chos sku'i nga rgyal 'jog pa dgos /
de byung na chos sku'i lam 'khyer gyi gnad tshang ba yin /
bla rnal mjug rang sems bla ma'i thugs bde stong gnyis med kyi ye shes su gyur bar bsam tshul legs pa byung yod na /
'chi ba @# / /
chos sku'i lam 'khyer gyi skabs su yang myod yul bde ba de gas chog cing /
myong yul bde ba zhes ba yul la sbyar rgyu min par yul can la sbyar rgyu yin gsungs /
de ltar bde stong sbyor rgyu'i bde ba ni sems dben dpe'i 'od gsal thob nas gnyug sems mngon du gyur ba'i skabs byang sems dbu ma'i nang du zhu ba'i bde ba dngos su yod la /
da lta las dang po ba la de 'dra'i bde ba dngos su med kyang tha mal pa'i dbang po gnyis sbyor gyi bde ba'i nyams lta bu ci tho na byas te gtso sems rags pa mos pa yid byed kyis bde ba'i ngo bor bskyed la /
de'i rtsi ma yal ba'i thog /
chos thams cad rang bzhin gyis ma grub pa'i don bsams nas yul stong pa nyid dang yul can bde ba chen po gnyis gnyis su med pa'i ye shes la gdags gzhir byas te /
de ltar rtogs mkhan gyi blo de yang gzhi lam gnyis kyi skabs lta bu rang dga' ba min par /
de 'dra'i bde stong gi ye shes de 'bras dus kyi rje btsun rdo rje rnal 'byor ma'i thugs ye shes chos kyi sku dngos de yin snyam du mos la /
de la nga rgyal bzhag pa ste 'chi ba chos sku'i lam 'khyer khyad chos bzhi ldan du bsgom /
de ltar byung na chos sku'i lam 'khyer gyi gnad tshang zhing /
rdzogs rim gyi rgyud smin byed du 'gyur /
gsang sngags 'bras bu lam byed yin pas gzhi lam gyi bsam pa mi bya bar ma 'ongs pa na 'bras dus kyi chos sku 'thob rgyu de tshur drangs nas da lta chos sku dngos su thob song snyam pa dgos /
sa lugs la sku gsum lam 'khyer mi gsal zhing /
de'i nang nas kyang bar do'i lam 'khyer mi gsal ba sogs dngul chu'i khrid yig ltar stsal /
shU n+ya tA'i sngags brjod pa'i skabs dgag bya rang bzhin gyis med pa'i stong nyid bsgom /
sngags don oM sngar bzhin /
shU n+.ya tA na stong pa nyid /
dz+nyA na ye shes /
badzra rdo rje ste dbyer mi phyed pa /
swa b+hA wa rang bzhin /
at+ma ko bdag nyid /
a hang ni nga'o ste 'di'i sngags don la gong gi khyad chos bzhi ka tshang tshul /
chos sku lam 'khyer bsgom pa'i dgos pa srung ba'i mchog tu 'gyur ba sogs bzhi yod tshul bde zin ltar gsungs /
gnyis pa bar do longs sku'i lam 'khyer ni /
de ltar snang ba thams cad bsdus pa'i /
zhes sogs kyi skabs bar srid mtshon pa'i bM yig nam mkhar bzhag pa yin la /
de yang bdag nyid bde chen chos kyi sku la gnas na sangs rgyas nang phan tshun gyis gzigs pa ma gtogs byang sems sa bcu pa bas kyang mi mjal bas na sems can gyi don mi 'byung /
des na da ni sems can gyi don du sa thob pa'i byang chub sems dpa' la'ang snang du rung ba'i chos sku las longs skur ldang snyam pa'i 'phen pa btang ste /
bde chen chos kyi sku de'i ngang las longs sku'i ngo bo bM yig dmar po shin tu phra ba zhig gsal btab la nges pa stong nyid la drangs pa'i gzung rnam lhar shar ba ltar gzung rnam bM yig tu shar ba de la 'bras dus kyi longs sku dngos so snyam du nga rgyal 'jog /
de yang bM yig la longs sku'i nga rgyal bya ba las gsal snang 'don mi dgos /
'di'i longs @# / /
sku ni mtshan dpe sogs rnam pa 'dra bas der bzhag pa min par /
phra ba'i lus kyi sgo nas byed de /
'chi ba 'od gsal phra ba las bzhengs pas yin /
shin tu phra ba'i rlung sems ni /
gzhi dus kyi bar do dang /
lam dus dang 'bras dus kyi longs sku'i gdags gzhi'o / /
'chi ba dang bar do'i lam 'khyer skabs thog mar sbyang gzhi sbyong byed ngo 'phrod par byed pa ma gtogs dngos bsgom tshe 'bras dus kyi chos sku dang longs sku thob song snyam du nga rgyal byed pa las /
gzhi'i 'chi ba dang bar do sbyong byed yin snyam ste bsgom mi rung /
lam gyi skabs skye shi bar do gsum la rnal 'byor bas sangs rgyas kyi sku gsum de dang cha mthun pa tsam la sku gsum gyi tha snyad byed kyang sku gsum dngos gnas pa ni min gsungs /
gzhi dus kyi bar do ba ni tshe tshad ji ltar ring yang zhag bdun ma gtogs mi thub /
deng sang kha cig gis /
'ga' zhig shi nas skye ba len sa ma byung bar /
bar do'i gnas skabs rang na bsdad yod pa dang /
de yang skye ba snga ma'i lus kyi cha byad du lo zla mang po zhig tu sdod par mthong thos kyi skad byed /
mdzod las /
sngon dus sri 'byung sha tshugs can / /
zhes gsungs pa'i dgongs don ma rnyed par /
kha cig gis sngon dus kyi srid pa zhes pa bar do'i sngon ma skye ba snga ma der ngos bzung nas de'i lus can yin par smra ba dang /
yang kha cig /
gzhung 'ga' shas nas phyi ma'i lus dbyibs can du bshad pa'ang mthong ste tshe tshad zhag bdun las zhag phyed dang bzhi tshe sngon ma dang /
zhag phyed dang bzhi tshe phyi ma'i lus su yod par bar do thos grol sogs nas bshad kyang /
de dag ni gzhung chen mo'i dgongs don la rgyus med pa'i gtam col 'ba' zhig las ma 'das par lam rim che na mo las gsungs ba ltar yin /
sngon dus srid 'byung zhes pa'i sngon dus ni skad dod pur+wa zhes pa mdun nam sdun la 'jug cing /
bar do ba de skye ba sngon ma la tshur log yong na legs te de ltar min par skye ba sngon ma nas tshe 'phos te phyi mar kha phar bltas te 'gro mkhan yin pas na bar do ni skye ba sngon ma'i mdun dang /
tshe phyi ma ni bar do'i mdun du go dgos pas bar do ba ni phyi ma'i lus dbyibs can du yod par ma zad /
bar do ba de rigs mthun dang lha mig dag bsam gtogs gzhan gyis mi mthong /
tshe tshad kyang gong du bshad pa ltar zhag bdun nas skye ba gzhan du 'pho ba ma gtogs de ga'i mur yun ring sdod pa mi srid /
yan bar do nas tshe 'phos te nye 'brel dang 'jig rten pa bslu bar byed pa'i gdon dang yi dwags sogs ni yod /
sngon shA kya dga' byed shi ba'i tshe mu stegs pa rnams kyis dgug sbyang byas pas dga' byed dngos su 'ongs pa na nang ba'i dge bsnyen rnams ha las te bcom ldan 'das la zhus pas /
bcom ldan 'das kyis de dngos gnas min pas ngo mtshar mi che gsung /
'o na gang yin zhus par /
gnod sbyin gtogs @# / /
'dod dang /
dri za khyab byed sogs kyis der brdzus nas 'ongs par gsungs pa sogs dang /
bon pos gshin chog dang phung por dgug sbyang byas ba sogs la rje btsun mid las gsungs tshul yang ming la'i rnam mgur ltar gsungs /
bM yig gis bar do'i lus ngag yid gsum mtshon tshul e wM sgra sgrub kyi sgo nas bsams na nges pa rnyed sla bar gsungs pas /
dus 'khor rtsa rgyud las /
thig le zla ba khu ba sku / /
rnam par gcad bya rdul nyi gsung / /
thugs ni rnam shes sgra gcan a / /
zhes pa ltar /
thog mar rnam bcad dang /
de nas a dang thig le rnams bzhag /
ka lA pa las /
a yig dag gi bar du u'o sa rnam bcad u I yi ger bsgyur /
u wa gsal byed dbyangs kyis dman pa pha rol tu nye bar sbyar bar bya'o sa /
a srog wa ra drangs pa wa srog ldan du gyur /
thig le ste klad kor nga ror /
'jig rten pa'i nye bar spyod pa las 'dzin pa grub bo zhes pas bsgrubs bas wM grub /
'o na dngul khrid du e sgrub pa ci zhe na /
gong gi rnam bcad lus bsgyur ba'i a de lus pas zhar la sgrub pa yin gyi /
ngo ma wM sgrub pas chog gsungs /
de dag gi mtshon don ni /
thig les phyi la sbyar na zla ba /
nang la byang sems dkar po /
gzhan la sku mtshon /
rnam bcad kyis phyi la nyi ma /
nang la byang sems dmar po /
gzhan la gsung /
as phyi la sgra gcan /
nang la sems phra mo /
gzhan la thugs mtshon /
mdor na bM yig ni gzhi lam 'bras gsum gyi gnas skabs kyi sgrub gzhi shin tu phra ba'i rlung sems dang mthun /
kha dog dmar bas ni bar do'i sems can chags pas bcings pa dang /
lam 'bras kyi longs sku'i thugs rgyud bde chen gyis bcings pa dang chos mthun /
bM gyi thig les sku dang /
bas gsung dang /
bM de srog ldan yin pas srog la a zhugs bas as thugs mtshon /
de gsum gzhi la sbyar na bar do ba'i lus ngag yid gsum /
lam la sbyar na sgyu lus pa'i sku gsung thugs gsum /
'bras bu la sbyar na sangs rgyas kyi sku gsung thugs gsum mtshon zhing /
bM gyi nA da'i 'khyog gsum yang de ltar mtshon pa sogs zhwa lu'i khrid du'ang gsal /
bde mchog gi skabs kyang nA da'i 'khyog gsum gyis gzhi la sbyar na bar do'i lus ngag yid gsum /
lam la skye shi bar do gsum /
'bras bu la chos longs sprul gsum mtshon pa yin gsungs /
gsum bskye ba sprul sku'i lam 'khyer ni /
bM la sems 'dzin bzhin pa'i ngang nas e yig gnyis bskyed /
e steng ma'i 'greng so phar nub ngos dang /
'og ma'i 'greng so tshur shar ngos te rang gi mdun du bstan pas| g.yas g.yon nas bltas na e steng 'og gnyis spar yig lta bu 'byung /
e steng ma las chos 'byung zur gnyis rgyab dang /
zur gcig mdun /
e 'og ma las chos 'byung zur gnyis mdun dang /
zur gcig rgyab tu bstan pa'i chos 'byung bsnol ma /
chos 'byung steng 'og gnyis mtho dma' nas 'bru gang gi tshed tsam yod pa /
a las zla ba'i steng du bM yig dang /
oM gsum ma gyen 'greng rang sgra sgrogs bzhin pa la bdag gis longs sku la gnas na byang 'phags ma gtogs @# / /
pa'i gdul bya thams cad kyi don bya bar mi nus pas /
so skye tha mal pa la'ang snang du rung ba'i rags pa'i sprul skur ldang snyam pa'i 'phen pa btang nas /
rang nam mkha'i baM yig gis zla ba sogs mthong ba na /
zla dkyil dkar la dmar ba'i mdangs can sangs rgyas yab yum gyi byang sems dkar dmar du mos la nam mkha'i baM yig zla ba dkar dmar gyi dbus su zhugs /
zla ba baM yig sngags 'phreng rnams las 'od zer dkar dmar mthing gsum phyogs bcur 'phros pas snod chos 'byung dang /
bcud rnal 'byor mar gyur /
de ltar 'od zer spro ba sku gsung thugs kyi dpa' bo mtshon /
snod bcud thams cad rdo rje rnal 'byor ma'i rang bzhin du byas pas yab bka'i man ngag brtan g.yo snod bcud shes bya'i 'khor lo mtha' dag lhan skyes kyi bde ba chen po'i ngo bor sdom lugs sogs kyang 'dir tshang tshul /
de ltar snod bcud rnal 'byor mar gyur pa sngags phreng la thim pa las /
chos 'byung /
zla ba| sngags 'phreng baM dang bcas pa de thams cad bsdus nas lugs su blugs pa ltar 'od kyi gong bu gcig tu gyur /
de yongs su gyur pa las rten dang brten pa yongs su rdzogs pa'i rnal 'byor mar skad cig nyid la dus gcig tu grub par bsam ste /
'di la mngon byang lnga bskyed kyi skye ba sprul sku'i lam 'khyer zer /
mngon byang lnga bskyed sbyar lugs zla ba las byang chub pa sogs mi mdzad par ye shes lnga las byang chub pa sbyor tshul bde mchog lus dkyil gyi bdag bskyed ltar dgos /
de la zla ba'i kha dog dkar bas me long ye shes las byang chub pa /
de bzhin du oM gsum ma'i yig 'bru dmar bas mnyam nyid /
baM yig zhugs pa sor rtog /
'od zer spro bsdu bya grub /
chos 'byung zla ba baM yig sngags 'phreng dang bcas pa yongs su gyur pa las rten dang brten pa skad cig la rdzogs pa chos dbyings te mngon byang lnga bskyed sogs yab bka'i man ngag gi gnad thams cad kyang 'dir tshang /
chos 'byung phyi mas gnas khang mtshon pa sogs la gzhi lam 'bras gsum ga'i chos mthun sbyor tshul them skas ltar| yang gzhi la sbyar na chos 'byung nyis brtsegs ni pha ma gnyis dang /
zla dkyil dang oM gsum mas byang sems dkar dmar gnyis /
baM yig der zhugs pa ni bar do ba de pha ma'i mngal du khu khrag steng sems zhugs pa /
'od zer spro bsdu byed pa ni mngal gyi gnas skabs mer mer po sogs dang /
sku yongs su rdzogs pa ni ma'i mngal nas phyir btsas pa sogs mtshon /
lam la sbyar na baM yig de sgyur lus rnying pa mtshon /
de zla bar zhugs pa ni sgyu lus kyi phung po rnying pa gsar pa la zhugs pa mtshon /
'bras dus la sbyar na longs sku'i baM yig de zla bar zhugs tshe longs skus sprul sku'i skye ba len par mtshon /
sa lugs la baM yig sngon du bkod pa'i rjes su oM gsum ma'i sngags 'phreng 'god pa ni man ngag gnad du ma song ba yin zhing /
dga' ldan snyan brgyud lugs ltar baM yig rjes su zhugs pa la zab pa'i gnas khyad par can yod /
de ltar baM yig bar do'i mtshon don nam mkhar bzhag pa'i rang lugs ltar ma byas par /
stong pa'i ngang las gsar du bskyed pa ni gzhi lam 'bras gsum @# / /
la sbyar na mi mthun par ma zad /
baM yig nam mkhar bzhag pa nA ro'i gzhung chung du /
dbus su ni baM yig go / /
zhes pa'i dgongs pa yin pas snga ma ni gzhung chung dang 'gal zhing /
rtsa rgyud las /
'jug bsgra la sogs pa nas| |zhes gsungs pa'i sogs khongs nas bstan pa'i dgongs pa dang yang mi mthun gsungs /
bde mchog skabs kyi mtshan dpe'i ngo bo dbyangs gsal sogs kyang oM gsum pa'i sngags phreng gis dod thub ste /
oM gsum mar yi ge srog ldan so gnyis yod pas mtshan so gnyis /
srog ldan srog med kha phral ba'i yi ge brgyad cus dpe byad brgyad cu mtshon /
oM gsum ma'i sngags 'phreng 'god tshul sa lugs la rbas d+d+ha bu sogs yig 'bru nyis ldab go ldog pa g.yon skor du mdzad kyang /
de ltar byas na rtsa rgyud dang /
'di'i sngags btu /
nA ro pa'i gzhung chung /
sa chen kun dga' snying po'i mtshan sogs kyi lung dang 'gal zhing /
rigs pa dang yang 'gal bas na dge lugs la de ltar mi byed par oM gsum ma'i sngags 'phreng g.yon skor spyi 'gro ltar la /
sngags rnams sarba bud+d+ha zhes sogs mthar chags su 'ong ba dgos /
de yang nA ro'i gzhung chung las /
zhes pa'i sngags phreng lugs las bzlog pa bsam mo / /
zhes dang /
lugs las ldog tshul yang de'i mtshan kun snying gis mdzad pa las /
g.yon skor du zhes 'byung zhing /
rtsa rgyud dang rje'i rgyud 'grel gnyis kar sngags lugs ldog spyi 'gro ltar 'byung ba dang /
gzhan yang rgyal po in+d+ra b+hU ti'i phag mo zhal gnyis ma'i sgrub thabs dang /
sngags btu'i skabs kyang g.yon skor mthar chags su 'bab pa las /
g.yon skor byed tshul sa lugs ltar gyi nyis ldab log pa de 'drar gtan nas mi 'bab la /
lnga pa chen po'i dgongs pa dang yang mi mthun pas /
'di dag rgyud dang paN grub tshad ldan mang po'i gzhung man ngag dang bcas pa'i dgongs pa dang bstun dgos /
de yang mdo las /
dge slong dag gam mkhas rnams kyis / /
bsregs bcad brdar ba'i gser bzhin du / /
legs par brtags la nga yi bka' / /
blang bar bya yi gus phyir min / /
zhes gsungs pa ltar gang zag la mi rton chos la rton bzhig dgos pas dngul chu ba'i gsung zin dang dbyangs can grub rdor gyi gsung smon 'grel lha'i rnga dbyangs sogs su lung rigs kyi lam las drangs pa'i dgag gzhag rgyas par gsungs yod pas de dag la yid rton byed dgos /
'on kyang jo bo nA ro ta pa nas bzung sa chen gong rim brgyud pa dang bcas pa nas da lta'i bar brgyud thag ha cang ring ba'i stabs kyis gdams ngag la 'khyor zhugs pa dag ther ma thon pa las de ltar gsungs mkhan rnams mkhas zhing grub pa brnyes pa sha stag yin pas gang zag la smod du mi rung ba /
dper na jo nang pa'i brgyud 'dzin chen po rnams kyang lta ba la skyon zhugs pa lta bu yin gsungs /
de nas rim gyis gsal 'debs pa ni /
'dir rten brten pa rnams phyi nas tshur rim bzhin dag pa dang sbyor gin sbyor gin bsam dgos /
srung 'khor bsgom pa la rdo rje'i sa gzhi r+wa ba sogs 'jigs byed ltar bya chog /
rdo rje'i r+wa ba'i mtho dma' rdo rje nyal stabs steng rdo rje gyen 'greng /
de'i steng du rdo rje nyal stabs te rdo rje gsum las @# / /
med kyang dpangs srid rtse nas mnar med bar du slebs pa /
rgyar rdo rje nyal stabs phreng sgrig grangs drug cu re bzhi dang /
langs pa phreng sgrig rdo rje re bzhi /
rdo rje'i r+wa re re'ang ri rgyud kyi su la lta bu shin tu chen po la /
rdo rje'i bar seng thams cad rdo rje chung ngu du mas bar mtshams med par gtams pas phar blta ba'i tshe rdo rje rnams hram mer gnas pa la /
reg na ngos mnyam pa /
bde mchog la rdo rje'i r+wa gur gru bzhi yin yang /
'di'i r+wa gur zlum por gsungs /
'og gi rdo rje'i zlum skor gyi grangs dang /
steng gi zlum skor grangs mang nyung 'dra /
rdo rje'i sa gzhi r+wa gur tshang ma 'dab 'byar ba'i dum bu gcig pa dgos /
dum bu gcig pa 'di gsung rgyun gcig la sgo nga ltar srub med pa phu tshogs pa lta bu /
gsung rgyun gcig la rdo rje'i r+wa gur sa gzhi tshang ma ming so sor btags pa ma gtogs thams cad gcig tu gyur nas de las rdul phra mo zhig 'khyer dgos na'ang srung 'khor yongs rdzogs ma 'khyer na /
lhu phral nas logs su 'khyer du med pa'i sra mkhregs dum bu gcig pa ste gsung rgyun gnyis yod kyang 'bab so gcig yin /
bde gsang 'jigs gsum la dur khrod r+wa ba'i phyi rol du yod kyang /
'dir dur khrod brgyad rdo r+wa'i nang du dgos /
dur khrod kyi shing rnams ni der dur khrod yod pa'i rtags mtshan lta bur yang gsungs /
ye shes kyi me brgyad ni ri'i rtsa bar yod /
grub thob dang 'ol ba pho mo sogs dang /
dur khrod brgyad re re la'ang shing dang phyogs skyong sogs khyad chos brgyad brgyad yod pa bde mchog lus dkyil gyi skabs ltar yin /
srung 'khor ma bsgoms na bar chad kyis tshugs sla ste /
go mtshon sogs med pa'i mi zhig thang dkyil du sdod pa ltar dang /
srung 'khor bsgom pa ni mkhar rdzong btsan po'i nang du sdod pa dang 'dra /
mtshan mo gnyid log skabs shes pa rags pa phal cher bsdus zin pas gegs 'jug sla bas nyal khar srung 'khor bgom ba gal che /
de'i phyi rol me ri sna lnga bskal me lta bu g.yon skor dpag tshad tsam du 'thums te 'bar ba /
me lha'i rigs kyi gdon bgegs me la mi 'jigs pa dag gi gnyen por rdo r+wa dang me ri'i bar dang me'i dkyil thams cad du'ang rdo rje rtse lnga ba'i mde'u can gyi mda' steng 'og phyogs mtshams kun tu bsnol mar rgyugs pa /
de yang dur khrod kyis nges 'byung dang lta ba /
me ris byang sems mtshon zhing /
srung 'khor gcig pus kyang nges 'byung byang sems yang dag pa'i lta ba gsum ga mtshon pa ste /
mdor na 'di'i sgrub pa po lam thun mong bas rgyud sbyangs pa zhig dgos par mtshon /
de'i nang du chos 'byu ba nyis brtsegs phyi dkar la nang dmar brgya khyon shin tu che ba /
phyi dkar bas stong nyid /
nang dmar bas bde ba chen po /
nyis brtsegs kyis bde stong dbyer med du sbyar ba'am /
yang na /
chos 'byung gcig la dkar dmar gnyis ka tshang bas kyang bde stong dbyer med mtshon pa dang /
gru gsum gyis rnam thar sgo gsum mtshon /
chos 'byung ni gsang bde 'jigs gsum thams cad la yod cing /
de yang dkyil 'khor gyi phyi rol du yod pa chos 'byung bde stong gi rang bzhin yin pas rten brten pa rnams de las byung bar mtshon @# / /
skabs 'di'i chos 'byung nyis brtsegs kyi g.yas g.yon gyi grwa bzhir dga' 'khyil 'khyil chung g.yas skor la dga' 'khyil kho rang g.yon skor du 'khor bzhin pa g.yun drung zur med pa lta bu la /
'khor tshe g.yon skor du 'khor kyang g.yung lag ri mo g.yas skor du yod /
de lta'i dga' 'khyil gyis thabs bde chen dang /
chos 'byung gi mdun rgyab tu dga' 'khyil med pa'i stong pa gnyis kyis chos dang gang zag gi bdag med gnyis te shes rab stong nyid mtshon /
rtse mo phra ba thur du zug pa ni las dang po bar bde stong gi ye shes rtogs pa phra mo skyes pa /
stod yangs shing rgya che ba ni bde stong gi ye shes de rgyas nas yon tan gong nas gong du 'phel 'gro ba mtshon /
chos 'byung gnyis la ngos bcu gnyis yod pas phyi la sbyar na nyi ma'i khyim bcu gnyis /
nang la bud med lo bcu gnyis mar byang sems dmar po babs pa /
gzhan la dga' ba bzhir che 'bring chung gsum phye ba'i bcu gnyis yod pa mtshon /
dga' 'khyil bzhi'i 'khyil chung bcu drug gis phyi la zla ba'i dkar cha 'phel ba'i cha bco lnga /
gang ba'i cha gcig ste bcu drug /
nang la skyes pa lo bcu drug par byang sems dkar po babs pa /
gzhan la dga' 'khyil rer dga' ba'i dga' ba sogs phye ba'i bcu drug yod pa mtshon /
chos 'byung nang gi skyed pa yan tsam du bzhugs gdan sna tshogs padma 'dab ma brgyad pa /
padmas ni padmo 'dam las skyes kyang 'dam gyi dri mas ma gos pa ltar rnal 'byor ma 'khor bar gnas kyang 'khor ba'i skyon gyis ma gos pa mtshon /
de'i steng nyi gdan gyis nyi mas lo tog smin pa ltar gdul bya'i shes rgyud smin pa dang /
yang bde stong gnyis su med pa'i byang chub kyi sems kyis rgyud smin par yang mtshon /
yig cha 'gar zhabs gnon yab bka' ltar 'jigs byed g.yas dang /
de yang lag pa bzhi pa /
dus mtshan ma g.yon du mdzad kyang /
rang lugs la 'dir yum bka' gtso che ba'i gnad kyis de las go ldog ste dus mtshan ma g.yas dang /
'jigs byed g.yon du mnan pas phyi ltar na 'jig rten khams kyi dregs pa pho rgyud mo rgyud thams cad kyi gtso bo mnan pas srid pa gsum las rgyal ba mtshon /
nang ltar na dus mtshan ma nu ma'i steng nas mnan pas nu ma 'dod chags skye ba'i gnas yin pa dang /
'jigs byed mgo bo rgyab tu bltab nas snying ga zhe sdang skye ba'i gnas kyi thad du d+ph+ral ba gti mug skye ba'i gnas nas mnan pas rnal 'byor ma rang nyid dug gsum las rgyal zhing /
gdul bya'i rgyud kyi dug gsum 'joms pa dang /
gsang ba ltar na snang mched thob gsum gyi gnyis snang phra mo las rgyal ba'i dpa' rtags sogs mtshon pa yin /
bde mchog gi zhabs gnod du dbang phyug lag pa bzhi pa can /
'dir gdong gcig dang lag pa gnyis te /
lag pa bzhi nas thal mo sbyar ba las gzhan gnyis med pa bai DUr zhun ma'i them skas ltar yin /
tA ra nA thas gnon mkhan las zhabs gnon lag pa mang ba mi rung ba yang gsungs /
yang mgo bo phrag dog skye ba'i gnas sogs gsung tshul 'dra min /
'khrid yig gzhan du mgo bo gti mug skye ba'i gnas mnan par gsungs pa'ang sman gyi rgyud las gti mug klad pa la brten nas stod du gnas @# / /
par bshad pa dang bstun na chog tsam yin / /
sangs rgyas thams cad kyi thugs rgyud kyi bde chen ye shes lhar shar zhing slob ma la rjes su chags pa dang /
gtum mo'i bde drod lhag par 'bar zhing nang gi gtum mo lhar bzhengs par mtshon pa'i sku mdog dmar po /
'gro rnams bden stong mnyam pa nyid du gzigs pa'i ye shes kyi snang ba 'bar bas sgrib gnyis bag chags bcas bcom pa'am bsregs par mtshon phyir sku las dus mtha'i me lta bu'i 'od zer dmar po 'phro zhing nyi ma 'bum gyi gzi brjid dang ldan pa /
chos can kun rdzob kyi snang bar rten 'byung sna tshogs bkra yang /
chos nyid don dam pa'i dang du chos thams cad du ma ro gcig tu gzigs par mtshon pa'i zhal gcig /
bden gnyis zung du 'jug pa'i phyag gnyis /
dus gsum sa ler gzigs pa'i spyan gsum /
de yang ha cang gdangs pa dang ha cang zum pa ma yin pa'i zhi ma khro pa /
ye shes kyi spyan dbus ma lha yab rnams la spyan g.yas pa dang /
yum rnams la spyan g.yon pa gyen du bslang ba yin /
spyan nam mkhar gzigs pas rje btsun ma rang nyid phyi nang gi mkha' spyod la mnga' brnyes pa dang /
de yang mkha' spyod du gzigs pas rang gi sgrub pa po mkha' spyod du myur du 'khrid pa'i brda ste /
dper na 'bras spungs mda' nas 'bras spungs su 'gro'am zhes 'dri tshe 'bras spungs la yang blta ba bzhin dang /
dbu 'gying nyams kyis zhal dkyil lam tsam rang la bstan cing /
spyan gyis yar gzigs pa lta bu dgos tshul / /
zhal g.yon du phyogs pas g.yon pa'i kun spyod ? gtso bor mdzad pa dang /
thabs shes gnyis nas g.yon pa shes rab stong phyogs la rtsal du bton te de la dus rtag tu mnyam par bzhag pa mtshon /
zhal gyi mchu sgros bim+pa ltar dmar pa /
bim+pa ni rgya gar skad de /
bsgyur na gzugs brnyan can /
zhes par 'gyur /
'di rgya gar nas 'byung zhing / /
phal skad la kan+d+hu ra zer ba'i shing thog dmar po shin tu mdog legs gsal dwangs phyi rol gyi gzugs brnyan kyang 'char bzod pa lta bu zhig yin gsungs /
zhal mche ba'i myu gu cung zad ngom pa lha zhi drag gi zhal lta bu ma yin par rang cag ngo shes pa'i mi dang phrad na he zer ba lta bu dgos /
zhal nas khrag 'dzag pa 'gro kun snying rje chen pos yongs su mi gtong pa dang / /
nu 'bur rab tu rgyas pas rje btsun ma rang nyid 'dod chags rgyas ba'i tshul dang /
sgrub pa po'i rgyud kyi 'dod chags spong ba mtshon /
b+ha ga nas khrag rgyun 'dzag pa gtum mo'i rtsa sad bar mtshon /
sems can thams cad kyi nyon mongs gcod par mtshon phyir phyag g.yas pa'i sdigs mdzub gyis gnam lcags 'bar ba'i gri gug gser gyi rdo rje rtse lnga pa phyed pas yu ba can thur du brkyangs pa so phyir bstan te 'dzin pas rtsa rgyud las /
lha dang lha min mir bcas la / /
phyogs kun tu ni sdigs mdzub byed / /
ces pa ltar phyogs thams cad du sdigs par mdzad bzhin pa /
zha khrid du zangs kyi gri gug gsungs kyang /
rang lugs la dus mtshan ma'i gri gug zangs dang /
rnal 'byor ma'i gri gug gnam lcags las grub pa bya dgos /
cho gar dngos su mi gsal yang khrag la dgyes shing khrag 'dzag pa @# / /
zhes pa ltar khrag la dgyes pa ni /
ka bA la ni an+t+ras bkang / /
zhes sogs ltar an+t+ra ni rgyu ma yin pas /
phyag g.yon pas thugs rgyud bde ba chen pos rtag tu gang ba'i thod pa steng phyogs su cung zad yo ba'i tshul gyis| thod pa'i nang sgyu lus mtshon pa'i rgyu ma dang /
'od gsal mtshon pa'i khrag gis bkang ba steng phyogs su bzung ba'i nang nas bdud rtsi'i rang bzhin gyi khrag rgyun chad med par gsol ba ste /
'dis 'od gsal la mnga' brnyes pa dang /
yang zung 'jug dang thabs shes kyang mtshon /
kha Tr'M ga la gnyis las /
slob dpon padmas bsnams brtse gsum gyis mtshan pa ni brgyud kyi yin pas sba mi dgos kyang /
'di'i skabs kyi rtse mor rdo rjes mtshan pa'i kha Tw'M ga ni ma rgyud kyi yin pas rgya gar gyi paN grub tshos kyang shin tu gsang zhing sbed par mdzad /
kha Tw'M ga zhes pa rgya gar skad de bod skad la yan lag drug pa zer /
de ni yu ba lus lta bu gcig la bum pa /
sna tshogs rdo rje /
mi mgo gsum /
yar sne'i rdo rje rtse lnga pa bcas yan lag lta bu drug tshang bas yin| zhwa lu'i khrid du kha Tw'M ga'i sna tshogs rdo rje bum pa'i 'og dang /
rnal 'byor rol pa'i dga' ston du sna tshogs rdo rje bum pa'i steng du yod par gsungs pa phyi ma'i lugs ltar ba gyis na legs /
'dir ma rgyud kyi kha Tw'M ga yu ba brgyad gzhogs /
bum pa| rdo rje rgya gram /
mi mgo rlon pa sngo /
rad po ste rnyid pa dmar /
skam po dkar /
de steng rdo rje rtse lnga pa yongs rdzogs rnams brtsegs pa /
mar sner rdo rje rtse gcig pa sbom tsam zhig bcas yod pa'i rdo rje rtse lnga pa'i steng r+was he ru kaH. 'og r+was rnal 'byor ma /
phyogs r+wa bzhis snying po'i rnal 'byor ma bzhi /
thod pa skam pos sku 'khor /
rnyid pas gsung 'khor /
rlon pas thugs 'khor te 'khor lo gsum /
sna tshogs rdo rjes sgo mtshams ma brgyad /
bum pas gzhal yas khang /
yu ba'i rdo rjes srung 'khor te kha Tw'M gas bde mchog gi lha drug cu rtsa gnyis kyi rten dang brten pa'i dkyil 'khor yongs rdzogs mtshon pa dang /
yang kha Tw'M gas sku /
de'i bum pa'i mtshams nas mar DA dril dang 'phan lce gsum pa 'phyang ba'i DA dril gyis gsung /
'phan gyis thugs kyi gsang ba mtshon pa /
kha Tw'M gar dril bu yod pa rnal 'byor ma'i 'dir ma gtogs med /
dbu skra nag po sil bur 'phyang bas bdag 'dzin gyi mdud pa grol bar mtshon /
dbu skra stang zil dang bung ba ltar gnag ces pa'i stang zil ni dngul rdo bcag pa ltar dang /
bung ba ni rgya nag nas thon pa'i rdo gnag la snum pa zhig yin gsungs /
'di nyid kyi smon lam du /
li khri'i skra grol dmar ser mig g.yo mas / /
zhes gsungs pa ni mi yul du sprul pa ston dus dbu skra li khri'i mdog can du yod par gsungs pa dang sbyar ba yin /
sku la dbu rgyan dang /
snyan rgyan /
mgul rgyan /
se ral kha'am mchod phyir thogs /
phyag zhabs kyi gdu bu ste ye shes lnga'i bdag nyid kyi phyag rgya lngas brgyan pa /
'di dag gi gsung bshad dngul chu'i khrid yig ltar las /
spyi bor rus pa'i 'khor lo rtsibs brgyad pa'i lte bar nor bu cha dgu pa /
rdo rje rtse lnga bas mtshan pa /
de la dbu rgyan zer /
nor bu de khong stong la de'i nang du rigs bdag bzhugs pa /
tshangs skud la /
'khor lo rtsi bas brgyad pa phyi dbyibs gru bzhi ba'i zur bzhi las thon pa'i @# / /
zhes pa'i zur bzhi ni /
'khor lo'i phyogs bzhir nor bu bzhi yod pas /
zur bzhi thon pa lta bu /
tshangs skud ces pa'i tshangs ba ni drang po dang /
bram zes mchod pa bya ba'i phyir thogs dgos bas mchod phyir thogs /
tshangs skud /
mchod phyir thogs /
se ral kha rnams don gcig /
phyag rgya lnga dang 'og pag gis go cha'i lha drug mtshon pa ni /
mgul rgyan gyis kha'i sgo /
nor bus spyi bo /
snyan rgyan gyis dpral ba /
gdu bus yan lag thams cad /
tshangs skud kyis snying ga /
'og pag gis lte ba /
gzhan yang phyag rgya lngas sbyin sogs lnga dang /
rnal 'byor ma rang nyid shes rab ma yin pas sher phyin mtshon par /
sbyin sogs thabs kyi pha rol phyin pa lnga / /
rus pa'i rgyan lngar shar bas sher phyin gyi / /
bdag nyid sku la mig gi bdud rtsir spung / /
ces thu'u bkwan gyi gsung drangs te /
'di yod sa'i bstod pa dngos grub myur du 'gugs pa'i lcags kyu zhes par yang rnal 'byor ma'i rten brten pa'i dag pa dang /
mtshon don shin tu legs pa mang po gsungs tshul| rus rgyan phyin drug dang sbyor pa'ang rje rin po che'i dgongs pa yin tshul dngul khrid ltar gsungs /
yongs grags kyi dbu rgyan mi mgo skam po yin /
tshar chen rin po che'i thugs dam rten rnal 'byor ma'i sku brnyan 'gar mi mgo rlon pa'i dbu rgyan yod pa tshar chen rang la thun mong min pa'i gzigs snang 'dra byung ba yin nam snyam gsungs /
mi mgo'i do shal lha yab la mgo 'phreng rlon pa dang /
yum la mgo 'phreng skam por byed pa yum rnams gtum mo'i me'i bde drod ha cang 'bar drags pas mi mgo bskams par mtshon pa dang /
lha zhi ba la 'od kor dang drag por me phung yod pa'ang nang gi gtum mo 'bar pa'i phyi rtags su shar ba dang /
yang ma rig pa'i mun pa sel ba'ang mtshon pa ste 'di nyid la'ang de ltar yod par mtshon phyir ye shes kyi me 'bar ba'i dbus na bzhugs pa sogs mtshon don rgya che ba da dung zha lu'i khrid dang /
them skas /
dngul chu'i khrid sogs las shes dgos tshul /
rnal 'byor ma 'dir cho ga mdor bsdus te gsungs pa las gzhan sgrub thabs bsgom tshul rgyas par byas na bde mchog gi sgrub thabs dang gnad gcig tu 'bab pa yod /
dbang bskur rgyas gdab mi byed na mtshams 'dir rigs bdag rang chas su bsgom pa yin yang /
'dir dbang bskur rgyas gdab byed pa'i lugs ltar 'og tu 'byung gsung /
bdun pa 'gro ba dag ba'i rnal 'byor ram /
gzhan gyi gzhi sbyang sgyur byed pa ni /
rang rnal 'byor mar gsal ba'i snying gar chos 'byung nyis ba rtsegs zla dkyil steng /
rang gi shin tu phra ba'i rlung sems kyi ngo bo bM yig la sngags 'phreng gis bskor ba las 'od zer dkar dmar sngo ser ljang gu'i tshogs 'phros pa'i sner sku gsung thugs bde chen dam tshig 'khor lo bcas dang /
yang rnal 'byor ma rang nyid kyang spros /
yang na dngul khrid ltar 'od dkar dmar mthing gsum gyi sner sku gsung thugs 'khor ram /
ma lcogs na 'od dmar po'am sna lnga spros pas /
snod kyi skyon gyo mo dang /
ngam grog /
gseg ma sogs ma dag pa rnams dang /
bcud kyi sems can rnams kyi sdig @# / /
sgrib nyes skyon thams cad skad cig de nyid la sbyang /
snod thams cad chos 'byung dang /
bcud kyi sems can rigs drug thams cad kyi lus zag med 'ja' lus dang /
sems rtog med chos skur gyur par mos| rgyas par na 'od zer gyi sner bde mchog yab yum sems can gyi grangs dang mnyam par spros te sems can re re'i mgor snyoms 'jug mdzad pas sgrib gnyis sbyangs te sangs rgyas par bsam /
'gro ba dag pa 'di mdzad pa dag pa dang yang mthun /
'di'i tshe'ang chos 'byung gi mthar dga' 'khyil yod gsungs /
'di gsang 'dus sogs bla med gzhan gyi skabs 'od zer spro bsdus sangs rgyas mchod cing sems can gyi don byed pa lta bu'i dkyil 'khor rgyal mchog dang 'dra bas phar phyin theg par bskal chen grangs med gsum gyi tshogs bsags pa dang /
zhing sbyong ba /
gtong len bsgom pa sogs kyi go chod par ma zad /
da dung 'di brgya 'gyur stong 'gyur gyis tshogs rdzogs tshabs che /
'khor bsgyur rtsibs kyi mu khyud kyi smon lam gyi dbang gis bde ba can gyi zhing bsgrubs pa sogs ltar phar phyin theg par yang de ltar yod na /
gsang sngags kyi skabs de bas ches myur la zab pa 'byung ste /
sngags kyi kun slong khyad par ba'i rtsis zin pa'i sgo nas 'di ltar bsgom na bskal chen grangs med mang po'i tshogs skad cig skad cig la rdzogs pa 'ong la /
'di lta bu'i rnal 'byor bsgoms pas ma 'ongs par sems can de dag rang gi gdul byar gyur nas dka' tshegs med par sgrol nus pa sogs kyi rten 'brel kyang yod gsungs /
brgyad pa dpa' bo dpa' mos byin gyis brlab pa'i rnal 'byor la gsum /
lus dkyil bkod pa /
ye shes pa bcug ste pho nya gsum bsre ba /
go cha bgo ba'o /
dang po ni /
lus dkyil bsgom pa 'di dpal ldan sa skya pas snyan brgyud kho na zur du mdzad kyang /
ded kyis sgrub thabs nag 'gros su bkod pa 'di 'jam dbyangs bde rdor gyi gsung rgyun stag phu'i them skas las gsungs pa ltar te /
'don cha thu'u bkwan gyi gsung ltar yin /
lus dkyil zhes pa lus la lha bkod pa tsam gyis lus dkyil du mi 'gro /
de song na 'jigs byed skabs mig tu rdo rje mig bskyed pa sogs skye mched kyi lha dang /
sems dpa' sum brtsegs sogs kyang lus dkyil du 'gyur ba'i skyon yod /
'o na lus dkyil de ji 'dra zhig yin snyam na /
dper na sgrub gzhi'i rgyu ras la bris pa'i dkyil 'khor la ras bris kyi dkyil 'khor dang /
rdul tshon gyis bzhengs pa la rdul tshon gyi dkyil 'khor zer ba dang /
dngul las bskrun pa'i sku la dngul sku dang /
gser las bskrun pa'i sku la gser sku zer ba ltar sgrub gzhi rang gi lus kyi cha shas las grub pa'am /
lus kyi cha shas la brten nas bskyed pa'i dkyil 'khor la lus dkyil zhes bya /
de yang rdo rje dril bu pas /
bcos ma gnyis kyi ngo bo gang / /
de ni gdul bya'i dbang las 'dod / /
mkhas pa'i bsgrub bya de min te / /
yang dag don mthong grol phyir ro / /
zhes pa ltar lus dkyil bsgom pa 'di zab gnad che ste /
spyir phyi rdul tshon gyi dkyil 'khor las @# / /
lus dkyil zab /
lus dkyil yang gsang 'dus dang /
phag mo gzhan gyi skabs lta bur phung sogs rags pa lhar bsgoms pa'i lus dkyil las 'dir phra ba rtsa khams lhar bsgoms pa'i lus dkyil zab /
de yang bde mchog dril bu lus dkyil dang gsang 'dus gnyis la lus dkyil yod kyang /
der rtsa'i phyi sner bsgom pa yin zhing /
yul nyer bzhi la sogs pa'i rtsa rnams kyi phyi sne skra mtshams sogs gnas so sor zug pa'i nang sne thams cad snying gar 'dus yod pas snga ma gnyis su rtsa'i phyi sner bsgoms pa bas rnal 'byor ma'i skabs 'dir rtsa'i nang sne 'dus mdo snying gar bsgom pa shin tu zab la 'jug pa bde zhing /
rlung dbu mar 'du sla ba dang /
byin rlabs kyang shin tu che zhing myur bas 'di yab bka' la med pa'i yum bka'i zab khyad yin /
sku gsung thugs kyi lha nyer bzhi'i sgrub gzhi ni yul nyer bzhi'i rtsa khams nyer bzhi ste /
snying ga'i byang sems dkar cha gtso bor 'bab pa'i rtsa brgyad las sku 'khor /
dmar cha gtso bor 'bab pa'i rtsa brgyad las gsung 'khor /
rlung gtso bor 'bab pa'i rtsa brgyad las thugs 'khor gyi dpa' mo brgyad de nyer bzhi bskyed /
rtsa zho snod lta bu dang /
byang sems zho lta bur yod kyang de gnyis ngo bo dbyer med du bskyed /
mig sogs dbang po'i sgo brgyad kyi rtsa brgyad khams dang bcas pa las sgo mtshams ma brgyad bskyed /
snying po'i rnal 'byor ma bzhi bskyed tshul la lugs gnyis las /
sgrub thabs bde chen nye lam du bkod pa 'di la gzhan dang mi 'dra ba'i zab gnad yod de /
grub mchog 'jam dbyangs bde ba'i rdo rje'i gsung rgyun bai DUra zhun ma'i them skas las gsungs pa ltar /
snying gar gzhi dus su pha las thob pa'i byang sems dkar po yab kyi sgrub gzhi ste dpyid kyang zer /
lte bar gzhi dus su ma las thob pa'i byang sems dmar po yum gyi sgrub gzhi ste thig le ti la ka yang zer ba de gnyis ngo bo dbyer med las gtso mo bskyed /
dpyid thig la 'byung bzhi'i rdul bzhi yod pa las snying po'i rnal 'byor ma bzhi bskyed pa yin /
de yang bskyed lugs snying ga'i bM la dpyid thig thim pa las bM de zhig nas dbus su a yig thung ngu /
phyogs bzhir ya ra la wa bzhir gyur /
'di la gzhan du bM yig gi srog gi ya ra la wa bzhi phral bar bshad pa sgra ma mkhyen pa las byung zhing /
mkhas mchog dngul chu bas e wM gzugs sgrub ltar bshad na nges shes ster bar gsungs pa man ngag khyad par can yin /
des na bM yig gzugs sgrub las nges dgos pas /
mtshan brjod las /
stong pa chen po yi ge lnga / /
zhes pa ltar a i u r-i l-i lngar gnas pa las phan tshun mtshams sbyar skabs u wa'o / /
zhes pas u wa ru bsgyur /
de bzhin du i ya /
r-i ra| l-i la ru bsgyur bas a thung ya ra la wa bzhir gnas pa bM yig tu bsgyur ba ste /
a thung gri gug gi so lta bu /
byang du ya dbyug pa lta bu /
shar du wa thig le'i rnam pa /
lhor la zla tshes kyi rnam pa /
nub tu ra thong gshol gyi rnam pa can /
de rnams 'dus pa las rgya yig gi bM gzugs grub pa yin /
de yang bM yig sngags phreng ma bsdus bar de rnams kyis nyer len dang /
snying ga'i 'dod ma la @# / /
sogs pa'i phyogs kyi rtsa khams bzhi las rang 'dra gnyis pa re chad de ngo bo dpyid thig gi 'byung bzhi yin pa la rnam pa ya ra la wa ra gsal ba'i yi ge bzhi la thim pas lhan cig byed rkyen byas te yi ge bzhi yongs su gyur pa las snying po'i rnal 'byor ma bzhi bskyed /
de bzhin du dpyid thig zung 'jug de las rang 'dra gnyis pa zhig chad de dbus kyi bM yig gi zla phyed thig le nA da dang bcas par thim pa las gtso mo bskyed /
oM nas tsa nI ye bar oM gsum ma'i yig 'bru nyer bzhi la /
snying ga'i rtsa 'dab brgyad la sku gsung thugs kyi dbye bas rang gi yul gnas nyer bzhi'i rtsa khams nyer bzhi las cha shas re chad de thim pa yongs su gyur pa las 'khor lo gsum gyi dpa' mo nyer bzhi bskyed /
hUM nas hA bar yi ge brgyad la sgrub gzhi rang gi dbang po'i sgo brgyad kyi rtsa khams las rigs 'dra gnyis pa re chad de thim pa yongs su gyur pa las khwa gdong ma sogs sgo mtshams ma brgyad bskyed pa'am /
rtsa khams rnams nang rim gyis thim pas lhan cig byed rkyen byas te lha so bdun du bskyed pa dang /
yang na /
yi ge mi bskyed par bM yig sngags phreng rnams mi dmigs par bsams te dang por rtsa so bdun po 'jag ma sor gang tsam rer khams kyis gang ba bskyed nas de rnams zhu ba las a thung ya ra la wa lnga dang oM gsum ma bcas kyi yi ge rnams su 'gyur te de dag lhar bskyed tshul yang yod /
rtsa khams la sogs pa'i rigs 'dra de dag kyang spyi bo la sogs pa'i gnas kyi rgyang ring po nas chad de thim pa lta bu mi dgos te /
de dag gi nus pa dang gyes gzhi snying gar yod pas snying ga'i rtsa khams las rang 'dra re chad pa'i mos pa byas na chog /
rtsa khams rigs 'dra gnyis pa re thim zin pa'i yi ge rnams rtsa khams de dang de'i ngo bor mos pa las lha bskyed /
'dir bskyed bya'i lha ni /
bde mchog gi dkyil 'khor gyi lha drug cu re gnyis las yab dpa' bo nyer bzhi dang gtso bo ma the ba'i yum rkyang so bdun te /
gtso bo'i yum dang /
bde chen 'khor lo'i yum bzhi /
sku gsung thugs 'khor gyi dpa' mo nyer bzhi /
sgo mtshams ma brgyad bcas yin /
lus dkyil gyi lha tshogs thams cad snying ga'i zla gdan gyi steng du bzhugs /
nyi dkyilX gcig dang /
'jigs dus kyi gdan so sor yod /
snying po'i rnal 'byor ma bzhi ni /
snying ga'i gdan gyi dbus su a thung dmar po las rnal 'byor ma gtso mo bskyed pa'i g.yon skor gyis g.yon nam byang du ya ljang gu las rnal 'byor ma ljang gu /
rgyab bam nub tu ra dmar po las rnal 'byor ma dmar mo /
g.yas sam lhor la ser po las rnal 'byor ma ser mo /
mdun nam shar du wa dkar po las rnal 'byor ma dkar mo /
gzhan so gnyis po rnams sku mdog rgyan cha lugs phyag mtshan sogs phyi'i rnam pa rnal 'byor ma gtso mo lta bu dmar po sha stag la /
ngo bo rab gtum ma nas brtson 'grus chen mo'i bar gyi thugs gsung sku 'khor gyi dpa' mo nyer bzhi dang /
khwa gdong ma sogs sgo mtshams ma brgyad bcas yin /
lA ma sogs snying po'i rnal 'byor ma bzhi ni /
spyan ma sogs 'byung rba bzhi'i lha mo bzhi dang /
'khor lo'i @# / /
go cha lo gyon /
sngo bsangs lha mo dbyangs can sogs yin tshul /
'dir lha phal cher yum gtso mo rnal 'byor ma'i rnam par gsal ba ni rtsa'i ngo bo dang /
yab mtshon pa'i phyag mtshan kha Tw'M ga ni khams kyi ngo bo yin /
lA ma dang du ma skyes ma sogs kyi mtshan mi 'dra ba 'dogs lugs kyang /
sngar 'jig rten khams kyi bdag po 'jigs byed chen po chung ma dang bcas pa bde mchog yab yum gyis btul ba'i tshe de dag so so'i gnas /
lag cha /
ming sogs phrogs te rang rang gis bdag tu bzung nas bde mchog gi dkyil 'khor du dbang bskur ba'i skabs gdul bya so so'i ming rnams gsang mtshan du byin gyis brlabs /
'di'i 'khor gzhan rnams kyi mtshan yang de ltar yin /
lus dkyil gyi lha so bdun rnams byang phyogs so bdun gyi ngo bo yin yang /
byang so'i rnam pa phar theg ltar las 'dir logs su mi 'dra ba med gsungs /
lus dkyil bsgom skabs blo'i phyogs gcig nas rnal 'byor ma so bdun po rnams sgrub gzhi rang gi lus kyi cha shas rtsa khams rnams las grub pas rtsa khams de dang de dngos yin snyam pa dgos /
de med na lus dkyil du mi 'gro /
yang skabs skabs su rnal 'byor ma de dag kyang 'og min na bzhugs pa'i rnal 'byor ma dang bde chen 'khor lo'i yum bzhi /
phyi'i yul nyer bzhi dang dur khrod brgyad sogs na da lta dngos su bzhugs pa'i dpa' bo mkha' 'gro dang gnyis su med pa'i rnal 'byor ma de dang de dngos yin snyam pa ste bsam blo gnyis dgos /
de gnyis ka gnang shin tu che ste /
dang pos lus kyi rtsa khams rnams byin gyis brlabs te rlung 'du bar myur ba dang /
phyi mas phyi'i yul nyer bzhi'i dpa' bo dang rnal 'byor ma sogs phyi'i pho nyar ba 'bring tha gsum yid ltar myur ba'i rdzu 'phrul gyis dngos su byon te rang gi lus kyi rtsa khams so sor bzhugs nas rjes su bzung ba /
lam gyi grogs mdzad pa /
rgyud byin gyis rlob pa /
de dag dang 'du ba rnyed de rtsa rlung thig le rnams kyang byin gyis brlabs nas 'chi rim ji lta ba bzhin rlung dbu mar 'du bas lhan skyes kyi bde chen btsan thabs su ster ba sogs kyi dgos pa yod par rtsa rgyud las /
dza lan+d+ha ra bu lir sogs / /
yul 'di dag gi bu mo gang / /
dpa' bo gnyis med rnal 'byor ma / /
de kun 'dod pa'i gzugs can te / /
yid kyi shugs kyis 'jug pa yin / /
zhes gsungs pa ltar dang /
skabs skabs su rang gi gnas kyang 'og min dang yul nyer bzhi sogs dngos yin snyam pa dang /
kha Tw'M ga'i mtshon don rnams shes par byas nas de nyid la he ru ka'i rten dang brten pa'i dkyil 'khor gyi gnad rnams kyang tshang bar mos pa gal che /
'khor rnams la'angX zhabs gnonX yod /
'di'i sgrub thabs su zla gdan 'dug kyang 'di nyi gdan byas na chog /
bzhugs gdan du padma med /
yang zla gdan nyi gdan du gyur pa'i dbang du byas kyang rjes su bsam mi khyab kyi nyer bsdu'i tshe thams cad zla bar thim par gsungs pa dang mi 'grigs pas /
de bas nyi gdan re bskyed na legs /
de ltar bsgoms pa'i lha rnams kyang 'dus pa las /
khong stong khyod kyi sku la med / /
sha dang rus pa khrag kyang med / /
nam mkha' la @# / /
ni 'ja' tshon bzhin / /
khyod kyi sku ni ston par mdzad / /
ces pa ltar sku khong stong ma yin par 'od dmar bos khengs pa /
de yang sra zhing mkhregs pa gsal 'debs dgos par gsungs /
gnyis pa ye shes pa bcug ste pho nya gsum bsre ba la /
'di chog dngos dpa' bo dpa' mos byin gyis brlab pa zhes bde yin /
'di'i skabs su phaiM zhes brjod pa'i tshe 'bar ba'i phyag rgya bya dgos /
'di las lugs su ngo mtshar sgyu ma'i phyag rgya zhes gsungs pa /
spyir dzwa la zhes pa sgyu ma dang /
'bar bsogs mang po zhig la 'jug kyang /
'di'i phyag rgya la lag gnyis kyi mthe bong gnyis lto sbyar /
mdzub mo gnyis phan tshun 'khyud /
gung mo sogs mdzub mo lhag ma rnams sgred ba me 'bar ba ltar yod pas na /
rje rin po ches 'bar ba la bsgyur na legs par gsungs pa ltar rang lugs la 'dir 'bar ba'i phyag rgya zhes bya /
de ltar lus kyis lag pas phyag rgya de dang /
rkang pa skyil krung bshigs la bus mo gnyis tsog tsam byas te g.yas pa'i mthe bong g.yon pa'i mthe pos mnan pa'i rkang stabs dang /
mig kyang 'og tu cung zad phyogs pas rim bzhin g.yon phyogs nas nam mkhar gyen du blta ba dang bcas phyag rgya de nyid bus mo g.yon pa'i thad nas rim bzhin dpral ba'i dbyings su g.yon skor gsum /
g.yas skor gsum /
yang g.yon skor gsum bcas bya /
ngag nas phaiM zhes stabs bden skad gsang mthon po bya rog skrod nus pa'i tshod tsam du brjod cing /
yid kyis bde stong gi dang nas 'og tu 'chad 'gyur gyi ting nge 'dzin dran dgos /
pheM ni khos shig ces pa ste /
gnas gsum gyi dpa' bo dpa' mo rnams myur du spyod cig /
sngags dang phyag rgya ting nge 'dzin 'di lta bus spyan drangs tshe ma byon na dam tshig nyams pas mgo bo khos shig ces mna' bsgag pa'i tshod lta bu yin pas spyan 'dren gyi nang nas zab shos 'di yin /
skabs 'dir spyan 'dren rgyu'i dpa' bo dpa' mo zhes pa ni gzhan du yod pa'i logs logs pa zhig min par sangs rgyas yab thams cad la dpa' bo dang /
yum thams cad la dpa' mo zer bas 'di'i dpa' bo dpa' mo gnyis su ma 'dus pa'i ye shes pa med /
pho nya ni gong du zhus pa bzhin bang chen btang ste 'dod don myur du 'gugs par byed pa la pho nya zer ba ltar 'di yang rnga dbyangs las gsungs pa bzhin rang lam myur du bgrod par byed pas na pho nya zhes bya /
de yang ye shes pa spyan 'dren pa'i tshe /
lus dkyil bsgom yod na de'i gtso mo dang /
de med na phyi'i rnal 'byor ma'i thugs ka'i bM yig gi nA da las 'od dmar po rtse mo lcags kyu'i dbyibs can lta bu 'phros pa lus kyi dbus drang thad nas song ste lus dkyil gyi gtso mo'am /
gzhi'i rnal 'byor ma'i smin mtshams nas thon /
phyogs thams cad du song bas /
bud med bskyed rim gyi rtogs pa'i sne zin pa yan sngags skyes dngos dang /
'gro ba dag pa'i rnal 'byor skabs rang gzhan thams cad rnal 'byor mar bsam pa rjes mthun pa ste /
de gnyis ka phyi'i pho nya tha /
yul nyer bzhi'i dpa' mo rnams zhing skyes te pho nya 'bring /
'og min na @# / /
bzhugs pa'i lhan skyes kyi rnal 'byor ma pho nya ra ba ste phyi'i pho nya gsum dang /
gzhan yang phyogs bcu'i bla ma yi dam sangs rgyas byang sems dpa' bo dpa' mo mkha' 'gro chos skyong thams cad rje btsun rdo rje rnal 'byor ma'i rten dang brten par bcas pa'i rnam par phyogs mtshams thams cad nas nam mkha'i khams gang bar spyan drangs /
rang gi nye logs su byon pa na /
de thams cad gcig la gcig thim gyis bsgoms pa dang 'dra ba'i rdo rje rnal 'byor ma'i rten brten pa'i dkyil 'khor gcig tu gyur pa rnams /
nang gi pho nya dbang po'i sgo brgyad kyi rtsa khams tha /
yul nyer bzhi'i rtsa khams 'bring /
snying ga'i rtsa 'dab bzhi dbu ma dang bcas pa mchog ste gsum la bstim nas las rung du byin gyis brlabs pas /
gsang ba'i pho nya lhan skyes kyi bde stong mos pa yid byed kyis bsgom pa tha /
stong nyid don spyi'i tshul gyis rtogs pa 'bring /
stong nyid mngon sum du rtogs pa mchog ste de gsum rim gyis rgyud la skyed par byed pas na pho nya gsum bsres zhes bya /
de la phyi yi rnal 'byor ma rnams dam tshig pa'i gtso mo'i steng ye shes pa'i gtso mo dang /
dam tshig pa'i me ri'i steng du ye shes pa'i me ri sogs dgug gzhug bcings mnyes bya dgos pas /
dzaH zhes brjod pa'i skabs ye shes pa spyan drangs te dam tshig pa so so'i steng du tho brtsegs pa ltar bzhugs /
hUM gi skabs ye shes pa dam tshig pa la thim kyang ma 'dres pa snod chus bkang ba'i nang du 'o ma'i thigs pa blugs na re zhig ma 'dres par gnas pa ltar dang /
bM zhes pa'i skabs dam ye 'dres pa la gsung rgyun gnyis te /
dam ye dbyer med du 'dres pa 'o chu dkrugs te 'dres pa lta bu dang /
yang ye shes pa'i rdul phra rab tshun chad dam tshig pa'i rdul phra rab tshun dang 'dres nas dbyer med du gyur pa| de yang lha dam tshig par ye shes pa thim pa tsam du ma zad /
chos 'byung /
rdo r+wa| dur khrod sogs kyi dam tshig par dngar chos 'byung sogs rang 'dra'i ye shes pa cha tshang thim pa dgos /
hoH zhes pa'i skabs dgyes bzhin gcig tu gyur pa yin /
de nas oM yo ga shud+d+hAH sogs brjod /
sngags ngo na dngul khrid ltar oM ni sngags kyi mgo 'dren /
yo ga rnal 'byor te thabs shes dbyer med du sbyor ba /
shud+d+hAH dag pa /
sarba thams cad /
d+harmAH chos /
yo ga shud+d+hAH sngar ltar /
a hM ni nga'o zhes pa ste| don du phyogs bcu'i zhing rab 'byams kyi sangs rgyas byang sems dpa' bo dpa' mo thams cad kyi sku gsung thugs gcig tu bsdus pa'i bdag nyid de nga'o zhes bshad tshul gcig dang /
yang na /
chos nyid dang chos can ro gcig pas chos thams cad kyi steng gi gnas lugs rang bzhin gyis ma grub pa'i stong pa dang /
bde ba chen po'i ye shes gnyis ngo bo dbyer med du song ba'i dpa' bo dpa' mo'i bdag nyid de nga'o snyam du bsam pa gsungs tshul gcig ste /
mdor na chos thams cad thabs shes kyi bdag nyid du dag la /
bdag kyang thabs shes kyi bdag nyid du dag go /
snyam pa'am /
chos thams cad lhan skyes kyi bde ba'i yul du dag pa'am bsdoms pas na /
chos thams cad rnam par dag pa'i bdag nyid de nga'o snyam pa'i nga rgyal bskyed @# / /
cing| 'di 'khor lo sdom pa'i mtshan don dang sbyar te bshad na'ang don gcig tu 'bab ste /
shes bya'i 'khor lo thams cad lhan skyes bde chen gyi ngo bor gcig tu bsdoms pa'i bdag nyid de nga'o snyam du nga rgyal byed pa yin /
de lta bu'i rnal 'byor gnad smin byung na bla ma thams cad kyi bla ma'i rnal 'byor /
yi dam thams cad kyi bdag bskyed bsgom pa /
chos skyong thams cad kyi bskang gso btang ba /
dge 'dun thams cad la bsnyen bkur mchod pa phul ba sogs kyi go chod pa lta bu /
rgyud sde gzhan gyi dkyil 'khor rgyal mchog gi dod thub /
'di'i sngags brjod skabs sa lugs la rnam lnga 'dod bskor zhes lag bas pad kor snying ga'i thad kyi dbus dang /
nu ma g.yon pa'i thad /
yang dbus /
de nas g.yas /
de nas yang dbus su ste pad kor lnga byas pa'i mthar 'khyud rgya byed pa'am /
yang na g.yon du gcig /
g.yas su gcig /
dbus su gcig ste pad kor gsum byas na'ang chog par rje tsong kha pa'i bzhed pa yin /
phyi ma 'di la snying po'i phyag rgya sbyin pa zhes gsung /
phyag bzhes su yab bkar rnam lnga 'dod phyag dang /
yum bkar snying po'i phyag rgya mdzad gsungs /
gsum pa go cha bgo ba la /
go cha zhes pa dper na /
dmag la 'gro skabs pha rol gyi mtshon sogs kyis mi tshugs pa'i phyir rang gis khrab rmog sogs gyon dgos pa bzhin rang rnal 'byor mar bskyed de /
ye shes pa bstim zhing bzhugs pa la phyi rol gyi bar chad phra mo tsam gyis kyang mi tshugs pa'i ched du go cha bgo ba yin /
de la sha lpags kyi mtshams su /
lta ba sogs gnas gzhan du zla gdan me long zur gyen bslang lta bu dang /
spyi gtsug tu me long gdan thabs kha gyen bstan lta bu la yi ge rnams gyen 'greng me long nang gi gzugs brnyan ltar shar ba lha so so dang lus kyi dbang po'i rdul phra rab so so'i ngo bor mos pa la lte ba'i yi ge las gsang gnas bar 'od dmar pos bcings pa sogs sngags rang rang gi mdog can gyi 'od zer sha lpags mtshams su so sor 'phros /
'od zer gyi sne phan tshun 'khyud pas 'od zer gyis ma dkris pa'i bar stong cung zad tsam yang med par 'od zer gyi go chas lus kun khyab par bsam /
khar dgod bya'i lha mgrin pa'i ol mdud kyi sha lpags bar du 'god /
yi ge gnyis gnyis yod pa ni yab yum ste /
g.yas yab dang g.yon yum yin /
yan lag thams cad ces pa tshigs chen brgyad de /
dpung mgo gnyis /
lag pa'i mkhrig ma gnyis /
rkang pa'i spyi mgo gnyis /
rkang pa'i bol gong gnyis te brgyad yin /
go cha bgo skabs go cha'i lha la gshin rje ma sogs mtshan mi 'dra ba btags pa las /
don la go cha'i dpa' bo'am lha yab drug ni /
ngo bo rnam snang /
rin 'byung /
'od dpag med /
don grub /
mi bskyod pa /
rdo rje 'chang ste drug /
dpa' mo drug ni de drug gi yum drug ste /
spyan ma| mA ma kI /
gos dkar mo /
sgrol ma /
rdo rje phag mo /
rdo rje dbyings kyi dbang phyug ma bcas yin /
dpral ba'i lha'i mtshan skyod byed dang skyong byed gnyis mi mthun pa 'byung ba gang yin sgra gzhung la brtag dgos gsungs /
dbang bskur rgyas @# / /
gdab byed na zhes pa gdam nga can gyi tshig /
'dir phyag bzhes ltar dbang bskur rgyas gdab byed pa la /
sngar bzhin thugs ka'i bM las 'od dmar po spros pas rgyal ba sras bcas rnams mdun gyi nam mkhar 'khor lo sdom pa'i rten brten pa dpag tu med pa'i rnam par spyan drangs pa mthar sngar ltar dkyil 'khor gcig tu gyur pa la dbang bskur bar gsol ba btab pas dngul khrid ltar dam tshig 'khor lo'i sgo mtshams ma brgyad kyis bgegs bskrad /
sku gsung thugs kyi dpa' bo nyer bzhis /
he ru ka dpal 'bar ba'i sku mnga' ba / /
zhes sogs kyi shis pa brjod /
dpa' mo nyer bzhis stong nyid brjod byar ston pa'i rdo rje'i glu len /
rdo rje'i gru zhes pa dper na rdo rje pha lam ni dngos po gzhan gang gis kyang bsreg bcad la sogs pa'i gzhom gzhig mi nus pa ltar /
stong nyid kyang de ltar yin pa'i phyir na rdo rje'i glu zhes bya /
bde mchog yab yum skabs gzugs rdo rje ma sogs dngos su mi gsal yang /
bde chen 'khor lo'i mtshams bzhi'i thod bum gyi rnam par yod pa'i gzugs rdo rje ma sogs kyis rang nyid la mchod par byed pa sogs dngul chu'i zin bris ltar la /
sgo mtshams ma dang /
gzugs rdo rje ma sogs brgya phrag mang po spros te rang rang gi bya ba mdzad par mos dgos gsungs /
gtso bos dbang bskur ba'i dgongs pa gtad pa tsam ma gtogs dngos su dbang mi bskur bar /
dngos su dbang bskur mkhan gyi dbang lha zur du spyan 'dren pa yin /
ji ltar bltams pa'i tshig rkang gnyis pa la cho ga gzhan du /
lha rnams kyis ni zhes pa rgyal bu gzhon nu don grub sku bltams ma thag thun mong ba ltar na /
lha tshangs pa dang brgya byin sogs kyis khrus gsol ba ltar lha'i chus dbang bskur ba'i tha snyad byas pa dang /
thun mong ma yin par phyogs bcu'i de bzhin gshegs pa rnams kyis khrus gsol bsan 'dir de bzhin gshegs kun zhes byung /
lha yi chu ni zhes pa'ang thun mong bar lha'i chu bo gang+gA sogs dang /
'dir bla med thun mong min pa ltar na /
don dam pa'i lha'am nges don gyi lha ni bde stong gi ye shes yin pas /
zas gtsang sras sku bltams pa'i tshe phyogs bcu'i sangs rgyas thams cad kyis 'od zer chen po'i dbang bskur zhing /
bde stong gnyis su med pa'i ye shes bum chu'i rnam par shar nas khrus gsol ba ltar bde stong gi ye shes kyi lha'i chus de ring dbang bskur ro zhes gsung zhing dbang bskur bar bsam /
rgyas gang ba skabs /
spyir dbang bskur rgyas gdab la dbang bskur nas rgyas gsar du gdab pa dang /
dbang bskur rgyas gdab med par rigs bdag rang chas su bskyed pa'i lugs gnyis /
de la'ang rigs la rigs can gyi rgyas gdab pa dang /
rigs can la rigs kyi rgyas gdab pa sogs yod /
lha gzhan gyi skabs rigs bdag gis rgyas 'debs pa rang nyid lha gang gi rigs yin pa ston pa'i ched du mdzad kyang /
'dir rnal 'byor ma mi bskyod pa'i rigs yin pa la de'i rgyas ma btab par /
rnam snang he ru kaH yum bcas kyi rgyas 'debs pa ni /
rnal 'byor ma rang nyid stong nyid shes rab gtso che bas /
de la thabs kyi gtso bo gzugs phung @# / /
rnam dag lhar shar ba'i rigs bdag rnam snang gi rgyas gdab pa ste /
'di la shes rab la thabs kyi rgyas 'debs pa zhes bya zhing /
rnam snang ni dkar po yin pas byang sems dkar po spyi bor bcings pa'am brtan ched kyang mtshon /
de yang spyi bor rin po che cha dgu pa'i tog gi nang du bad zlar rnam snang he ru ka dkar po zhal gcig phyag gnyis /
phyag g.yas 'khor lo thugs kar 'dzin cing /
g.yon des yu ba byas pa'i dril bu dkur brten /
phyag rgya drug gis brgyan pa /
dbu'i g.yon du zla phyed dang /
gtsug tor gyi rtser rdo rje rtse lnga pa phyed pa'i tog gis mdzes pa /
yab rdo rje'i skyil krung gis bzhugs pa la /
rang 'dra'i yum phyag rgya lngas brgyan cing padma'i skyil krung gis 'khyud pas dbu brgyan par bsam dgos /
nor bu cha dgu pa ni brgyad gzhogs 'dra ba la zur dgu yod pa gyen 'greng thal mo khong stong du sbyar ba lta bu zhig go / /
rigs bdag rang chas su bskyed pa dang /
dbang bskur nas rgyas gsar du gdab pa gnyis rgyas bsdus tsam las zab mi zab kyi khyad med cing /
snga ma ni rgyal po la bu gcig las med na de skyes ma thag nas rgyal por nges pa lta bu dang /
phyi ma ni rgyal po'i bu mang po'i nang nas gcig rgyal por nam bskos pa na de rgyal por nges shing /
de ltar ma bskos bar du rgyal po ma nges pa dang mtshungs pas 'dir dbang bskur rgyas gdab bgyis te rigs bdag gi rgyas btab pa yin /
rang nyid rnal 'byor mar bskyed skabs zhal mkha' spyod du gzigs pa yang nang gi mkha' spyod bde stong la gzigs pa dgos gsungs /
mchod pa ni /
sa lugs la bdag bskyed ting nge 'dzin gyi che ba dang /
mdun bskyed mchod bstod kyi che ba zhes mdun bskyed la tshogs gsog pa'i phyir du mchod pa 'bul ba las /
bdag bskyed skabs rang gis rang la mchod pa 'bul ba mi dgos par gsungs kyang /
'jam mgon tsong kha pa'i bka' srol la bskyed rim gyi skabs 'dir gsang sngags 'bras bu lam byed ces 'bras bu sangs rgyas kyi sa'i yongs dag bzhi dang rnam pa mthun pa'i lam bsgom pa dgos /
yongs dag bzhi ni /
gnas yongs su dag pa gzhal yas khang bskyed pa /
lus yongs su dag pa rang nyid rnal 'byor mar bsgom pa /
mdzad pa yongs su dag pa 'od zer spro bsdu byed pa lta bu 'gro ba dag pa'i rnal 'byor gyi skabs dang bzlas pa'i skabs su'ang mang du 'byung ba sogs dang /
longs spyod yongs dag dang mthun pa mchod pa 'bul ba yin /
des na bdag bskyed la mchod pa ma phul na yongs dag bzhi dang rnam pa mthun pa'i lam bsgom pa ma tshang ba'i skyon yod pas /
phar phyin theg par med pa'i gsang sngags kyi khyad chos thun mong ma yin pa /
'thob bya 'bras dus kyi yongs dag bzhi dang rnam pa mthun pa'i rgyu lam du byed pa lam dus su slob dgos pas na /
'dir rang lugs la longs spyod yongs su dag pa dang mthun par bdag bskyed kyi lha la mchod pa 'bul ba nges par dgos shing /
gtor ma 'bul ba ni dngos grub zhu ba'i phyir yin pas bdag bskyed kyi lha la 'bul mi dgos /
mchod pa'i go rim 'di rgyal po gdan 'dren pa dang sbyar nas mdzad pas mchod @# / /
yon ni lam rgyud bsu chang gi tshod dang /
zhabs bsil ni phebs tshar nas zhabs bkru ba lta bu yin /
bdag bskyed kyi mchod pa chos 'byung gi 'gram du yod par mos te gong ltar byin gyis brlab /
mchod pa'i skor rgyas pa bla mchod bzhin dang /
rang gi thugs ka nas sogs kyis phyi nang gsang ba de kho na nyid kyi mchod pa 'bul tshul dngul khrid ltar gsungs /
gsang mchod skabs rtags ma bsgyur na /
rang nyid rdo rje rnal 'byor ma dang zhes sogs 'don cing /
kha Tw'M ga yab tu gyur te de dang snyoms 'jug byed pa dang /
rtags bsgyur na /
rang nyid rnal 'byor mar gsal ba'i / /
zhes pa nas /
mnyes par gyur ces pa'i bar yig chung dang bcas pa thams cad bton te /
rang rnal 'byor mar gsal ba yab la bsgyur nas de'i pang na yum rnal 'byor ma gsal btab ste dga' bzhi 'dren pa yin /
de ltar gsang mchod 'bul tshul lugs gnyis las /
skyes pas bdag bskyed gtong skabs rtags bsgyur ba dang /
bud med kyis rtags ma bsgyur ba'i lugs ltar bgyis na legs gsungs /
rtags bsgyur tshul 'di kye rdor gyi rgyud nas gsungs pa'i man ngag yin /
de yang bud med kyi gzugs spong tshul dmigs pa bsgyur nas spong ba yin gyi /
rten bsgyur ba ma yin la /
de yang zhal gcig phyag gnyis pa dang /
sku mdog nag pa dang /
gri thod 'dzin pa spong ba ma yin gyi /
lha mor 'jog pa'i rtags thun mong ma yin pa nu ma rgyas pa dang /
b+ha ga'i rnam pa bsgyur ba'o / /
bsgyur tshul ni /
nu ma'i rnam pa blo ngor spangs pa las bO la ste rdo rjer 'gyur la| rdo rje de nyid sngar ka ko la b+ha ga bsgoms pa'i 'gram gnyis kyi dbus su yang dag par gnas par bsgom zhing b+ha ga'i 'gram gnyis kyi dmigs pa bsgyur nas dril bu ste 'bras bu nyid du 'gyur la /
b+ha ga'i ze'u 'bru'i dmigs pa bsgyur nas de nyid kyi go sar rdo rje can du 'gyur zhing /
de'i lhag ma'i lus bdag nyid chen po nyid dga' chen he ru ka'i gzugs su bsgom par bya ste /
de yang gzhan phyag gnyis pa'i he ru ka dang 'dra ba la phyag mtshan gri thod can du bya'o / /
zhes dang /
yang na nu ma rgyas pa dang padma spangs pa ma gtogs pa bdag med ma'i bsgom pa 'ba' zhig gis bya'o / /
zhes b+hA was bshad la /
bdag med ma'i rnam pa can gyis bya dgos pa sngar bdag med ma'i rnal 'byor gyis 'grub par gsungs pas shes shing /
'on kyang lha pho'i rnam pa can du bsgoms pa la he ru ka zhes tha snyad byas pa'o / /
b+hA wa'i 'grel par skyes bur 'gyur gyi dod la 'grub par 'gyur /
zhes 'byung ba legs te /
pho'i rnam par bsgyur ba ni skyes bu nyid kyis bstan zin pa'i phyir ro / /
zhes mkhas grub rje'i brtag gnyis phyi ma'i le'u gnyis pa'i rnam bshad las gsungs pa ltar 'dir sbyor shes pa dgos tshul /
cho gar rtags bsgyur ba dang mi bsgyur ba gnyis byung ba ni dga' bzhi 'dren lugs kyi gnad kyis yin /
slar rnal 'byor mar bsgyur dgos gsungs /
de nas nga rgyal dang gsal snang brtan pos lus la lha'i 'du shes dang /
mkha' gsang byin gyis brlab pa ngag la sngags kyi 'du shes /
thabs 'di lta bu la brten nas zag med kyi bde ba @# / /
mngon du bya'o snyam pa yid la chos kyi 'du shes te 'du shes gsum dang ldan pa'i sgo nas snyoms par 'jug tshul /
de nas rkang brgyad kyi bstod pa bya dgos shing /
de la sngags don rnams shes par byed pa gal che bas de'i sngags don ni rkang brgyad bod skad du yod pa /
bcom ldan 'das ma zhes sogs yin /
de yang kyi rdo rje'i rgyud las /
sangs rgyas 'di la b+ha ga mnga' / /
bcom ldan 'das zhes brjod par bya / /
b+ha ga rnam pa drug tu brjod / /
dbang phyug la sogs yon tan kun / /
yang na nyon mongs la sogs bdud / /
'joms phyir bcom ldan 'das zhes bya / /
zhes dang /
nyon mongs la sogs bdud bcom phyir / /
'joms pa'i bcom ldan 'das zhes bya / /
shes rab kyis bcom nyon mongs te / /
de phyir bcom ldan shes rab brjod / /
ces dang /
'jam mgon tsong kha pa chen pos 'dod 'jo las /
dbang phyug phun tshogs ni sgrib gnyis bag chags dang bcas pa spangs shing gzhan dbang du ma gyurX pa'o / /
gzugs bzang ni gong na med pa'i mtshan dpe'o / /
grags pa ni phyogs dus kun tu snyan pas khyab pa'o / /
dpal ni 'jig rten las 'das pa'i phun tshogs 'dod pa thams cad kyis brtan par byas pa'o / /
ye shes ni shes bya thams cad la chags thogs med par 'jug pa'o| |brtson 'grus ni lhun gyis grub pa dang rgyun mi chad par gsung gis 'doms pa'o / /
zhes gsungs pa ltar bcom ldan ni bzhi bcom drug ldan te /
nyon mongs /
phung po /
lha'i bu /
'chi bdag gi bdud bzhi bcom zhing /
bcom ldan gyi skad dod b+ha ga wan zhes pa'i b+ha ga skal pa dang /
wA na ni ldan pa'i don te /
dbang phyug phun tshogs nas brtson 'grus phun tshogs kyi bar gyi skal ba drug dang ldan pa dang /
rje bla ma'i gsung las /
srid zhi'i mtha' la mi gnas srid zhi'i mgon / /
rgyal ba rdo rje 'chang /
zhes gsungs pa ltar srid zhi gnyis kyi mtha' la mi gnas pas 'das ma /
srid pa 'khor lo cha dgu pa'i dbus su nyon mongs dug gsum mtshon pa'i bya phag sbrul gsum bri ba ltar phag ni gti mug tu mtshon la /
de lta'i gti mug de rdo rje dang chos mtshungs pa'i bde stong gnyis su med pa'i ye shes kyis 'joms par mdzad pa'i lha mo dang /
mthong spang nyon mongs pa spangs pa'i 'phags ma /
'khor ba'i rtsa ba bdag 'dzin ma rig pa'i dngos gnyen mthar thug ni rig pa ye shes te bdag med rtogs pa'i shes rab yin zhing /
des lam dang 'bras bu'i sher phyin mngon du byas pa'i 'bras bu mthar thug sher phyin ma 'dir bzhin lag gi rnam pa can du shar bas na rig ma'i dbang phyug ste /
de nyid 'dod khams /
gzugs khams /
gzugs med kyi khams gsum gyi nyon mongs thams cad las rgyal bas khams gsum gyis mi thub ces pa dang /
phyi ltar na mi min 'byung po thams cad kyi 'jigs pa'am nyer 'tshe mtha' dag phyag g.yas pa'i gri gug gis 'joms par mdzad pa dang /
nang ltar na mthar 'dzin rnam par rtog pa'i dra ba'am nyon mongs thams cad /
rdo rje chen po ste shes rab kyi mtshon rnon po gri gug lta bus gcod par mdzad pa /
rdo rje gdan bzhugs zhes pa'i rdo rje ni yab kyi rtags kyi rdo rje dang /
gdan @# / /
zhes pa ni yum gyi padma ste /
rtags kyi rdo rje de nyid gang du rol ba'i gnas lta bu yin pas gdan du gsungs pa dang /
rje btsun ma rang nyid kyis skye bo pha rol po su la'ang spyan gyis gzigs pa mtha' dag dbang du byed pas na gzhan gyis mi thub ces pa dang /
gtum mo khro mo'i sogs ni /
gtum mo'i me ches cher 'bar ba khro mo'i gzugs lta bu des /
tshangs pa zhes pa spyi bo'i kun+da lta bu'i byang sems te de nyid gdungs shing bzhus te skems la /
phyogs bcu'i bde ba chen po'i ye shes kyang d+hU tIr bkug ste bstim pas gang bar mdzad pa /
dga' rab dbang phyug sogs nag po sde dang bcas pa phyi'i bdud /
chags sogs nas snang mched thob gsum gyi gnyis snang phra mo man chad nang gi bdud /
byang chub sgrub la mi dga' zhing bar du gcod pa'i nag phyogs mi dang mi min 'byung po thams cad gsang ba'i bdud de /
de lta bu'i bdud thams cad skrag cing skem pa ste mgo bo 'gas par byed cing /
de'i mthus sgrib gnyis bag chags dang bcas pa thams cad las rgyal ba dang /
lus la bar ma chad pa lta bur gnyid dang lci 'thibs sogs kyis non pa'i rmugs pa dang /
ngag smra brjod mi nus pa'i rengs pa /
sems mi gsal zhing nag thom me ba ci dran 'di dran med pa ltar gyur pa rmongs par byed pa ste rang nyid lag dug pa can gyis bar du gcod par brtsams pa de lta bu'i phyogs kun las rgyal ba /
rdo rje phag mo ni sngar ltar dang /
sbyor chen ni rnal 'byor ma chen mo zhes pa'o / /
bshes gnyen bsten tshul nas mi slob pa'i zung 'jug bar gyi 'dod pa'i dngos grub gnyis ci dgar stsol ba la dbang pad ma /
rang nyid lam de dag la mnga' dbang 'byor bas na 'dod dbang ma /
skad dod Na ma rab tu 'dud pa la'o / /
zhes pa gus pa dang /
phyag dang /
nye bar bsnyen pa sogs mang po zhig la 'jug pa las /
'dir 'dud ces pa phyag 'tshal ba'i don du byed /
rkang brgyad kyi bstod pa 'di bton pa'i phan yon yab kyi rkang brgyad bstod pa'i phan yon mtha' yas par rtsa rgyud sogs las gsungs pa ltar yum gyi rkang brgyad la'ang yod par mtshungs shing /
rkang brgyad kyi bstod pa'i phan yon rtsa rgyud las gsungs pa'i don rje bla ma dang /
thu 'u bkwan /
dngul chu ba'i gsung rgyun sogs las byung ba bzhin yin /
de yang mdor bsdu na rtsa rgyud le'u so brgyad pa las /
slob dpon dpa' bo mthong gyur na / /
sgrub pa pos ni sngags 'di dag /
mthong zhing mthong zhing kun tu dga' / /
dpa' bo'i rtsa ba'i gsang sngags mchog /
lan bdun du ni brjod par bya / /
rab sngags hUM la sogs pas phye / /
zhes rang gi rtsa ba'i bla ma rdo rje slob dpon dang /
dkon mchog gsum gyi sku gsung thugs rten gyi rigs mjal ba dang /
gnas khyad par can du 'gro dus bde mchog gi rkang brgyad kyi bstod pa lan bdun nam /
gsum mam /
gcig tshun chad kyis bstod nas phyag bya dgos pa dang /
der ma zad rang nyid he ru ka dpa' bo dang mkha' 'gro thams cad 'dus pa'i bdag nyid du mos te rkang brgyad kyi bstod pa 'bul /
phyi rol gyi nam mkha' /
sa gzhi /
ri brag /
rtsi shing /
nags tshal /
me chu rlung gsum @# / /
khang khyim /
sbra gur sogs snod dang /
bcud kyi 'gro ba rigs drug mthong thos dran reg gi snang srid thams cad he ru ka dngos yin snyam du mos te rkang brgyad kyi bstod pas bstod dgos par gsungs /
de ltar bstod na phyogs bcu dus gsum gyi sangs rgyas thams cad la mchod bstod bgyis pa'i phan yon rlabs po che bde blag tu thob pa dang /
rtag tu dpa' bo chen po dpal he ru ka dang lhan cig tu bde ba chen po'i rol gar rgyun mi chad par rtse ba'i skal ba dang ldan par 'gyur ba dang /
rkang brgyad kyi bstod pa sus bton kyang /
de'i rgyud la bcom ldan 'das dpal he ru ka rdo rje phag mo dang bcas pa /
mkha' 'gro ma /
lA ma| du ma skyes ma /
gzugs can ma la sogs pa snying po'i rnal 'byor ma bcu gnyis dang /
khaN+Da ka pA la dang /
rab gtum ma la sogs te 'khor lo gsum gyi dpa' bo dang dpa' mo nyi shu rtsa bzhi pho nya bsam gyis mi khyab pa dang bcas pa mngon sum du bzhugs nas byin gyis brlab cing /
dgyes shing brtse bar mdzad pa dang /
rkang brgyad kyi bstod pa 'don mkhan de dang dus thog mnyam por skyes pa'i 'gro ba rnal 'byor pa de dang mthong thos dran reg gi 'brel pa thogs pa rnams kyang bsod nams rgya chen po nges par thob par gsungs te /
gong gi rkang brgyad bstod pas bstod tshul gsungs pa'i rjes su /
de nas 'bad de phyag byas na / /
sangs rgyas la sogs thams cad mchod / /
rtag pa nyid du dpa' chen dang / /
rol bar ldan par the tshom med / /
de yi thugs kar gnas phag mo / /
nga dang dpa' bo rnal 'byor ma / /
pho nya rnams dang lhan cig bcas / /
de dang gang zhig las skyes pa'i / /
srog chags bsod nams mthong ba yin / /
zhes gsungs /
de lta rang re rnams he ru ka yab yum sogs dpa' bo mkha' 'gro rnams dang dngos su mjal ba'i skal ba ni med /
bsgrub na 'grub bam mi 'grub snyam pa dang /
spyan drangs na 'byon nam mi 'byon snyam du the tshom byed mod /
rdo rje 'chang gis rkang brgyad kyi bstod pa bton na de dang lhan cig tu he ru ka yab yum rtag tu bzhugs pa dang /
de'i rgyud la bzhugs nas byin gyis rlob par gsungs na rang res ma mthong ba ma gtogs 'byon mi 'byon dang /
bzhugs mi bzhugs kyi the tshom gtan nas med pas /
rdo rje 'chang gis gsungs pa'i rgyud tshig 'di dag la nges pa brtan po rnyed par byas nas rgyud 'di nas 'di ltar gsungs yod snyam du dran pa'i sgo nas /
rkang brgyad kyi bstod pa 'don dus /
da nga'i rgyud la dpa' bo mkha' 'gro thams cad mngon sum du phebs nas bzhugs yod snyam du dga' spro cher bskyed /
rang gis thog med nas bsags pa'i sdig sgrib dang dam tshig nyams chag thams cad bshags pa 'bul /
'di phyi'i 'dod don gsol ba 'debs rgyu gang yod snying thag pa nas btab ste zhal gyis bzhes par bsam na gnas skor la sogs pa'i sa phyogs thag ring du dka' tshegs chen pos 'gro ba dang /
sku gsung thugs rten mang por brgya mchod stong mchod la sogs pa'i mchod pa 'bul ba dang /
rim gro rkyen sel du bskang gso gtong ba dang /
yul gyi lha klu gsol ba sogs dka' tshegs chen po'i rim gro rten 'brel byed pa @# / /
dang mi 'dra bar bya sla la tshegs chung ba'i sgo nas tshogs gsog sgrib sbyong rkyen sel rlabs po che thams cad skad cig tu 'grub pa'i 'phrul gsang shin tu che ba yin pas /
'di phyir bar do gsum gyi don gang bsgrub kyang shin tu gces pas shi gson gang gi don bsgrub kyang 'di nyid la 'bad dgos /
phyogs bcu'i sangs rgyas thams cad dgongs pa gcig tu bzhugs pas rang gi rgyud la he ru ka yab yum bzhugs pa bzhin du /
gsang 'dus /
'jigs byed /
dus 'khor /
kyai rdo rje sogs yi dam zhi khro rab 'byams thams cad snying gar bzhugs nas byin gyis rlob ba yin la /
mgon chos lha mo sogs kyis mtshon pa'i rdo rje'i srung ma rnams kyang snying gar bzhugs nas byin gyis brlab nges par rgyud kyi rdo rje'i tshig mi slu bas gsungs pas /
bla ma yi dam sangs rgyas byang sems dpa' bo mkha' 'gro chos skyong srung ma gang dang gang rang gi snying gar gdan drangs nas gsol ba 'debs par 'dod kyang /
rkang brgyad kyi bstod pa 'di la 'bad rtsol chen pos bslab par byed /
gzhan yang rkang brgyad kyi bstod pa 'don pa'i rnal 'byor pa de chu bo /
rgya mtsho /
rdzing bu la sogs pa chu'i nang du gnas pa'am /
ri bo'i rtse dang /
lam gyi bzhi mdo dang /
khang stong dang /
lam srang dang| khyim la sogs pa phyogs gang du gnas kyang mkha' 'gro ma thams cad shin tu chags shing dgyes pa'i sgo nas de la gzigs shing 'gal rkyen sel ba dang /
mthun rkyen sgrub pa'i grogs nges par mdzad pa yin te /
gong gi 'phro las /
chu bo rgya mtsho rdzing bu dang / /
ri bo dang ni bzhi mdo dang / /
lteng ka dang ni khron ba mtshe'u / /
khang stong dang ni lam srang dag /
thams cad du ni mkha' 'gro ma / /
kun tu zhen par blta la gnas / /
zhes dang /
le'u zhe gsum pa las /
lam gyi bzhi mdo'am khyim dag gam / /
dpa' bo'i gnas dang ri bor ni / /
dam tshig gnas la mkha' 'gro ma / /
ring po nas kyang gzigs par 'gyur / /
zhes phyogs bcu'i zhing khams mu med pa na bzhugs pa'i mkha' 'gro ma rnams kyis thag ring po nas kyang g.yel ba med par gzigs shing byin gyis rlob par gsungs pas /
rgyal ba rdo rje 'chang la tshad mar 'dzin pa kun gyis rkang brgyad kyi bstod pa 'di la nyams len gyi snying por byed dgos par gsungs /
'di'i bstod pa'i skabs dngos su rang gis bstod kyang bsgom don la rang gi snying gnas bstod pa'i lha mo sgros pas zhabs la thal mo sbyar nas 'jus te bstod par mos /
rkang brgyad kyi bstod pa 'dis mchod bstod gnyis ka'i go chod /
sa lugs la mchod bstod zin nas bzlas ba byed pa las skabs 'dir sems 'dzin gyi sa bcad med kyang /
dge ldan snyan nas blangs te mtshams 'dir bskyed rim phra rags bsgom ste ched nas blangs te mtshams 'dir bskyed rim phra rags bsgom ste ched gnyer gyis nga rgyal dang gsal snang sgrub dgos /
de ma byung na bskyed rim dngos gzhi chad 'gro bas bdag bskyed bsgoms pa'i dgos bstor ba yin /
sgrub thabs 'don dus tshig don snga ma snga ma ma brjed pa'i steng du phyi ma phyi ma bsnon gyin tshig bshar du ma song bar bsgoms don rnams yid la nges par byed /
zhwa lu'i @# / /
khrid du gsal snang 'don pa'i sngon du nga rgyal 'dzin pa yod kyang /
'dir sems 'dzin sngon du bshad na rang lugs dang mthun pas bde gsungs /
'di'i mtshams su gsal snang ched gnyer gyis sgrub pa la /
dbang po rab kyis gtso bo nas me ri'i bar lta bu rnam pa spyi la sems 'dzin pa stobs che zhing /
de ltar ma nus na rang gi spyi gtsug nas mar pad gdan gyi bar dang /
pad gdan nas spyi bo'i bar yar dpyad sgom byed /
de yang ma nus na dang por rang nyid rnal 'byor ma dmar hreng nge ba lta bu zhig bsgoms nas de la gsal snang byung na dmigs rten rnyed pa yin pas des chog shes byas nas chos 'byung sogs bsnon gyin rim gyis bsgom /
lha bzo bas 'jim sku bzhengs pa'i dpe gsungs nas de bzhin du rim gyis rten dang brten pa'i dkyil 'khor la gsal snang 'don pa yin /
de ltar ma nus na rnam pa bye brag pa la sems 'dzin tshul sa lugs kyi phyag bzhes zhwa lu'i khrid du gsal ba ltar rgyan med dang rgyan bcas gnyis las /
rgyan med la sems 'dzin na spyan nas rim gyis gsal snang 'don dgos pas thog mar spyan dbus ma la sems 'dzin dgos /
de yang lha yab yin na spyan g.yas ba gyen bslang /
yum yin na g.yon pa gyen bslang yin /
khrid zhag mang po'i ring bskyang na rnam pa bye brag pa'i khyad chos rnams la sems 'dzin zhib tu bya /
gang ltar yang ting nge 'dzin rnam dag cig 'ong ba la /
mdo rgyud khungs ma nas byung ba'i man ngag lam rim gyi zhi gnas skabs su bshad pa'i nyes pa lnga spong tshul /
'du byed brgyad bsten tshul /
stobs drug gis bsgrub lugs /
yid byed bzhi yod tshul /
bying rgod spong ba'i thabs /
dran shes kyis skyong tshul sogs la mkhas par byas nas bskyad na /
zla ba drug gis zhi gnas 'grub pa dang /
lo gcig gis bskyed rim rags pa la brtan pa thob pa 'ong bar gsungs /
zhi gnas bsgrub pa la gtso bor dran pas skyong tshul la mkhas pa gal che /
shes bzhin gyis bying rgod 'ong mi 'ong lta rtog byed pa las bying rgod kyi gnyen po min /
gnas cha byung res kyis bying ba'i zon byas nas gsal cha'i ngar 'don /
gsal cha byung res kyis gong ba'i zon byas nas gnas cha 'tshol dgos kyang /
dang por gsal snang dang gnas cha gnyis so so nas bsgrub /
de yang dpyad sgom la brten nas gsal cha dang /
'jog sgom la brten nas gnas cha bsgrub pa yin /
gsal cha'i ngar yod pa dang gnas cha brtan po rtse gcig pa gnyis tshogs shig dgos /
gsal cha gnas cha gnyis ka yod kyang gsal cha'i ngar med na bying ba phra mo skyes ba yin pas skyon che /
rgod bshes sla zhing byid ba shes dka' bas des na rgod par ma shor tsam du gang grims grims kyis skyong ba gnad yin gsungs /
rje rin po ches /
bsgom 'dod kyin 'phrol ba cad kyin byas te bsgoms na snga ma res kyang 'jug snying 'dod /
ces gsungs pa dang /
sa lugs kyi man ngag la /
gsal na gsal te 'phro gcad /
mi gsal na mi gsal te 'phro gcang pa bsam gtan gyi dug dbyung du gsungs pa gnyis man ngag mchog yin /
las dang po pas dang por dmigs rten la bzhag tsam bzhag tsam byas nas nyin rer thun bco brgyad tsam bya bar gsungs /
de yang thun tshugs grol grangs @# / /
de ltar mi dgos par dmigs pa gsal skabs dran shes dang ldan pas thun bskyang /
skabs rer 'di'i skor gyi dpe cha blta ba sogs byas te thun gcig gi khongs su dmigs pa gsal ba'i skyong tshul legs pa thun chud bco brgyad tsam bcad chog pa'i don yin /
dper na gser la bsreg bcad brdar gsum byas na dbus dag tu dag tu 'gro ba ltar lam rim gyi bshes gnyen bsten tshul dang /
dal 'byor rnyed dka' /
mi rtag /
las 'bras /
nges 'byung byang chub kyi sems bsgom pa sogs kyis bying rgod spong ba la'ang phan pas khyad shin tu che tshul /
dpyad sgom gyi gsal cha byung ba na 'jog sgom re yang bya /
de ltar bskyangs pas mtshams shig na dmigs rten la rang shugs kyis gnas pa zhig 'ong bas de byung ba'i mtshams nas rim gyis thun yun ring du btang nas bsgoms pas /
rten dang brten pa'i dkyil 'khor la nyin zhag gcig gi drug cha 'khyongs pa byung na bskyed rim rags pa la brtan pa thob pa yin /
de nas yang rim bzhin goms par byas pa las /
phra ba lus dkyil gyi lha rnams kyang spyan dkar nag tshun chad kyang ma 'dres par bsgom pa la gsal cha'i ngar yod pa dang gnas cha rtse gcig pa gnyis kyis nyin zhag gcig gi drug cha 'khyongs pa byung na bskyed rim phra mo la brtan pa thob pa yin /
de yang dang por sngar zhus pa ltar gsal snang dang gnas cha gnyis so sor sgrub dgos /
bde gsang skabs nas byung ba ltar dpyad sgom la brten nas gsal cha'i ngar yod pa dang /
'jog sgom la brten nas gnas cha brtan po rtse gcig pa gnyis tshogs la gong bzhin 'bad bas des par 'grub pa'ong gsungs /
de ltar gsal snang sgrub pa ni tha mal gyi snang ba'i gnyen po dang /
nga rgyal sgrub pa ni tha mal gyi zhen pa'i gnyen po yin pas nga rgyal la'ang slob dgos /
de yang nga rgyal bzung ba lang rgyal 'jog pa'i gzhi ni /
sngar rang lus tha mal pa 'di stong sbyangs byas nas bskyed pa'i rje btsun rdo rje rnal 'byor ma de yin /
'di la kha cig gis /
de ltar bskyed pa'i sku de gzhan gyi yin pas de la nga rgyal byed pa mi rigs snyam na /
skyon med da /
dper na da lta'i rang gi lus 'di yang skye ba snga ma nas rang gis khyer te 'ongs pa min par pha ma'i khu khrag las grub bas gzhan gyi yin yang nga'i lus so snyam du 'dzin pa dang /
dgon pa'i dge skos sogs kyang dang po nas der ma grub pa la gdags gzhi 'dogs byed kyi rkyen tshogs te ming brdas phar btags pan dge skos sogs bsnyon med du grub pa ltar yin /
'di la gdags gzhi sbo ba'i gnad yod de /
da lta'i sha rus gdos bcas kyi lus dang /
phung sogs tshogs pa 'di lta bu la rje btsun ma dngos so snyam pa mi byed par /
sngar shU n.ya tA'i sngags don ltar chos sku'i lam 'khyer gyi skabs tha mal gyi snang zhen dang bden zhen mtha' dag stong par sbyangs pa nas bzungs rim gyis sku gsum lam 'khyer dang /
mngon byang lnga bskyed kyi sgo nas 'bras bu rdo rje 'dzin pa sprul sku rnal 'byor mar bskyed pa de'i gzugs sogs phung po lnga tshogs pa'i gdags gzhi la btags pa'i nga de la 'bras dus kyi rnal 'byor ma dngos so snyam du nga rgyal 'jog pa dgos /
bskyed rim bsgom tshe yi dam gyi nga rgyal @# / /
brtan po 'grub mi 'grub thog ma'i stong sbyangs legs nyes la rag las /
de ma legs na tha mal snang zhen gyi kha ya mi chod bar klong rdol bla mas gsungs tshul /
lta ba'i skabs kyi rtog pas phar btags kyi nga de legs par shes na ngar 'dzin gyi nga dang mi 'dra ba'i yi dam la nga rgyal 'dzin par yang phan che /
de ltar gsal snang dang nga rgyal la bslab /
de yang gong du song ba ltar khyad chos bzhi dang ldan pa'i sgo nas yun ring du bsgom dgos /
'di'i skor phal cher 'jigs byed bskyed rim ltar yin /
zhwa lu'i khrid yig tu gsungs pa ltar lus dkyil gyi sems 'dzin skabs su /
skabs skabs rang rnal 'byor ma lus dkyil dang bcas ba je chung je chung du song nas mthar phyi'i rnal 'byor ma mtheb sor tsam dang /
lus dkyil rnams spu'i rtse mos bris pa ltar shin tu phra ba bsam /
skabs skabs su phyi'i rnal 'byor ma dang lus dkyil bcas je che je cher song ste nam mkha'i khams gang ba tsam du bsam /
yang skabs skabs la /
rang nyid phyi'i rnal 'byor mar gsal ba ri rab tsam la /
lus dkyil gyi lha rnams yungs kar gyi 'bru tshad tsam dang /
skabs skabs su rang rnal 'byor ma yungs 'bru tsam la /
lus dkyil gyi lha ri rab tsam du bsgoms la dmigs pa'i rtsal sbyong /
sems 'dzin gyi skabs dang por ye shes kyi spyan bsgoms pas dmigs pa gnad du khel ba'i rtags zhwa lu'i khrid du yod pa las shes dgos par gsungs pa ni /
de nyid las /
dmigs pa la brtan pa thob pa'i rtags la /
snang phyogs kyi ngo bo nyid /
stong phyogs kyi ngo bo nyid /
zung 'jug gi ngo bo nyid gsum du yod pa las /
dang po ni /
dper na spyan dbus ma lta bur sems bzung bas ji ltar bsgoms pa'i spyan de lta bu rang gi dpral bar mig gis mthong rgyu dang /
lag pas reg tu yod dam snyam pa lta bu dang /
yang na /
dpral ba na lhang lhang ba /
za ba| sbrid pa sogs 'byung /
gnyis pa ni /
bsgoms pa'i spyan mi gsal kyang mthar kun rtog rags pa thams cad ched du bkag pa ma yin bar rang 'gags su song nas rang med pa lta bur snang bstong cham mer gnas pa 'byung ste /
de ni stong nyid rtogs pa'i lta bar mi 'gro yang /
de la brten nas rim bzhin bsgoms bas rnam par mi rtog pa'i stong nyid rtogs par 'gyur /
gsum pa ni /
dmigs pa 'dzin pa'i tshe glo bur du smig rgyu dang du ba lta bu dang me khyer lta bu dang /
nam mkha' nas re khA nag po brkyangs pa lta bu /
sgra gcan gyi lus shin tu 'jigs pa'i phyed sogs 'od gsal gyi rtags rnams rim bzhin 'char bar 'gyur zhes gsungs shing /
de ltar bsgoms nas thang chad na bzlas pa la 'jug pa yin gsungs /
dgu pa bzlas ba bya ba la /
bzlas pa'i dgos pa ni /
yi dam gyi lha nye bar byed pa dang /
sdig pa zad pa dang /
ngag nus pa dang ldan pa /
las 'grub pa /
gsung rdo rje 'grub pa'i nus pa 'jog pa /
rdor bzlas kyi smin byed du 'gyur ba /
sngags bzlas pas lha'i thugs rgyud bskul te dngos grub myur du stsol ba sogs kyi ched du yin des na bsnyen ba zhes pa'ang nye ba'i don du bya dgos pas /
sngon bla ma zhig gis brgyad stong ba'i lung gnang yang /
brgyad stong ci yin zhus pas ma shes @# / /
gsungs pa ltar /
bsnyen pa 'bum mang po song zer nas bsnyen pa'i don ci 'dra yin mi shes pa de 'dra mi bya gsungs /
de ltar bzlas pa byed pa la ngag bzlas dang yid bzlas gnyis la / /
ngag bzlas skabs bzlas phreng la /
rgyud las /
dung chen phreng ba blangs nas ni / /
zhes pa'i dung chen ni mi rus dang /
dud chen phreng ba ni mi thod kyi phreng ba yin /
phreng ba'i rgyu la mang du gsungs pa las /
kyai rdor /
bde 'jigs /
rnal 'byor ma rnams la thod phreng mchog tu bsngags /
de yang thod ba gcig nas mang po bzos pa ma yin par thod pa gcig nas phreng rdog gcig len /
de 'dra mang du bsags pa'i pho thod lnga bcu'i phreng rdog lnga bcu dang /
mo thod lnga bcu'i phreng rdog lnga bcu byas pa gnyis gnyis spel te brgyus pa yin pas /
sngar gyi dam pa 'gas kyang de ltar mdzad pa yod /
thod preng ma rnyed na /
zhi rgyas dbang dang mngon spyod la / /
bo de tses ni las kun byed / /
ces bo de tse'i phreng bas las bzhi ka la rung bar gsungs /
phreng thag ni gzhon nu ma ma nyams pas bkal ba'i bal skud dgu sgril dgos /
de yang bsnyen pa sogs la phreng skud nang bsgrim /
mthu gtong ba la phyi bsgrim dgos par gsungs yod /
phreng ba gsar pa dang /
bsnyen pa'i thog ma'i bzlas phreng lta bu la byin rlabs rgyas bar byas na legs pas de bya tshul zhwa lu'i khrid yig las gsungs pa kho bos 'di ga'i bsnyen yig tu bris pa ltar dang /
bsdu na oM gsum ma lan bdun tsam brjod de phreng bar phu btab nas lag pa'i bar bsrub ste byin brlabs pas kyang chog /
yang phreng chog yab bka' ltar byed kyang rung bas gang bde bya /
phreng ba gzhan gyis mi mthong bar sba zhing /
phreng ba la rgyan mang po mi gdags /
bal po kha ton byed pa tshos kyang phreng ba la ras sogs kyis shubs bzos te sba srol yod pa de 'dra byung na legs /
de bzhin sngags kyi dam rdzas gzhan rnams kyang sba dgos /
spyir yang sngags 'di shin tu gsang dgos pa 'jam bzhad la rgyal po zhig gis chos 'brel zhus par 'jam bzhad kyis zhabs 'bring pa thams cad phyir bskrad de shin tu gsang ba'i tshul du /
badzra pA Ni'i lung gnang bas de la gzhan pas 'grub sla zhing phan che ba byung tshul /
phreng ba bgrang lugs zhi rgyas dbang drag la rim bzhin mdzub mo /
gung mo /
srin lag /
mthe'u chung la bkal te 'dren tshul gsungs ba las /
'dir bsnyen pa ni lha dbang du 'gugs byed gtso che bas srin mdzub la bkal nas 'dren dgos shing /
de yang ma rgyud la lag pa g.yon pa'i srin mdzub dang mthe bong sbrel te bzla dgos pas de yun ring ma thub na dang por de ltar byas te mang tsam dang /
de nas mdzub mo sogs bzhi ka sbyar ba'i steng nas bgrang na srin lag der thebs mthe bong dang srin lag gis bgrang ba'i go chod /
bzlas bya'i sngags oM gsum ma ni /
bde mchog rtsa rgyud le'u zhe brgyad pa las byung ba'i nye snying oM sarba bud+d+ha sogs dang /
le'u lnga bcu pa las byung ba'i snying po oM badzra bai ro sogs kyi sngags de gnyis gcig tu dril ba yin /
'o na rtsa rgyud dang /
nA ro'i gzhung chung du oM gsum ma 'di dngos su med pa ci yin zhe na /
de ni bla ma'i man ngag zhal shes la ltos dgos pa'i phyir zab gnad kyi 'byin 'jug sbas @# / /
pa yin /
de ltar yin na ma sbas par gsal bar byas pa gang du yod snyam na /
de ni rgyal po in+d+ra b+hU ti'i phag mo zhal gnyis ma'i sngags btu las byung zhing /
phag mo gzhan gyi lam la ma tshad pa thams cad 'di nyid nas kha bskang dgos par bla ma gong ma rnams gsung gsungs /
oM gsum ma 'di la snying po dang nye snying las rtsa sngags med /
'on kyang 'dis de gsum ga'i go chod /
sgrub thabs rin 'byung gi phag mo dbu bcad ma'i skabs su /
oM sarba bud+d+ha DA ki nI ye hUM phaT swA hA /
zhes pa sangs rgyas mkha' 'gro ma'i sngags dang /
oM badzra war+Na nI ye hUM phaT /
ces pa rdo rje rab bsngags ma'i sngags dang /
oM badzra bai ro tsa nI ye hUM phaT /
ces pa rdo rje rnam par snang mdzad ma'i sngags su bshad cing /
de yang dang po gtso bo dang /
gzhan gnyis 'khor sngags su gsungs /
sngags de gsum bsdoms pa ni oM gsum ma yin /
sngags gsum gyi don la dngul chu'i gsung zin mkha' spyod bskyed rdzogs las /
sngags dang po'i don sangs rgyas thams cad kyi thugs bde ba chen po'i ye shes chos nyid kyi nam mkha' la 'gro bas na sangs rgyas thams cad kyi mkha' 'gro ma ste chos sku'am thugs rdo rje ma /
sngags gnyis pa'i don war+Na zhes pa rab bsngags /
rigs mdog /
kha ngog /
brdung ba /
dkrul ba /
tshigs bcad /
kha| rjod byed sogs don mang po la 'jug pas /
bde stong gnyis su med pa'i ye shes kyi rdo rje gdul bya la chos kyi don rjod par byed pa'i sgra'i rnam par shar bas na rdo rje rjod byed ma ste longs sku'am gsung rdo rje ma /
sngags gsum pa'i don bde stong gnyis su med pa'i ye shes kyi rdo rje gzugs sku'i rnam pa can du gdul bya la snang bar mdzad pas na rdo rje rnam par snang mdzad ma ste sprul sku'am sku rdo rje ma yin pas /
mdor na sangs rgyas thams cad kyi sku gsung thugs kyi rdo rje gsum dbyer mi phyed pa'i rje btsun rdo rje rnal 'byor ma'i rtsa sngags /
snying po /
nye snying gsum ga'i go chod pa zhig go / /
zhes gsungs /
'di'i khungs oM gsum ma'i sngags don 'jam mgon tsong kha pas bde mchog sgrub thabs 'dod 'jo las /
badzra bai ro tsa nI ye ni rdo rje rnam par snang mdzad ma'o / /
sarba bud+d+ha DA ki nI ye ni sangs rgyas thams cad kyi mkha' 'gro ma'o / /
badzra war+N+Na nI ye ni rdo rje rab bsngags ma'o / /
zhes dang /
bskyed rim mun sel sgron me las / /
oM gsum ma 'di nyid bla ma gong ma gong ma'i snyan brgyud kyi sgo nas rtsa sngags /
snying po /
nye snyid rnams gcig tu bsdoms pas na /
'gor oM gsum dang /
mjug tu hUM dang phaT gsum gsum sbyar ba /
yig 'bru sum cu so gnyis yod pas ches zab pa yin /
zhes dang| rje byams pa chos legs kyi bskyed rim du /
sngags don ni /
oM oM oM sku gsung thugs /
sarba bud+d+ha DA ki nI ye sangs rgyas mkha' 'gro thams cad dang /
badzra war+N+Na nI ye rdo rje'i rigs can nam mdog can /
badzra bai ro tsanI ye rdo rje rnam par snang mdzad /
hUM hUM hUM sku gsung thugs /
phaT phaT phaT sku gsung thugs /
swA hA gzhi tshugs /
sku gsung thugs gong 'og gsum gyi dang po chos sku /
gnyis pa longs sku /
gsum pa sprul sku'i sku gsung thugs so / /
zhes gsungs /
des na oM gsum ma'i oM hUM phaT gsum @# / /
gsum gyis dus gsum sangs rgyas thams cad kyi chos longs sprul gsum dang /
sku gsum thugs gsum sogs mtshon /
sarba bud+d+ha DA ki nI ye ni sangs rgyas thams cad kyi mkha' 'gro ma ste /
DA ki zhes pa mkha' 'gro la 'jug pa Di 'gro ba la'o / /
zhes pa'i byings bzhag ste bsgrub tshul /
de yang sangs rgyas thams cad kyi yum yin zhes pa'i don min par /
dngul chu'i bskyed khrid ltar dus gsum sangs rgyas thams cad kyi thugs bde ba chen po'i ye shes chos sku de nyid chos nyid stong pa nyid kyi nam mkha' la 'gro ba ste thugs kyi yon tan dang /
mkha' 'gro ma zhes pa'i don yang de ltar yin gsungs /
badzra war+N+Na nI ye ni rdo rje rab bsngags ma'am rjod byed ma ste /
sangs rgyas thams cad kyi gsung bde stong dbyer med brjod byar byed pas na gsang sngags kyi chos 'khor rjod par byed ma'am /
rab tu bsngags ma ste gsung gi yon tan /
badzra bai ro tsa nI ye ni rdo rje rnam par snang mdzad ma zhes sangs rgyas thams cad kyi sku'i ngo bo snang stong dbyer med pa'i gzugs sku sems can la rnam par snang bar mdzad ma ste sku'i yon tan gtso bor mdzad pas na /
go rim bzhin du chos sku longs sku sprul sku gsum gtso bor mdzad cing /
sngags de dag gi ming can rnal 'byor ma gsum gyi rtsa sngags snying po nye snyid rnams 'dir man dag gis bsdus pa yin pas /
oM gsum ma 'dis mkha' spyod ma'i rtsa sngags dang snying po nye snyid gsum ga'i go chad cing /
'di bton na sgrol ma /
dbyangs can /
lo gyon /
'od zer can /
gdugs dkar /
sor 'brang sogs mkha' 'gro ma thams cad kyi rigs sngags bton pa'i go chod la /
de dag bton pa'i phan yon 'byung /
de ltar 'byung ba'i rgyu mtshan yang thu'u bkwan rin po che sogs dam pa snga ma rnams kyis gsungs ba ltar bsgrub bya'i yul du gyur pa'i mkha' 'gro ma grangs med rnams bsdu na yul nyer bzhi dur khrod brgyad gling bzhi ri rab bcas so bdun du bzhugs pa'i dpa' bo dang rnal 'byor ma rnams su 'du zhing /
de kun kyang gtso mo rdo rje rnal 'byor mar 'du /
baM yig dang oM gsum mas lha de rnams mtshon te /
baM yi ga zhig pa na a thung ya ra la wa lngar 'gyur la /
a thung gis rnal 'byor ma /
yas lA ma /
ras dum skyes ma /
las gzugs can ma /
was mkha' 'gro ma ste bde chen 'khor lo'i yum lnga /
oM dang pos rab gtum ma /
gnyis pas gtum mig ma /
gsum pas 'od ldan ma /
sas sna chen ma /
rbas dpa' bo'i blo chen ma /
bus khar+wa ri /
d+d+has lang+ka'i dbang phyug ma /
DAs shing grib ma ste thugs 'khor gyi dpa' mo brgyad /
de bzhin du kis sa sbrung ma /
nIs 'jigs byed chen mo /
yes rlung shugs ma /
bas chang 'thung ma /
dzra yis sngo sangs lha mo /
was rab bzang ma /
r+N+Nas rta rna ma /
nIs bya gdong ma ste gsung gi brgyad /
yes 'khor lo'i shugs can ma /
bas dum skyes ma /
dzra yis chad tshong ma /
bais 'khor lo'i go cha ma /
ros shin tu dpa' mo /
tsas stobs chen ma /
nIs 'khor los sgyur ma /
yes brtson 'grus chen mo ste sku'i brgyad /
hUM dang pos khra gdong ma /
gnyis pas 'ug gdong ma /
gsum pas khyi gdong ma /
phaT dang pos phag gdong ma /
gnyis pas gshin rje brtan ma /
gsum pas gshin rje pho nya mo /
swA yis gshin rje @# / /
mche ba ma /
hAs gshin rje 'joms ma ste sgo mtshams ma brgyad mtshon /
gtso bo he ru ka dang thugs gsung sku'i dpa' bo nyer bzhi ni zla dkyil gyis mtshon pas na 'khor lo sdom pa lha drug ci rtsa gnyis po thams cad kyang 'dir 'du ste /
rtsa rgyud las /
gal te dngos grub mchog 'dod na / /
sngags dang lha la tha dad med / /
ces gsungs so / /
de'i phyir gsang sngags oM gsum ma bzlas pas gong gi lha thams cad 'grub par 'gyur la /
sngon gyi las 'phro yod pas ni bsnyen sogs la ma ltos par 'di bzlas pa tsam gyis las thams cad 'grub ste /
rje tshar chen gyis /
he ru ka dpal rgyud kyi rgyal po las / /
rdo rje btsun mo'i nye ba'i snying po mchog /
bklags pas 'grub ces gsungs pa'i bden pas skyongs / /
zhes dang /
rtsa rgyud le'u zhe brgyad par /
sngags 'di bklags pas 'grub pa ste / /
las rnams kun byed dge ba yin / /
zhes gsungs /
bde mchog gi dbang bskur ba legs par thob pa'i gang zag de /
rgyud sde bzhi'i dbang gzhan ma thob kyang thob pa dang 'dra ba'i nus pa dang ldan zhing lha zhi khro kun gyi sgrub por 'gyur bas gzhan rnams zil gyis gnon pas na dam pa'am mchog tu gsungs te /
rtsa rgyud las /
rgyud 'di ru ni dbang bskur ba / /
thams cad kyi ni sgrub por gsungs / /
rgod dang lta dang lag bcangs dang / /
gnyis gnyis 'khyud pa la sogs la / /
dbang bskur bar ni 'gyur ba yin / /
rgyud rnams kun gyi dam pa yin / /
'di ni lha mi zil gnon 'gro / /
zhes pa dang /
yang| rtsa rgyud las /
rnal 'byor rab mchog 'di mthong na / /
gzhan dag snying po me rtswa mtshungs / /
zhes bde mchog yab yum gyi gsang sngags kyi drung du /
rgyud sde gzhan nas gsungs pa'i gsang sngags ni me'i drung du rtswa dang 'dra bar nus stobs chung bar gsungs pa dang /
yang de nyid las /
de nyid bsdus pa'am bde mchog gam / /
gsang ba 'am rdo rje 'jigs byed las / /
dkyil 'khor rnams kyi rgyal po 'di / /
ma byung 'byung bar mi 'gyur ro / /
bshad dang ma bshad gang ci 'ang rung / /
de kun dpal ldan khrag 'thung gnas / /
zhes de nyid bsdus pa /
sgyu ma bde mchog /
gsang 'dus /
'jigs byed sogs kyi rgyud sngar gsungs pa dang /
slad nas gsung bar 'gyur ba kun las kyang 'di las lhag pa'i bshad pa sngar yang ma byung /
da dung mi 'byung zhing /
rgyud sde gzhan nas bshad pa'i mchog thun gyi dngos grub kun 'dir gnas pa ste 'thob par gsungs /
yang rtsa rgyud las /
rig pa'i rgyal po'i gsang sngags te / /
bya ba thams cad 'grub pa po / /
'di las shin tu mchog gyur pa / /
'jig rten gsum na yod min te / /
he ru ka dpal sngags shes na / /
me ste gzhan dag sog ma mtshungs / /
zhes dpal he ru ka yab yum gyi nges don gyi gsang sngags las lhag pa'i gsang sngags ni sa gsum na med pas de'i drung du gzhan gyi sngags ni me'i drung du sog ma ltar nus stobs chung bar gsungs /
le'u zhe bdun par sangs rgyas mkha' 'gro ma'i sngags 'di'i phan yon gsungs pa las /
mkha' 'gro kun gyi snying po ste / /
'di ni dran btsam gyis kyang / /
dngos grub thams cad skyed byed yin / /
zhes dang /
le'u zhe brgyad pa las /
@# / /
mkha' 'gro kun gyi dge ba gang / /
snying po rnal 'byor ma kun gyis / /
'dod don thams cad sgrub byed pa'o / /
zhes rdo rje phag mo sogs rnal 'byor ma kun gyis sgrub pa po'i don thams cad sgrub par byed pa'i sngags mkha' 'gro kun 'dus kyi snying po 'di yin par gsungs shing /
yang le'u de nyid las /
sa 'og yang na mtho ris sam / /
de bzhin mi yul dag tu yang / /
'jig rten gsum na yod pa yi / /
las ni gang dag yod pa rnams / /
sngags kyis de dag thams cad 'grub / /
dngos grub kun byed dge ba yin / /
dngos grub thams cad rab stsol ba / /
'di las shin tu mchog gyur med / /
gang phyir 'di ni bla med de / /
thabs bzang po ni bstan pa yin / /
mkha' 'gro ma ni kun gyi gnas / /
mdor bshad rgyas par ma yin no / /
zhes 'jig rten gsum gyi dngos grub ji snyed kun kyang rgyud 'di nas gsungs pa'i sangs rgyas mkha' 'gro ma'i sngags kyis bde blag tu 'grub pa'i phyir bla na med pa ste gsang sngags thams cad kyi nang nas 'gran zla med par gsungs pas na /
tshe dang nor sgrub par 'dod pa /
'go nad yams rims sogs lus kyi na tsha dang /
sems kyi sdug bsngal zhi ba /
sad ser mu ge sogs zhi ba /
char 'bebs gcod sogs sgrub pa /
gza' klu rgyal po la sogs pa'i sde brgyad gdug pa can gyi gnod pa sel ba /
mi nor 'gugs pa sogs dbang sdud kyi rigs dang /
gsad bskrad dbye rmongs sogs las rab 'byams gang bsgrub par 'dod kyang sngags 'di nyid la 'bad pas mchog tu 'gyur zhing /
gtso bor rim gnyis bsgoms pas tshe 'di nyid dam mi ring bar mkha' spyod chen po'i go 'phang mngon du byed cing /
tshe 'dir rkyen dbang gis rtogs pa mchog ma thob na'ang /
rtsa rgyud las /
rnal 'byor ba rnams 'pho tshe dpal / /
khrag 'thung sogs dpa' rnal 'byor ma / /
me tog sna tshogs lag na thogs / /
rgyal mtshan bdan sna tshogs dang / /
rol mo'i sgra ni sna tshogs dang / /
glu yi mchod pa sna tshogs kyis / /
mkha' spyod gnas su 'khrid par byed / /
'chi ba zhes 'di rnam rtog yin / /
de 'dra'i dpal chen rnal 'byor ba / /
sa steng na ni rnyed par dka' / /
zhes dang /
lag pa g.yon pas bzung nas ni / /
rang gi gnas su khyer nas su / /
kha' 'gro ma ni de dag dang / /
rtag tu mngon par rtse byed de / /
bde ba can gyi gnas 'gror 'gyur / /
he ru ka dpal gus 'dod pas / /
mkha' la 'gro ba'i gnas su khyer / /
sgrub pa po ni sngags lus can / /
'khor bar 'chi dang rga ba med / /
ces snyigs ma lnga ji tsam bdo ba tsam gyis byin rlabs kyi tsha na kha je che je myur du 'gro ba yi dam bde mchog yab yum 'di kho na ma gtogs med phyir yi dam 'di lta bu la brten du yod pa ni sa steng na ches shin tu dkon zhing /
lam 'di nyams su len pa po rnams 'chi ba'i tshe he ru ka yab yum sogs dpa' bod pa' mo lag na me tog dang sil snyan gdugs rgyal mtshan la sogs pa thogs pas yid du 'ong ba'i glu'i mchod pas bsus te mkha' spyod kyi gnas su 'khrid par 'gyur bas na /
'chi ba zhes ming gis btags pa tsam las gnad gcod kyi sdug bsngal sogs cung zad kyang myong mi dgos par bu pha'i khyim du 'gro ba ltar dga' spro'i gdeng dang ldan pa zhig 'ong bar gsungs /
gzhan @# / /
yang rtsa rgyud las /
mi mchog gang zhig kun spyod pa / /
sdig pa thams cad rnam dag bdag /
de bzhin gshegs pa'i sa thob cing / /
skye dang skye bar bde gshegs kyi / /
rigs skye rgyal po chos ldan 'gyur / /
ji ltar sngon bsags sdig pa yi / /
mtshan nyid thams cad dman pa ste / /
gang zhig 'di ni rtag bsgom pa / /
sa la 'dod pa kun dbang phyug /
dper na mar gyis gang ba'i snod / /
me yi dbus su bzhag na ni / /
mar gsar steng du zhu 'gyur zhing / /
snod kyi dri ma 'jig par 'gyur / /
de bzhin shrI he ru ka yi / /
mtshan gyis sdig pa 'jig par 'gyur / /
bsam gtan bsam pa tsa gyis sam / /
klog cing kha ton bris ba yis / /
mtho ris longs spyod thob 'gyur ba'am / /
yang na 'khor lo'i bsgyur ba thob / /
ces gnas skabs su las kyi sgrib pa kun 'dag pa dang /
lam 'di la bsam gtan byas pa tsam dang /
glegs bam bklag pa dang /
kha ton du byas pa dang rgyud kyi glegs bam bris pas kyang mtho ris kyi dpal spyi dang /
khyad par ba 'khor los sgyur rgyal 'thob par 'gyur bar gsungs la /
rten 'di'i 'og tu yang mkha' spyod kyi zhing du rig pa 'dzin pa'am /
chos 'di spyod pa'i chos ldan gyi rgyal po dang /
theg pa mchog gi rigs su skye bar 'gyur ba sogs phan yon mtha' yas shing /
des na lam 'di lta bu nyams su mi len par rnal 'byor gzhan la brten pa ni mar 'dod nas chu bsrubs pa dang 'dra bar ngal ba don med du 'gyur bar gsungs te /
rtsa rgyud las /
dper na la la mar 'dod pas / /
'bad pas chu ni bsrubs gyur kyang| |mar gsar 'byung bar mi 'gyur gyis / /
lus nyon mongs pa kho nar zad / /
'dzin cing mchod pa byed pa ni / /
'tsho ba'i thabs kyi rgyur gyur ba'i / /
rnal 'byor gzhan la brten pa ni / /
gzhan du de bzhi don med 'gyur / /
ces so / /
gal te 'jig rten na rigs dang spyod lam ngan pa ltar snang na yang /
lam 'dir nyams len byed pa'i rnal 'byor ba'am /
rnal 'byor ma de gang na yod pa'i sa der /
dpal 'khor lo sdom pa yab yum dpa' bo rnal 'byor ma'i tshogs dang bcas pa mngon sum du bzhugs nas yul de'i snod bcud thams cad byin gyis brlab par /
rtsa rgyud las /
rnal 'byor che mchog dpa' bo ni / /
yul phyogs gang na gnas gyur pa / /
rigs ngan kla klo yin na yang / /
yul de yongs su brtags pa de / /
sems can yongs su bzung ba'i rgyur / /
de ru nga ni rtag par gnas / /
zhes gsungs /
mdor na bde mchog gi rgyud don gyi man ngag nying khu 'di la nyams len bgyis pa'i bsod nams dang phan yon ni bsam las 'das te /
rtsa rgyud las /
sgrub po'i yon tan rgya chen po / /
stong phrag gcig pa'i zhal min par / /
kha gcig gis ni brjod mi nus / /
stong phrag brgya yi gdong gyur min / /
zhes dang /
yi dam 'di'i rnal 'byor la brtson pa de'i zhal mjal ba dang /
gsung thos pa /
phyag zhabs kyi dbang thob pa sogs mthong thos dran reg rnams kyang sdig pa kun las gol bar 'gyur bar rtsa rgyud las /
mthong ba dang ni reg pa dang / /
thos pa dang ni dran pa yis / /
sdig pa kun las grol 'gyur ba / /
de lta nyid du the tshom med /
@# / /
ces sogs phan yon dang bsngags brjod mtha' yas par gsungs ba'i yid ma khyad par can 'di lta bu'i bzlas sgom la rtse gcig tu brtson pa ni dal 'byor gyi rten la snying po len pa'i thabs zab phul du gyur pa yin gsungs /
bzlas dmigs byed tshul nged kyis kyang 'di'i bsnyen chen gyi yi ger bkod yod cing de ltar bya thub na /
lus dkyil gyi gtso mo'i thugs kar chos 'byung zla bar baM yig dang sngags phreng bkod nas bzla /
de tsam ma thub na gtso mo dang snying po'i rnal 'byor ma bzhi bcas a thung dang ya ra la wa'i baM yig tu gyur /
rnal 'byor ma so gnyis oM gsum mar bsgyur te /
phyi'i rnal 'byor ma'i thugs kar chos 'byung zla ba baM yig sngags phreng bcas bkod nas bzla /
sa lugs la| gong bu'i bzlas pa la bkod pa'i bzlas pa dang /
dam tshig gi bzlas pa la spro bsdu'i bzlas pa /
yid bzlas la 'gog pa'i bzlas pa zer /
'gog bzlas zhes pa'i rgyu mtshan ni srog rtsol bsdams nas rlung bkag pas na de ltar gsungs pa red /
rnga dbyangs na dbang gi dus su khas blangs pa'i dam tshig bsrung thabs dang /
rang gzhan gyi don gnyis byed pa sangs rgyas spyi'i dam tshig yin par gsungs tshul /
ngag bzlas 'di las lugs pas spro bsdu'i bzlas pa dang /
bkod pa'i bzlas pa gnyis su mdzad cing /
dang po la bdag don don byed dang /
gzhan don don byed kyi dmigs pa gnyis su gsungs pa rim bzhin sangs rgyas la mchod pa 'bul ba dang /
sems can rnal 'byor ma'i go 'phang du 'god pa gnyis la sbyor dgos pas /
dang po bdag don don byed kyi dmigs pa ni /
lus dkyil gyi gtso mo'i thugs ka'i baM yig sngags phreng dang bcas pa las 'od zer dmar po dpag med 'phros pas lus thams cad gang /
'od zer phyir 'phros pa'i sne la mchod lha spros nas phyogs bcu'i sangs rgyas thams cad la mchod pa phul te /
de dag gi gsang gsum gyi byin rlabs dang mkha' spyod kyi dngos grub thams cad sku dang baM yig phyag mtshan gyi rnam par spyan drangs pa 'od zer de las tshur drangs nas thim pas byin rlabs zhugs song snyam pa dang /
'khor lo lnga dang gsum gyi lha spro tshul /
gnyis pa gzhan don don byed kyi dmigs pa ni /
gong ltar 'od zer 'phros pas lus dkyil gyi gtso mo nas bzung phyi'i rnal 'byor ma'i sku lus kyi nang bar phyi ma phyi ma rim bzhin gsal bar byas /
de las kyang phyir 'phros te rigs dug bar do bcas kyi sems can thams cad la phog pas de dag gi rgyud kyi sgrib gnyis bag chags bcas pa sogs snod bcud kyi nyes skyon sbyangs te snod rnams chos 'byung dang /
bcud kyi sems can rnams rnal 'byor ma'i skur gyur /
rnal 'byor ma thams cad kyi zhal nas oM gsum ma'i sgra dar dir du sgrog par bsam pa'am /
yang na 'od zer 'phros pa'i sne la rnal 'byor ma re bskyed nas sems can thams cad kyi mgo thog tu rnal 'byor ma re bzhugs pa'i sku las bdud rtsi babs pas de dag gi rgyud kyi sdig sgrib sbyangs nas rnal 'byor ma'i go 'phang la bkod par bsam /
yang na /
'od sner rnal 'byor ma'i sku spros te /
@# / /
kha TwAM ga yab tu gyur nas dang /
'od sner nyer spyod 'dod yon bkra shis rtags rdzas sam /
de'i mchod lha spro /
phyi nang gsang ba de kho na nyid kyis mchod de sku gsung thugs kyi byin rlabs 'thob par mos te sngags bzla| sngags phreng rnams lus dkyil bsgom yod na sngar ltar de'i gtso mo dang /
med na phyi'i rnal 'byor ma'i snying gar 'god /
bzlas pa'i skabs lus dkyil gyi gtso mo'i thugs kar sngags phreng 'god pa dmigs pa 'char mi bde ba byung na /
lus dkyil gyi lha rnams sngags phreng du bsgyur na'ang rung zhing /
bzlas pa zin nas slar lus dkyil du tshur bsgyur ba dgos gsungs /
gnyis pa bkod pa'i bzlas pa ni /
lus dkyil gyi gtso mo'i thugs ka'i zla gdan sa bon sngags phreng dang bcas pa gsal legs par btab ste /
sngags phreng gi yi ge rnams la rim bzhin sems gtad cing sngags phreng klog pa'i tshul du byas te sngags bzla ba'o / /
sngags bzla zhes pa lha 'bod pa yin /
las rung bsdus pa la 'bum gcig /
rgyas par 'bum bzhi /
las rung du 'gro ba la kha skong zhi sbyin bcas nges par 'gro dgos /
de'i sbyin sreg kyang 'bul ba po rang nyid kyis byas pa zhig nges par dgos pa las /
rang chog gra ba'i gras su yod pa lta bus go mi chod| bsnyen chen bsdus par 'bru 'bum /
rgyas pa la 'bum brgya bzla /
'di'i bskyed rim rnams su mi gsal yang /
lus dkyil gyi lha re re bzhin ngos 'dzin byed kyin bzlas na lus dkyil rnams kyang gsal snang 'char ba sogs kyi khyad che /
thun gyi skabs sems g.yengs te sngags gzhan dang nor nas bzlas pa dang /
glal ba /
sprid pa /
gnyid /
ngag shor ba sogs la phreng skor gcig gi de yan du ji song bzlas pa'i grangs su mi brtsi bar slang phreng ba'i 'go nas len dgos par gsungs kyang /
de ltar byas na bsnyen grangs zin dus med blta bu 'byung bas /
phyag len cung zad gu yangs pa'i dbang du mdzad de klong rdol bla ma'i gsang sngags ming gi rnam grabs sogs nas gsungs pa bdag gis rje btsun ma 'di'i bsnyen yig tu bris pa ltar glal ba la gsum /
ngag shor ba dang glo lu ba la lnga re /
'og rlung la bdun /
mchil snabs dang lud pa dor ba /
sbrid pa rnams la bcu re /
gnyid la bco lnga bcas phyir 'then te bzlas grangs su mi brtsi /
gzhan yang bsnyen pa'i skabs kyi gnad mang po 'di'i bsnyen yig zur du gsal ba las shes dgos tshul /
rang res sngags klog tshul ji lta ba bzhin 'don shes pa dka' yang /
spyir dkar chos kun gyi rtsa ba dang ba dang /
lhag par du gsang sngags mos pas 'grub bya ba yin pas dad pa gal che ba a rig dge bshes chen mos lkugs pas zas slong ba'i dpe bcas gsungs tshul dang /
rgya gar du rgan mo zhig gis lha mo tsun+da'i sngags kyis rdo btsos te zos pa'i lo rgyus ltar yin tshul /
de'i nang nas kyang oM gsum ma'i rig sngags 'di ni sngags gzhan bzla ba las phan yon che /
de yang mkha' spyod sgrub thabs kyi gtso bo gcig ngag bzlas yin zhing /
bzlas dmigs sogs cher ma shes kyang sems rgya yan du mi btang bar bla ma yi dam la khyed shes kyi blo lings bskyur byas te @# / /
chos 'di la yid ches kyi dad pa brtan pos gsol 'debs shugs drag bcas bzlas na 'di sngags gzhan dang mi 'dra bar bklags pas 'grub ba'i rig sngags yin pas nges par 'grub /
bklags pas 'grub ces pa lus sems kyis gang byung rgya yan bag med bya chog gsung ba min par /
'di gsang sngags kyi mthar thug yin pas thun mong lam sbyangs legs par sngon song dang /
sngags kyi dbang chen skabs khas blangs pa'i byang sngags sogs kyi dam sdom spyi bye brag mtha' dag srog bsngos byas te tshul bzhin bsrung ba'i thog /
bsnyen pa'i yan lag rnams legs par tshang ba'i sgo nas thun bzhi'i rnal 'byor la ji bzhin 'bad pa gzhir bcas yin pas /
dpung bzang gi rgyud las gsungs pa ltar bzlas brjod kyi skyon brgyad dang bral ba dgos tshul /
de ltar gang shes pa'i tshod kyis sngags rnams dag par bzla dgos /
de nas yid bzlas dang /
rdzogs rim bsgom pa la /
sa lugs bskyed rim gyi yig char yid bzlas thog mar byas nas zhar byung rdzogs rim gnyis dkyus gcig tu bsgom par gsungs kyang /
lcang skya rol rdor gyi dgongs par /
zhar byung rdzogs rim dang po las yid bzlas dmigs rten phra ba'i gnad kyis zhar byung rdzogs rim dang po bsgoms nas yid bzlas bya ba rdzogs rim gyi rgyud smin byed mchog tu 'gyur tshul gsungs pa bdag nyid chen pos thugs nyams su bzhes nas rgyud don gdams ngag tu shar ba'i gsung yin pas dngul chu yab sras kyis kyang de bzhin mdzad la /
de yang rdzogs rim dang po'i skabs chos 'byung gi grwa bzhi'i 'khyil chung la dmigs dgos shing /
yid bzlas skabs sngags 'khor las 'khyil chung la sems gtad mi dgos pa'i gnad kyis yin /
des na 'dir zhar byung rdzogs rim dang po sngon du btang /
de nas yid bzlas /
de nas rdzogs rim gnyis pa bsgom ste yid bzlas rdzogs rim gnyis kyi bar du mdzad pa phyag bzhes man ngag ste /
zhar byung rdzogs rim gyi rjes su yid bzlas byed na rlung dbu mar 'du tshabs che zhing /
rdzogs rim gyi sngon du byed na rlung phyir 'gro bas rlung dbu mar 'du ba la gnod pas yin /
de'i tshul ni ngag bzlas zin nas zhar byung rdzogs rim dang po'i 'gor lus gnad chos bdun ldan du byas la /
rlung ro dgu phrugs su bsal tshul nA ro'i chos drug gi skabs ltar gyi rgyas par mi dgos par tshe sgrub gyi skabs bzhin rlung sna bug g.yon nas rdub g.yas nas 'bud /
g.yas nas rdub g.yon nas 'bud /
gnyis ka nas rdub gnyis ka nas 'bud pa bcas lan gsum gyis 'thus /
de la ma goms gong dngos su lag pa g.yas pa'i mdzub mos sna bug g.yas bkag ste rlung sna bug g.yon pa nas rdub /
g.yon bkag ste g.yas pa nas btang ba lan gsum /
yang de las ldog pa lan gsum /
de nas lag gnyis mnyam gzhag byas te sna bug g.yas g.yon gnyis ka nas rdub cing /
gnyis ka nas 'bud pa la na gsum bcas dgu phrugs su bya /
rdzogs rim dang po 'di'i skabs sa lugs la khrid yig tu gsungs pa ltar dang por 'og rlung snyan gsan 'beb pa'i tshul du cung zad 'then /
de nas steng rlung mnan /
de nas 'og @# / /
rlung rdzogs par rdub ste steng 'og gi rlung 'then thebs gsum byas te kha sbyor bya bar gsungs shing /
rlung gsum po des bum pa'i kha zhabs lto ba gsum mtshon par gsungs kyang /
rje rin po che'i dgongs pa ltar na /
'og rlung snyan gsan 'beb pa sogs mi dgos par thog ma nas steng rlung dal bus mnan /
'og rlung dal bus rdub ste kha sbyor bya /
bum can bzung skabs lag g.yas pas pus mo g.yas g.yon gnyis dang /
spyi bor dal tsam gyis reg nas snying ga'i thad du se gol re gtog pa bcas la grangs gcig tu brtsis te g.yon pas phreng rdog re btang nas lan gsum /
lnga| bdun sogs bya /
de'ang rgyun du bzung thebs gcig gis chog /
'di la slob skabs bldab bskyar te yang yang bya /
dang po'i dus su lan gsum sogs nyung sa nas rim gyis mang du btang ste sbyong /
rdzogs rim dang po dang yid bzlas gnyi ga'i skabs bum can btsan gzung mi bya bar rlung bzung ba dang gtong ba sna bug gi spu mi 'gul ba'i tshod tsam gyi dal bus bya dgos gsungs /
yang na /
bum can gyi rlung sbyor mi byed par steng 'og gi rlung thams cad yas mas nas 'dus te snying ga'i dmigs rten sngags 'khor la sib kyis thim par bsam na 'jug pa bde ba /
rtsa bgegs rlung bgegs mi 'byung ba sogs dgos pa che zhing man ngag zab mo yin| rgyud kyi dgongs pa'ang bum can yid kyi dmigs pas bzung ba 'di nyid yin te /
saM b+hu Ti las /
steng dang 'og tu 'gro ba'i rlung / /
yid kyis kha sbyor du bya ste / /
zhes gsungs /
yid bzlas 'di mang po ma byung yang spus dag po byas te rlung lan re re tsam bzungs kyang chog /
lus dkyil bsdus na snying po'i rnal 'byor ma bzhi gtso mo la thim /
de baM yig la thim /
rnal 'byor ma so gnyis oM gsum ma'i yig 'bru so gnyis la thim /
stong ra bsgom /
dbu ma khyad chos bzhi ldan gyi snying ga'i thad du chos 'byung sogs bsam ste /
lte bar phab la rlung kha sbyar bzung ba sogs dngul khrid las byung ba ltar dang /
lus dkyil ma bsdus par bzhag na /
lte bar phab dgos la /
de'i tshe rang gi lte ba dang lus dkyil gyi gtso mo'i thugs ka thad sor khel na chog pas lus dkyil gyi gtso mo'i lte bar phab mi dgos /
lus dkyil blos ma 'chun na stong yal du btang ba'am /
btang snyoms su bzhag kyang chog gsungs /
rdzogs rim gnyis pa'i skabs yid bzlas zin pa dang lte ba'i dmigs rten chos 'byung zla dkyil baM yig sngags phreng dang bcas pa snying gar drangs nas sdud rim byas te stong yal du song bar bsams nas bde stong la mnyam par bzhag /
de nas zhar byung rdzogs rim gnyis pas steng mkha' spyod kyi dga' 'khyil dkar po la brten nas bde ba sgrub| 'og sa spyod kyi dga' 'khyil dmar po la brten nas stong pa sgrub /
'di'i skabs sngags 'khor btang snyoms su bzhag ces pa phyi nas rim bzhin nang ma la thim pas nA da yang mi dmigs par stong par gyur par bsam dgos /
zhwa khring du zhar byung rdzogs rim gnyis pas snang mched thob gsum 'od gsal dang bcas pa spyod byed dga' 'khyil dkar dmar yas babs mas brtan mthar snying gar 'dres pa dang /
mthar stong nyid la mnyam par bzhag pas sbyangs pa sogs dgos pa @# / /
che gsungs /
bla med kyi yi dam gzhan gyi skabs bskyed rim thob nas rdzogs rim bsgom pa yin yang /
bde mchog yab yum gnyis la bskyed rim la'ang rdzogs rim re sbyar yod pa gzhan la med pa'i khyad chos yin /
bde mchog rtsa rgyud las /
gos dang phyag rgya lnga la sogs / /
shes rab yan lag phur bu gur / /
A li kA li zhes brjod nas / /
rgyu sogs stong pa sngon 'gro ba / /
'jug pa sgra la sogs pa nas / /
ji srid bsdus pa'i sbyor ldan pa / /
zhes sogs de nyid bcu bzhi'i chings gsungs pa'i khongs nas bde mchog yab yum gyi sgrub thabs bstan pa rje yab sras dang lcang skya rol rdor sogs kyis rgyud don gdams par shar nas man ngag ji ltar mdzad pa ltar dngul chu yab sras sogs kyis rnal 'byor ma'i bskyed rim 'dir yang de nyid bcu bzhi'i chings dang sbyar ba mdzad pa ltar dgos /
rnal 'byor bcu gcig la de nyid bcu bzhi mi 'du yang /
de nyid bcu bzhi'i nang du rnal 'byor bcu gcig po thams cad tshang /
de nyid bcu bzhi 'di bskyed rim la sbyar ba /
rdzogs rim la sbyar ba /
dbang bzhi dang sbyar ba /
rtsa ltung bcu gcig dang sbyar ba bzhi yod /
de nyid bcu bzhi ni /
gong du drangs pa'i rtsa rgyud kyi lung ltar /
gos dad phyag rgya lnga la sogs pa'i de nyid /
shes rab yan lag gi de nyid /
phur bu dang gur gyi de nyid /
A li'i de nyid /
kA li'i de nyid /
rgyu sogs stong pa sngon du 'gro ba'i de nyid /
'jug pa sgra la sogs pa'i de nyid /
bsdus pa'i sbyor ba dang ldan pa'i de nyid /
bdud rtsi tshim byed kyi de nyid /
mya ngan las 'das pa'i de nyid /
lag mchod kyi de nyid /
dbang bskur ba'i de nyid /
go cha chen pos bsrung ba'i de nyid /
sngags mchod kyi de nyid bcas yin tshul dang /
'di rnams rnal 'byor ma'i bdag bskyed dang sbyor tshul dngul chu'i zin bris ltar stsal zhing /
thu'u bkwan rin po che'i gsung mkha' spyod ma'i spyi don du'ang yod gsungs /
de nyid bcu bzhi tshang ba'i yi dam gyi sgrub thabs la rgyun du 'bad na /
sgrub pa po de tshe stod la mtshams med lnga byas pa'i sdig po che zhig yin yang tshe smad la grub pa'i go 'phang 'thob pa dang| gal te g.yeng bas ma grub na /
bar do dang phyi mar yi dam gyi lhas rjes su 'dzin cing /
dpa' bo mkha' 'gro'i tshogs kyis dag pa mkha' spyod du 'khrid par 'gyur ba sogs rtsa rgyud nas bsngags brjod rgya cher mdzad tshul /
rnal 'byor ma'i sgrub thabs rgyas 'bring gnyis la rnal 'byor bcu gcig dang /
de nyid bcu bzhi gnyis ka tshang la /
sgrub thabs bsdus pa shog gcig ma la rnal 'byor bcu gcig ma gtogs de nyid bcu bzhi mi tshang bas nges par sgrub thabs rgyas tsam zhig bton thub na legs /
rje lcang skya rin po ches de nyid bcu bzhi rdzogs rim la sbyor tshul yod par gsungs pa la zin bris 'god rgyu ma byung ba phangs zhes dngul chu ba gsung gsungs /
bcu pa bsam gyis mi khyab pa'i rnal 'byor la /
bsam mi khyab thun mong ba dang thun mong ma yin pa gnyis las /
dang po ni /
zhar byung rdzogs rim gyi rjes su baM yig sngags phreng bcas gsal btab nas sdud rim byed lugs dngul chu'i zin bris ltar dang /
lus dkyil bsgom ma bsgoms kyi khyad par phye nas sdud @# / /
rim byed tshul sgrub thabs gzhung du gsal ba ltar la /
'dod khams thim pa'i skabs phyi'i dur khrod me ri sogs kyang rang la thim par mos dgos /
sngar lus dkyil bsgoms yod na skabs 'dir bkra lam gyis gsal btab nas bsdu rim bya /
lus dkyil gyi gtso mo rang yang stod smad nas 'od du zhu nas zhes 'don na bde /
de min gzhan 'dra /
chos sku'i khyad chos bzhi las /
nA da tshun chad bsdus pa'i snang ba ston sang /
nges ngor rang bzhin gyis ma grub pa /
yul can bde ba chen po gsum tshang ba dgos /
chos sku'i nga rgyal 'jog pa mi dgos /
gnyis pa ni /
dag pa mkha' spyod du bgrod pa'i man ngag thun min bsam mi khyab kyi rim pa ste /
'di bla ma mnyes pa'i zhal las shes dgos pas khrid las byung ba ltar bya /
lus dkyil bsgoms te bsdu rim byas yod kyang bsam mi khyab 'di'i skabs slar gsal 'debs pa dgos gsungs /
bcu gcig pa spyod lam gyi rnal 'byor ni /
gong gi sdud ri ma mjug gi bde stong de'i ngang las spyod lam gyi rnal 'byor ma sa lugs la rgyan yod la phyag mtshan med pa'i lhar bzhengs par gsungs kyang /
dge lugs la phyag mtshan rgyan dang bcas pa'i skur bzhengs /
de yang thabs la snang zhen ldog pa'i dbang du mdzad pas phyag mtshan gyis mi gnod tshul| 'dir stong pa'i ngang las lhar yang yang bzhengs pa ni sgyu lus 'grub pa'i rgyud smin byed dang /
stong par yang yang sbyangs pa ni 'od gsal 'grub pa'i rgyud smin byed du 'gro /
lha gcig gi bdag bskyed btang ste nyer bsdu ma byas gong lha gzhan gyi bdag bskyed byas na rab gnas bshigs pa'i nyes pa 'byung bas /
bar du bdag bskyed gzhan mi bton thabs med byung tshe de la 'jug khar /
ngang nyid lhar gsal mi dmigs pa / /
spros med stong pa'i ngang la yal / /
slar yang zhal gcig phyag gnyis pa / /
chu las nya ldang lta bur gsal / /
spyi bor oM dang mgrin par AH /
thugs kar hUM gis mtshan par gyur / /
ces byas te 'jug /
de zin nas bdag bskyed snga ma'i mtshams nas 'don ran pan /
rang nyid lhar gsal sogs rkang pa snga ma gnyis 'dra ba la /
slar yang zhal phyag yongs rdzogs pa / /
chu las nya ldang sogs nas /
mtshan par gyur / /
ces brjod cing bsam na snga ma'i nyes pa khegs gsungs /
go cha'i lha bkod nas tshams rngams kyi srung ba'i sum+b+ha ni sogs bde mchog skabs zhal bzhi nas gsung ba yin yang /
'dir rnal 'byor ma'i zhal gcig pu de las sum+b+ha ni'i sngags 'brug stong dus gcig tu ldir ba bzhin sgrog pa /
de yang phyogs bzhi mtshams brgyad steng 'og sogs thams cad nas bde stong gi ye shes kyi 'od zer me'i rang bzhin gyi sngags me stag 'phro ba dang bcas pa'i 'od zer gyis gur phub pa ltar bsrung bar bsam pa ni srung 'khor red /
rgyud sde gzhan la bidyrA dzA zhes pa rig pa'i rgyal po ste /
bdud 'dul byed kyi 'bod yul khro bo rig pa'i rgyal po 'bod pa dang| rnal 'byor ma'i skabs 'dir badzra zhes 'bod pa /
badzra ni bde stong dbyer mi phyed pa la byed pas 'dir bdud 'dul byed kyi 'bod yul nges don gyi khro bo bde stong gnyis su med pa'i ye shes de nyid drang don bzhin lag gi rnam par shar ba khro mo dum @# / /
skyes ma 'bod pa yin /
'di skabs sngags tshan bzhi lan gnyis brjod dgos pas lag g.yon pas sdigs mdzub kyi phyag rgya'i mtheb mdzub gnyis kyis se gol gtog pa dang bcas sngags tshan dang po bzhi g.yon skor gyi sngags dang po brjod pa'i tshe mdun nam shar dang steng du khwa gdong ma nag mo gnyis /
gnyis pa'i tshe g.yon nam byang du 'ug gdong ma /
gsum pa'i tshe rgyab bam nub dang 'og tu dum skyes ma dang khyi gdong ma gnyis /
bzhi pa'i tshe g.yas sam lhor gzugs can ma dang phag gdong ma bcas dang /
yang sngags tshan gnyis pa'i skabs me nas brtsams te gshin rje brtan ma sogs phyed gzugs ma rnams yab bka' ltar g.yas skor gyis mtshams rnams su se gol re re ste khyon se gol bcu gtog /
'di dag 'jigs byed sogs kyi skabs khro bcu 'god pa'i dod yin /
'di'i skabs kyi srung 'khor bsgom pa'ang rdo rje'i r+wa gur sogs grub tshul sngar ltar yin /
rgyun du'ang 'bras dus kyi rnal 'byor ma'i nga rgyal dang ma bral ba'i thog /
gang snang stong pa /
stong ba bde ba /
bde ba lha skur 'char bar mos na /
theg chen blo sbyong las /
stong nyid srung ba bla na med / /
ces gsungs pa ltar don dam pa'i srung ba bla na med pa ste /
srung 'khor gyi mchog dang /
sngags lugs kyi dbang po'i sgo bsdams pa'i mchog kyang yin /
de ltar ma nus na /
dper na thun la mi rtag pa bsgoms na thun mtshams su yang mi rtag pa yang yang dran dgos pa bzhin phyi rol du gzugs kyi snang ba gang shar thams cad rje btsun rdo rje rnal 'byor ma'i lha sku che chung sna tshogs su snang bas til gyi gang bu kha phye ba ltar steng 'og bar snang gi khyon thams cad gang ba'i zhal nas sngags kyi sgra 'ur 'ur sgrog pa dang /
sgra rna lam du grag pa thams cad oM gsum ma'i sngags kyi gdangs su mos pa dang /
yang na /
sgra sogs thos tshe lha pho'i nga rgyal la gnas na sgra rdo rje ma dang lhan cig mnyam sbyor mdzad par mos pa dang /
mo yin na rigs lnga dang sbyor tshul /
bsgom bya'i lha dang sgom pa po'i gang zag la sogs pa phyi nang gi chos thams cad rang gi sems kyis btags pa tsam ma gtogs rang ngos nas tshugs thub tu grub pa rdul tsam yang med par nges pa'i stong nyid kyi lta ba dang /
sems can thams cad sdug bsngal dang bral bar 'dod pa'i snying rje chen po zung du 'brel ba'i stong nyid snying rje'i snying po can bsgom pa ste snang ba sku'i khyer so /
grag stong gsung gi khyer so /
dran rtog thugs kyi khyer so gsum bsgom pa la nan tan du bslab dgos /
stong nyid las ldang nas kyang thun mtshams kyi skabs gzhan dang /
lhag par dgong mo gnyid log pa'i skabs lta bur 'du shes rags pa rnams bsdus zin pa'i dbang gis gdon bgegs kyi bar chad 'jug slabs nyal kha sogs su go cha dang tshams rnga mas kyi srung ba nan tan dang /
thun mong ba'i srung 'khor bsgom pa gal che /
de yang 'jigs byed kyi khro bcu'i srung 'khor shin tu zab pas dmigs pa gsal pos bsgom pa gnad che bas snga ma de'i phyi rol du 'di gsal gdab kyang chog gsungs /
thun mtshams su'ang sgo gsum gyi bya bar rtog dpyod kyis nyams len dang mi 'bral ba'i 'phen pa bzang po btang /
gang snang @# / /
rnal 'byor mar blta ba ngo bo las rnam pa gsal mi dgos /
'khyer so gsum gyi rnal 'byor la gnas na ma mthar sgo gsum gyi kun spyod lung ma bstan rnams kyang dge bar bsgyur nus te /
shrI he ru kaH'i go 'phang gnas / /
yan lag gis ni bskyod pa dang / /
tshig gi rab 'byams ji snyed pa /
de snyed phyag rgya gsang sngags yin / /
zhes pa ltar lung ma bstan gyi las lus kyi 'gul bskyod byas tshang phyag rgya sogs dang /
ngag smras tshad sngags su 'gyur bas so / /
sngags rim chen mor 'khyer so gsum gyi rnal 'byor sogs thun mtshams kyi rnam gzhag dang /
bskyed rdzogs kyi zab gnad gzhan du med pa'ang mang po gsungs yod pas blo kha mtho ba tshos nges par mjal nas nyams len du sbyar dgos /
thun gyi skabs gzab gzab byas te mang tsam bskyal ba de thun mtshams su dran shes bag med kyis gang byung byung byas nas mar bskyal na /
rang rer thun las thun mtshams mang phyir rkang rjes lag bsub zer ba ltar sa chod gang yang mi 'ong bas /
thun mtshams su dran shes bag yod bsten te thun dngos gzhi'i nyams len la phan thabs gtso bor byed pa gal che gsungs /
gnyis pa yan lag gi rnal 'byor la drug las /
dang po kha zas kyi rnal 'byor ni /
'di la rgyas 'bring bsdus gsum yod /
sngags kyi skabs 'dir kha zas rnams nang mchod ltar byin gyis brlab pa'am /
oM AH hUM ha hoH hrIH lta bu dang /
ma mtha' 'bru gsum gyis byin ma brlabs par longs spyod na bza' btung kham re dang hu ba re la sngags kyi sbom po re 'byung tshul dang /
tshul 'chal gyis dad rdzas la spyod na /
lcags gong me lce 'bar ba dag /
ces sogs ltar 'gyur ba dang /
dge slong tshul khrims ldan pas dkor dang bu lon gyi tshul /
byang sems tshos sems can thams cad kyi don byed pas g.yog pos sbyin bdag gi zas za ba dang mthun phyir bu lon du mi 'gyur ba /
sngags la sbyin sreg dang tshogs 'khor gyi tshul du spyod pas da dung phan yon ches par gsungs /
zas kyi rnal 'byor dang sbyin sreg skabs 'bul yul par gsungs /
zas kyi rnal 'byor dang sbyin sreg skabs 'bul yul lus dkyil gyi lha tshogs skad cig gis gsal btab pa la phul bar bsams te longs spyod tshul dngul chu'i zin bris ltar ram /
yang dwags po bla ma rin po che'i phyag bzhes ltar /
ha hoH hrIH kha dog dri ro nus pa'i skyon bcom zhing bdud rtsir gyur /
oM AH hUM lan gsum /
rgya cher spel zhing byin gyis brlab par gyur /
phyogs bcu'i sangs rgyas thams cad bla ma 'khor lo sdom pa'i lha tshogs kyi rnam par spyan drangs /
rang gi lus la bzhugs par gyur /
oM| rdo rje gsum dbyer med pa'i bdag /
rang nyid bla ma lhar gsal bas / /
AH zag med ye shes bdud rtsi che / /
hUM| byang chub sems las g.yo med par / /
lus gnas lha rnams tshim phyir rol / /
a ho ma hA su kha /
zhes brjod cing don bsams la bza' btung tshogs 'khor gyi tshul du longs spyad na /
rje mid las /
da res 'ga' za zhing za zhing bsgom / /
sogs dang /
gling ras pas /
sgyu ma lus kyi lha khang na / /
sogs gsungs pa ltar gyi phan yon 'thob tshul /
gnyis pa phyi rol mchod pa'am tshogs mchod bya tshul la /
@# / /
rgyud sde 'og mar ka ra bu ram sogs sbyar ba'i gtor ma tsA ru'i bza' ba zhes pa bshams nas byin gyis brlabs te /
zhal zas ro brgya ldan pa'i yid 'phrog pa / /
zhes sogs brjod de phul ba tsam las med /
phyi rol mchod pa rgyas 'bring bsdus gsum bya tshul zhwa lu'i 'khrid yig tu gsal tshul /
tshogs 'khor byed pa 'di dam tshig nyams chag skong ba'i mchog dang /
bar chad zhi ba'i thabs kyi gtso bo yang yin /
'di gnad smin ma byung na shin tu nyen che bas rje yab sras kyis tshogs kyi yig cha dngos su ma mdzad pa /
der ma zad rang rgyud la rdzogs rim gyi rtogs pa skye ba sogs kyi dgos pa khyad par can dang ldan pa bla med thun mong ma yin pa'i khyad chos yin /
tshes bcu gtong ma thub tshe gzhon nu ma skye pa dang ma phrang pa bdun rnal 'byor mar mos pa la bza' btung ster na tshes bcu'i dod thub par gsungs kyang /
'grub skabs tshes bcu mdor bsdus tsam re ma chag pa byung na legs /
dngul chus gzhon nu ma gsum gsungs kyang bdun yin gsungs /
yang dam bca'i sngags nyis 'gyur du bzlas pas tshes bcu chad pa'i nyes pa khegs pa sogs kyi gsung tshul 'dra min yod /
tshogs kyi don tshogs gtor rkyang pa la go rgyu min par rnal 'byor pho mo 'dus pa'am tshogs pa'i ston mo yin pas na tshogs zhes bya /
de yang paN+Di ta rat+na rak+shi tas /
gang zhig 'di rnams thams cad la / /
dpa' bo rkyang pa'i bya ba ni / /
dpa' bo'i ston mo zhes su brjod / /
tshogs kyi dbang phyug de lta min / /
de bzhin dpa' mo rkyang pa la / /
dpa' mo'i dbang phyug ston mo nyid / /
de ltar 'khor lo'i dbang phyug la / /
shes rab thabs dang bcas pa nyid / /
ces pa ltar rnal 'byor ba phe rkyang pa tshogs na dpa' bo'i ston mo /
mo sha stag tshogs na dpa' mo'i ston mo /
de gnyis ka tshogs pa la tshogs kyi 'khor lo zer /
tshogs kyi slob dpon dang las kyi rdo rje ji 'dra ba zhig dgos pa'ang /
rgyud sdom 'byung dang /
slob dpon a b+h+yA ka ra /
DoM b+ha ? pa sogs kyis gsungs tshul /
tshogs rdzas kyang dgos pa bde stong 'phel ba'i phyir du longs spyad pa dgos /
rnal 'byor zhes pa'ang lam rnal ma la dbang 'byor bas na rnal 'byor zhes bya bas rnal 'byor pa byed chog chog gi las sla mo med gsungs /
bdag bskyed rkyang pa'i skabs tshogs 'bul na 'og min ma'i gong dang /
bdag 'jug skabs 'og tu byed pa'i khyad par yod| tshogs 'khor ni gsang sngags kyi dngos grub spyi dang /
mkha' spyod 'grub pa'i rgyu'i gtso bo yin pas rab la nyin star gyis 'bul ba dang /
de ma byung yang bde mchog rtsa rgyud las /
mar gyi ngo yi tshes bcu dang / /
zla ba yar ngor gang gyur la / /
myur du 'bad pas mchod bya ste / /
zhes gsungs pa ltar zla ba re re bzhin gyi yar ngo mar mo'i tshes bcu dang /
dma' mtha'ang lo re la tshes bcu'i mched pa re re ma chag pa gal che /
de dag ci nus nus la ma 'bad na sngags pa yin tshe dam tshig nyams 'gro bar gsungs te /
slob dpon a b+h+yA ka ras /
sngags pas khyad par mtshan mo'i dus / /
zhag re dang ni ji snyed par / /
zla re dang ni lo re la / /
'khor lo las 'das nyams par 'gyur / /
zhes so / /
tshes bcu gtong ba'i dus mtshan mo byung na legs par rtsa @# / /
rgyud las kyang /
bza' dang bca' ba rgya che ba / /
rtag tu mtshan mo nyid du bya / /
zhes pa dang /
mtshan mo brtul zhugs can gtor ma / /
skra grol gcer bur gyur pas sbyin / /
zhes gsungs /
de ltar mtshan mor bsngags pa'i dgos pa'ang sngar drangs pa'i /
rtag tu mtshan mo 'phyan pa dang / /
rtag tu mtshan mo 'du bar byed / /
ces sogs ltar yin tshul /
mkhas grub rje la he ru ka'i gsung byon te /
yar ngo mar ngo'i tshes bcu bzang po byung na dag pa mkha' spyod du bgrod pa la dka' tshegs med par gsungs pa mkhas grub kyi rnam thar du yod /
r+wa sgreng khri chen gyis nyin re bzhin tshogs 'khor mdzad pa'ang ma rgyud kyi dam tshig nyams bzhes gnang ba red /
bya btang ri khyod pa shin tu 'khos dman lta bus zla re bzhin gyi yar mar gyi tshes bcu thams cad cang mi 'grub pa byung na /
kun spyod las /
dgun zla 'bring pe la sogs pa'i / /
tshes bcu la ni de rab mchod / /
gsungs pa ltar rgyal gyi zla ba la bde mchog yab yum gyi dus chen yin pas de skabs kyi tshes bcu'i mchod pa ma chag pa nges par dgos rgyal zla ni hor zla bcu gnyis pa'i yar mar gyi tshes bcu la gsungs pa yod kyang rang lugs zla ba bcu gcig pa'i tshes bcu drug nas bcu gnyis pa'i tshes bco lnga bar la byed cing /
de yang 'dir ma rgyud gtso che phyir mar ngo sngon 'gro'i dbang du bya dgos pas bcu gcig pa'i tshes nyer lnga la yum dang /
bcu gnyis pa'i tshes bcu la yab kyi dus chen yin /
grwa rkyang lta bus rgyun du tshes bcu'i skabs tshogs kyi yo byad gzhan mang po ma 'grigs kyang /
bA la dang ma dA na tsam byung na tshogs 'khor bya rung| de gnyis tshogs rdzas la med thabs med pa yin te /
rgyud sdom 'byung las /
gtor ma myos byed med par las / /
myur du 'grub par mi 'gyur ro / /
zhes dang /
bde mchog rtsa rgyud las /
rdo rje lha mo myos byed sha rnams kyis / /
skye bo gus pas de rnams mchod byas na / /
he ru ka dbab mngon dgar gyur ba yi / /
gang phyir de rnams lag na mchog gi gnas / /
ma gu ba'i sems kyis mchog ni stsol bar 'gyur / /
ces gsungs /
rgyas par 'grub skabs tshogs gtor yang bzhengs thub na legs /
de ma grub kyang tshogs 'khor chad ba'i skyon du mi 'gyur te /
rgya gar gyi grub chen tshos kyang skye ba bdun pa'i mi ro sogs sha chang la mdzad pa las /
tshogs gtor bsham srol med /
yang tshogs gtor rgyas par 'grub na /
tshogs gtor gyi dbyibs dpa' bo'i snying ngam /
dpa' mo'i nu ma lta bur smug rtsis kha bsgyur ba /
dkar rgyan la mar gyi khra tshag bya chog /
rtse rgyan rdo rje rtse lnga pa dang drwa ba drwa phyed byed pa sogs ni rnying ma'i lugs yin pas mi rung /
rtse mor zla nyi nA da nges par dgos pa sogs rang gi bla ma'i phyag bzhes ltar bya /
de'i g.yas su sha dang g.yon du chad bcas bsham /
snying po rgyan sogs las /
brda skad kyis ni mngon brjod do / /
zhes dang /
ma da na chang ba la sha / /
zhes sogs gsungs pa ltar /
sha la bA la dang chang la ma ngA na zhes brjod pa dang /
gzhan der 'ongs pa la 'ongs sam zhes 'dri na /
bro tang ga /
zhes pa dang /
cig shos kyis legs par 'ongs so / /
zhes lan 'debs pa la /
pra ti pro tang ga /
zhes brjod pa lta bu saM sgr-i ta'i skad kyi brda dang brda lan byed @# / /
pa las tha mal gyi ming nas brjod pa dang /
tshogs rdzas sa rjen bal bzhag ba sogs byas na sngags kyi sbom po'i ltung ba mang po 'byung /
tshogs pa mang po'i dbus su tshogs gtor 'bor che ba bsham dgos na tshogs byings rnams sa phag gi dbyibs su byas te brtsegs kyang chog /
dngul khrid las dmigs bsal can gsungs pa gtor zod la go dgos pas de 'dra 'ga' re lam gtogs nyin mor gtor ma la dpal 'bar 'dzugs mi dgos /
mtshan mo yin na grib gnon gyi gdon bsrung ba'i phyir tshogs lha gsogs la spos me lta bu 'dzugs par gsungs yod /
rtsa brgyud kyi bla ma spyan 'dren tshul sogs dngul chu'i 'khrid yig ltar yin /
baM gyi nA da las me 'bar nas bza' ba bsreg pa ni nang gi sbyin sreg dang| slar lus dkyil gsal btab nas der tshogs 'bul ba nang gi tshogs /
dngul khrid kyi /
bde skyong stong gsum ltar yangs sogs ni 'jug pa bde ba'i ched du mdzad /
nged kyi sgrub dkyil du /
ting 'dzin sngags dang zhes sogs ni gdangs rgyun yang dben sa snyan brgyud thun mong ma yin pa yod pa dang bcas de'i gnad kyis bla mchod kyi tshogs kyi cho ga sor bzhag byas te bkod pa yin /
dkyil chog skabs spyan 'dren gnyis byung ba na /
snga ma dam tshig pa la ye shes pa bstim pa dang /
phyi ma spyan 'dren pa'i dbang du byas /
de yang steng gi nam mkhar rtsa brgyud kyi bla ma /
chos 'byung dbus rnal 'byor ma /
de'i mthar 'khor bzhi /
de'i mthar 'khor so gnyis /
de'i mthar rgyud sde bzhi'i yi dam sangs rgyas byang sems nyan rang bcas dang /
chos 'byung la zur drug las /
zur rgyab ma'i nang du chos srung rnams dang /
zur mdun ma'i nang du 'das ma 'das kyi dpa' bo mkha' 'gro /
dur khrod kyi mthar sems can thams cad rnal 'byor ma'i rnam par 'khod par mos /
tshogs mgron gsal 'debs lugs 'di tshogs dang tshes bcu gnyis ka la 'dra gsungs /
mar gyur rigs drug la tshogs 'bul skabs de rnams rnal 'byor ma'i skur bskyed pa la 'bul /
rkang brgyad kyi bstod pa'i skabs /
skad kyi gdangs dang bcas lag g.yon nang dang /
g.yas pa phyir byas te dril bu g.yas dang /
DA ma ru g.yon phyogs su 'khyud rgya bcas tshig tha ma gsum la tshig rkang re re bzhin 'khrol /
'di la'ang bde stong sbyor ba'i mtshon don yod /
'dis lugs sogs la med pa'i rje bla ma'i phyag bzhes te /
tsong kha brgyad cu'i sku thang gras kyi gtso bo zhig la'ang yod /
rkang pa rgyad kyi rkang pa re re'i mthad DA dril lan gnyis re las mdzad srol med kyang /
bdag gi skyabs mchog dwags po bla ma rin po che'i phyag bzhes ltar hUM hUM baD ? gsum la DA dril lan gsum re brdeb dgos /
mchod phreng ting 'dzin pir legs ma dang phyid glu gnyis rje rin po ches dga' ldan yangs pa can du mkha' 'gro mas glu blangs pa gsan nas thugs la bzung ste 'god gnang mdzad pas byin rlabs kyi tshan kha mchog tu che /
'di bzhag na phangs par bsams te lha mnyes pa'i ched du 'di'i dkyil chog tu'ang bkod pa yin gsungs /
Dom b+hi bas /
de nas lhag dang phud bsres te / /
'byung po kun gyi gtor ma ni / /
rnal 'byor phun sum tshogs pas btang / /
zhes gsungs pa ltar tshogs lhag gi skabs gtsang lhag dang sme @# / /
lhag ces pa'i gtsang lhag la /
longs ma spyad pa'i tshogs gter zhig rtse mo yar bcad pa'i gtsang ma'i lhag ma snod cig tu bsags pa dang /
de dang chabs cig tu sme lhag ste longs spyad zin pa'i tshogs lhag spyi ltar bsdu /
'bar ba'i phyag rgya'i bar nas nang mchod kyi kha khru gdab pa ni bde mchog yab yum gnyis kyi skabs las gzhan du mi dgos gsungs /
gsum pa sbyin sreg ni /
a lag 'jigs med bsam gtan gyis za byed mkha' 'gro'i sbyin sreg 'jigs byed la sbyor mdzad pa dang /
'dir mar me'i sbyin sreg gsungs 'dug ba ltar mar me'i sbyin sreg ji lta ba rang g+r+tsom bgyis pa'ang yod /
'on kyang bsnyen pa'i kha skong gi sbyin sreg la yongs grags kyi zhi ba'i sbyin sreg ma gtogs mar me'i sbyin sreg lta bus go mi chod gsungs /
bzhi pa tshes bcu'i mchod pa ni /
tshes bcu'i skabs bca' gzhi rgyas 'bring bsdus gsum las /
rab sku gsung thugs kyi dkyil 'khor gsum ga dgos pas dkyil 'khor gyi dbus su 'jog rgyu'i sin+d+hU ra'i phung po ni sku tshom bu'i dkyil 'khor zhes rnal 'byor ma'i sku skyed byed yin pas nges par sin+d+hU ra dgos /
sin+d+hU ra la bod skad du li khri zer /
sa lugs la sku 'jog pa ni man ngag la 'khyor zhugs pa red /
de steng gsung bdud rtsi'i dkyil 'khor ni thod pa'i nang du sbrad chang blugs te 'jog dgos /
de steng thugs dkyil la sin+d+hU ra'i dkyil 'khor bsham /
sin+d+hU ra rab 'khrul med rgya gar dzA lan+d+ha ra nas byung ba dang /
'bring tsA ri /
ma mtha' bre ta bu ri nas byung ba dgos /
shin tu brel ba byung skabs dkyil 'khor sgrub mchod la'ang cung zad bsdus pa 'bring lta bu byed na gsung dkyil mi dgos par sku tshom bu'i dkyil 'khor dang thugs sin+d+hU ra'i dkyil 'khor gnyis kyis chog /
de las kyang bsdu na me long la chang gis chos 'byung bris pa'i dbus su li khri'i tshon spungs bkod pas 'thus /
sin dkyil sogs la dbang bskur dus ma gtogs yol ba mi dgos shing /
rang gis bdag 'jug len skabs steng du dar dmar po'i gdugs tsam phub kyang chog /
dkyil 'khor bskor mchod mdun bskyed la g.yon skor byed dgos pas /
shar mdun thad nas 'go brtsams te shar du mchod yon /
byang shar du zhabs bsil sogs chu gnyis nyer spyod rnams phyogs mtshams su re re bkod de shar lhor mtshams 'dzin me tog 'jog pa bcas phyag bzhes 'khrul med yin pas nges par dgos / /
mdun du mdun bskyed mchod pa chu bzhi dang bcas tshar gcig bsham /
chog yang rgyas par na bdag mdun bum gsum sogs bton /
las rung ma song yang dkyil 'khor sgrub mchod rgyas pa bstod pa yan byas te /
bdag 'jug bzhag /
mjug chog sogs bya chog /
'bring bum pa dang mdun bskyed kyi cho ga bzhag /
tha ma tshogs gcig pus 'thus gsungs /
lnga pa gtor ma'i rnal 'byor la /
sngo ma 'byung las /
gtor ma myos byed sogs dang /
rtsa rgyud kyi /
rdo rje lha mo sogs sngags tshogs kyi skabs bshad pa rnams gtor ma 'bul dgos pa'i khungs yin /
gtor ma'i rgyu ni /
rgyud las /
dku bag myos byed chang dang ni / /
sogs ltar bdud rtsi ril bu dang /
chang ga ram /
sha| 'bras mar khu sogs dgos kyang rul sungs kyi rgyu mang po mi bsre /
@# / /
sha dang sgog btsong sogs zur du 'jog /
gzhan phyogs 'ga' res dku bag rlan can yin par mgo nas sku 'bag ces tsakI btsugs pa don du ma song /
gtor ma la sgro btags gsungs pa la rdo btags pa'i lo rgyus sogs ltar go lugs nyes pa yin /
gtor ma la dngul chu bas gcig nas bcu gcig bar mdzad pa sogs spyir rgyas bsdus ci rigs yod kyang /
'dir bde 'jigs sogs dang mthun pa'i dmar gtor zlum po phyogs bzhir pad 'dab bzhi btags pa dbus su gtso mo la gcig /
g.yas su 'jig rten gyi mkha' 'grom la de mtshungs gcig /
g.yon du bka' srung dur khrod bdag por dmar gtor stod sha gzugs ma rtse mo can la /
smad zlum por chad bu mgo gyen 'greng bdun gyis bskor ba bcas gsum ga phyag bzhes dpe'u ris ltar gyi pad 'dab rgyan grangs cha 'grigs pa'i ched du byas pa dang /
gsum ga la brang rgyan lnga tshoms sa lugs ltar dang /
rtse rgyan bya ma chu ma rtse mo can /
gsum ga'i rtse phran la zla nyi nA da re dgos /
dngul chu'i khrid gzhung du 'das ma 'das kyi gtor ma gnyis las ma gsungs pa bsdus pa'i lugs yin /
'og min ma'i gtor ma chos skyong spyi gtor dmar zlum sked pa nas bcad kham gyen du bstan pa bzhis dkris pa la g.yas g.yon du sha rgyan btsugs bzur du bshams nas gtong dgos /
'di khrid kyi tshe nyin star gsar pa bshams te 'brel gtor gyi 'og min ma'i dus su 'bul /
mtshams kyi skabs 'og min ma'i gtor ma 'di nyin re bzhin gsar brje mi dgos par gtor sgam du bshams pas chog /
khrid kyi ring la so so'i bsam gtan gyi khang bur bdag bskyed bton te khrid dmigs skyong skabs 'bul gtor bzhengs ma thub kyang tshogs gzhung gi 'bul gtor 'di la dmigs te phul bas go chod /
rang gi rgyun gtan yi dam gyi gtor ma sgrub khang du bzhag nas rang nyid phyogs gzhan du 'gro dgos pa byung na /
de'i skabs su gtor ma gsar pa bsham pa ma 'grub kyang sgrub khang gi gtor ma de la dmigs pa byar rung zhing /
de yang gtor ma'i sgrub gzhi yod sa'i gtor khang gnas 'di lta bur byas shing| rjes su gtor ma 'bul ba'i tshe rang nyid /
la phar rgyab lta bur sleb na /
bsang sbyang skabs dmigs sa rang gis bcos pa'i sgrub gzhi'i gtor ma yod sa der dmigs te /
bskyed pa ni rang gang du gnas kyang gsar du bskyed dgos pas rang gi mdun du bskyed pa yin /
bdag bskyed mchod pa g.yon nas 'go brtsams pa g.yon pa'i kun spyod gtso che ba'i dbang du mdzad pa /
mdun bskyed kyi mchod pa g.yas nas 'go brtsams pa ste bdag mdun gnyis la mchod pa tshar gnyis kyis chog |byin gyis brlab tshul oM AH hUM gsum dang /
ha /
hoH /
hrIH ste bzhi po de'i dang po'i skabs bgegs bsang /
gnyis pas stong par sbyangs /
gsum pas bskyed /
bzhi pas byin gyis brlab pa'am /
yang na oM zhes lag g.yon pa'i mthil bstan skabs bsang ba /
AH zhes lag mthil g.yas bstan skabs sbyang ba /
hUM zhes lag mthil gnyis ka bstan skabs bskyed pa /
bya khyung gi phyag rgya'i skabs sbyang rtogs sbar gsum byas par bsam /
gtor ma byin rlabs kyi skabs @# / /
'di dang /
tshogs gtor sogs byin rlob pa'i tshe bdud rtsir gyur ba chu lta bu sla mo zhig las gar bo med kyang /
oM AH hUM brjod de byin gyis brlabs zin nas ngo bo bdud rtsi yin pa la rnam pa gtor ma'i dbyibs su tshur gzugs sgyur byed pa bla ma'i man ngag khyad par can yin /
gtor mgron sngar tshes bcu'i skabs bshad pa ltar dang /
ljags byin rlabs skabs ljags kyi rtse rdo rje rtse gcig pa'i dbyibs can sog ma'i sbu gu lta bu yod pa nas gtor ma'i bcud sog sbug nas chu rdub ba ltar drangs te gsol bar bsam /
'bul sngags dang pos bla ma yi dam sangs rgyas byang sems nyan rang bcas dang /
gnyis bas mdun rgyab kyi mkha' 'gro chos srung /
gsum bas mtha' skor gyi mgron rnams la 'bul dgos gsungs /
drug pa g.yon pa'i kun spyod ni /
bde mchog rtsa rgyud las /
khams gsum rgyu dang mi rgyu dang / /
'gro kun g.yon nas 'byung ba yin / /
zhes dag ma dag gi brtan g.yo'i snod bcud thams cad g.yon nas 'byung bar gsungs pa'i phyir g.yon pa'i kun spyod byas pa yin pas de'i gnad shes dgos /
de yang mngon brjod las /
g.yon pa'i spyod pa shes rab ste / /
g.yas pa de bzhin thabs yin no / /
zhes gsungs pa ltar /
g.yas g.yon gnyis ni thabs shes gnyis dang snang stong gnyis mtshon byed yin pas shes bya thams cad g.yon gyis mtshon pa'i stong pa nyid las byung bas na g.yon nas byung bar gsungs shing /
stong pa las rten 'byung byung ba dang /
bde stong gi ye shes las sangs rgyas tshul gnyis yod /
'di'i gnad la bslab na mkha' 'gro ma rnams dang spyod pa mthun pas de dag mnyes te grogs mdzad pa la'ang khyad che tshul /
chos thams cad rang bzhin gyis ma grub ba'am rang bzhin gyis stong na rten 'byung rtog btags tsam gyi rgyu 'bras bya byed thams cad 'thad pa yin te /
shes rab snying po las /
gzugs stong pa'o / /
stong pa nyid gzugs so / /
zhes dang /
rtsa she las /
gang la stong pa nyid rung ba / /
de la thams cad rung bar 'gyur / /
gang la stong nyid mi rung ba / /
de la thams cad mi rung 'gyur / /
ces dang /
'jug pa las kyang /
ji ltar der ni gzugs brnyan sogs stong las / /
shes pa de yi rnam pa skye 'gyur ltar / /
de bzhin dngos po thams cad stong na yang / /
stong nyid dag las rab tu skye bar 'gyur / /
ces gsungs /
des na brtan g.yo thams cad shes rab stong pa nyid las byung bar mtshon phyir rtsa rgyud las /
rkang pa g.yon pa sngon du 'dor / /
lag pa g.yon pa yongs su sgyur / /
g.yon gyi spyod bas rab mchod byed / /
g.yon pas 'khyud pa tsam dang ni / /
g.yon pa yis ni mchod cing za / /
zhes gsungs pa ltar rkang lag sogs kyi 'gro bskyod tshun g.yon pas 'go brtsams te g.yon pa'i kun spyod byed pa yin /
rje tsong kha ba'i sku 'ga' rer na bza' sku 'gag gi gong pa 'thu zlog mdzad pa dang /
sgrub khang ri khrod du lho brag mar pa'i phyag rjes yod pa phyag g.yon pa'i rjes yin pa sogs kyang g.yon pa'i kun spyod gnang pa yin /
de la chos 'byung mchod pa /
gru gsum mchod pa /
lag mchod de rgyas 'bring bsdus gsum yod pa gsum ga bde mchog dang sbyar ba yod tshul /
g.yon pa'i kun spyod @# / /
kyi gtso bo ni /
lag pa g.yon pa lhar bskyed pa'i sgo nas lag mchod byed pa ste /
'di yang mkha' spyod sgrub byed gal che ba gcig yin /
'di rnal 'byor ma la sbyar ba 'di thog nas 'bul na /
de la rang nyid rnal 'byor mar bskyed /
kha zas rnams lag pa g.yas steng dang g.yon 'og tu byas pa'i g.yon pa'i mthil du bzhag par mos te lag pa dang bza' btung byin gyis brlab /
kha zas byin rlabs dang /
lag pa byin rlabs ni lag mchod ma byas kyang nges par bya dgos /
lag mchod kyi /
oM baM dmar po zhes pa'i skabs nang mchod kyis g.yon pa'i mthil du thig le bya ba sogs gzhan rnams la 'gre /
bsgom don la lag pa'i sha'i nang so sor rnal 'byor ma'i dkyil 'khor bskyed dgos pas lag g.yas pa'i srin mdzub gung gsum gyis nang mchod blangs te g.yon pa'i mtheb chen nas bzung g.yon skor lan gsum gyis nang mchod byugs pas lhar bskyed /
khu ba'i rdzas rnams go cha'i lhar 'bru gsum dang /
rkang brgyad kyis mtheb mdzub nas rim par 'bul /
yang rkang brgyad tshar gcig gis nang gi rnal 'byor mar 'bul /
bza' ba yang de ltar sbar bzhin phul te tshar res kyis lag mthil du bzhag /
g.yas pa'i mtheb srin gyis go cha dang rnal 'byor mar nang mchod 'bul /
mchod pa dang /
yum gyi rkang brgyad kyi bstod pa /
yig brgya /
bzod gsol bcas bya /
rdzas bsdus nas lag par 'gos pa rnams lus la byug /
bad kor dang bcas lag pa spyi bor bzhag ste lag pa'i lha rang la bstim pa sogs bya /
lag mchod mi 'grub pa'i skabs kyang bza' btung la longs spyod tshe gong gi lag pa byin rlabs dang /
kha zas bdud rtsir byin brlabs pa /
rnal 'byor ma'i lha tshogs rang lus la spyan drangs te bzhugs ba'am /
lus dkyil gsal btab pa la phul bas thugs zag med kyi bde bas tshim par mos pa sogs zas kyi rnal 'byor bya tshul nged kyis yum bka'i lag mchod dang /
zas mchod zur du bris pa sogs ltar tshul bzhin spyad na rang gzhan gyi tshogs gnyis bde blag tu rdzogs pa'i thabs mkhas kyi 'phrul chen po yin te /
grub chen gling ras pas /
sgyu ma lus kyi lha khang na / /
rtsa khams dpa' bo dang dpa' mo bzhugs / /
tshogs gsog ngo mtshar can cig de na gda' / /
bla ma tshogs 'khor zhig 'bul na de ru phul / /
zhes gsungs /
lus 'byung bzhi 'dus pa'i ri bo na / /
sems gnyug ma'i brag phug bde ba can / /
sgrub gnas ngo mtshar can cig de na gda' / /
bla ma sgrub pa zhig mdzad na de ru mdzod / /
ces gsungs pa ltar mtshams sdod pa dang /
sgrub pa brgyag zer ba lus kyi sgrub khang du sems kyi sgrub pa po dran shes kyi thugs dam las mi 'da' bar /
gnyen po'i mtshams tho btsugs te nyon mongs pa'i mtshams bcad nas sdod pa zhig dgos kyi /
de lta min par lus mtshams khang du bcug /
mtshams tho gangs ri ltar brtsegs /
ngas mtshams dam por bcad yod pas mi su gcig dang mi 'phrad /
ma yongs shig /
sa mA ya rak+ShaH zhes yi ge tshun chad glan kyang /
kun slong 'jig rten chos brgyad dang /
nyon mongs dug gsum /
nga rgyal phrag dog g.yo sgyu sogs la thugs dam @# / /
gyi mthil du byas te /
nged la mi dga' mkhan 'di shi na nga re skyid snyam pa lta bu dang /
lung pa'i mda' ma gi'i khyim pa gzhis bdag 'di la rkyen cha gcig byung na ang /
nga la mo phya brtag pa dang rim gro'i chos yon sogs kyi rnyed bkur yong snyam pa tshun chad mi dran dgu dran te sems kyis rgyal khams bskor na /
de 'dras ngan song gi sgo 'byed pa las mtshams kyi go mi chod gsungs /
dbang bzhi lam bsgrigs nas /
dngul chu'i khrid yig tu gsungs pa ni sa lugs yin /
dge ldan pa'i bka' srol la bum dbang gis bskyed rim dang /
gsang dbang gis dben gsum dang sgyu lus /
sher dbang gis 'od gsal /
tshig dbang gis zung 'jug 'grub pa'i smin byed du byed par 'jog tshul /
phan yon gyi skabs gong du zhus pa /
dbang po rab 'bring lus 'dis mkha' spyod bgrod / /
ces sogs ltar dbang po ste skal pa rab bskyed rim gyi steng nas dam bca'i sngags dang /
yar mar gyi tshes bcu la brtson pas mkha' spyod du bgrod thub /
de ltas mi 'grub pa ni dbang po 'bring yin pas sin+d+hU ra'i sgrub pa la brten dgos /
de la bsnyen sgrub las gsum las /
bsnyen pa'i skabs srung 'khor gyi nang du mtshams 'og 'jug dgos ji yod chud pa'i mos pa bya /
de'ang mtshams 'og tu mang tsam bzhag ste dngos gzhir mi 'phrad ka med ma gtogs mtshams khang du mi 'jug na mtshams mi ral ba la phan /
da dung nan tan byed na mtshams 'og tu 'jog dgos rnams kyi ming bri ba'am /
yang na rde'u re la ming re bris te de dang de yin bsam /
de thog ming mi gsal ba'i rde'u lnga drug sogs gang dgos bzhag ste rjes su mtshams 'og tu 'jog rgyu ma byung ba'i rigs ma 'phrad thabs med byung na de dang de yin snyam du 'phrad rtsis kyi 'phen pa btang na /
rjes su gal che re zung dang 'phrad dgos byung yang skyon med /
mtshams g.yog pa na ba dang 'chi ba sogs byung na slar gsar ba bzhag chog pa'i gnad kyang yod /
bya bral ba lta bu mtshams g.yog med pa yin na mtshams rdo sgo steng du 'jog /
srung 'khor rgya che tsam bsgoms na mtshams tho'i phyi srung 'khor gyi mtshams bar 'go chog par tshe gling yongs 'dzin rin po che'i man ngag yin /
rang gi bla ma zhal bzhugs yod med gang yin yang mtshams 'og tu 'jog /
pha ma yang nges par 'jog dgos /
grangs rdzogs ldan skabs 'bum gcig lta bu yin na /
rtsod ldan gyi dus su bzhi 'gyur du 'don dgos /
grangs bsnyen 'bum phrag brgya bzla /
thun bzhi byed na bdud rtsi myang ba nas spyod lam gyi lhar gsal ba'i bar bton /
bsnyen pa ni stan thog gcig tu nges par 'gro dgos /
thun re bzhin nyer bsdu dang tshogs 'khor bya /
rab la sin+d+hU ra'i dkyil 'khor byed /
bsnyen sgrub sbrags ma mdun bskyed kyis bya /
bsnyen pa zin ba na me lha'i bsnyen pa byed pa dge ldan pa'i phyag srol yin /
bsnyen pa zin nas sgrub pa ma byas gong la rang mi lcogs pa byung na bar stong byas nas mtshams bzhag chog /
bsnyen sgrub zin rjes bcu cha'i sbyin sreg bya /
sin+d+hU ra'i sgrub pa byed pa'i tshe rang sdod phyogs kha nub tu bstan pa dbang gi las 'grub ched dang /
gsang ba'i mkha' 'gro ma rnams bzhugs pa'i gnas au DI ya na dang rgya gar sogs phal cher nub phyogs @# / /
su yod pas der kha bltas te bsgrub na myur du byin gyis rlob pa'i rten 'brel gyi gnad khyad par can yod /
'di tsam la'ang rtog ge'i rigs pa dang /
rtogs pa mtho nyams sogs kyis mi brtsi ba mi rung ste /
dper na /
yar ngo la zla ba'i dkar cha yar 'phel ba ltar tshogs gnyis gong 'phel du 'gyur ba dang /
mar ngo la dkar cha mar 'grib pa ltar mi mthun phyogs 'grib pa'i rten 'brel gyi gnad dang sbyar te tshes bcu'i mchod pa'ang tshogs gsog gtso bor byed na yar ngo'i tshes bcu dang sgrib sbyong gtso bor byed na mar ngo'i tshes bcu la bya dgos pa mkha' spyod khrid yig bai DUr zhun ma'i them skas na gsung ba sogs de 'dra gzhan yang mang du yod /
lang+ga li ya'i shing ma rnyed na tshab tu do rgod pa zhes pa rtse mor paN zhwa leb 'jog lta bu'i me tog ser po yod pa des rung bar gsungs shing /
dngul chu dbyangs can gyis lha'i rnga dbyangs su /
lcum gyis kyang rung bar gsungs /
do rgod pa dang por rnyed skabs shar gang la bstan pa der shar rtags ma nor ba brgyab nas gcod /
sin+d+hU ra cha brgyad du bgos te cha gcig la sngags stong du bzlas nas lang+ga li yi nang du blugs /
bsgrub skabs shar rtags de mdun du bstan /
shar rtags med na bsnyal nas bzhag /
lang+ga li ya'i sgrub pa byed skabs sdud rim gyi dmigs pa'i gtso bo bsam mi khyab thun mong min pa de yin /
'di bka' rgya shin tu dam pa gcig brgyud ma gtogs de las mang ba la khrid mi thob /
bdag gi bla ma rin po ches zhu mi bdun tsam la gnang ba bka' drin shin tu che gsungs /
'di la brten nas rnal 'byor mas rjes su bzung ba dang mkha' spyod du gshegs pa mang ba sngar bshad zin pa ltar yin tshul dang /
khri chen bstan pa rab rgyas gyis bsnyen pa 'bum bzhi btang ste lha sa bsam 'grub pho brang gi gzim chung sge'u khung nas lha sa'i khrom du gzigs pas dpral ba'i dga' 'khyil bud med gcig la 'phos tshul /
tshar chen bkras lhun du zhabs bskor phebs tshe bud med 'jigs su rung ba zhig dang phrad pa /
khong pas khro bo'i nga rgyal gyis bgegs skrod mdzad de ded pa na gar song cha med du song rjes khang pa'i steng zhig nas sngar gyi bud med de 'dra'i rnam pa lta bu zhig lus phyed tsam thon te /
da lta rten 'brel 'phyugs tshul dang /
rjes su 'phan yul stong rtse nas rjes su 'dzin gsungs nas rang yal du song tshul /
dngul chu ba'i slob ma kun spangs zhig gi dpral ba'i dga' 'khyil bud med gcig la 'phos tshul /
yang des lha sar phyag gsog nas yod skabs bud med rgyan gos bzang po can zhig gis zho zho snod gang gnang /
tshogs 'khor gtong bar bos pa bzhin phyin pa'i skabs /
de'i sdod gnas lha sa'i rags rgyab kyi khang chung zhig tu yod /
rjes su bud med des dngul kong zhig tu jo bor mchod me 'bul rgyu bskur te /
dngul kong len mkhan ma byung bas phar sprod par song ba na /
sngar gyi khang chung de'ang yal nas med pa sogs byung ba rnal 'byor ma'i sprul pas rjes su bzung ba yin tshul sogs gsungs /
phyi'i mkha' spyod gtso bor bsgrub na 'di'i bskyed rim la sbyangs te myong ba thon par byed dgos pa las /
tshe 'dir rdzogs rim la slob mi dgos /
phyi mar mkha' spyod kyi rten la rdzogs @# / /
rim gyi lam nyams su lon nus pa bya /
mkha' spyod dngos ni sangs rgyas kyi zhing shin tu mtho mo zhig tu yod cing /
'dzam gling gi yul nyer bzhi re re'i steng du'ang mkha' spyod chung du re yod gsungs /
'pho ba ni /
'chi ltas byung ma thag nas 'pho ba byed du mi rung bas 'chi ltas byung na 'chi ba blu ba'i thabs gang zab la 'bad dgos /
'chi blu byas kyang mi bzlog pa byung na /
zla ba drug gi gong rol nas 'pho ba bya chog /
'chi lhas brtag tshul mi 'dra ba mang yang| nges pa can ni tshe gzugs brtag pa dang /
rlung ltas brtag pa gnyis yin /
'chi ltas brtag thabs dbyangs 'char las gsungs pas ni lo bcu bzhi tshun shes /
sdom 'byung gi des lo gsum tshun chod shes /
tshe gzugs brtags na /
tshes bco lnga'i mtshan mo'i zla 'od du gzan sogs med par rkang lag bgrad de rang gi lus kyi grib ma'i snying ga'i thad du ja yun tsam gyi ring blta zhing /
de rjes nam mkhar bltas na gzugs cha tshang skya hang nge ba 'ong /
'di nyi 'od la brtag kyang rung| de'i tshe mgo ma tshang na rang 'chi /
yan lag gzhan mtshang na bu dang nye 'brel sogs 'chi bar gsungs /
de lta'i 'chi ltas bzlog med byung na tshe sgrub bya /
de yang rnam rgyal ma la stong mchod dang /
sgrol dkar la du rba'i sbyin sreg /
tshe dpag med la rlung sbyor gtso /
de dag las rlung sbyor gyi sgo nas tshe sgrub pa mchog yin zhing /
de yang tshe ni rlung yin la /
de spel ba la rlung bzung ba mchog yin tshul rlung steng du rlung bsnan pas 'phel ba yin /
bum can dang /
zhag bdun ma'i tshe sgrubs dge thun mong ba dang /
dbe nas lugs rdor bzlas kyi sgo nas bya tshul thun mong min pa ste /
'di kho bos bde mchog tshe lha dkar po dang sbyar ba'ang yod gsungs /
de nas 'pho ba sbyang ba'i tshul la /
'don char rlung sbyor med kyang dmigs rten gyi thad du rlung bum can 'dzin /
rlung gis dmigs rten yar 'dren pa'i sgra i hi zhes pa'i gdangs dang bcas te yum gyi sog phrag gi thad nas yab kyi thugs ka'i mkha' spyod du mos pa der thim /
slar yang ka zhes lte bar mar phab /
dmigs pa de lan bdun song ba dang ngal bso ba'i phyir du gsol 'debs re 'don /
yang lan bdun song ba dang gsol 'debs re 'don /
de ltar dmigs pa nyer gcig la gsol 'debs tshar gsum mam /
yang na /
dmigs pa nyer gcig re'i mtshams su gsol 'debs re sbrags re tshar gsum bya /
de las lhag pa bya mi dgos /
'pho ba la stong ra sbyang ba gal che /
dmigs rten yab la lte bar yum rgya gar sran ma bod kyi sran ma nag ril las chung tsam la rang sems zhugs pa bzhin byed pa rang de yin par mos /
rje tsong kha pas 'pho khrid gser gyi sgo 'byed du gsungs pa ltar spyi gtsug gser gyi sgo nas 'pho dgos shing /
sgo brgyad bkag tshul gsungs pa sgo de dang der yi ge bkod de rlung rangs par byed pa yin /
rtsa dbu ma stod sbom la smad phra ba rag dung mgo mjug ldog pa lta bu dbu ma'i mar sne phra ba snyug tshig bkag pa lta bu lte ba'i thad du zug pa /
dmigs rten yum la thig le /
'pho ba sbyangs ba'i mjug tu spyi bo'i rnal 'byor ma'am /
he ru ka yab yum rtsa dbu ma brgyud de @# / /
snying gar zhugs pa la lte ba'i dmigs rten rnal 'byor ma'am /
thig le thim pa'i rkyen gyis thugs rgyud la bde ba chen po'i ye shes skyes /
de'i rkyen gyis sku lus las bdud rtsi'i rgyun babs pas dbu ma gang bar bsams la oM gsum ma dang tshe gzungs bzla /
tshangs phug rdo rje rgya gram gyis bkag /
'pho ba la sdig can btsan thabs su 'tshang rgya ba'i man ngag ces zer ba'ang las 'bras chud zos pa min par /
sdig pa tshabs chen bsags pa'i mi la'ang dge ba cung zad med pa mi srid cing /
shi mkhan gang zag gcig gi rgyud la las dge sdig 'dres ma mang po yod na stobs gang che /
de mnyam na /
'chi kha'i sems kyis dge mi dger gsos 'debs lugs la rag las pas /
phyi mar gang du 'gro 'chi kha'i sems dge sdig gnyis gang rung la sred len gyi gsos btab lugs la rag las pas /
sdig can yin yang 'pho ba'i man ngag la brten na /
de'i 'chi sems dge ba'i las la gsos btab ste lus rten bzang po zhig la 'phos nas rten der sngar gyi sdig pa rnams sbyang /
dge bsgrub pas brgyud je bzang du song ste 'tshang rgya ba la bya /
'di'i bshad pa da dung 'og tu 'pho khrid dngos gzhi'i skabs kyang 'byung gsungs /
gnyis pa bcad don nyams su len pa sems 'dzin gyi rim pa ni /
nyin rer khrid gang thob lan bzhi'am ma mtha' lan re nges par sams 'dzin bya dgos tshul sogs gong du bshad pa ltar la /
rdor sems bsgom bzlas skabs yig brgya gang mang /
bla ma'i rnal 'byor skabs maN+Dal gang mang /
bzlas pa'i skabs oM gsum ma gang thub 'dren /
bzlas pa'i gong bskyed rim dngos gzhi'i skabs su'ang sngar ltar nan tan bya dgos tshul sogs gsungs /
gnyis pa nang gi mkha' spyod gtso bor sgrub pa rdzogs rim rtsa dbu ma la bslab pa la /
'dir phyi'i mkha' spyod ni /
dag pa mkha' spyod kyi zhing dang /
nang gi mkha' spyod ni /
gnyug sems bde ba chen po'i ngo bor song ba'i blo des rang bzhin gyis med pa'i stong nyid mngon sum du rtogs pa'i don gyi 'od gsal yin la /
bskyed rim la brten nas phyi'i mkha' spyod bsgrub ste mkha' spyod kyi rten de la don gyi 'od gsal mngon du byed /
rdzogs rim gyis ni tshe 'dir lus la gnad du bsnun nas don gyi 'od gsal 'thob par byed pa yin /
khri chen bstan pa rab rgyas kyis nang gi mkha' spyod ni stong pa nyid la mkha' dang /
de la spyod pa ni bde ba chen po'i ye shes te bde stong dbyer med zung du 'jug pa'i ye shes ni nang gi mkha' spyod dam /
don dam pa'i mkha' spyod yin zhing /
de lta bu'i ye shes rgyud la ldan pa'i rnal 'byor pa de ni bde ba can nam /
dga' ldan nam /
lha sa| se 'bras sogs gang du gnas kyang /
de nyid gnas pa'i gnas de thams cad phyi'i mkha' spyod yin pas /
mkha' spyod ces pa'i zhing nges pa can zhig logs su 'dod mi dgos gsungs /
spyir de ltar yin yang sgra ji bzhin par bzung du rung ba'i mdo rgyud mang po nas sangs rgyas kyi zhing khams bye brag pa mang po zhig gsungs pas /
mkha' spyod kyi zhing bye brag pa'ang gsungs pa ltar nges par yod dgos /
des na /
bskyed rim gyis phyi'i mkha' spyod @# / /
grub ste zhing der skyes tshe /
bla ma he ru kaH yab yum gyis dngos su dbang bskur /
khrid man ngag sogs gnang nas rten de la don gyi 'od gsal 'thob ste /
dag pa mkha' spyod kyi lus rten yin na rten der 'tshang rgya bas khyab| tshe 'di la don gyi 'od gsal 'thob par 'dod na /
phyi'i mkha' spyod sgrub byed bskyed rim bsgom dgos par ma zad /
rdzogs rim yang nges par bsgom dgos /
nang rdo rje'i lus la gnad du bsnun te bsgrub na rdzogs rim gyi rtogs pa myur du rgyud la skye yi /
de min zhi gnas bsgom pa /
sems ngo bskyang pa /
rdzogs rim dang ma 'brel ba'i bskyed rim bsgom pa /
sngags bzla ba sogs kha phyir bltas kyi thos bsam sgom pa gang byas kyang bde stong ngam rdzogs rim gyi rtogs pa rgyud la mi skye /
rdo rje'i lus la gnad du bsnun pa la gzhi'i dngos po'i gnas tshul sogs la mkhas dgos /
rgyud sde gzhan du lus sems kyi gnas tshul gnyis kyi steng du lus sems thun mong ba'i dngos po'i gnas tshul dang gsum gsungs ba ltar 'dir yang sbyar nas gsungs yod /
de la| rdzogs pa'i rim pa gzhi lam 'bras bu gsum / /
zhes pa'i sa bcad ltar rdzogs rim bsgom tshul la gsum /
gzhi dngos po'i gnas tshul lam gzhi chos can 'khor ba'i gnad /
lam bgrong ba'i rim pa /
'bras bu mngon du byed tshul lo / /
dang po la gsum /
lus kyi dngos po'i gnas tshul /
sems kyi dngos po'i gnas tshul /
lus sems thun mong ba'i dngos po'i gnas tshul lo / /
dang po la /
lus rags pa /
phra ba| shin tu phra ba gsum las /
dang po ni da lta'i gzugs phung rags pa 'di yin /
gnyis pa lus phra ba la /
gnas pa rtsa /
g.yo ba rlung /
bkod pa byang chub kyi sems dang gsum las /
dang po ni /
lus kyi rtsa stong phrag bdun cu rtsa gnyis dang /
de'i gyes gzhi yul nyer bzhi'i rtsa ba'i /
de'i gyes gzhi snying ga'i rtsa brgyad /
de'i gyes gzhi dbu ma /
gzhan yang rtsa gsum 'khor lo drug dang bcas pa rnams yin /
gnyis pa g.yo ba rlung ni /
rtsa ba'i rlung lnga dang /
yan lag gi rlung lnga sogs so / /
gsum pa bkod pa byang chub kyi sems ni /
spyi bor pha las thob pa'i khams dkar po dang lte bar ma las thob pa'i khams dmar po /
snying gar byang sems mi shigs pa'i thig le khams dkar dmar ga'u kha sbyor gyi dbus kyi rlung sems mi shigs pa'i thig le dang bcas pa'o| |gsum pa lus shin tu phra ba ni /
snang mched thob gsum gyi bzhon pa'i rlung dang /
khyad par 'od gsal gyi bzhon pa'i rlung ngo / /
gnyis pa sems kyi dngos po'i gnas tshul la'ang rags pa /
phra ba| shin tu phra ba gsum las /
dang po ni /
sgo lnga'i dbang shes sogs dang /
gnyis pa ni /
snang mched thob gsum gyi skabs kyi rang bzhin brgyad cu'i kun rtog dang /
gsum pa ni /
stong pa bzhi pa 'od gsal gyi ngo bor gyur pa'i sems so / /
gsum pa lus sems thun mong ba'i dngos po'i gnas tshul ni /
srog 'dzin shin tu phra ba'i rlung dang 'od gsal gyi sems gnyis /
rig pa'i cha nas sems dang /
g.yo ba'i cha nas rlung zhes ldog pa tha dad du btags pa tsam ma gtogs ngo bo dbyer med chu dang chu'i gnyer ma ltar du gnas pa'i shin tu phra ba'i @# / /
gnyug ma'i rlung sems mi shigs pa'i thig le 'khor 'das thams cad kyi rtsa ba'am rgyur gyur pa zhig ste /
rtsa ni khang pa /
thig le ni ca ga /
rlung ni bdag po lta bu yin la /
de ltar lus kyi rtsa ji snyed kun gyi mchog ni dbu ma yin zhing /
de la'ang bde mchog rtsa rgyud las /
pho nya lhan cig skyes grub pa / /
mchog dang 'bring dang tha ma ste / /
zhes pho nya mchog 'bring tha ma gsum du gsungs pa sogs phyi nang gsang ba'i pho nya rab 'bring tha gsum las /
phyi'i pho nya rab ni /
'og min na bzhugs pa'i lhan skyes kyi rgyal yum rdo rje rnal 'byor ma dang /
'bring yul nyer bzhin bzhugs pa'i rab gtum ma sogs zhing skyes kyi DA ki ma /
tha ma ni /
lam thun mong pas rgyud sbyangs nas bskyed rim gyi rtogs pa sne zin tsam rgyud la skyes pa ste /
'di sngags skyes kyi rnal 'byor ma mtshan nyid pa yin /
yang rang gi blos rang gzhan thams cad rnal 'byor mar bsgom pa ni rjes mthun pa yin pas de gnyis ka phyi'i pho nya tha mar 'jog dgos /
yang| sngags skyes mi'i bu mo mkha' 'gro ma'i rigs can la gsungs pa'ang yod /
nang gi pho nya rab 'bring tha gsum la bskyed rdzogs so sor mi 'dra ba'i 'dod tshul gnyis yod pa las /
rdzogs rim gyi skabs 'dir nang gi pho nya bar ni rtsa dbu ma dang /
dpyid thig sogs /
'bring yul nyer bzhi'i rtsa khams /
tha ma ni dbang po'i sgo brgyad dang /
stong phrag bdun cu rtsa gnyis kyi rtsa khams rnams so / /
gsang ba'i pho nya tha ma ni /
sngags lam la zhugs pa rnams kyis sgrub pa'i grogs mdzad pa la brten nas /
gsang ba'i phoX nya tha ma snying ga'i rtsa mdud ma yin pa'i rtsa mdud gzhan rnams grol te rlung dbu mar zhugs gnas thim gsum byas pa'i gnyug sems bde chen gyi ngo bor song bas stong nyid rtogs pa /
'bring snying ga'i rtsa mdud grol te rlung thams cad 'chi rim ji lta ba bzhin du snying gar thim pas dpe'i 'od gsal mthar thug gis stong nyid rtogs pa /
rab de'i rang bzhin med pas stong nyid mngon sum du rtogs pa'i don gyi 'od gsal mngon du byed pa yin pas /
de 'dra'i gsang ba'i pho nya gsum mngon du byed pa la /
phyi'i pho nya gsum gyis grogs mdzad /
nang gi pho nya rtsa khams spyi dang /
khyad par dbu ma /
de'i nang nas snying gar gnad du bsnun dgos /
pho nya zhes pa bang chen pa'i ming ste /
bang chen ni bang rtsal chen pos phyin te 'dod don 'gugs bar byed pas dang /
bya las 'gor zhing rta las mgyogs tsam du 'gro pas na bya ma rta yang zer /
gnyug sems mngon du gyur ba ni sngags lam gyi myur khyad bla med yin zhing /
kha cig gis gnyug sems kyi ngo bo mthong ba dang /
sems gsal rig gi ngo bo mthong ba gnyis nor te /
gnyug sems kyi ngo bo mthong ba'i phan yon thams cad sems gsal rig gi ngo bo mthong ba'i phan yon la sbyor ba ni ches 'khrul tshabs che ba byung ba yin te /
snga ma gnyug sems kyi ngo bo mthong ba la /
lte bar rlung zhugs gnas thim gsum byas te lte ba'i rtsa mdud grol bar ma zad /
khyab byed kyi rlung tshun chad snying ga'i dbu ma'i nang du 'dus nas gnyug sems zhu bde'i ngo bor bskyed dgos shing /
de lta bu'i gnyug sems des stong nyid don spyi'i tshul du rtogs pa na dpe'i 'ong gsal dang /
mngon sum du @# / /
rtogs pa na don gyi 'od gsal thob pa yin la /
snga ma la de dag kha phyogs tsam yang med pas khyad par shin tu che gsungs /
de yang sa chen grags rgyan gyis phag mo'i skor gyi rtsa dbu ma'i khrid yig sogs las gsungs pa ltar shing mkhan shing gi gnad la mkhas pa dang /
bshan pa srog gi gnad la mkhas pa /
sgyu ma mkhan 'phrul 'khor gyi gnad la mkhas pa ste dpe gsum gyis mtshon nas don du rnal 'byor pa lam gyi gnad la mkhas par byas te rdo rje'i lus la gnad du bsnun pa dgos pas /
dper na chos rgyal mya ngan med la lung bstan byung ba ltar ring bsrel 'don pa'i tshe /
de srung byed mtshon cha'i 'phrul 'khor 'debs mkhan lta bu yod pas bton par ma nus pa na /
rgan mo zhig gis 'phrul 'khor de'i gnad rnams bshad pa bzhin byas pas 'phrul 'khor 'gul bskyod med par gyur te ring bsrel len nus pa byung ba bzhin gnad du bsnun pa'i yul lus kyi gnad sogs la mkhas dgos gsungs /
gnyis pa lam bgrod pa'i rim pa la /
gnyis pa chos nyid dngos dang brgyud nas ston / /
zhes pa ltar chos nyid dngos su ston pa dang /
brgyud nas ston pa gnyis las /
spyir gyi chos nyid ni stong nyid la byed cing /
'di'i skabs de ma yin par sems kyi kun rdzob pa'i chos nyid la byed /
de'ang sems rags pa tsam la mi byed par bde chen lhan cig skyes pa'i ye shes kyi gnas tshul bstan te /
gnyug sems kyi rang zhal mngon du mthong ba la byed /
de yang chos nyid dngos su ston pa las brgyud nas ston pa zab pa yin| dper na rgya mtsho mthong ma myong ba'i mi la rgya mtsho'i gting dang rgya che chung sogs 'di tsam yod zer na sgra spyi tsam las ji bzhin mi dpogs la /
de bas rgya mtshor zhugs mkhan gyis lam la ngo sprod de rgya mtsho'i rtsar khrid na rgya mtsho dngos su mthong bas de zab pa bzhin du snga ma chos nyid dngos ston ni /
gnyug sems kyi gnas tshul tsam bshad pa yin pas des de la go ba tsam chags pa las gnyug sems mngon du mi 'gyur la /
chos nyid brgyud nas ston pas ni /
lus la gnad du bsnun pa'i gnyug sems mngon du 'gyur ba'i thabs rdzogs rim bsgom tshul bstan pa yin pas phyi ma zab /
'di dbu mar gnad du bsnun pa'i rdzogs rim yin pas na rdzogs rim rtsa dbu ma zhes bya /
rdzogs rim ma thob na 'od gsal ma bu 'phrod pa mi 'byung /
zhwa lu'i khrid yig tu zhal 'don byung ba zhes pa gtsang skad de thugs dam la bzhugs pa'i don yin /
rtsa rgyud kyi /
rig ldan rtag tu mchod par bya / /
zhes pa rtsa dbu mar mchod pa la'ang sbyor du yod de /
rtsa nang du byang sems babs pa'i bde ba bskyed pas mchod pa yin /
chos nyid dngos ston sa lugs la dbang dang ngo sprod mig la ston tshul lta bu'i khrid zur du mdzad srol yod pa ltar nged nas dbang khrid thob myong ste 'di la legs cha che ba mi 'dug cing /
lta ba'i skor yang sa lugs rjes ma tshos bod snga ma'i lta ba dang bstun nas gsungs shing /
rje'i dgongs pa dang mi mthun pa snang bas rang lugs la mi dgos gsungs /
chos nyid brgyud nas ston pa la /
phyi mar chags can chags bral rnam pa gnyis / /
zhes pa ltar chags can pho nya'i lam dang /
chags @# / /
bral rnal 'byor gyi lam gnyis las /
dang po ni ral gri'i so la chags pa'i sbrang rtsi bl+ngag pa ltar nyen che /
'di sa skya grags rgyan gsung 'bum bod gsum pa'i phag mo'i chos skor na yod gsungs /
gnyis pa ni /
chags bral rlung sems dbu mar bsdu bsgom zung / /
zhes pa ltar rlung sems dbu mar bsdu ba dang /
bsdus nas bsgom pa'i rim pa gnyis /
dang po ni /
rdzogs rim dngos ni /
bzlas pa'i mjug bsam mi khyab kyi sngon du bsgom pa yin pas /
yid bzlas zin nas /
lus kyi stong ra yud tsam bsgoms te rtsa gsum gsal 'debs /
dbu ma'i yar sna zug sa smin mtshams kyi sgo ni byin rlabs 'jug pa'i sgo yin la /
dpral ba'i gshed du brkos pa zlog /
gsungs pa ltar bar chad kyang de nas 'jug pas /
tshe sgrub kyi skabs su /
smin mtshams rtsa yi sgo 'phar du / /
zhes sogs ltar smin mtshams kyi rtsa sgo dgag dgos pa'i gnad kyang des yin /
lha zhi ba la mdzod spu dang /
khro bo la ye shes kyi spyan yod sa yang smin mtshams kyi rtsa sgo yin| rtsa gsal 'debs skabs /
'dir rnal 'byor ma la lam bsgom pa'i dus su ro rkyang gnyis dbu mar reg lam 'byar ba'i tshul las /
rtsa la mdud pa yod pa bsgom mi dgos /
rtsa dbu ma khyad chos gsum ldan ro rkyang bcas gsal btab nas /
sna bug g.yon /
g.yas /
gnyis ka bcas nas rlung 'bud pa dang sbrags /
rtsa la gegs mi 'byung ba'i ched du rlung phyir gtong res bzhin du dug gsum gyi rtog pa ngan pa rnams phyir song ba'i dmigs pa dang bcas rlung ro dgu phrugs su bsal /
'di gzhan gyi skabs rtsa lam sbyang ba'i dod yin /
'di'i rdzogs rim gyi dmigs skor dang rlung dbu mar bsdu ba'i man ngag nas bzung ste /
lte ba'i rtsa gsum dbus nas dmar nag rM / /
zhes sogs smon lam gyi steng nas 'chad pa yin /
de yang dmigs rten lte 'og rtsa gsum sbug stong gi dbu ma'i dbus su ngo bo ma las thob pa'i thig le dmar cha de nyid yin pa la rnam pa yi ge rM yig ril ma tsam zla tshes thig le nA da dang bcas pa dmar po me 'bar la khad pa'i rnam par gsal ba la dmigs pa gtad nas rang sems zhugs pa bzhin du byas te rlung bum can bdun re bzung ba dang rM yig dmar hang nge par gyur te rtse mo nas me shin tu chung ba rgya khab kyi rtse tsam du 'bar bar bsam /
'di ni nA ro chos drug skabs kyi me gso ba'i dong lta bu yin /
gtum mo ji tsam 'bar ba de tsam du spyi bo'i byang sems zhu ba chos nyid red /
de gnyis cha mtshungs kyi bde drong rgyas pa byung na /
rlung zhugs gnas thim gsum sogs 'byung tshul /
lugs 'di'i dbu ma'i rtsa kha dbye ba'i skor rnams rdzogs rim gzhan ltar byas na cung mi bde ba lta bu yod kyang 'di'i thun mong ma yin pa yin /
'di nas gsungs pa'i rdzogs rim skor nas bsgom pas rtogs pa mi skye ba min yang /
sa lam gyi rtogs pa tshe 'dir myur du skye bar 'dod na /
nA ro chos drug la ma 'bad pa'i thabs med pa lta bu yin /
des na 'dir rnal 'byor ma rkyang pa'i rdzogs rim la de'i man ngag tshur sbyar nas chod che /
tshe gcig lus gcig la sangs rgyas kyi go 'phang bsgrub na nA ro chos drug gi gtum mo dang /
gsang 'dus kyi bsre ba skor dgu /
rdor @# / /
bzlas /
bde mchog gi 'od gsal rnams med mi rung yin pas nges par sbyar dgos /
'jam mgon tsong kha pa chen po yang 'dus pa 'phags lugs kyi lam la brten nas sangs rgyas bas sngags kyi rdzogs rim rnams su'ang 'phags lugs kyi 'gros sbyar nas gsungs yod /
nA ro'i chos drug gi gtum mo'i skor rlung dbu mar thog mar bsdu ba la'ang med thabs med /
'di nyid gtso bo kyai rdor nas gsungs pa'i man ngag yin yang zab drags shing byin rlabs kyi tshan kha che pa'i dbang gis dam pa snga ma tshos bde gsang 'jigs gsum sogs kyi rdzogs rim la sbyar bar mdzad /
nA ro chos drug gi khrid yig rgyas pa rje'i gsung yid ches gsum ldan la bshad lung gi phyag rgyun yod /
de'i dmar khrid snying por dril ba lta bu lcang skya rol rdor gsung bka' rgya'i gtum mo'i khrid yig bde chen rgya mtsho yin /
de las dga' ldan nag tshang bstan dar bas chos drug gi dmar khrid zur du mdzad pa'i thog nas nyams khrid kyi rgyun rje nyid kyis stag phu rdo rje 'chang las gsan gsungs /
nA ro chos drug nas gtso bo gal che shos ni sgyu 'od gnyis dang gtum mo bcas yin /
sgam po bas rje btsun mid lar /
kho bo la nyin mtshan bdun 'khyongs pa'i ting nge 'dzin brtan po yod tshul zhus pa na /
mid la'i zhal nas /
ting nge 'dzin ji tsam bzang yang mi phan par /
nga'i gtum mo aM thung sgoms dang /
da gzod sems kyi ngo bo mthong yong /
gsungs ba ltar rdzogs rim gyi rtogs pa don du gnyer na rlung sems dbu mar 'du ba la mchog tu zab ba'i man ngag nA chos kyi gtum mo bsgom pa 'di med thabs med /
'di'i sngon 'gro'i rdor sems bsgom bzlas bde 'jigs gang gi de sbyar kyang chog /
bla ma'i rnal 'byor rgyas par byed na bla mchod /
bsdu na thun drug bla rnal gyis kyang rung /
'di bsgom pa la thog mar 'go rtsom pa'i tshe /
yang na tho rengs dang| yang na phyi dro me rlung rgyu ba'i dus su khel bar byed /
'di nas gsungs pa'i 'khrul 'khor sogs la shin tu mkhas pa zhig ma byung na rdzogs rim skabs kyi rtsa bgegs rlung bgegs kyi skyon rnams thabs gzhan gyis sel mi nus pas 'khrul 'khor bya tshul sogs la mkhas pa zhig nges par dgos /
khrid yig tu mi gsal yang /
dbugs phar gtong dus lag pa kha sbub pa'i sor mo rnams pus mo'i steng nas phar brkyang ba dang /
tshur rdub skabs sor mo rnams tshur bskum pa phyag rgyun la yod /
'khrul 'khor rnams bla ma spyi bor bsgom bzhin byas na rtsa rlung gi gegs mi 'byung ba la phan tshul /
nag tshang ba'i yig char mi gsal ba yab rin po che'i phyag bzhes su pho ba bskor ba zhig dang /
mgo bo g.yug cing bskor ba dang /
lcags kyu ltar dgug skabs rkang pas rkang bar ma brdab gong gla shas gla shal len gsum brdeb ba sogs yod /
tshigs 'then skabs yongs rdzogs sam so so nas 'then pa'i lugs gnyis /
rdzogs rim la chig dril byed pa yin na 'khrul 'khor rkyang pa zla phyed lhag tsam gyi ring sbyang zhing /
nyams khrid kyi dmigs pa rtsa gsal 'debs pa sbyang dgos /
yi ge gsal 'debs skabs kyi snying ga'i hUM la dkar sngo gnyis ka yod /
lte ba'i dmigs rten a thung shad kyi rnam pa can ni skyar tsher sked pa bcad de rtse mo gyen du bslangs pa lta bu /
sngon @# / /
chad zhi gnas sgrub ma myong bas 'di'i a shad la dmigs rten byas nas zhi gnas sgrub pa'i man ngag rnams lam rim nas tshur sbyar te bsgrub /
mgrin pa'i yi ge oM bkod pa ni ma dag pa ste /
'di la na ro med pa'i aM 'god pa yin| me gso ba'i skabs rlung sbyor dngos su byas ma byas khyad med /
steng 'og gi rlung dbu mar bsdu ba'i tshe rlung sbyor dngos su byed na rtsa bgegs rlung bgegs 'byung nyen che zhing /
rlung dbu mar 'du ba'i dmigs pa legs po byung na rlung sbyor dngos su ma byas kyang gegs mi 'byung ba dang /
rlung 'du ba'i dgos pa 'grub pa sogs la gnad che /
rgyud dang rje bla ma'i dgongs pa'ang 'di yin /
rtsa dang 'khor lo rnams gdungs bar byas zhes pa dper na me tog la chu ma brgyab par me tog rnyib song ba lta bu'o / /
nA ro chos drug 'di 'jigs gsang sogs bla med kyi yi dam gang la sbyar kyang rung zhing /
lhag par bde mchog yab yum gyi lam dang 'brel che tshul /
chos drug gi gtum mo sbyar skabs lte ba'i dmigs rten a shad dang /
bM| rM rnams gang bsgoms kyang chog /
rgyas par yi ge bzhi dang /
skabs 'dir bsdus par a thung /
spyi bor hM gi 'bar 'dzag bsgom /
gtum mo'i me gso ba dang /
sbar ba /
'bar 'dzag tsam po ba dang /
khyad par can rnams sbyar /
rtsa gsum 'khor lo lnga gsal btab nas rlung ro dgu phrugs sungs la /
skabs gang du'ang 'og rlung 'then drags na rtsa bgegs rlung bgegs kyi nyen che bas 'og sgo btsum tsam las shugs che bar mi 'then /
steng rlung 'og rlung kha sprad la lte bar rM yig dmar nag /
de yang dang por mgar bas thog mar lcags mer bsreg skabs dmar nag tu 'gyur ba lta bu /
'og rlung rdzogs par 'then pas sbud pa brgyab pa bzhin lcags dmar por gyur ba dang 'dra /
nA ro chos drug dang sbyar na rlung bzung ba lan bdun dang pos me gso /
lan bdun gnyis pas sbar /
lan bdun gsum pas 'bar 'dzag gi tshod /
smon lam 'dis de gsum ga bstan /
'di'i man ngag las byung ba'i gtum mo ni /
dngos gzhi smon lam ltar dang /
bdag bskyed dbu nas spyod lam bar btang /
rlung ro dgu phrugs la 'dra min sna tshogs yod /
rlung ro bsal ba dang| rtsa lam sbyang ba sogs nA ro chos drug bzhin bya /
dbu ma'i mar sne lte ba'i 'og tsam du yod la /
ro rkyang gnyis lte ba'i thad tsam du sleb ste mar sne dbu ma'i nang du chud cing /
lte ba'i bug pa'i thad du sbubs gcig tu gyur pa /
de'i tshe rtsa 'khor rnams bsgom thub na rab /
gtum mo khyad chos gsum ldan la me gso ba je cher song la /
spyi bor byang sems dkar po'i cha zho'i rkyal pa lta bu'i hM yig dkar po mgo thur du bstan pa la gtum mo'i me phog pas zho rkyal la mdung btsugs pa ltar byang sems dkar po skya nar gyis babs pa gtum mo la phog /
gtum mo'i me ches cher 'bar te rtsa nang thams cad la khyab bas khams kyi snyigs ma bsregs la dwangs mas gang ba'i bde chen gyis stong nyid dran ba'i bde stong la 'jog /
gtum mo'i mes rtsa thams cad la khyab par gsungs ba me'i 'od rtsa nang thams cad du rgyugs pa lta bu yin /
gtum mo 'bar rtags su drod skye bde zhing myur la /
drod che ba skye gin 'dug na /
me dmigs che drags pa'i skyon yin /
dmigs pa dbu ma'i nang du gnad du ma song ba dang /
me @# / /
chen po 'bar bar bsam na gtum mo gtso bo dbu ma'i nang du mi 'bar bar dbu ma'i phyi la gtum mo phal pa 'bar bar 'gyur la /
de ji tsam 'bar kyang de'i cha mtshungs byang sems dbu ma'i nang du mi 'bab pa dang /
drod kyis lus gdung bar 'gyur ba sogs kyi skyon 'byung la /
drod dka' dka' ltar skye zhing /
de yang khong ba'i nang nas drod chung ngu dkon mdog khag po lta bu skye bar 'dug na gnad du song ba'i rtags yin pas me phra mo zhig tu 'bar bar mos pa gnad che /
'di nyams khrid yin pas khrid dmigs bskyang dgos pas thun drug rnal 'byor bton nas /
ro gcig gyur / /
zhes pa'i mtshams su stong ra bsgom pa /
rtsa gsal 'debs pa /
rtsa la ma sbyang ba /
yi ge gsal gdab pa /
gtum mo'i me gso ba /
gtum mo sbar ba /
'bar 'dzag tsam po ba dang khyad par can bcas dmigs skor brgyad la shar sgom byed /
sdud rim nas /
'od gsal la rtse gcig tu mnyam par bzhag /
dbu ma'i nang du byang sems zhu ba las dang por lus shes 'khor gyi tshor ba bde bskye /
des dmigs rkyen byas pa la brten nas yid shes 'khor gyi tshor ba bde bskye /
des de ma thag rkyen byas pa las gnyug ma'i gtso sems bde ba'i ngo bor song ba la bde ba chen po zer /
mdo lugs la bde ba yin na gtso sems ma yin pas khyab par bzhed kyang /
sngags lugs la gtso sems dang bde ba'i gzhi mthun yod /
bsre ba skor dgu sogs nA ro mkha' spyod 'di'i skabs su'ang sbyar na mchog tu 'gyur bas /
'od gsal las longs skur ldang ba'i longs sku rnal 'byor ma sku mdog dkar mo de /
rang gi phung po rnying pa sprul sku rnal 'byor ma sku mdog dmar mor gsal ba'i spyi bo nas snying gar zhugs /
gnyid dus kyi bsre ba'i skabs rmi lam 'dzin kyang /
sbel ba dang bsgyur ba sogs nA ro'i chos drug nas 'byung ba ltar sbyar /
skye ba sprul skur bsre skabs ma'i mngal gzhal yas khang du gsal bder rang rnal 'byor mar gsal ba des bsams bzhin du skye ba len /
lte ba'i dmigs rten la gnad du bsnun pa las rlung dbu mar zhugs gnas thim gsum 'od gsal dang bcas pa'i skabs su gzugs sems bde ba'i ngo bor song bas stong nyid la rtse gcig tu mnyam par bzhag pa sad dus kyi chos sku'i bsre ba /
'od gsal las rlung g.yo bar rtsom pa na rang gi phung po rnying pa las go sa logs su longs sku rnal 'byor ma dkar mor ldang ba sad dus kyi longs sku'i bsre ba /
mnyam gzhag de las ldang bar rtsom pa na phung po rnying pa sprul sku rnal 'byor ma dmar mo dam tshig sems dpar gsal ba'i spyi bo nas snying gar zhugs pa sad dus kyi sprul sku'i bsre ba /
de skabs sna bug nas rlung rgyu /
dbang shes lnga yul la 'jug pa sogs byed de de ni sad dus kyi bsre ba skor gsum yin /
rnal 'byor ba de gnyid du 'gro khar lte ba'i dmigs rten la sems bzung ba'i rlung dbu mar zhugs gnas thim gsum byas pa'i stong pa bzhi dang /
khyad par 'od gsal gyi skabs su stong nyid bsgoms te /
rang gis bsgoms pa'i bu'i 'od gsal dang /
gnyid dus kyi ma'i 'od gsal gnyis bsre ba gnyid dus gyi chos sku'i bsre ba /
de las rlung g.yo bar rtsom pa na rmi lam gyi lus longs @# / /
sku rnal 'byor mar bzhengs pa gnyid dus kyi longs sku'i bsre ba /
gnyid sad du nye ba na phung po rnying bar sprul sku rnal 'byor ma dmar mo dam tshig sems dpa' gsal ba'i spyi bo nas 'jug pa gnyid dus kyi sprul sku'i bsri ba ste gnyid dus kyi bsre ba skor gsum mo / /
de 'dra'i rnal 'byor ba de 'chi bar nye ba na lte ba'i dmigs rten la sems bzung bas rlung dbu mar zhugs gnas thim gsum byas pa'i stong pa bzhi dang /
khyad par 'od gsal gyi dus su sngar sad dus dang gnyid dus kyi 'od gsal bu'i 'od gsal de dang /
'dir las nyon gyis 'phangs pa'i 'chi rim gyi stong bzhi dang /
khyad par ma'i 'od gsal gnyis bsres te bde stong sbyar ba 'chi dus kyi chos sku'i bsre ba /
'di gzhi dus dang lam dus kyi 'od gsal gnyis bsres pas 'di la 'od gsal ma bu bsre ba'am /
'od gsal ma bu 'dres pa zhes bya /
de lta'i 'chi ba 'od gsal las ldang bar rtsom pa na /
yid ngor lha'i skur ldang bar mi nus kyang /
bar do'i snang ba shar ba na /
bar do la bar do yin par ngo shes par byas nas bar do'i lus longs sku rnal 'byor ma'i skur bsgom pa ste de ni 'chi dus kyi longs sku'i bsre ba /
rang dag pa mkha' spyod du 'gro bar 'ded na 'di'i skabs dpa' bo mkha' 'gro'i tshogs kyis bsu ba dang bcas mkha' spyod du 'khrid par gsungs /
de 'dra'i bar do'i lha skur bzhengs pa des skye ba len par 'dod na /
pha ma rigs rus sogs 'dams te gang du skye ba len pa'i pha ma gnyis bde mchog yab yum du bsgoms nas de la rang ye shes sems dpa'i tshul du zhugs te sngags spyod pa'i rten khyad par can du bsams bzhin skye bar 'dzin pa 'chi dus kyi skye ba sprul sku'i bsre ba bcas 'chi dus kyi bsre ba skor gsum ste /
de dag ni bsre ba skor dgu'o / /
'chi dus kyi bsre skor lag len du thebs pa la de'i sngon du gnyid dus kyi bsre skor lag len la thebs pa dgos /
de 'ong ba la de'i sngon du sad dus kyi bsre ba skor gsum lag len la thebs pa dgos /
de 'ong ba la de'i sngon du rlung sems dbu mar thim pa zhig nges par dgos /
yang snang mched thob gsum rim gyis byung ba min par rtas brdab pa dang g.yang du lhung ba lta bus glo bur du 'chi dgos pa byung na /
bar do grub tshe bsre tshul gong ltar byed /
rdzogs rim gyi rtogs pa ma thob pa tshos kyang rdzogs rim gyi dmigs rnam dang /
bsre skor gyi gdams ngag rnams la goms par byas nas /
'dun stobs kyi bsre tshul sngar bshad pa ltar byas na /
sngags sgrub pa'i rten khyad par can du skye bar nus shing /
sngags kyi gdams pa ston pa'i bla ma dang 'phrad /
man ngag rnams legs par thob cing nyams su blangs te rtogs pa khyad par can skye ba 'ong bas /
de nas ngan song du 'gro ba mi srid /
bsre ba skor dgu la go ba tsam chags na'ang ngan song gi skye sgo nges par khegs pa mkhas grub rjes /
'di ni rnal 'byor ba'i blo gdeng 'cha' sa zhes sogs kyi bsngags brjod gnang tshul bcas gsungs /
mdor na tha mal gyi skye shi bar do gsum 'byung skabs de dang de'i ngo bor bzhengs thub pa'i nyams shar ba 'ong ba yin /
rlung dbu mar zhugs pa'i rtags la sna bug gi rlung gi rgyu ba mnyam rgyu shed mtshungs pa 'ong /
gnas @# / /
pa'i rtags la sna bug gi rlung gi rgyu ba chad de dbugs kyis lto ba mi 'gul ba 'ong /
thim pa'i rtags la smig rgyu nas 'od gsal bar gyi rtags rnams 'char ba 'ong /
kun rtog gi rlung 'gags nas ye shes kyi rlung zhugs pa yin /
de yang gzhi dus su dbu ma zhar ba'i tshul gyis gnas shing /
rlung thams cad ro rkyang nas rgyu ba yod /
de gnyis nas rgyu ba thams cad rnam rtog gi bzhon byar gyur pa'i gzung 'dzin gyi rlung dang /
dbu ma nas rgyu ba thams cad ye shes kyi bzhon byar gyur pa'i rlung yin la /
des na dbu mar gnad du bsnun pa ni bde stong gi rtogs pa myur du rgyud la skye ba'i thabs mchog yin te /
drod dang bde ba tsam don du mi gnyer bar bde stong gi rtogs pa skye phyir rlung dbu mar bsdu thabs rang gtso bor bya dgos /
rlung dbu mar 'du ba la sa skyas lte ba dang /
dge lugs kyis snying ga'i rtsa 'khor la gnad du bsnun pa mchog tu bzhed tshul cung mi mthun kyang /
don gcig tu 'bab ste /
de gnyis kar dmigs pa dbu ma'i nang du rtse gcig tu gtad pas rlung sems 'jug pa gcig pa'i gnad kyis sems gnas sar rlung yang gnas pas rlung dbu mar bsdu ba'i thabs rang gtso bor bya dgos /
tshar chen gyis /
rtsa rlung thig le e waM dbyings su thim / /
sogs dang /
lus rtsa yi 'gros thim /
sems yi ge'i 'gros thim par gsungs pa sogs ni mtha' gcig tu gtan khel ba'i don yin min mi shes gsungs /
gnyis pa rlung sems dbu mar bsdus nas bsgom pa la /
bsgom par bde ba dang ni stong pa sgrub / /
ces pa ltar rlung lus la gnas pas bde ba sgrub ba dang /
rlung sems la gnas pas stong pa'am 'ja' lus 'od sku sgrub pa gnyis las /
dang po ni /
kha dog lnga ldan smin mtshams thig le ni / /
sogs ltar smin mtshams su thig le rgya sran tsam pa /
dbus dkar /
shar sngo /
lho ser /
nub dmar /
byang ljang ba ste kha dog lnga ldan zhig la sems 'dzin pa reg mthong gi mtshan ma brtan po ma rnyed bar du bsgom /
thig le'i dbus dkar po las byang sems dkar po nar nar babs pas spyi bo nas mgrin pa /
snying ga /
lte ba nas gsang gnas kyi phyir sor gang dang sor bzhi tsam babs bas dga' bzhi 'dren /
de nas yar gsang gnas nas /
lte ba| snying ga /
mgrin pa /
spyi bo bar rnams yas babs mas brtan gyi dga' bzhi zung gi bde ba bsgrub pa yin /
de yang snga ma dang 'brel nas nyams su blangs na dbu ma ma gtogs pa'i snga ma'i dmigs rten tshang ma stong yal du btang /
rlung ro 'bud /
stong ra bsgom pa sngar bzhin /
dbu ma'i yar sne smin mtshams /
mar sne padma 'dab ma gsum pa'i dbyibs can /
yar mar gnyis kar chos 'byung dmar po /
yar sne'i chos 'byung las byang sems sor phyed gsum tsam phyir thon nas myug myug byed par bsam /
byang sems dkar po babs pa'i cha de'i sum cha tsam gyi byang sems dmar po'ang nges par 'bab /
dkar po las byung ba'i dga' bzhi re rer yang dga' ba'i dga' ba sogs bzhi bzhi bcu drug /
dmar po las byung ba'i dga' bzhi re rer dga' ba tha ma /
'bring /
rab kyi bzhi gsum bcu gnyis /
rlung lus la gnas skabs bum can ba zung na'ang rung gsungs /
gnyis pa ni /
thig le de las 'phros ba'i 'od lnga'i @# / /
zer| |sogs te /
'dus pa 'phags lugs sogs la sgyu lus grub nas phung po rnying pa 'dor ba yin /
de dag gi lus 'ja' lus su mi 'gro yang mi slob pa'i zung 'jug 'thob pa la khyad med /
'ja' lus bsgrub tshul la /
sngar gyi thig le kha dog lnga ldan las 'od zer kha dog lnga 'phros ba je cher gyis rang gi lus kun khyab pas rtsa khams kyi snyigs ma rnams bsreg /
khams kyi dwangs ma rnams 'od zer du gyur pas je che je cher song nas brtan g.yo thams cad la khyab par mos pa dang /
yang 'od zer mtha' nas je phrar gyis tshur thim pa mthar smin mtshams la 'ja' yal ba ltar bde stong la mnyam par 'jog pa lan grangs mang po yun bsrings te bsgoms pas /
mthar 'di'i dmigs pa 'byongs pa'i tshad dam 'ja' lus 'grub pa'i rtags su sgrub khang la 'ja' yang yang zug pa dang /
lus kyi grib ma bsrab tu 'gro ba /
lus yang ba /
rkang rjes cher mi gsal ba sogs 'byung /
de dag byung na zhwa lu'i khrid du spyod pa bzhi bya bar gsungs pa las /
kun 'dar gsang spyod ces tsha grang bzod mi bzod sogs brtag ste /
dbyar gyi tsha bas mi tshugs shing dgun gyi dus su grang bas kyang mi gnod ba sogs 'ong /
de nas yang phyogs las rnam rgyal gyi spyod pa zhes pa grogs blo mthun gyis rang la dbyug pas chung rim gyis bsnun du bcug ste na tsha sogs bskyed mi bskyed brtag na dbyug pas brdeg pa'ang mi tshor ba 'byung /
de bzhin du rim gyis gri mtshon sogs kyis bsnun kyang mi gnod bar bde stong 'ba' zhig tu shar ba byung na /
dur khrod sogs su song nas lha 'dre dang cho 'phrul 'gran pa sogs byas bas de dag la'ang mi 'jigs pa'i gdeng thob pa 'byung /
da dung de tsam gyis chog shes mi byed par yun bsrings nas bsgom /
phyi nang gi spyod pa gsum sogs la 'bad pas lus kyi snyigs ma rnams zad nas dwangs ma lus kyi dbyibs ma dor bar 'od lus su gyur te mthar skra sen tsam las ma lus par 'ja' lus dngos su 'grub pa 'ong /
'di ma rgyud kyi 'ja' lus bsgrubs nas 'tshang rgya thabs kyi man ngag las byung ba yin gsungs /
'di lta bu'i lam gyi gnad cig la ma brten par /
zab zab mor grags pa'i man ngag ltar snang chung chung re tsam gyis mi 'grub /
sngar drug brgya grub chen 'ja' lus brnyes zer ba'i skad grags byas kyang ro gsang stabs kyis lha sa'i gtsang chur bskyur tshul gung thang pa'i rje'i bstod 'grel du yod tshul dang /
sa chen grags pa rgyal mtshan tshogs 'khor mdzad skabs shig tu na bza' tsam las ma lus par sku 'ja' lus su dngos su phebs tshul /
bsam mi khyab kyi khrid tshogs pa la gnang med na 'di'i thad kyi lung yang mi gsung ba dang /
tshogs mang la bsam mi khyab thun min dang /
'pho khrid gnyis ka mi gnang ba'i phyag bzhes yod /
'on kyang bla ma 'ga' zhig gis 'pho khrid gnang ba'i phyag srol kyang yod pas /
chos mjug 'pho ba dang /
gcod kyis mi bsdu zer ba ltar 'pho khrid mtshams 'dir sngon la 'bul na| de yang lam 'di'i rnal 'byor bas kyang tshe 'dir grol ba thob pa sogs ma byung bar 'chi dgos pa byung tshe man ngag khyad par can la brten nas 'pho ba bya dgos /
de la thog mar 'pho ba sbyang dgos pas 'pho ba'i rnal 'byor nyams su len tshul ni /
@# / /
yab yum lhan skyes kyi 'pho ba'i skabs spyi bo'i he ru ka zhal phyag yongs rdzogs yab yum 'khor bcas bskyed /
phaiM| brjod pa dang spyan drangs nas mchod pa /
nang mchod /
rkang brgyad kyis bstod /
maN+Dal /
lus gnad bca' zhing /
rlung ro bsal ba sogs byed /
gsol 'debs zur du yod pa 'don /
lte bar rang sems rnal 'byor mar bskyed pa de nyid 'gro mkhan dang dbu ma la 'gro lam /
he ru ka'i thugs kar 'gro sa'i 'du shes te 'du shes gsum ldan dgos /
hi ka ces rnam shes yar 'phang dus myur ba dang / /
ka zhes dmigs rten mar 'beb dus 'bu sdom gyis ba thag glod pa ltar dal ba dgos /
thun re la lan nyer gcig pa tshan ba gsum re bya /
nyer gcig re'i mtshams su gsol 'debs lan re dang /
mjug tu phags sgra gsum gyis yab yum gnyis kyi sog phrag bar nas yab kyi thugs kar 'phangs pas thugs ka'i hUM yig la thim par bsams te cung zad mnyam par bzhag /
slar rang gnas phab /
rlung bum can dang sbrags na 'byongs dka' yang brtan la /
rlung dang ma sbrags na 'byongs sla yang mi brtan pa yin /
rang sems rdo rje rnal 'byor ma yang lci ba'i nyams min par shin tu yang zhing 'phar la khad /
'phur la khad pa zhig tu mos /
'pho ba byang nas rgyun du sbyang mi dgos par gdams ngag rnams ma brjed pa byas te /
dus tha mar 'chi ba'i tshe las la sbyor tshul /
rnam shes mar 'bebs pa mi dgos pa sogs rgyas par dang /
lhag par gnas lus longs spyod /
gnyen bshes mdza' grogs gang la'ang chags zhen med pa nyid shin tu gal che /
dag zhing du skyes na gnas lus longs spyod grogs bzang ci 'dra zhig 'dod kyang nam mkha' mdzod la mnga' brnyes pa ltar 'byung bas na /
da lta gang la chags pa der zhen pa log pa'i thabs mkhas kyi man ngag tu /
chags yul de dang de las brgya 'gyur gyis lhag pa dag zhing der yod par mos pa mchog yin tshul dang /
chags zhen yod na 'pho ba sogs 'od dka' ba a mdo bkra shis 'khyil gyi grwa rgan zhig rigs grwa'i zhag la chags pas dbugs 'chad dka' ba byung tshul sogs gsungs /
yum rkyang gi 'pho ba ni /
dri bzhon mgyogs 'gros rang sems baM yig gzugs / /
zhes sogs ltar yin /
bshad pa gzhan dngul chu'i khrid yig ltar la /
spyan 'dren mchod bstod sogs gong bzhin rigs 'gre /
mkha' spyod zhal bzang lta ba'i smon lam dang /
gsol 'debs sogs byed /
'di'i skabs baM yig la sems bzung nas rlung bum can bzung /
'og rlung yar 'then pa'i sgra la hi dang /
ka zhes pa dmigs rten tshangs bug la reg pa'i thag sgra lta bur go dgos /
rlung kha sbyor bzung ste 'pho ba sogs thun rer nyer gcig bya bar gsungs kyang /
nyer gcig pa tshar gsum re byas na legs gsungs /
'pho rab tshe thung zhes 'pho ba'i dmigs pa sbyangs ches na tshe la gnod pas /
tshes bzang dus bzang lta bur lan re tsam sbyang na las /
nam rgyun mi bya /
yab yum gnyis las 'khor med pa la lhan skyes zer /
lhan skyes la zhal phyag yongs rdzogs yod pa'ang yod /
de ltar yab yum lhan skyes sam /
yum rkyang gi 'pho ba gang @# / /
byed kyang /
dang por gdams ngag zhus te de'i don la the tshom gyi sgro 'dogs bcad /
rtags ma thon gyi bar du sbyangs nas /
dge phrug dpe cha la ha cang byang ba tshos rang gcig bur skyor thub pa tsam min par dge rgan gyi sar yang tsham tshom med par 'don thub pa ltar 'pho ba'i dmigs rnam la shin tu goms pa'i nges shes rnyed pa 'chi khar na tsha gnad gcod sogs kyis mnar skabs kyang nyams len la sbyor thub pa dgos kyi /
de lta med par 'chi khar nyams len du 'khyer mi nus te /
dper na /
'chi khar mnar gcod kyis gdungs pa'i dus su rang rer rgyun du goms pa'i bza' btung sogs kyang bya bar mi nus na /
de skabs 'pho ba'i nyams len byed pa de bas kyang dka' gsungs /
gong du bshad pa ltar 'pho ba las la ma sbyar ba'i snga rol du 'chi ltas brtag pa la mkhas pa gal che zhing /
de yang tshe dang bsod nams /
las zad nas 'chi ba yod pas de dag gang gi 'chi ltas yin brtag ste /
'chi ltas nges can byung yang de ma thag 'pho ba byed du mi rung bar 'chi blu dang tshe sgrub sogs gang dgos la nan tan 'bad /
des kyang mi bzlog pa'i 'chi ltas yang yang byung tshe zla ba drug tsam gyi gong rol /
gnad gcod sogs kyis ma zin pa'i sngon du yo byad rnams chos phyogs su gtong ba sogs kyis gnyen nor la chags pa phral /
dam tshig nyams chag sbyong ba sogs kyi thabs gang drag la brtson /
de nas 'pho ba las la sbyar te sngar ltar byed pa yin /
rnal 'byor ma 'di nyid kyi 'pho ba'i man ngag dmigs bsal can 'ga' re ma gtogs pa gzhan spyir btang gi 'pho ba'i man ngag mang po zhig kho bos dga' ldan 'pho khrid kyi 'don chog nag 'gros su bkod pa'i nang du bris yod pas 'dir sbyar te nyams len du 'khyer shes pa dgos tshul sogs gsungs /
rtsa dbu ma chung ba ma gtogs rje btsun yab dang thun mong ba'i rtsa dbu ma che ba'i khrid dngul chu'i gsung zin khrid rgyun du ma bzhugs kyang zhwa lu'i khrid nas kha bskangs te zhus na zhwa lu'i khrid rgyun thob pa'i go yang chod pas de ltar du zhu na /
'di la sngon 'gro dang /
dngos gzhi gnyis /
dang po la thun mong gi sngon 'gro dang /
thun mong ma yin pa'i sngon 'gro gnyis las /
thun mong gi sngon 'gro bla ma'i rnal 'byor dang rdor sems bsgom bzlas gnyis nA ro'i chos drug gi skabs ltar dang /
thun mong ma yin pa'i sngon 'gro la rtsa lam sbyang ba dang /
rlung sbyang ba gnyis /
de gnyis dang /
gnyis pa dngos gzhi bdag byin rlabs bcas ston pa ni /
lte ba'i padmor rlung lnga'i ti la ka /
zhes sogs te de la dang po rtsa lam sbyang ba ni /
skyabs yul gsal gdab /
phyi nang gsang mchod kyis mchod /
gsol ba gdab pa sogs dang /
srung 'khor /
stong ra bsgoms pa'i dbus su rtsa dbu ma'i mas sne lte 'og sor bzhi'i thad zla dkyil steng du zug /
rtsa dbu ma ro ma rkyang ma gsum mgrin pa yan chad sbubs stong gcig tu 'dril ba /
mas sne'i zla dkyil steng thig le lnga tsho mas /
spyir btang rtsa dbu ma dkar la dmar ma dangs can du bsgom pa yin yang /
skabs 'dir dmar rkyang lta bur bsam dgos pa gtum mo'i me'i stobs kyis yin /
gzhan zhwa lu'i @# / /
khrid yig ltar yin gsungs /
rtsa lam sbyang skabs phreng ba bzung /
rlung sbyang skabs phreng ba mi dgos /
nyin mor thun chen gsum dang /
mtshan mor thun chen gsum /
thun chen rer thun chung lnga re byas pa'i dang por /
rlung phyir 'gro tshe mas sne'i zla dkyil gyi nam mkha'i thig le sngon po de las gyen du byung nas sna gnyis sam dbu ma brgyud smin mtshams nas song /
mdun gyi bar snang la sor bcu gnyis kyi tshed tsam du 'khyil /
de ma thag nang du 'jug /
phyir byung| mdun na gnas /
nang du 'jug pa gsum re la grangs gcig tu brtsis pa tshar bcu gcig tsam pa nyer gcig byas te rtsa lam sbyangs nas /
gnyis brlung sbyang ba la /
rjes ma'i mjug gi thig le sngon por sems gtad la /
steng rlung lte 'og tu mnan /
'og rlung 'then mi dgos /
lag g.yas pus mo gnyis su reg tsam re byas nas /
pus mo g.yas steng se gol re gtog la /
rlung sna'i spu mi 'gul pa'i tshod du dal bur btang /
'di lha'i rnga dbyangs su lan kha shas bya bar gsungs mod /
tshar gcig byas kyang 'thus /
thun chung dang po'o / /
yang| gsol gdab tshar gcig dang /
srung 'khor dran tsam byas la /
rlung ljang gu la dmigs nas rtsa lam sbyang ba dang rlung sbyang ba gong ltar lag stabs pus mor bskor ba gnyis dang /
se gol gtog la bum can bzung pa ni thun chung gnyis pa'o / /
mdor na thun chung re la pus mor bskor ba dang /
se gol gtog pa re re 'phar ba bya /
de bzhin thun chen gnyis par /
drug nas bcu par de ltar spor nus pa ni dbang po rab /
thun chung rer spar ma thub na thun chen re la re re spar ba dbang po 'bring /
de yang ma thub na nyi ma re la re re spar ba ni tha ma /
de ltar byas na gang zag rab kyis zhag gsum /
'bring lnga /
rnga dbyangs ltar na 'bring la zhag bdun du gsungs /
tha mas zhag bco lnga la mthar phyin par gsungs pa yod kyang /
gang zag tha mas zhag bco lngar mthar phyin na /
bus bskor dang se gol gtog pa grangs bco lnga'i yun bum can bzung thub ba dgos /
de ltar thub cing mthar phyin par 'gyur tshe /
gang zag rab kyis zhag dang po'i thun chen gsum par mthar phyin par 'gyur dgos la /
de lta na rab kyis zhag gsum la mthar phyin par gsungs pa ji ltar yin dpyad dgos gsungs /
yang zhwa lu'i khrid yig las /
rlung 'byongs rtags su rlung lnga'i kha dog mthong bar gsungs kyang /
de dag dben ma thob na mi mthong gsungs /
gnyis pa dngos gzhi la gnyis las /
dang po bdag byin rlabs ni /
sngon 'gro thun mong dang thun min gong ltar la /
stong ra bsgom /
rlung ro bsal /
rtsa dbu ma rta rnga brgyar gshags pa'i tshad tsam bsgom par gsungs shing /
de ltar bsgom ma nus na rta rda tsam bsgom /
lte ba'i thad du rtsa gsum sbubs gcig 'dres su aM dmar po mgo gyen bstan klang kor dbu ma'i nang du tshud pa /
sum mdor rlung dkyil gzhu'i dbyibs can ljang nag |rkang mthil gnyis su dz+heM ljang nag /
rnga dbyangs su dz+heM dmar ljang du gsungs /
spyi bo'i thad du rtsa gsum sbubs stong gcig 'dres su hM dkar po mgo thur bstan /
de'i steng rlung dkyil gzhu'i dbyibs can ljang nag sran ma bkas pa lta bu /
rkang @# / /
mthil la dz+heM ljang nag dbang gi byin 'bebs ltar /
de g.yos te sum mdo'i rlung dkyil la phog /
de g.yos pas mas sne'i aM la phog pas me drag tu 'bar zhing /
ro rkyang nas kyang me rtse mo phra zhing rno ba rtsa ba sbom pa gzung mo'i byi thur gyi dbyibs can lta bu yar 'bar /
gzung mo'i byi thur ni /
srog chags gzung mo'am sgang zhes pa'i sgro spu'i tshong rgyu rus pa lta bu la /
dbyibs khab 'dra bsgang thur zer ba de yin /
'og rlung 'then /
steng rlung sna bug nas rngub chung drag po gsum byas te mnan pas yas sne'i hM gis stengX gi rlung thur du g.yos /
ro rkyang gi me yar 'bar bas me rlung kha sbyor 'dzin tshul sogs gsungs /
gnyis pa dbu ma kha dbye ba ni /
tha mal 'od kyi gtum mo mdzes ldan mas / /
zhes sogs ltar te /
de yang rang gi lte ba'i thad kyi rtsa gsum sbubs gcig tu gyur pa'i dbus su aM /
zhwa lu'i khrid dpe par mar oM bris 'dug pa yi ge nor pa yin gsungs /
de'i klad kor nang tha mal gyi gtum mo'i ngo bo k+ShuM dmar po mgo gyen bstan /
de'i phyi'i rtsa 'dab brgyad la a ka tsa Ta ta pa ya sha brgyad /
de'i phyi'i rtsa 'dab nga drug la kA li so bzhi dang /
dbyangs bcu drug /
a i u e o aH ste dbyangs thud ngu drug bcas rnams khams kyi dwangs ma'i ngo bo mgo gyen bstan /
zhwa khrid du aMH bris pa'ang bar skyon du gsungs /
spyi po'i hM gi klad kor nang 'od kyi gtum mo'i ngo bo k+ShuM dmar po mgo gyen bstan /
gzhan rtsa gsum /
sum mdor rlung dkyil /
rkang mthil du dz+heM /
spyi bor hM gi steng du lhagX pa'i rlung rnams bdag byin rlabs kyi skabs ltar /
de nas rkang sor bskums shing 'og rlung 'then pas /
rkang mthil dang sum mdo'i me rlung gis lte ba'i aM 'bar bas khams kyi snyigs ma rnams bsregs /
klad kor gyi k+ShuM las me tsha la rno ngar rtsub pa ste khyad chos bzhi ldan glog gi zegs ma ltar spros pas spyi bo'i hM la mda' bsnun pa ltar phog /
sna bug gnyis nas kyang steng rlung rngub chung gsum rngub pas /
hM gi klad kor nang gi k+ShuM las me 'bar bas /
mas nas 'ongs pa'i me rlung thams cad thur du mnan te /
snying ga'i dbu ma'i nang du steng 'og gi me gnyis 'khrug cing 'thab pa'i me 'od la sems gtad de /
rlung bum can bzung ba lan 'ga' byas mthar /
smad kyi me lce hM la phog pas de las byang sems dkar po skud pa ltar skya nar gyis babs pas smad kyi me rlung thur du mnan te /
snying ga'i thad du 'bar 'dzag skra shad 'dzags pa lta bu la sems gtad pa dgos tshul sogs gsungs /
rtsa ba'i sa bcad gsum pa 'bras bu mngon du byed tshul ni /
rtsa rlung thig le e wM dbyings su thims / /
sogs kyis bstan te /
de ltar rdzogs rim bsgoms pas rlung dbu mar thim pa sogs kyi mthar zung 'jug thob nas 'gro don skyong tshul /
sa lugs pas smyon pa'i brtul zhugs dang /
kun tu bzang po'i spyod pa /
phyogs las rnam rgyal gyi spyod pa zhes sogs kyi tha snyad mdzad /
rje yab sras kyis /
spros bcas /
spros med /
shin tu spros med kyi spyod pa gsum du bsdus /
spyod pa byed tshul ni lam bgrod pa'i rim pa'i sa bcad du gsungs /
gtso bo ni /
rdzogs rim dben gsum pas dpe'i 'od gsal don du gnyer ba dang /
des @# / /
sgyu lus /
des don gyi 'od gsal /
des slob pa'i zung 'jug sogs 'thob pa'i don du spyod pa byed gsungs /
de yang mkha' spyod chen po'i go 'phang mi slob pa'i zung 'jug 'thob par byed pa la /
thog mar lam thun mong pas rgyud sbyangs /
de nas bla med kyi dkyil 'khor chen po bde mchog lU dril lta bu'i dbang chen legs par zhus te /
de'i dus su khas blangs pa'i dam sdom mig 'bras ltar bsrung zhing /
rje btsun ma 'di nyid kyi sin+d+hU ra'i dkyil 'khor du byin rlabs zab mo phyi nang gsang pa'i rdo rje btsun mo ngo 'phrod nges su nos pa /
'di'i bskyed rim mtshan nyid tshang ba dang /
gtum mo'i rnal 'byor rnams la rim bzhin bslab /
de nas rlung thams cad 'chi rim ji lta ba bzhin du snying ga'i mi shigs pa'i thig ler thim pa sogs las byung ba'i dpe'i 'od gsal mthar thug 'thob par byed /
de nas ma dag pa'i sgyu lus dang /
don gyi 'od gsal /
slob pa'i zung 'jug rnams rim gyis bgrod de mthar mi slob pa'i zung 'jug mngon du byed pa yin /
de ltar 'ong ba la lam snga ma snga ma tshags su tshud pa dgos /
de med par phyi ma phyi ma rnams brtan po mi 'byung ba 'khyag steng du mkhar brtsig pa dang 'dra bas /
bshes gnyen bsten tshul sogs nas bzungs rim gyis 'bad de rgyal po'i pho brang brtsig na thog mar rtsig rmang nas brtan por byed pa ltar dgos gsungs /
de ltar sbyangs pas 'bras bu sa lam gyi bgrod pa yang bai DUra zhun ma'i them skas sogs ltar shes dgos par gsungs te /
slob pa'i zung 'jug nas slob pa mtha'i don gyi 'od gsal gyi bar sgom lam skor dgur phye ste /
shes sgrib skor dgu dang spang gnyen sbyor dgos pas /
mi slob pa'i zung 'jug 'grub tu nye ba'i mtshan ma mthong ba na /
bogs 'byin gyi spyod pa zla ba drug gam bco brgyad sogs spyad pas shes sgrib skor dang po brgyad spangs pa'i mthar shes sgrib chung ngu'i gnyen por tshes brgyad lta bu la sngar ltar mnyam par bzhag /
tshes bco lnga lta bu'i srod la yo byad rnams bsags /
gung la bla mas dbang gsum pa dngos dbang du bskur /
tho rangs kyi thun dang po'i dus su zung 'jug gi gdams ngag phog |thun gnyis pa'i dus su phyi'i rkyen las rgya mtshan nyid tshang ba zhig dang snyoms par 'jug pa dang /
nang gi rkyen stong pa nyid la mnyam par bzhag bzhin pa nas rlung dbu mar zhugs gnas thim gsum 'byung /
zhugs gnas kyi rtags sngar bzhin dang| thim pa'i rtags smig rgyu nas 'od gsal gyi bar gyi rtags rnams 'byung /
de'i tshe dga' bzhi stong bzhi'i ngo bor 'byung /
'od gsal de'i skad cig dang pos shes sgrib kyi dngos gnyen byed cing /
skad cig gnyis par shes bya ji lta ba la mnyam par bzhag pa'i ngang nas shes bya ji snyed pa thams cad lag mthil du skyu ru ra ltar mngon sum du gzigs pa'i rnam mkhyen skad cig dang po thob pa /
slob pa'i zung 'jug gi sku'i rigs 'dra phyi ma mi slob pa'i zung 'jug gi skur gnas 'gyur ba /
gdul bya'i don du sprul sku bye ba ther 'bum dus cig car du 'gyed nus pa gsum dus mnyam du 'byung ba'i tshul gyis sku gsum gyi ngo bor 'tshang rgya ba yin gsung ngo / /
gsum pa 'bras bu yan lag bdun ldan 'thob / /
ces pa ltar @# / /
'bras bu sangs rgyas kyi sa'i gnad ni /
mi slob pa'i zung 'jug mkha' spyod chen po'i go 'phang thob pa ste /
de la yan lag bdun las /
mi slob pa'i zung 'jug longs sku mtshan dpes spras pa'i sku de rtsa ba'i gzugs sku mthar thug pa yin pas de ni longs spyod rdzogs pa'i yan lag dang /
de lta bu'i longs sku de rang snang gi rig ma dang snyoms par 'jug pa ni kha sbyor gyi yan lag /
de la brten nas lhan skyes kyi bde ba chen pos thugs rgyud gang ba ni bde ba chen po'i yan lag /
de 'dra'i longs sku de ngo bo bden par grub pas stong pa ni rang bzhin med pa'i yan lag /
yid bzhin nor dang dpag bsam gyi shing bzhin du kun slong dang rnam rtog gi 'bad rtsol phra mo tsam yang mi dgos par thugs dmigs med snying rje chen pos sems can kun gyi don rgyun du mdzad pa ni snying rjes yongs su gang ba'i yan lag /
longs sku de srid zhi gnyis kyi mtha' la mi gnas pa yin pa'i phyir res 'ga' 'byung la res 'ga' mi 'byung ba lta bu min par rgyun chad med par 'byung ba ni rgyun mi 'chad pa'i yan lag /
sprul sku'i mdzad pa ltar gdul bya'i dbang gis skabs skabs su sku 'da' tshul ston pa de 'dra ma yin par 'khor ba ma stongs kyi bar du mya ngan las mi 'da' bar bzhugs pa ni 'gog pa med pa'i yan lag ste yan lag bdun no / /
rang cag gis da lta nyams su len pa'i skabs de dag dang rnam pa mthun pa'i lam bsgom pa la nan tan 'bad na /
'bras bu kha sbyor yan lag bdun ldan gyi go 'phang de lta bu ring por mi thogs par 'thob nges pa dang /
gsang 'dus kyi ngag dben thob pas kyang nam mkha' la 'gro nus pa sogs 'byung tshul /
tshar lugs la 'bras bu 'grub tshul zhwa lu'i 'khrid yig ltar /
shar gyi rtsa khams dbyug pa'i rnam pa can sogs yod par bzhed /
de rnams thim tshul sogs kyang gsungs /
de yang /
gong gi /
rtsa rlung thig le e wM dbyings su thim / /
sogs dang don 'dra /
rgyun du 'di nyid kyi sgrub thabs rgyas pa 'chag med bton thub na rab /
de mi thub par bde 'jigs sogs 'don rgyu mang po yod pa dang /
bsnyen pa'i skabs lta bu'i thun rjes ma gsum dang ha cang brel ba'i dus su sgrub thabs cung bsdus nas bton kyang chog /
de'i tshul ni /
mdun gyi nam mkhar /
nas| ngo bor gyur /
dus gsum sangs rgyas /
nas| bzhugs pa rnam snang he ru ka yum dang bcas pas dbu brgyan par gyur /
zhes rigs bdag rang chas su bsgom na 'og gi dbang bskur rgyas gdab bzhag /
byin rlabs kyi tshan kha che bas lus dkyil 'don thub na legs /
de min ma bton par bzhag kyang chog /
dpa' bo dpa' mos byin gyis brlab pa dang go cha bgo ba sogs sa bcad du bzhugs pas 'don dgos /
'gro ba dag pa'i rnal 'byor 'don mi 'don gsal kham gsungs kyang /
gong gsal rnal 'byor bcu gcig gis bcad du bzhugs pas 'don /
rang gi thugs ka nas sogs mchod phreng nas /
bzlas pa'i bar dang /
mjug rnams bsnyen pa'i skabs kyi bsdu tshul bsnyen yig ltar dang /
rgyun ba'i kha ton du sgrub thabs gzhung ltar bya ba sogs @# / /
dam pa'i phyag bzhes ltar shes par byas te nyams su len pa dgos gsungs /
bsam mi khyab bya mjug sdud tshar chos ston / /
zhes pa'i bsam mi khyab ni thun mong ma yin pa de yin zhing /
tshar chos ni 'khrid tshar pa'i rjes su tshar chos kyi nyams len ston pa ste /
zhwa lu'i khrid yig las rgyas 'bring bsdus gsum du byed tshul gsungs shing /
bdag gis bshad bya'i mjug sdud dang tshar chos ni /
dal 'byor don ldan du byed pa 'di yin /
de yang gtso bor bshes gnyen bsten tshul gzhir bzung ba'i thog /
tshe 'dir zhen che ba'i rtags 'dug na mi rtag pa dran pa gtso bor bya /
chos sgrub 'dod cher med na las 'bras dang /
'khor ba'i phun tshogs la zhen chen 'khor ba spyi bye brag gi sdug bsngal sogs bsam /
rang don yid byed kyi bsam pa shugs che ba 'dug na byang chub kyi sems bsgom pa la gtso bor bya zhing /
mtshan 'dzin gyi 'ching ba dam pa'i rtags 'dug na stong nyid kyi lta ba la gtso bor 'bad pa sogs rang rang gi gnyen po bsten pa dang /
der ma zad nges 'byung med na dge sbyor byas kyang chos rnam dag tu mi 'gro /
de bzhin du byang chub kyi sems med na theg chen gyi chos su mi 'gro /
yang dag pa'i lta ba med na 'khor ba'i gnyen por mi 'gro bas de gsum rgyud la skye thabs phyin ci ma log par ston pa'i gzhung byang chub lam rim la thos bsam sgom gsum byed pa med du mi rung zhing /
skyes bu che 'bring chung gsum gyi lam ji tsam nyams su len nus pa des dal 'byor la snying po rab 'bring tha ma de tsam du lon pa 'ong tshul /
lam rim ni rang gis mtshams 'dzin byed po yin zhes bdag gi bla ma co ne rin po che gsung ba ltar gang zag rang rang gi nyams len byed rgyu'i sa mtshams gang du yod ngos zin par byas te de la 'jug pa dgos kyi /
de ltar med par phyag rdzogs dang sems ngo bskyang pa sogs zab zab mo mang por mtho snyeg byas na / /
chos rgyud dang 'tsham par mi byed par / /
theg pa la mtho snyeg byed pa ni / /
rta rgod la bu chung bskyon pa 'dra / /
zhes sogs ltar 'gyur tshul /
des na lam thun mong ba spyi dang /
khyad par nges 'byung byang sems yang dag pa'i lta ba gsum la gtso bor 'bad /
bla ma'i drung nas khas blangs pa'i spyi bye brag gi dam tshig rnams rnam par dag pa bsrung ba'i thog nas bdag bskyed dang sbrags te bzlas grangs gtso bor byas kyang sngags gzhan las 'di'i gzungs sngags khyad par 'phags tshul dang /
rdzogs rim gyi dmigs skor sogs kyang shes par byas nas bag chags 'jog pa tshun chad la nan tan chen pos nyams su blangs na /
gong du yang yang zhus zin bltar bde mchog yab yum gyi chos skor nyams su len rgyu yod pa 'di phyi nang gi mkha' sbyong sgrub pa'i thabs mchog yin par ma zad /
de nyid bcu bzhi'i gnad tshang ba 'di lta bu nyams len byed pa'i gang zag de ngan 'gror 'gro ba'i gnas med pa dang /
lhag par tshe stod la mtshams med kyi las bsags pa'i mi sdig po che zhig yin yang lam 'di lta bur brtson pas nyams su blangs na tshe smad la zung 'jug 'thob pa'ang nges par 'ong tshul sogs gzhan la med pa'i khyad chos mtha' yas pa zhig bde mchog rtsa rgyud sogs @# / /
las gsungs pa yin pas /
phan yon la yid ches pa'i sgo nas /
ji ltar thos pa'i don rnams sgrub pa lag len la bkar te dal ba'i rten la snying po khyad par can lon pa zhig cis kyang bkab drin skyong ba zhu gsungs /
zin bris 'dir 'khrid zhag ji tsam dang /
brtsi bzhag gang du gnang ba sogs kyang ma 'khod 'dug pas bstan pa'i thugs 'khur theg pa rnams kyis thu'u bkwan spyi don dang /
dngul chu'i zin bris sogs las phyag bzhes rgyas bsdus sbyor lugs sogs mkhyen par mdzod cig /
'dir smras pa /
deX ldan la sogs rgyal ba'i zhing gzhan las / /
bdeX stong dpal gyis ches zab myur lam dang / /
bdeX gshegs sa kun stsol la mtshungs med skyabs / /
bdeX chen snying po skye kun gtsug gi rgyan / /
bloX chen mgon de'i chos kyi skyed tshal las / /
bloX dman sor rtses reg zig me tog 'phreng / /
bloX gros rno rtul yongs la dbul byed na / /
bloX skyed nyams len spel ba'i mgul rgyan mdzod / /
rgyalX gsung bla med rgyud sde'i snying bcud 'di / /
rgyalX las lhag rlom ma ching bu'i man ngag min / /
rgyalX ba gnyis pa'i dgongs zab rgya mtsho las / /
rgyalX tshab bla mas bton pa'i nor bu'o / /
mkha'X 'gro'i dbang phyug gsang gsum snang ba'i gter / /
mkha'X mnyam lus can snying la bskrun pa'i phyir / /
mkha'X spyod rim gnyis gzi ldan rta ljang dbang / /
mkha'X khyab rgud mun sel ba'i cho gar grub / /
khridX rim them skas dngul chu zhwa lu'i ste / /
khridX yig gsum la brgyud ldan gdams pa'i gnad / /
khridX zin 'di yi man ngag sogs bsnan pa'i / /
khridX srol ji bzhin nyams su myong ba gces / /
zagX ldan lus 'dir sgyu 'od zung 'jug dpal / /
zagX bral nyid du 'grub pa ches mtshar mod / /
zagX bcas phung po dngos su mkhar bgrod de / /
zagX med sku ru 'gyur na de bas mtshar / /
maX rig 'ching brgyas bcings pa'i nyam thag kun / /
maX nor lam mchog 'di la nyer brten nas / /
maX gcig mkha' spyod grong du rdzu 'phrul bzhin / /
maX thogs rings par chas par nam zhig 'gyur / /
'diX 'dra'i dal 'byor thob kyang bdag lta bus / /
'diX snang phun tshogs ngoms med btsal btsal te / /
'diX dang gtan du 'phung la ched zhugs pa / /
'diX dag smyon pa'i zlos gar nyid du go / /
chosX kyi rgyal po skyabs mchog bla ma dang / /
chosX ldan mched grogs yongs kyi rnam thar ltar / /
chosX nas gsungs pa'i spyod tshul lhur blangs te / /
chosX kyis nyin mtshan 'da' bar gyur cig gu / /
miX g.yel 'dir 'bad dge ba'i bsod nams mthus / /
miX bdag \u0f38rgyal dbang lha mi'i sde bcas kun / /
miX mthun las rgyal dga' ldan lugs zung bstan / /
miX nyams phyogs dus kun tu rgyas gyur cig /
slu medX bla ma mchog gsum byin rlabs dang / /
slu medX bden stong rgyu 'bras rten 'byung mthus / /
sluX medX} lhag bsam dag pa'i smon gnas kun / /
sluX medX re ba ji bzhin lhun 'grub shog /
ces rje btsun rdo rje rnal 'byor ma'i rim gnyis kyi zin bris 'di ni /
bdag cag gi 'dren mchog mtshungs med khyab bdag rdo rje 'chang pha bong kha pa dpal bzang pos rab byung bcu drug pa'i lcags yos @# / /
lor gtsang bkras lhun bde chen pho brang du rje btsun ma'i rim gnyis kyi nyams 'khrid rgyas par stsal skabs /
rang gis btab pa'i zin bris rags rim tsam yod pa gsung bshad ji ltar stsal ba'i man ngag rnams nas phyogs phyogs 'ga' las ha cang cha tshang ba zhig 'god thub pa ma byung 'dug kyang /
zin bris su ji 'khod rnams slad rdo rje 'cha' chen po'i bka' 'bum gyi 'phro rim 'thud du bsgrig bkod bgyid 'dun yid la brnags mus thog /
phyis chu sprul lor kong po 'bru la bkra shis bde chen dgon gyi grwa rigs /
bla ma'i phyogs la zol med dad gus kyi ngang tshul mchog tu dge ba'i rdo rje'i spun grogs dpyod ldan chos mdzad blo bzang bstan 'dzin lags nas gsung 'bum gras su bar brko bya rgyur gtan 'beb 'phral thon dgos tshul rim bstud gsung bar /
'de skor la blun rmongs bdag gis tshig don ji bzhin ma dpogs pa dang tshab tshub kyi nor 'khrul shor ba'ang 'byung nges bas dam pa gzhan la zhus dag gnad smin zhig zhu thub pa byung na legs tshul mol ba ltar yongs 'dzin khri byang rdo rje 'chang chen po'i mdun du ljags zhur gzigs skyong grub pa'i gsol 'debs nan cher zhus te zhal bzhes kyang legs par thob tshul bcas la brten /
slar yang 'dan chos 'khor dgon gyi grwa rigs nad pa su d+hI'i ming can gyis /
rdo rje 'chang chen pos rje btsun ma 'di'i bskyed rdzogs kyi zab khrid stsal ba'i zin bris thar thor gzhan ma re zung yod pa la'ang gzhigs te /
bla ma mchog gsum la mi phyed dad gtong yangs pa'i yon gyi bdag mo chen mo lha lcam sku ngo g.yang 'dzoms tshe ring gang gi dad pa'i byed rkyen la brten te yab gzhis lha klu dga' tshal ba'i pho brang du yun ring gnas bcas pa'i rang lo zhe brgyad ba shing rta lor rlung khrag pad kan sogs kyi nad gzhi yang yang 'phar ldang byung ba'i bar skabs 'gar rang gi skal bzang bgo skal du ngal bcung zad bsten khul gyis ma dpe lam tsam brel rtabs su phyogs sgrigs bgyis shing /
mjug gi skabs chos kyi mched po brag g.yab dge slong dge 'dun tshul khrims nas kyang ma dpe nas 'bring shus kyi yi ge'i grogs dan gang lcogs mdzad pa bcas /
'gro kun gsang chen yang zab mkha' la spyod pa'i lam bzang 'di nyid la brten nas bla ma khrag 'thung yab yum gyi go 'phang mchog la myur du reg pa'i rgyur gyur cig / / /
oM swa sti /
bde chen rang bzhin mkha' spyod dbang mo yi / /
bde stong zung 'jug go 'phang sgrub pa'i tshul / /
bde chen mngon dga'i gdul byar lhug stsol ba / /
bde chen snying pos 'bral med dus kun skyongs / /
chos ljongs rgyal gsung par gyi mdzod chen de / /
chos min snyigs lnga'i dmar mes rab bsregs kyang / /
chos sbyin gtong phod skye bo mchog rnams kyis / /
chos sbyin par gzhi slar yang char byed mtshar / /
dge 'dis gangs can mgon po mchog gi dbus / /
bstan 'dzin skyes chen sku tshe bskal brgyar brtan / /
dge 'dun sde rnams thugs mthun khrims gtsang shing / /
chos bcu'i nyams bzhes dang bcas gong 'phel shog /
bdag sogs chab 'bangs bung ba'i tshogs rnams la / /
gangs can mgon po'i thugs bskyed 'od brgya yis / /
sngon med rang dbang gtsang ma'i 'dab @# / /
brgya'i gzi / /
'gyeng bzhin bgegs med myur du longs spyod shog /
rgyu sbyor bsod stobs nor shir dza dang / /
ma rgan rnam rgyal mtshams sgrol padma dang / /
tshe phun ngag rgyal dbyangs sgrol skal chos dang / /
dbyangs sgrol g.yang 'dzoms dge legs spen tshe gtsos / /
'brel tshad ltos bcas gnas skabs nad gdon sogs / /
mi 'dod nyer 'tshe kun zhi mthun pa'i rkyen / /
tshe bsod dbang rlung yar ngo'i zla ltar 'phel / /
chos mthun bsam don bgegs med lhun 'grub shog /
mthur thug snyigs ma'i tshe thung 'di nyid la / /
bde stong zung 'ju ga mkha' spyod mngon 'grub nas / /
yid 'ong rol mo'i sgra bcas bsu ba yis / /
mkha' spyod rig 'dzin grong du 'khrid pa shog /
ces chos sbyin rgya cher spel phyir dad gtong mchog tu yangs pa lha ldan bsam 'grub bde skyid kyi mi ngo bsod nams stobs rgyas nas rnal 'byor ma'i khrid yig 'di nyid par bskrun zhus skabs dge bsngo'i tshigs su bcad pa zhig bgyis dgos smras pa bzhin /
dar mdo sprul ming pas mchog gsum la smon 'dun shugs brag dang bcas /
chu yos zla ba pa'i tshes nyin smon pa de de bzhin du 'grub par gyur cig / / /
par 'di dpe mdzod khang du bzhugs / / / /
