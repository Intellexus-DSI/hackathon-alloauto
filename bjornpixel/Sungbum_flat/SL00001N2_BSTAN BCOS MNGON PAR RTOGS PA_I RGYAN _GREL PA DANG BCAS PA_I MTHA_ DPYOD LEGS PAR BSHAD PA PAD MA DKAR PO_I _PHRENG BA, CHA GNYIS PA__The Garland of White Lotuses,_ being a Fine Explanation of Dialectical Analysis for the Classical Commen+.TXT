@# / /
bstan bcos mngon par rtogs pa'i rgyan 'grel pa dang bcas pa'i mtha' dpyod legs par bshad pa {pad.ma} dkar po'i 'phreng ba zhes bya ba mkhas grub bstan pa dar rgyas kyi gsung rgyun skabs dang po'i bar cha bzhugs so / / / /
@# / /
sems bskyed pa ni gzhan don phyir / /
yang dag rdzogs pa'i byang chub 'dod / /
ces sogs kyi skabs su mtha' dpyad pa la /
sems bskyed kyi rten bshad pa /
brten pa sems bskyed bshad pa /
smon 'jug gi khyad par bye brag tu bshad pa dang gsum /
dang po la kha cig ngan song gsum gyi rten la theg chen sems bskyed gsar du skye ba med zer na /
de yod par thal /
bdag cag gi ston pa dmyal ba'i shing rta 'dren pa'i gyad du sku 'khrungs pa'i tshe grogs la dmigs pa'i theg chen sems bskyed skyes pa mdo sde las gsungs pa'i phyir /
gzhan yang ngan song gi rten la theg chen sems bskyed skye ba yod par thal /
klu'i rten la theg chen sems bskyed skye ba yod pa'i phyir /
der thal /
klu'i rgyal po rgya mtshos zhus pa'i mdo las /
klu nyi khri chig stong gis byang chub mchog tu sems bskyed nas bskal pa skar ma lta bu la de bzhin gshegs pa'i mtshan dang mthun par lung bstan par gsungs pa'i phyir /
kha cig byang sgra mi snyan pa'i rten la theg chen sems bskyed gsar du skye ba yod zer na /
de med par thal /
sgra mi snyan pa'i rten la lhag bsam rnam dag gsar du skye ba med pa'i phyir /
der thal /
sgra mi snyan pa'i rten la tshor ba sdug bsngal mngon 'gyur ba med pa'i phyir /
kha cig gzugs med khams pa'i rten la theg chen sems bskyed gsar du skye ba yod zer na /
de med par thal /
@# / /
gzugs med khams pa'i rten la sdug bsngal can gyi sems can sdug bsngal gyis mnar ba mthong nas de dang bral 'dod gyi snying rje chen po gsar du skye ba med pa'i phyir /
der thal /
gzugs med khams na chor ba sdug bsngal mngon 'gyur ba med pa'i phyir dang /
gzugs med khams pa'i so so skye bos sdug bsngal can gyi sems can dngos yul du mi byed pa'i phyir /
der thal /
gzugs med khams na gzugs med pa'i phyir /
kha cig mi ma yin pa'i 'gro ba ba'i rten la smon sems gsar du skye ba yod /
'jug sems gsar du skye ba med de /
'jug sdom thob pa la so thar gyi sdom ldan dgos pa'i phyir zer na /
'jug sdom rgyud ldan gyi gang zag yin na so thar gyi sdom pa rgyud ldan gyi gang zag yin dgos par thal /
dam bca' 'thad pa'i phyir /
'dod na /
'jug sdom rgyud ldan gyi bsam gtan dang po ba'i byang sems 'phags pa chos can /
der thal /
de'i phyir /
der thal /
chos can de yin pa'i phyir /
der thal /
de 'dra'i bsam gtan dang po'i byang 'phags gcig yod pa'i phyir /
'dod mi nus te /
lha yin pa'i phyir /
khyab ste /
mdo rtsa ba las /
mi ma yin pa'i 'gro ba pa dang byang gi sgra mi snyan pa gnyis ni sdom pa'i zhing ma yin no / /
zhes gsungs pa'i phyir /
kha cig mi ma yin pa'i 'gro ba yin na /
sdom pa rgyud la mi ldan pas khyab zer na /
bsam gtan dang po'i nyer bsdogs rgyud la ldan pa'i lha chos can /
der thal /
de'i phyir /
der thal /
chos can de yin pa'i phyir /
'dod mi nus te /
bsam gtan gyi sdom pa rgyud la ldan pa'i phyir te /
chos can de yin pa'i phyir /
gzhan yang /
theg chen gyi bar chad med lam rgyud la ldan pa'i 'dod lha chos can /
der thal /
de'i phyir /
der thal /
'dod lha yin pa'i phyir /
'dod mi nus te /
zag med kyi sdom pa rgyud ldan yin pa'i phyir /
der thal /
zag med bar chad med lam rgyud ldan yin pa'i phyir /
kha cig theg chen sems bskyed kyi sems rten yin na /
sems yin pas khyab zer na /
theg chen sems bskyed kyi sems rten du gyur pa'i rgyal ba la dmigs pa'i dad pa chos can /
der thal /
de'i phyir /
der thal /
chos can de yin pa'i phyir /
der thal /
de yod pa'i phyir /
der thal /
theg chen sems bskyed de rang gi sems rten du gyur pa'i sangs rgyas la dmigs pa'i dad pa dang /
sems can la dmigs pa'i snying rje dang /
rgyal sras kyi dka' spyad la bzod pa'i bzod pa gsum la brten nas skye ba'i phyir /
der thal /
dkon mchog sgron me'i gzungs las /
rgyal dang rgyal ba'i chos la dad gyur cing / /
rgyal sras rnams kyi sbyod la dad byed pa / /
byang chub bla na med la dad gyur nas / /
skyes bu chen po rnams kyis sems bskyed pa'o / /
zhes gsungs pa'i phyir /
kha cig theg chen sems bskyed skye kha ma'i gang zag yin na /
theg pa chen po'i rigs sad pas khyab zer na /
mi 'thad bar thal /
theg chen sems bskyed de grogs theg pa chen po'i dge ba'i bshes gnyen gyis bskul stobs kyi sgo nas skye ba dang /
rgyu theg pa chen po'i rigs sad pa dang /
sngon theg chen sems bskyed skye ba'i phyir du dge rtsa rgya chen po bsags pa dang tshe 'dir theg chen gyi sde snod mang du thos pa dang /
tshe 'dir sbyangs stobs kyis skyes pa rnams las /
dang po mi brtan cing phyi ma bzhi brtan par gsungs pa'i phyir /
der thal /
mdo sde rgyan las /
grogs stobs rgyu stobs rtsa ba'i stobs / /
thos stobs @# / /
dge ba goms pa las / /
mi brtan pa dang brtan 'byung ba / /
gzhan gyis brtan pa'i sems bskyed bshad / /
ces gsungs pa'i phyir / /
! / /
gnyis pa rang lugs la /
theg chen sems bskyed gsar du skye ba'i lus rten dang /
sems rten gnyis kyi khyad par yod de /
lus rten ni za ma dang /
ma ning dang /
byang sgra mi snyan pa dang /
tshe de la chos spongs dang mtshams med kyi las stobs chen bsags la ma sbyangs pa ma gtogs pa'i /
gling gsum gyi mi dang /
'dod gzugs kyi lha'i rten la skye ba yod /
sems rten ni /
rgyu'i gtso bo'i dbang du byas na /
sangs rgyas la dmigs pa'i dad pa /
sems can la dmigs pa'i snying rje /
rgyal sras kyi dka' spyad la bzod pa'i bzod pa gsum la brten nas skyed cing /
rgyu rkyen mtha' chod pa'i dbang du byas na /
rgyu bzhi /
rkyen bzhi /
stobs bzhi la brten nas skye ba yod / /
! / /
gsum pa rtsod pa spong ba la /
kha cig ngan song gi rten la theg chen sems bskyed gsar du skye ba med par thal /
theg chen sems bskyed de ngan song du skye ba rgyun gcod byed yin pa'i phyir zer na ma khyab /
ma grub na /
der thal /
spyod 'jug las /
des ni dus mtha'i me bzhin sdig can rnams / /
skad cig gcig gis nges par bsreg par byed / /
ces gsungs pa'i phyir zer na /
ngan 'gro'i rten la theg chen sems bskyed gsar du skye ba yod par thal /
ngan song gi rten can gyi byang chub sems dpa' yod pa'i phyir /
der thal /
byang chub sems dpa' las nyon gyi dbang gis ngan song du skye ba len pa yod pa'i phyir /
der thal /
skyes rabs las /
las kyi rnam par smin pa bsam mi khyab / /
brtse ba'i bdag nyid che yang dud 'gror skye / /
zhes gsungs pa'i phyir /
kha cig byang chub sems dpa' las nyon gyi dbang gis ngan song du skye ba med par thal /
theg pa chen po'i rigs sad pa tsam gyis kyang ngan song du skye dka' ba'i phyir zer na /
ma khyab /
ma grub na /
der thal /
mdo sde rgyan las /
ring mo zhig nas ngan song du / /
'gro zhing myur du thar bar byed / /
ces gsungs pa'i phyir /
kha cig ngan song gsum po de mi khom pa'i gnas su gsungs pa mi 'thad par thal /
ngan song gi rten la dam chos khyad par can dang theg chen sems bskyed skye ba yod pa'i phyir /
zer na skyon med de /
de'i don so thar gyi sdom pa sogs thun mong ma yin pa'i yon tan skye ba la mi khom zhes pa'i don yin pa'i phyir /
kha cig gzugs med khams pa'i rten la theg chen sems bskyed gsar du skye ba yod par thal /
gzugs med khams pa'i rgyud la sems bskyed gsar du skye ba yod pa'i phyir /
zer na ma khyab /
ma grub na /
der thal /
de'i rgyud la rnam mkhyen gsar du skye ba yod pa'i phyir /
ma grub na /
de chos can /
khyod kyi rgyud la rnam mkhyen gsar du skye ba yod par thal /
khyod sems can yin pa'i phyir /
kha cig theg chen sems bskyed kyi sems rten du gyur pa'i rgyal ba la dmigs pa'i dad pa med par thal /
de yod na /
de la brten nas skyes pa'i sems bskyed de sangs rgyas la dmigs pa'i dad pa yin dgos pa las /
de sangs rgyas la dmigs pa'i dad pa ma yin pa'i phyir /
dang po der thal /
bsam gtan gyi dngos gzhis sems rten byas pa la brten nas skyes pa'i mngon shes yin na /
bsam gtan gyi dngos gzhi yin dgos pa'i phyir /
zer na ma khyab /
'dod na /
bkag zin /
kha cig 'jug sdom thob kha ma yin na so thar gyi sdom ldan yin dgos par thal /
lam sgron las /
so sor thar pa rigs bdun gyi / /
rtag tu sdom gzhan ldan pa la /
byang chub sems dpa'i sngom pa yi / /
skal ba yod kyi gzhan du min / /
zhes gsungs pa'i phyir zer na /
skyon med de /
de ni rten khyad par can gyi dbang du byas pa'i phyir /
der thal /
de'i 'thad kyi 'grel pa'i mtshams sbyar du /
de ni rten khyad par can gyi dbang du mdzad nas bstan par 'dod pas /
zhes gsungs pa'i phyir /
kha cig gzugs med khams pa'i rten la theg chen sems bskyed gsar du skye ba yod par thal /
gzugs med khams pa'i rten can gyi byang chub sems dpa' yod pa'i phyir zer na /
ma khyab /
ma grub na /
der thal /
byang chub @# / /
sems dpa' las nyon gyi dbang gis gzugs med khams su skye ba len pa yod pa'i phyir /
kha cig byang chub sems dpa' gzugs med khams su skye ba len pa med par thal /
sdud pa las /
byang chub yon tan pha rol phyin nyams 'gyur 'ong zhes / /
gzugs med khams su skye ba don du gnyer mi byed / /
ces gsungs pa'i phyir zer na /
skyon med de /
gzugs med khams su gzhan don rgya chen po mi 'grub pas /
byang chub sems dpa' der bsam bzhin du skye ba don du mi gnyer zhes pa'i don yin pa'i phyir /
der thal /
skye ba don du gnyer mi byed ces pa'i tshig zur gyis 'grub pa'i phyir /
! / /
gnyis pa brten pa sems bskyed bshad pa la /
dgag gzhag spong gsum las /
dang po la /
kha cig gzhan don du yang dag par rdzogs pa'i byang chub la dmigs shing rang gi grogs rdzogs byang don gnyer gyi 'dun pa dang mtshungs ldan du gyur pa'i sems khyad par can /
theg chen sems bskyed kyi mtshan nyid zer na /
theg chen lam du 'jug kha ma'i gang zag gi rgyud kyi bur shun gyi ro lta bu'i byang chub kyi sems chos can /
mtshon bya der thal /
mtshan nyid de'i phyir /
der thal /
de rgyud la ldan pa'i gang zag de gang zag khyad par can yin pa'i phyir /
ma grub na de chos can /
khyod gang zag khyad par can yin par thal /
khyod theg chen sems bskyed rgyud la skye bzhin pa'i gang zag yin pa'i phyir /
rtsa bar 'dod na /
de chos can /
khyod rgyud la ldan pa'i gang zag de theg chen lam zhugs kyi gang zag yin par thal /
khyod theg chen sems bskyed yin pa'i phyir /
'dod na sla /
kha cig gzhan don du yang dag par rdzogs pa'i byang chub la dmigs shing rang gi grogs rdzogs byang don gnyer gyi 'dun pa dang mtshungs ldan du gyur pa'i theg chen lam gyi 'jug sgor gyur pa'i theg chen gtso bo'i yid kyi rnam rig khyad par can theg chen sems bskyed kyi mtshan nyid zer na /
sangs rgyas 'phags pa'i rgyud kyi theg chen sems bskyed chos can /
mtshan nyid der thal /
mtshon bya de'i phyir /
der thal /
chos can de yin pa'i phyir /
der thal /
de yod pa'i phyir /
der thal /
mdo sde rgyan las /
sems bskyed de ni sa rnams la / /
mos dang lhag bsam dag pa dang / /
rnam par smin pa gzhan du 'dod / /
de bzhin sgrib pa spangs pa'o / /
zhes gsungs pa'i phyir /
rtsa bar 'dod na /
de chos can /
theg chen lam du zhugs pa'i gang zag yin na /
khyod rgyud la skye myong yin dgos par thal /
khyod theg chen lam gyi 'jug sgo yin pa'i phyir /
rtags khas /
'dod na /
theg chen lam du zhugs pa'i gang zag yin na /
sangs rgyas 'phags pa yin dgos par thal lo /
kha cig gzhan don du yang dag par rdzogs pa'i byang chub la dmigs shing rdzogs byang don gnyer gyi 'dun pa dang mtshungs ldan du gyur pa'i theg chen gtso bo'i yid kyi rnam rig khyad par can /
theg chen sems bskyed kyi mtshan nyid zer na /
byang sems tshogs lam pa'i rgyud kyi theg chen sems bskyed chos can /
mtshan nyid der thal /
mtshon bya de'i phyir /
'dod na /
de chos can /
rdzogs byang don gnyer gyi 'dun pa rgyud ldan yin na /
khyod rgyud ldan yin dgos par thal /
khyod rdzogs byang don gnyer gyi 'dun pa dang mtshungs ldan rnam pa lnga mtshungs yin pa'i phyir /
der thal /
de dang mtshungs ldan yin pa'i phyir /
'dod na /
theg chen sems bskyed rgyud la ldan pa'i byang sems mthong lam pa chos can /
der thal /
de'i phyir /
der thal /
de'i rgyud la theg chen sems bskyed dang mtshungs ldan du gyur ba'i rdzogs byang don gnyer gyi 'dun pa yod pa'i phyir /
ma grub na /
'khor gsum yod do / /
'dod na /
de byang sems tshogs lam pa yin par thal lo / /
kha cig gzhan don du yang dag par rdzogs pa'i byang chub la dmigs shing rang gi grogs rdzogs byang don gnyer gyi 'dun pa dang mtshungs ldan du gyur pa'i theg chen gtso bo'i rnam rig khyad par can /
theg chen sems bskyed kyi mtshan nyid zer na /
sangs rgyas 'phags pa'i rgyud kyi mig gi rnam shes chos can /
mtshon bya der thal /
mtshan nyid de'i phyir /
der thal /
de'i 'khor du gyur pa'i rdzogs byang don gnyer gyi 'dun pa yod pa'i phyir /
der thal /
de'i 'khor du gyur pa'i yul nges lnga yod pa'i phyir /
ma grub na /
de chos can /
khyod kyi 'khor du gyur pa'i yul nges lnga yod par thal /
khyod sangs rgyas 'phags @# / /
pa'i rnam par shes pa yin pa'i phyir /
rtsa bar 'dod na /
yid kyi rnam par shes pa yin par thal /
'dod pa'i phyir /
khyab ste /
nyi khri snang ba las /
yid kyi rnam par shes pa ste /
zhes gsungs pa'i phyir /
'dod mi nus te /
dbang shes yin pa'i phyir /
kha cig gzhan don du yang dag par rdzogs pa'i byang chub la dmigs shing rang gi grogs rdzogs byang don gnyer gyi 'dun pa dang mtshungs ldan du gyur pa'i theg chen gtso bo'i yid kyi rnam rig khyad par can /
theg chen sems bskyed kyi mtshan nyid zer na /
sangs rgyas 'phags pa'i thugs rgyud kyi gang zag gi bdag med mngon sum du rtogs pa'i yid kyi rnam shes chos can /
mtshon bya der thal /
mtshan nyid de'i phyir /
der thal /
chos can de yin pa'i phyir /
'dod na /
de chos can /
theg dman gyi rtogs rigs su mi gnas par thal /
theg chen sems bskyed yin pa'i phyir /
'dod na /
de theg dman gyi rtogs rigs su gnas par thal /
sangs rgyas 'phags pa'i thugs rgyud kyi gang zag gi bdag med mngon sum du rtogs pa'i shes rab de theg dman gyi rtogs rigs su gnas pa'i phyir /
der thal /
sangs rgyas 'phags pa'i thugs rgyud kyi mkhyen pa yin na /
theg dman gyi rtogs rigs su mi gnas pas ma khyab pa'i phyir /
kha cig gzhan don du yang dag par rdzogs pa'i byang chub la dmigs shing /
rang gi grogs rdzogs byang don gnyer gyi 'dun pa dang mtshungs ldan du gyur pa'i mi gnas pa'i myang 'das sgrub byed kyi bsam pa phun tshogs kyi rigs su gnas pa'i theg chen gtso bo'i yid kyi rnam rig khyad par can /
theg chen sems bskyed kyi mtshan nyid zer na /
sangs rgyas 'phags pa'i rgyud kyi don dam sems bskyed chos can /
mtshon bya der thal /
mtshan nyid de'i phyir /
der thal /
chos can de yin pa'i phyir /
'dod na /
kun rdzob sems bskyed yin par thal /
'dod pa'i phyir /
'dod mi nus te /
don dam sems bskyed yin pa'i phyir /
khyab ste /
rgyal sras 'jug ngogs las /
'di la don dam pa'i byang chub kyi sems su gzhung du mar bshad kyi /
theg chen sems bskyed du bshad pa gang du yang med do / /
zhes gsungs pa'i phyir /
kha cig gzhan don du yang dag par rdzogs pa'i byang chub la dmigs shing /
rang gi grogs rdzogs byang don gnyer gyi 'dun pa dang mtshungs ldan du gyur pa'i thabs shes gnyis su phye ba'i thabs kyi char gtogs pa'i theg chen gtso bo'i yid kyi rnam rig khyad par can /
theg chen sems bskyed kyi mtshan nyid zer na /
sangs rgyas 'phags pa'i thugs rgyud kyi thar pa don gnyer gyi yid kyi rnam par shes pa chos can /
mtshon bya der thal /
mtshan nyid de'i phyir /
ma grub na /
de de gnyis kyi nang nas thabs kyi char gtogs pa yin par thal /
sangs rgyas 'phags pa'i thugs rgyud kyi thar pa don gnyer gyi 'dun pa de de gnyis kyi nang nas thabs kyi char gtogs yin pa'i phyir /
der thal /
de'i rgyud kyi theg chen sems bskyed de ltar yin pa'i phyir /
'dod na /
theg dman gyi rtogs rigs su mi gnas par thal /
'dod pa'i phyir /
'dod na /
de theg dman gyi rtogs rigs su gnas par thal /
de'i rgyud kyi 'khor ba'i nyes dmigs bsam pa'i blo theg dman gyi rtogs rigs su gnas pa'i phyir /
kha cig /
rang gi dmigs yul du gyur pa'i rdzogs byang don gnyer gyi 'dun pa dang mtshungs ldan du gyur pa'i mi gnas pa'i myang 'das sgrub byed kyi bsam pa phun tshogs kyi rigs su gnas pa'i theg chen gtso bo'i yid kyi rnam rig khyad par can /
theg chen sems bskyed kyi mtshan nyid zer na /
theg chen mthong lam bar chad med lam pa'i rgyud kyi don dam sems bskyed chos can /
mtshon bya der thal /
mtshan nyid de'i phyir /
der thal /
de'i 'khor du gyur pa'i rang gi dmigs yul du gyur pa'i rdzogs byang don gnyer gyi 'dun pa gcig yod pa'i phyir /
der thal /
de'i 'khor du gyur pa'i rang bzhin rnam dag gi char gyur pa'i ngo bo nyid sku don gnyer gyi 'dun pa cig yod pa'i phyir /
der thal /
de'i 'khor du gyur pa'i stong nyid sgom pa don gnyer gyi 'dun pa gcig yod pa'i phyir /
der thal /
de'i 'khor du gyur pa'i 'dun pa gcig yod pa'i phyir /
'dod mi nus te /
theg chen gyi mthong lam bar chad med lam yin pa'i phyir /
kha cig 'phags pa thogs med sku mched gnyis kyis sems bskyed sems byung du bzhed pa yin zer na /
sems bskyed de sems dang sems byung gi gzhi mthun yin par thal /
'phags pa thogs med sku mched @# / /
gnyis kyis sems bskyed sems byung du tshad mas nges /
'phags pa grol sdes sems bskyed sems su tshad mas nges pa'i phyir /
dang po der thal /
de rang rgyud kyi sems bskyed tshad mas nges pa'i gang zag gang zhig des sems bskyed sems byung du bzhed pa'i phyir /
dang po der thal /
de'i rgyud kyi theg chen sems bskyed nyams myong gi rang rig mngon sum des de'i rgyud kyi sems bskyed mngon sum du rtogs pa'i phyir /
der thal /
de theg chen sems bskyed rgyud la ldan pa'i gang zag yin pa'i phyir /
der thal /
de byang sems sa gsum pa ba yin pa'i phyir /
gnyis pa ma grub na /
'phags pa grol sdes sems bskyed sems su tshad mas nges par thal /
de rang rgyud kyi theg chen sems bskyed tshad mas nges pa'i gang zag gang zhig des sems bskyed sems su bzhed pa'i phyir /
dang po der thal /
de theg chen sems bskyed rgyud la ldan pa'i gang zag yin pa'i phyir /
der thal /
de theg chen 'phags pa yin pa'i phyir /
gnyis pa ma grub na /
des sems bskyed sems su bzhed par thal /
nyi khri snang ba las /
sems bskyed pa zhes pa la sems ni rnam par shes pa ste /
rnam par rig pa'o / /
rnam par shes pa gang zhe na /
yid kyi rnam par shes pa ste /
dkar po'i chos thams cad la dmigs pa ni de la srid pa'i phyir ro / /
zhes gsungs pa'i phyir| rtsa bar 'dod na /
de mi 'thad par thal /
sems bskyed yin na /
sems byung ma yin pas khyab pa la slob dpon seng ge bzang pos bden kha byin pa'i phyir /
der thal /
'grel pa don gsal las /
ji ltar na sems bskyed pa yin par 'gyur zhe na /
bden mod kyi /
zhes gsungs pa'i phyir /
kha cig don dam bden pa la gnyis snang nub pa'i gtso bo'i yid kyi rnam rig khyad par can /
don dam sems bskyed kyi mtshan nyid zer na /
nyan thos mthong lam pa'i rgyud kyi stong nyid mngon sum du rtogs pa'i yid kyi rnam par shes pa chos can /
mtshon bya der thal /
mtshan nyid de'i phyir /
rtags gsal chos can gyis sgrub /
kha cig don dam bden pa la gnyis snang nub pa'i theg chen gtso bo'i rnam rig khyad par can gang zhig mi gnas pa'i myang 'das sgrub byed kyi bsam pa phun tshogs kyi rigs su gnas pa /
don dam sems bskyed kyi mtshan nyid zer na /
don dam bden pa la gnyis snang nub pa'i sangs rgyas 'phags pa'i mig shes chos can /
mtshon bya der thal /
mtshan nyid de'i phyir /
ma grub na /
de mi gnas pa'i myang 'das sgrub byed kyi bsam pa phun tshogs kyi rigs su gnas par thal /
de bden 'dzin gyi gnyen po'i rigs su gnas pa'i phyir /
der thal /
de bden 'dzin dang dmigs pa gcig la dmigs nas rnam pa 'dzin stangs dngos su 'gal ba'i blo yin pa'i phyir /
'dod na /
yid shes yin par thal /
'dod pa'i phyir /
'dod mi nus so / /
kha cig don dam bden pa la gnyis snang nub pa'i theg chen gtso bo'i yid kyi rnam rig khyad par can gang zhig mi gnas pa'i myang 'das sgrub byed kyi bsam pa phun tshogs kyi rigs su gnas pa /
don dam sems bskyed kyi mtshan nyid zer na /
byang sems sbyor lam pa'i rgyud kyi stong nyid mngon sum du rtogs pa'i yid kyi rnam par shes pa chos can /
mtshon bya der thal /
mtshan nyid de'i phyir /
der thal /
chos can de yin pa'i phyir /
'dod na /
sa thob pa'i sems bskyed yin par thal /
'dod pa'i phyir /
khyab ste /
mdo sde rgyan las /
mchog la sems mnyam rnyed pa'i phyir / /
de yi rab dga' khyad par 'phags /
zhes gsungs pa'i phyir /
'dod mi nus te /
chos can de yin pa'i phyir /
kha cig don dam bden pa la gnyis snang nub pa'i theg chen 'phags pa'i gtso bo'i yid kyi rnam rig khyad par can gang zhig mi gnas pa'i myang 'das sgrub byed kyi bsam pa phun tshogs kyi rigs su gnas pa /
don dam sems bskyed kyi mtshan nyid zer na /
sangs rgyas 'phags pa'i thugs rgyud kyi kun rdzob sems bskyed chos can /
mtshon bya der thal /
mtshan nyid de'i phyir /
rtags gsal chos can gyis sgrub /
kha cig kun rdzob sems bskyed dang don dam sems bskyed kyi khyad par de /
sangs rgyas kyi sa'i kun rdzob pa'i byang chub dang don dam pa'i byang chub la dmigs ma dmigs kyi sgo nas 'jog zer na /
sangs rgyas 'phags pa'i thugs rgyud kyi don dam sems bskyed chos can /
kun rdzob sems bskyed yin par thal /
sangs rgyas kyi sa'i kun rdzob pa'i byang chub la dmigs pa'i phyir /
der thal /
rnam mkhyen yin pa'i phyir /
'dod na sla'o / /
gzhan yang /
sangs rgyas 'phags pa'i @# / /
thugs rgyud kyi kun rdzob sems bskyed chos can /
don dam sems bskyed yin par thal /
sangs rgyas kyi sa'i don dam pa'i byang chub la dmigs pa'i phyir /
der thal /
rnam mkhyen yin pa'i phyir /
'dod mi nus te /
chos can yin de pa'i phyir /
kha cig mos pas spyod pa'i sems bskyed yin na /
sems bskyed kyi 'khor gsum bden med du mos pa yid byed tsam gyis rtogs myong ba'i gang zag gi rgyud kyi sems bskyed yin pas khyab zer na /
sems tsam par gyur pa'i byang sems tshogs lam pa'i rgyud kyi theg chen sems bskyed chos can /
der thal /
de'i phyir /
der thal /
so skye'i rgyud kyi sems bskyed yin pa'i phyir /
'dod mi nus te /
chos can de yin pa'i phyir /
kha cig sems bskyed kyi 'khor gsum bden par 'dzin pa'i bden 'dzin kun btags kyis dag pa'i sems bskyed yin na /
lhag bsam dag pa'i sems bskyed yin pas khyab zer na /
byang sems sbyor lam pa'i rgyud kyi dmigs med kyi theg chen sems bskyed chos can /
der thal /
de'i phyir /
der thal /
des dben pa'i sems bskyed yin pa'i phyir /
der thal /
chos can de yin pa'i phyir /
'dod na /
sa thob pa'i sems bskyed yin par thal /
'dod pa'i phyir /
'dod mi nus so / /
kha cig sangs rgyas 'phags pa'i rgyud la sems bskyed med zer na /
de yod par thal /
de sgrib pa spangs pa'i sems bskyed yin pa'i phyir /
der thal /
de bzhin sgrib pa spangs pa'o / /
zhes gsungs pa'i phyir dang /
'grel chung don gsal las /
sems bskyed pa tha ma gsum ni sbyor ba dang dngos dang 'jug gi sgo nas sangs rgyas kyi sas bsdus so / /
zhes gsungs pa'i phyir /
kha cig rdzi bo lta bu'i sems bskyed dang mnyan pa lta bu'i sems bskyed kyi zhen yul med zer na /
de gnyis rang gi zhen yul la 'khrul pa'i shes pa yin par thal /
de gnyis kyi zhen yul med pa'i phyir /
'dod na /
log shes yin par thal /
'dod pa'i phyir /
'dod mi nus te /
theg chen sems bskyed yin pa'i phyir /
gzhan yang /
de gnyis kyi zhen yul yod par thal /
de gnyis kyi gzhal bya yod pa'i phyir /
der thal /
rdzogs pa'i byang chub de gnyis kyi gzhal bya yin pa'i phyir /
der thal /
de gnyis sems can thams cad 'khor ba'i sdug bsngal las bton nas rdzogs pa'i byang chub la 'god par 'dod pa'i blo yin pa'i phyir / /
! / /
gnyis pa rang gi lugs la /
gzhan don du yang dag par rdzogs pa'i byang chub la dmigs shing /
rang gi grogs rdzogs byang don gnyer gyi 'dun pa dang mtshungs ldan du gyur pa'i theg chen lam gyi 'jug sgo'i rigs su gnas pa'i theg chen gtso bo'i yid kyi rnam rig khyad par can /
theg chen sems bskyed kyi mtshan nyid /
de la sgras brjod rigs kyi sgo nas dbye na /
kun rdzob sems bskyed dang /
don dam sems bskyed gnyis yod /
don dam bden pa la gnyis snang nub pa'i theg chen 'phags pa'i gtso bo'i yid kyi rnam rig khyad par can gang zhig mi gnas pa'i myang 'das sgrub byed kyi bsam pa phun tshogs kyi rig su gnas pa'i lta spyod gnyis su phye ba'i lta ba'i char gtogs pa'i mkhyen pa /
don dam sems bskyed kyi mtshan nyid /
don dam sems bskyed de dam pa gsum dang ldan pa yin te /
rgyu dam pa sgrub pa dang /
lung dam pa nod pa dang /
khong du chud pa'i dam pa gsum dang ldan pa'i phyir /
de skad du yang mdo sde rgyan las /
sangs rgyas rnams ni rab mnyes byas / /
bsod nams ye shes tshogs rab bsags / /
chos la mi rtog ye shes ni / /
skyes phyir de ni dam par 'dod / /
ces gsungs pa'i phyir /
kun rdzob sems bskyed dang theg chen sems bskyed gnyis don gcig sa mtshams kyi sgo nas dbye na mos pas spyod pa'i sems bskyed sogs bzhi yod cing /
de dag gi mtshan gzhi'i khyad par ni /
byang sems tshogs sbyor ba'i rgyud kyi sems bskyed mos pas spyod pa'i sems bskyed dang /
sa dang po nas bdun pa'i bar gyi sems bskyed rnams lhag bsam dag pa'i sems bskyed dang /
dag pa sa gsum gyi sems bskyed rnams rnam par smin pa'i sems bskyed dang /
sangs rgyas kyi sa'i sems bskyed sgrib pa spangs pa'i sems bskyed yin pa'i phyir /
de la sems bskyed tshul gyi sgo nas dbye na /
rdzi bo lta bu'i sems bskyed /
mnyan pa lta bu'i sems bskyed /
rgyal po lta bu'i sems bskyed dang gsum @# / /
yod /
de la dpe grogs chos mthun gyi sgo nas dbye na /
sa lta bu'i sems bskyed nas sprin lta bu'i sems bskyed kyi bar rnam pa nyer gnyis yod pa'i phyir / /
! / /
gsum pa rtsod pa spong ba la /
kha cig byang chub kyi sems yin na /
theg chen gtso bo'i yid kyi rnam rig yin dgos par thal /
theg chen sems bskyed yin na /
theg chen gtso bo'i yid kyi rnam rig yin dgos pa'i phyir /
'dod byas pa la /
mi 'thad par thal /
theg chen lam du zhugs kha ma'i gang zag gi rgyud la byang chub kyi sems yod pa'i phyir /
der thal /
de'i rgyud la gzhan don don gnyer gyi byang chub kyi sems yod pa'i phyir dang /
rnam bshad las /
lam du ma zhugs pa'i byang chub sems dpa' zhes kyang bya la /
zhes gsungs pa'i phyir zer na /
ma khyab /
dang po ma grub na /
der thal /
gzhan don don gnyer gyi blo la bcos min gyi myong ba skyes shing /
rdzogs byang don gnyer gyi blo la bcos min gyi myong ba ma skyes pa'i gang zag cig yod pa'i phyir /
der thal /
byang chub kyi sems sbyong tshul de la /
gzhan don don gnyer gyi byang chub kyi sems sbyong tshul dang /
rdzogs byang don gnyer gyi byang chub kyi sems sbyong tshul gnyis yod pa'i phyir /
der thal /
theg chen sems bskyed kyi mtshan nyid kyi zur du gzhan don gnyer dang /
rdzogs byang don gnyer gyi zur gnyis yod pa'i phyir zer na /
'o na 'jug pa las /
byang chub sems ni rgyal sras rnams kyi rgyu /
zhes pa'i skabs nas dngos su bstan pa'i byang chub kyi sems de theg chen sems bskyed yin par thal /
khyod kyi sgrub byed 'thad pa'i phyir /
'dod mi nus te /
de'i skabs nas dngos su bstan pa'i byang chub kyi sems de /
bur shun gyi ro lta bu'i byang chub kyi sems btags pa ba la byed pa'i phyir /
der thal /
rnam bshad dgongs pa rab gsal las /
sems bskyed bsgom pa'i skabs la dgongs kyi /
bsgom pa la brten nas skyes pa'i sems bskyed dngos ni min no / /
zhes gsungs pa'i phyir /
kha cig sangs rgyas 'phags pa'i mig shes kyi 'khor du gyur pa'i gzhan don du yang dag par rdzogs pa'i byang chub don gnyer gyi 'dun pa yod par thal /
de'i 'khor du gyur pa'i rdzogs byang don gnyer gyi 'dun pa yod pa'i phyir /
'dod na /
so so skye bo'i mig shes kyi 'khor du gyur pa'i rdzogs byang don gnyer gyi 'dun pa yod par thal /
'dod pa'i phyir zer na /
ma khyab /
'dod mi nus te /
khyi rgan rgya bo'i mig shes de so so skye bo'i mig shes yin pa'i phyir /
kha cig theg chen lam gyi 'jug sgor gyur pa'i sems bskyed yin pa med par thal /
theg chen slob pa 'phags pa'i rgyud kyi sems bskyed yin na yang de ma yin dgos /
theg chen mi slob pa'i rgyud kyi sems bskyed yin na yang de ma yin dgos /
byang sems sbyor lam pa'i rgyud kyi sems bskyed yin na yang de ma yin dgos pa'i phyir zer na /
ma khyab /
'o na /
gang zhig thob na 'phags par 'jog gang zhig ma thob na /
'phags par mi 'jog pa'i lam gcig yin pa med par thal /
theg chen 'phags pa'i mkhyen pa yin na yang de ma yin dgos /
theg dman 'phags pa'i mkhyen pa yin na yang de ma yin dgos pa'i phyir /
'khor gsum /
rtags 'bud do / /
'dod mi nus te /
lam bden de ltar yin pa'i phyir /
kha cig byang sems so skye'i rgyud kyi theg chen sems bskyed yin na /
theg chen lam gyi 'jug sgor gyur pa'i sems bskyed ma yin dgos par thal /
byang sems sbyor lam pa'i rgyud kyi sems bskyed yin na /
de ma yin dgos pa'i phyir zer na ma khyab /
'dod na /
theg chen tshogs lam du zhugs ma thag pa'i byang sems tshogs lam pa'i rgyud kyi theg chen sems bskyed chos can /
der thal /
de'i phyir /
der thal /
de rgyud la skyes na theg chen par tshud cing /
rgyud la ma skyes na theg chen par mi tshud pa'i sems bskyed yin pa'i phyir /
kha cig ji lta ba rtogs pa'i rnam mkhyen dang /
ji snyed pa rtogs pa'i rnam mkhyen gnyis 'gal bar thal /
sangs rgyas kyi sa'i don dam sems bskyed dang /
kun rdzob sems bskyed gnyis 'gal ba'i phyir zer na ma khyab /
kha cig sangs rgyas 'phags pa'i rgyud kyi theg chen sems bskyed chos can /
rang gi grogs rdzogs byang don gnyer gyi 'dun pa dang mtshungs ldan yin par thal /
theg chen sems bskyed yin pa'i phyir /
'dod na /
sangs rgyas @# / /
'phags pa rdzogs byang thob dgos yin par thal /
de'i rgyud la rdzogs byang don gnyer gyi blo yod pa'i phyir /
zhes pa'aM /
yang na /
de'i rgyud la rdzogs byang don gnyer gyi blo med par thal /
des rdzogs byang thob zin pa'i phyir zer na /
ma khyab /
'o na /
sangs rgyas 'phags pa de sgrib pa spong dgos yin par thal /
de'i rgyud la sgrib pa spong 'dod kyi blo yod pa'i phyir /
khyab pa khas /
ma grub na /
der thal /
de'i rgyud la mi dge ba spong 'dod kyi blo yod pa'i phyir /
ma khyab na /
'khor gsum byed do / /
ma grub na /
der thal /
de'i rgyud la mi dge ba'i chos skyes pa spong ba'i yang dag spong ba yod pa'i phyir /
der thal /
de'i rgyud la yang dag spong ba bzhi yod pa'i phyir /
rtsa bar 'dod mi nus so / /
gzhan yang /
mchog gi sprul pa'i sku'i rgyud la gzhan don don gnyer kyi blo med par thal /
de gzhan don rdzogs par byas zin pa'i gang zag yin pa'i phyir /
khyab pa song /
ma grub na /
de chos can /
khyod gzhan don rdzogs bar byas zin pa'i gang zag yin par thal /
khyod mchog gi sprul sku yin pa'i phyir /
khyab ste /
de yin na /
rang gi bdag rkyen du gyur pa'i longs sku las byung bas khyab /
longs sku yin na gzhan don rdzogs par byed bzhin pa yin pas khyab pa'i phyir /
rtsa bar 'dod mi nus te /
sangs rgyas 'phags pa yin pa'i phyir /
kha cig theg chen sems bskyed yin na sgom byung gi mkhyen pa yin dgos par thal /
bur shun gyi ro lta bu'i byang chub kyi sems de theg chen sems bskyed ma yin pa'i phyir zer na /
ma khyab /
'dod na /
byang chub sems dpa' yin na zhi gnas thob pas khyab par thal /
'dod pa'i phyir /
'dod mi nus te /
lam rim chen mo las /
mdo sde dgongs 'grel las theg pa gsum gyi yon tan rnams zhi lhag gi 'bras bur gsungs pa'i don /
dngos sam /
rjes mthun ci rigs kyi 'bras bur gsungs pa'i phyir /
gzhan yang /
theg chen sems bskyed rgyud ldan yin na /
zhi gnas thob pas khyab par thal /
theg chen sems bskyed la sgom byung gis khyab pa'i phyir /
'dod na /
theg chen sems bskyed gsar du skyes ma thag pa'i ngan song gi rten can gyi byang chub sems dpa' chos can /
der thal /
de'i phyir /
'dod na /
ngan song gi rten la zhi gnas gsar du skye ba yod par thal lo / /
kha cig thogs med sku mched gnyis kyis sems bskyed sems byung du bzhed par thal /
byang sa las /
byang chub sems dpa' rnams kyi smon lam gyi mchog ni sems bskyed pa'o / /
zhes gsungs pa'i phyir dang /
mdo sde rgyan gyi 'grel par dbyig gnyen gyis /
brtan pa rnams kyi smon lam ni /
sems pa 'dun dang bcas pa ste /
zhes gsungs pa'i phyir zer na /
ma khyab ste /
de'i don ni /
theg chen sems bskyed yin na rang gi grogs smon lam dang ldan pas khyab ces pa'i don yin pa'i phyir /
der thal /
sems pa 'dun dang bcas pa ste /
zhes gsungs pa'i phyir /
kha cig rdzi bo lta bu'i sems bskyed kyi zhen yul med par thal /
des sems can thams cad rdzogs byang la bkod rjes su rang nyid sangs rgya bar dam bcas pa gang zhig sems can thams cad rdzogs byang la bkod rjes su rang nyid sangs rgya ba mi srid pa'i phyir dang /
rang gi don bya yul gyi gdul bya'i don mi byed pa'i sangs rgyas 'phags pa med pa'i phyir zer na /
ma khyab /
kha cig mnyan pa lta bu'i sems bskyed kyi zhen yul med par thal /
des sems can thams cad dang rang nyid dus mnyam du sangs rgya bar dam bcas pa gang zhig sems can thams cad dang rang nyid dus mnyam du sangs rgya ba mi srid pa'i phyir zer na /
ma khyab /
ma grub na der la /
sems can rnams la yang lam du zhugs ma zhugs dang lam du zhugs pa la yang dbang po rno rtul gyi khyad par yod pa'i phyir /
rtsa ba gnyis la 'dod na bkag zin / /
! / /
gsum pa smon 'jug gi khyad par bye brag tu bshad pa la gsum las /
dang po la /
kha cig cho gas ma blangs pa'i sems bskyed smon pa sems bskyed kyi mtshan nyid /
cho gas blangs pa'i sems bskyed 'jug pa sems bskyed kyi mtshan nyid zer na /
cho gas blangs pa'i smon pa sems bskyed chos can /
'jug pa sems bskyed yin par thal /
cho gas blangs pa'i sems bskyed yin pa'i phyir /
der thal /
smon sems cho gas @# / /
blangs pa'i sems bskyed yin pa'i phyir /
der thal /
smon sems cho gas blangs pa'i sems bskyed cig yod pa'i phyir /
der thal /
sems bskyed cho gas len tshul de la /
smon sems cho gas len tshul dang /
'jug sems cho gas len tshul gnyis /
smon sems cho gas len tshul de la yang /
smon sems kyi bslab bya la slob nus mi nus kun gyis len tshul dang /
smon sems kyi bslab bya la slob nus pa rnams kyis len tshul gnyis yod par tshad ldan gyi gzhung las gsungs pa'i phyir /
'dod mi nus te /
smon pa sems bskyed yin pa'i phyir /
gzhan yang /
de rang chos can /
cho gas ma blangs pa'i sems bskyed yin par thal /
smon pa sems bskyed yin pa'i phyir /
'dod na bkag zin /
kha cig sa thob pa'i sems bskyed 'jug pa sems bskyed kyi mtshan nyid /
sa ma thob pa'i sems bskyed /
smon pa sems bskyed kyi mtshan nyid zer na /
dang po mi 'thad par thal /
sa ma thob pa'i gang zag gi rgyud la 'jug pa sems bskyed yod pa'i phyir /
der thal /
sa ma thob pa'i gang zag gi rgyud la 'jug sdom thob cing spyod pa nyams len gyi bya bas dngos su zin pa'i sems bskyed yod pa'i phyir /
der thal /
bslab btus las /
ci sar ma tshud par yang byang chub sems dpa'i sdom pa'i dbang du byas pa yod dam zhe na /
yod par mngon te /
zhes gsungs pa'i phyir /
mtshan nyid phyi ma yang mi 'thad par thal /
sa thob pa'i gang zag gi rgyud la smon pa sems bskyed yod pa'i phyir /
der thal /
rnam bshad las /
sa thob nas stong pa nyid kyi don mngon sum du rtogs kyang des dngos su ma zin pa'i sems bskyed skabs du mar 'byung ba'i phyir /
zhes pa'i skabs kyi rnam gcod smos pa la dgos pa yod pa'i phyir /
kha cig 'jug sdom thob pa'i sems bskyed /
'jug pa sems bskyed kyi mtshan nyid /
'jug sdom ma thob pa'i sems bskyed /
smon pa sems bskyed kyi mtshan nyid zer na /
mtshan nyid gnyis ka mi 'thad par thal /
'jug sdom thob pa'i smon sems yod cing /
'jug pa sems bskyed du 'gyur ba la /
'jug sdom thob pa tsam gyis mi chog par /
'jug sdom thob cing /
spyod pa nyams len gyi bya bas dngos su zin pa la ltos dgos pa'i rigs su gnas pa gcig dgos pa'i phyir /
der thal /
sgom rim las /
gang phan chad sdom ba bzung ste tshogs rnams la zhugs pa de ni 'jug pa'i sems so / /
zhes gsungs pa'i phyir /
kha cig 'jug sdom thob cing /
spyod pa nyams len gyi bya bas zin pa'i sems bskyed /
'jug pa sems bskyed kyi mtshan nyid /
'jug sdom ma thob pa dang /
spyod pa nyams len gyi bya bas ma zin pa'i sems bskyed /
smon pa sems bskyed kyi mtshan nyid zer na /
byang sems mthong lam pa'i rgyud kyi smon pa sems bskyed chos can /
mtshon bya dang po der thal /
mtshan nyid dang po de'i phyir /
der thal /
'jug sdom thob pa'i sems bskyed gang zhig spyod pa nyams len gyi bya bas zin pa'i sems bskyed yin pa'i phyir /
phyi ma der thal /
sa thob pa'i sems bskyed gang zhig rnam bshad dgongs pa rab gsal las /
sa thob nas sems bskyed spyod pa dang bral ba mi srid pa'i phyir ro /
zhes gsungs pa'i phyir /
'dod mi nus te /
smon pa sems bskyed yin pa'i phyir / /
gzhan yang /
de chos can /
mtshan nyid phyi ma der thal /
mtshon bya phyi ma de'i phyir rtags gsal sla /
kha cig 'jug sdom thob cing rang gi grogs lta spyod gnyis su phye ba'i spyod pas dngos su zin pa'i sems bskyed /
'jug pa sems bskyed kyi mtshan nyid /
'jug sdom ma thob pa dang /
rang gi grogs lta spyod gnyis su phye ba'i spyod pas dngos su ma zin pa'i sems bskyed gang rung de /
smon pa sems bskyed kyi mtshan nyid zer na /
byang sems dang po ba'i rgyud kyi smon pa sems bskyed chos can /
mtshon bya dang po der thal /
mtshan nyid dang po de'i phyir /
der thal /
de'i grogs su gyur pa'i rdzogs byang don gnyer gyi 'dun pas dngos su zin pa gang zhig de'i grogs su gyur pa'i rdzogs byang don gnyer gyi 'dun pa de lta spyod gnyis su phye ba'i spyod pa yin pa'i phyir /
der thal /
de thabs shes gnyis su phye ba'i thabs @# / /
yin pa'i phyir /
der thal /
rdzogs byang don gnyer gyi 'dun pa de ltar yin pa'i phyir /
der thal /
theg chen sems bskyed de de ltar yin pa'i phyir /
kha cig 'jug sdom thob cing rang gi grogs su gyur pa'i phyin drug gang rung gi nyams len gyi bya bas dngos su zin pa'i sems bskyed /
'jug pa sems bskyed kyi mtshan nyid /
'jug sdom ma thob pa dang /
rang gi grogs su gyur pa'i phyin drug gang rung gi bya bas ma zin pa'i sems bskyed gang rung /
smon pa sems bskyed kyi mtshan nyid zer na /
byang sems mthong lam pa'i rgyud kyi smon pa sems bskyed chos can /
mtshon bya dang po der thal /
mtshan nyid dang po de'i phyir /
der thal /
de rang gi grogs su gyur pa'i brtson 'grus kyi phar phyin gyi nyams len gyi bya bas zin pa'i phyir /
der thal /
de'i grogs su gyur pa'i brtson 'grus kyi phar phyin gcig yod pa'i phyir /
der thal /
de'i grogs su gyur pa'i brtson 'grus gcig yod pa'i phyir /
ma grub na /
de chos can /
khyod kyi grogs su gyur pa'i brtson 'grus yod par thal /
khyod sa thob pa'i dge sems yin pa'i phyir /
khyab ste /
spyod 'jug las /
brtson 'grus yang dag dge la brtson /
zhes pa dang /
brtson gang dge la spro ba'o / /
zhes gsungs pa'i phyir /
'dod mi nus te /
smon pa sems bskyed yin pa'i phyir /
mtshan nyid phyi ma la yang skyon de nyid kyis ma nges so / /
kha cig sems bskyed spyod pa nyams len gyi bya bas dngos su zin ma zin gyi don sbyin pa lta bu la mtshon na /
sems bskyed kyis kun nas blangs te gzhan la sbyin pa gtong ba de /
sems bskyed sbyin pa nyams len gyi bya bas dngos su zin pa'i don yin zer na /
mi 'thad par thal /
sems bskyed sbyin pa nyams lan gyi bya bas dngos su zin pa'i don 'chad pa na /
rnam bshad las /
sems bskyed kyis kun nas blangs pa tsam du ma zad gtong ba'i sems ba spel ba'i rnam pa shar ba'i dus nyid na rnam mkhyen don gnyer gyi dran 'dun du re ba dngos su yod pa ni /
sems bskyed sbyod pa nyams len gyi bya bas dngos su zin pa'i don yin la /
de lta bu med pa'i dus na dngos su ma zin pa'o / /
zhes gsungs pa'i phyir /
kha cig sems bskyed spyod pa nyams len gyi bya bas dngos su zin ma zin gyi don ni rnam mkhyen don gnyer gyi dran 'dun du re bas dngos su zin ma zin la byed pa yin zer na /
theg chen sems bskyed yin na spyod pa nyams len gyi bya bas dngos su zin pas khyab par thal /
de yin na rnam mkhyen don gnyer gyi dran 'dun du re bas dngos su zin pas khyab pa'i phyir /
khyab pa dngos /
ma grub na /
der thal /
sems bskyed yin na rang gi grogs rnam mkhyen don gnyer gyi dran 'dun du re bas dngos su zin pas khyab pa'i phyir /
der thal /
de yin na rang gi grogs rdzogs byang don gnyer gyi 'dun pa dang mtshungs ldan yin pas khyab pa'i phyir /
'dod na /
rgyal sras kyi spyod pa la slob mi nus pa'i byang chub sems dpa' med par thal /
'dod pa'i phyir /
kha cig sems bskyed spyod pa nyams len gyi bya bas dngos su zin ma zin gyi don de /
stong nyid rtogs pa'i shes rab kyis dngos su zin ma zin la byed pa yin zer na /
'o na /
rgyal sras kyi spyod pa yin na stong nyid rtogs pa'i shes rab yin dgos par thal /
'dod pa'i phyir /
'dod mi nus te /
rgyal sras kyi spyod pa la phar phyin dang po lnga yang yod pa'i phyir /
der thal /
rgyal sras kyi spyod pa la pha rol tu phyin pa drug yod pa'i phyir /
kha cig slob pa'i rgyud la stong nyid mngon sum du rtogs pa'i shes rab kyis dngos su zin pa'i sems bskyed med zer na /
'o na /
rnam bshad las /
sa thob nas stong pa nyid kyi don mngon sum du rtogs kyang /
des dngos su ma zin pa'i sems bskyed skabs du mar 'byung ba'i phyir /
zhes pa'i skabs kyi rnam gcad mdzad pa la dgos pa med par thal /
slob pa'i rgyud kyi stong nyid mngon sum du rtogs pa'i shes rab kyis dngos su zin pa'i sems bskyed gzhi ma grub pa'i phyir /
'dod mi nus so / /
kha cig stong nyid mngon sum du rtogs pa'i shes rab kyis dngos su zin pa'i theg chen sems bskyed yin na /
rang rgyud la ldan pa'i gang zag gi rgyud la stong nyid mngon sum du rtogs pa'i shes rab yod pas khyab zer na /
byang sems mthong lam pa'i rgyud kyi stong nyid mngon sum du rtogs pa'i shes rab kyis dngos su zin pa'i theg chen sems bskyed chos can /
der thal /
de'i phyir /
der thal /
chos @# / /
can de yin pa'i phyir /
der thal /
de yod pa'i phyir /
'dod mi nus te /
slob pa'i rgyud kyi sems bskyed yin pa'i phyir /
kha cig 'jug sdom dang 'jug pa sems bskyed kyi gzhi mthun yod zer na /
de 'dra ba'i gzhi mthun pa chos can /
sems byung yin par thal /
'jug sdom yin pa'i phyir /
'dod na /
mi 'thad de /
gtso sems yin pa'i phyir /
der thal /
'jug pa sems bskyed yin pa'i phyir /
kha cig smon pa sems bskyed kyi sa mtshams tshogs lam nas rgyun mtha'i bar du yod de /
byang sems rgyun mtha' ba'i rgyud kyi sems bskyed de smon pa sems bskyed yin pa'i phyir /
der thal /
de spyod pa nyams len gyi bya bas dngos su ma zin pa'i sems bskyed yin pa'i phyir /
der thal /
de'i rgyud la zin bya theg chen sems bskyed dngos su med pa'i phyir zer na /
de'i rgyud la theg chen sems bskyed dngos su yod par thal /
de'i rgyud kyi theg chen sems bskyed dngos su yod pa'i phyir /
khyab pa khas /
ma grub na /
de'i rgyud kyi theg chen sems bskyed chos can /
khyod dngos su yod par thal /
khyod dngos su skyes pa'i phyir /
der thal /
khyod dngos su skyed byed kyi rgyu gcig yod pa'i phyir /
der thal /
khyod dngos po yin pa'i phyir /
rtsa bar 'dod na /
'gal lo / /
gzhan yang /
de'i rgyud kyi theg chen sems bskyed mngon 'gyur du yod na /
de'i rgyud la theg chen sems bskyed mngon gyur du yod dgos par thal /
de'i rgyud kyi theg chen sems bskyed dngos su yod na /
de'i rgyud la theg chen sems bskyed dngos su yod dgos pa'i phyir /
'dod na /
de'i rgyud la theg chen sems bskyed mngon 'gyur du yod par thal /
de'i rgyud kyi theg chen sems bskyed mngon 'gyur du yod pa'i phyir /
ma grub na /
de'i rgyud kyi theg chen sems bskyed chos can /
khyod mngon 'gyur du yod par thal /
khyod mngon 'gyur ba yin pa'i phyir /
der thal /
khyod blo mngon gyur ba yin pa'i phyir /
der thal /
khyod blo yin pa'i phyir /
kha cig gsung na re /
bden 'dzin mngon 'gyur du rgyud la ldan pa'i sems dpa'i rgyud la lam med zer na /
bden 'dzin mngon 'gyur du rgyud la ldan pa'i byang sems mthong lam pa chos can /
khyod sa gnas kyi sems dpa' yin par thal /
khyod byang 'phags yin pa'i phyir /
'dod na /
rang rgyud kyi sa la gnas pa yin par thal /
khyod sa gnas kyi sems dpa' yin pa'i phyir /
'dod na /
de'i rgyud la lam yod par thal lo / /
rtsa bar ma khyab na /
theg chen mthong lam bar chad med lam pa de theg chen sems bskyed rgyud ldan yin na de rang rgyud kyi theg chen sems bskyed rgyud ldan yin mi dgos par thal /
sa gnas kyi sems dpa' yin na /
rang rgyud kyi sa la gnas mi dgos pa'i phyir /
'dod na /
de theg chen sems bskyed rgyud ldan yin par thal /
'dod pa'i phyir /
'dod na dngos su 'gal lo / /
gzhan yang /
bden 'dzin mngon gyur du rgyud la ldan pa'i byang sems sbyor lam pa chos can /
theg chen sgrub pa'i rten rang bzhin gnas rigs rgyud ldan yin par thal /
byang sems sbyor lam pa yin pa'i phyir /
'dod na /
de'i rgyud la theg chen sgrub pa yod par thal /
'dod pa'i phyir /
'dod na /
de'i rgyud la lam yod par thal /
'dod pa'i phyir /
'dod na 'gal lo / /
kha cig 'jug sdom thob pa'i sems can yin na /
byang chub sems dpa' yin pas khyab zer na /
'jug sdom thob pa'i theg chen lam du 'jug kha ma'i gang zag chos can /
der thal /
de'i phyir /
der thal /
chos can de yin pa'i phyir /
der thal /
de yod pa'i phyir /
der thal /
'jug sdom blangs rjes su byang chub kyi sems sbyong dgos pa'i gang zag yod pa'i phyir /
der thal /
byang chub lam rim chen mo las /
spyir sngar bshad pa lta bu'i myong ba ma skyes kyang /
theg pa chen po'i bslab par bya ba rnams shes shing /
theg chen la mos pa brtan na sngon la sems bskyed pa dang /
sngom pa cho gas bzung nas /
de nas byang chub kyi sems sbyong ba yang yod de /
sbyod 'jug tu sngon la sdom pa dang sems bzung nas /
de'i bslab bya phyin drug gi bsam gtan gyi skabs su byang chub kyi sems sbyong lugs rgyas par gsungs pa lta bu'o / /
zhes gsungs pa'i phyir /
'dod mi nus te /
chos can de yin pa'i phyir / /
! / /
gnyis pa rang gi lugs la 'jug sdom thob cing spyod pa nyams len gyi bya bas dngos su zin pa la ltos dgos pa'i rigs su gnas pa'i theg chen sems bskyed /
'jug pa sems bskyed kyi @# / /
mtshan nyid /
spyod pa nyams len gyi bya bas dngos su zin pa la ltos mi dgos pa'i sems bskyed /
smon pa sems bskyed kyi mtshan nyid /
dang po'i sa mtshams tshogs lam nas sangs rgyas kyi sa'i bar du yod /
phyi ma'i sa mtshams tshogs lam nas sa bdun pa'i bar du yod do / /
sems bskyed spyod pa nyams len gyi bya bas dngos su zin pa'i don yang yod de /
sbyin pa lta bu la mtshon na /
sems bskyed kyis kun nas blangs te rgyal sras kyi sbyod pa la slob pa tsam ma yin par /
sbyin pa nyams len gyi bya ba la dngos su 'jug pa na /
theg chen sems bskyed kyi grogs rnam mkhyen don gnyer gyi dran 'dun du re ba rang rgyud la dngos su yod na /
sems bskyed sbyin pa nyams len gyi bya bas dngos su zin pa dang /
rang gi dmigs yul rdzogs byang sogs bden med kyi rnam pa shar ba'i dus na theg chen sems bskyed kyi grogs rnam mkhyen don gnyer gyi dran 'dun du re ba rang rgyud la dngos su yod na /
sems bskyed shes rab kyi nyams len gyi bya bas dngos su zin pa'i bar du 'jog pa'i phyir /
des na theg chen sems bskyed kyi grogs rnam mkhyen don gnyer gyi dran 'dun du re ba de /
zin bya theg chen sems bskyed dang zin byed rgyal sras kyi spyod pa gang rung ma yin kyang /
de ltar 'chad pa'i rgyu mtshan yod de /
theg chen sems bskyed kyi grogs rnam mkhyen don gnyer gyi dran 'dun du re ba yod na /
grogs theg chen sems bskyed dngos su yod dgos pa'i rgyu mtshan gyis de ltar bshad pa'i phyir /
sa brgyad pa nas smon sems mi 'byung ba yin te / /
sa brgyad pa'i ye shes yin na /
bden med kyi rnam pa shar ba'i ye shes yin dgos pa'i phyir /
der thal /
sa brgyad pa nas bden 'dzin mngon 'gyur ba spangs pas kun rdzob dngos yul du byed pa'i sa brgyad pa'i ye shes yin na /
rang gi gzhal bya bden stong sgyu ma lta bur snang bas khyab pa'i phyir / /
! / /
gsum pa rtsod pa spong ba la /
kha cig 'jug sdom thob pa'i sems bskyed yin na /
'jug pa sems bskyed yin dgos par thal /
rnam bshad las /
'jug sdom dang 'jug sems 'gal yang /
de skyed pa ni sdom pa gzung ba'i dbang kho na las shes par bya'o / /
zhes gsungs pa'i phyir zer na /
skyon med de /
de'i don ni /
'jug sdom ma thob na /
'jug pa sems bskyed du mi 'gyur ba'i rnam gcad du 'gyur ba'i don yin gyi 'jug sdom thob pa'i sems bskyed la /
'jug pa sems bskyed kyis khyab pa'i yongs gcod kyi don ma yin pa'i phyir /
de ltar ma yin na smon pa sems bskyed yin na /
'jug sdom ma thob pa'i sems bskyed yin dgos par thal /
'jug sdom thob pa'i sems bskyed yin na /
'jug pa sems bskyed yin dgos pa'i phyir /
'dod na /
byang sems mthong lam pa'i rgyud kyi smon pa sems bskyed chos can /
der thal /
de'i phyir /
der thal /
de yod pa'i phyir /
der thal /
rnam bshad las /
smon sems ni tshogs lam nas bzung ste sa thob nas kyang khas blangs pa la nyes pa med par mngon te /
zhes gsungs pa'i phyir /
'dod na /
smon pa sems bskyed rgyud la ldan pa'i byang sems mthong lam pa de /
'jug sdom ma thob pa'i gang zag yin par thal /
'dod pa'i phyir /
'dod na /
so thar gyi sdom pa ma thob pa'i dge slong rnam dag yod par thal /
'jug sdom ma thob pa'i byang sems 'phags pa yod pa'i phyir /
'dod mi nus so / /
kha cig byang chub sems dpa'i rgyud la zin bya theg chen sems bskyed dang zin byed sbyin pa gnyis gcig char du 'jug pa med par thal /
de'i rgyud la zin bya theg chen sems bskyed dang zin byed stong nyid mngon sum du rtogs pa'i shes rab gnyis gcig char du 'jug pa med pa'i phyir zer na /
ma khyab ste /
dang po gnyis kun rdzob dngos yul du byed pa'i blo yin par mtshungs shing /
phyi ma gnyis de ltar mi mtshungs pa'i phyir /
kha cig byang sems mthong lam pa'i rgyud kyi smon pa sems bskyed chos can /
spyod pa nyams len gyi bya bas dngos su zin par thal /
rgyal sras kyi spyod pa phyin drug gi nang tshan du gyur ba'i brtson 'grus kyi phar phyin gyi nyams len gyi bya bas dngos su zin pa'i phyir /
der thal /
rang gi grogs brtson 'grus kyi phar phyin gyi nyams len gyi bya bas dngos su zin pa'i phyir /
der thal /
rang gi grogs su gyur pa'i @# / /
brtson 'grus kyi phar phyin gcig yod pa'i phyir /
'dod na /
spyod pa nyams len gyi bya bas zin pa la ltos mi dgos pa'i rigs su gnas pa ma yin par thal /
spyod pa nyams len gyi bya bas dngos su zin pa'i sems bskyed yin pa'i phyir zer na /
ma khyab /
kha cig byang sems rgyun mtha' ba'i rgyud kyi sems bskyed de smon pa sems bskyed yin par thal /
de'i rgyud la sems bskyed yod pa'i phyir /
der thal /
de'i rgyud la rdzogs byang don gnyer gyi blo yod pa'i phyir /
der thal /
de rdzogs byang don du gnyer ba'i gang zag yin pa'i phyir zer na /
ma khyab /
'o na /
de'i rgyud la rdzogs byang don gnyer gyi 'dun pa dngos su yod par thal /
de rdzogs byang dngos su don du gnyer ba'i gang zag yin pa'i phyir /
khyab pa khas /
ma grub na /
der thal /
de rnam mkhyen skad cig dang po'i dngos rgyu la gnas pa'i gang zag yin pa'i phyir /
'dod na /
'gal /
kha cig byang sems rgyun mtha' ba'i rgyud la theg chen sems bskyed yod par thal /
de'i rgyud la snying rje chen po yod pa'i phyir /
der thal /
rnam mkhyen skad cig dang po la gnas pa'i sangs rgyas 'phags pa'i rgyud kyi theg chen sems bskyed de /
rang gi dngos kyi nyer len du gyur pa'i snying rje chen po las dngos su skyed pa'i sems bskyed yin pa'i phyir /
ma grub na /
rnam mkhyen skad cig dang po la gnas pa'i sangs rgyas 'phags pa'i rgyud kyi theg chen sems bskyed chos can /
khyod rang gi dngos kyi nyer len du gyur pa'i snying rje chen po las dngos su skyes par thal /
khyod theg chen sems bskyed yin pa'i phyir /
khyab ste /
mdo sde rgyan las /
de yi rtsa ba snying rjer 'dod /
ces gsungs pa'i phyir zer na /
ma khyab /
kha cig bden 'dzin mngon 'gyur du rgyud la ldan pa'i sems dpa'i rgyud la lam med par thal /
rtsa bar /
dngos po ldan dang mi ldan dang /
zhes pa dang /
de'i 'grel par /
lam gyi dngos po mtha' dag rgyun mi 'chad du ldan pa dang mi ldan pa dang /
zhes gsungs pa'i phyir zer na /
skyon med de /
de'i don ni gzugs bden par 'dzin pa'i bden 'dzin mngon 'gyur du rgyud la ldan pa'i byang sems mthong lam pa lta bu'i rgyud la gzugs bden med du rtogs pa'i mkhyen pa med ces pa'i don yin pa'i phyir /
kha cig /
bden 'dzin mngon 'gyur du rgyud la ldan pa'i byang sems mthong lam pa'i rgyud la rnam par shes pa rdzas tha dad pa gnyis gcig char du 'jug pa yod par thal /
de'i rgyud la bden 'dzin dang theg chen sems bskyed gnyis gcig char du 'jug pa yod pa'i phyir /
'dod mi nus te mdo las /
lus can rnams kyi rnam par shes pa ni rgyud re re ba kho na'o / /
zhes gsungs pa'i phyir zer na /
skyon med de /
de'i don ni /
sems can gcig gi rgyud la rnam par shes pa rigs mthun rdzas tha dad pa gnyis gcig char du 'jug pa med ces pa'i don yin pa'i phyir /
kha cig 'jug pa sems bskyed yin na /
rang gi nyer len du gyur pa'i smon pa sems bskyed sngon du song bas ma khyab par thal /
khyod kyi smon 'jug gnyis kyi mtshan nyid de dag 'thad pa'i phyir /
'dod byas pa la /
mi 'thad par thal /
grong khyer du 'gro ba la grong khyer du 'gro 'dod kyi bsam pa sngon du 'gro dgos pa gang zhig grong khyer du 'gro 'dod kyi bsam pa dang /
grong khyer du 'gro ba'i gom pa 'degs 'jog gi bya bas zin pa'i dpe gnyis kyis sems bskyed gnyis bstan pa'i phyir zer na /
ma khyab /
ma grub na /
der thal /
spyod 'jug las /
'gro bar 'dod dang 'gro ba yi / /
bye brag ji ltar shes pa ltar / /
de bzhin mkhas pas 'di gnyis kyi /
bye brag rim bzhin shes par bya / /
zhes gsungs pa'i phyir dang /
smon pa sems bskyed la kun rdzob byang chub kyi sems dang po dang /
'jug pa sems bskyed la kun rdzob byang chub kyi sems gnyis par gsungs pa'i phyir /
kha cig 'jug sngom thob pa'i lam ma zhugs kyi gang zag med par thal /
'dug sdom thob pa'i gang zag yin na /
smon sems rang rgyud la skye myong yin dgos pa'i phyir /
der thal /
byang sa las /
'jug sdom 'bogs pa'i tshe khyod kyis smon pa byang chub mchog tu sems bskyed dam zhes 'dri dgos par gsungs pa'i phyir zer na /
skyon med de /
de'i don ni smon pa @# / /
byang chub mchog tu sems bskyed nas /
spyod pa la slob nus mi nus brtags nas slob nus pa na sdom pa cho gas len pa'i dbang du byas pa'i phyir /
der thal /
dper na /
theg chen gyi rigs can dbang rnon rnams kyis dang por stong nyid rtogs pa'i lta ba rang rgyud la bskyed /
de rjes byang chub mchog tu sems bskyed pa lta bu yin pa'i phyir /
de ltar ma yin na /
'jug sdom thob nas byang chub tu sems bskyed dgos kyi gang zag dang /
byang chub kyi sems la myong ba cung zad thon nas 'jug sdom len pa'i rten gyi gang zag med par thal /
'jug sdom thob pa'i gang zag yin na /
smon sems rgyud la skye myong yin dgos pa'i phyir /
'dod na /
mi 'thad par thal /
lam rim chen mo las /
sngon la sems bskyed pa dang /
sdom pa cho gas bzung nas /
de nas byang chub kyi sems sbyong ba yang yod de /
zhes gsungs pa'i phyir dang /
lam rim chung ba las /
byang chub kyi sems la yid 'gyur ba'i myong ba cung zad rnyed pa gcig la byed pa yin no / /
zhes gsungs pa'i phyir /
kha cig lam ma zhugs kyi gang zag gi rgyud la byang chub kyi sems yod par thal /
de'i rgyud la sangs rgyas don gnyer gyi byang chub kyi sems yod pa'i phyir zer na /
ma khyab /
ma grub na /
der thal /
rnam bshad las /
gzhan gsum yang sangs rgyas don gnyer gyi sems bskyed tsam zhig yin mod /
'dir dngos su bstan pa ni spyod pa'i rten byed pa'i sems bskyed kyi gtso bo mtshan nyid yong su rdzogs pa yin pas /
zhes gsungs pa'i phyir /
kha cig don dam sems bskyed de theg chen sems bskyed kyi dbye ba'i ya gyal yin par thal /
sgom rims las /
byang chub tu sems bskyed pa ni rnam pa gnyis ste /
kun rdzob dang /
don dam pa'i byang chub kyi sems so / /
zhes gsungs pa'i phyir zer na /
skyon med de /
de ni dngos btags ma phye bar dbye ba tsam la dgongs pa'i phyir / /
! / /
de yang sa gser zla ba me / /
zhes sogs kyi skabs su /
'dun ldan sems bskyed sogs sems bskyed dang po gsum po gang rung yin na /
las dang po ba'i rgyud kyi sems bskyed yin pas khyab zer na /
nyan thos dgra bcom pa'i rtogs pa sngon du song ba'i byang sems tshogs lam chung ngu ba'i rgyud kyi theg chen sems bskyed chos can /
der thal /
de'i phyir /
der thal /
'dun ldan sems bskyed yin pa'i phyir /
'dod na /
de rgyud la ldan pa'i gang zag de las dang po ba yin par thal /
'dod pa'i phyir /
'dod mi nus te /
dgra bcom pa yin pa'i phyir /
kha cig byang sems 'phags pa'i rgyud la mngon shes dang mtshungs ldan du gyur pa'i sems bskyed yod zer na /
de 'dra'i sems bskyed chos can /
mngon sum yin par thal /
mngon shes yin pa'i phyir /
der thal /
mngon shes dang mtshungs ldan du gyur pa'i shes pa yin pa'i phyir /
'dod mi nus te /
rtog pa yin pa'i phyir /
der thal /
slob pa'i rgyud kyi sems bskyed yin pa'i phyir /
kha cig byang sems 'phags pa'i rgyud la gang zag gi bdag med mngon sum du rtogs pa'i shes rab dang mtshungs ldan du gyur pa'i sems bskyed yod zer ba dang /
chos sku dang mtshungs ldan du gyur pa'i sems bskyed yod zer na /
dang po la byang sems 'phags pa'i rgyud la gang zag gi bdag med mngon sum du ma rtogs pa'i theg chen sems bskyed yod par thal /
dam bca' 'thad pa'i phyir /
'dod na /
de'i rgyud la stong nyid mngon sum du rtogs pa'i theg chen sems bskyed yod par thal /
'dod pa'i phyir /
'dod na /
de 'dra ba'i theg chen sems bskyed chos can /
khyod kyis stong nyid mngon sum du rtogs par thal /
khyod slob pa'i rgyud kyi sems bskyed yin pa'i phyir /
phyi ma la chos sku chos can /
khyod dang mtshungs ldan du gyur pa'i sems bskyed med par thal /
khyod 'dus ma byas yin pa'i phyir /
der thal /
ngo bo nyid sku 'dus ma byas yin pa'i phyir /
kha cig sgra snyan lta bu'i sems bskyed yin na /
sangs rgyas kyis sas bsdus pas khyab zer na /
byang sems sa bcu pa bas rjes thob kyi gnas skabs su gdul bya rigs can gsum la chos 'khor rdzogs par bskor ba'i bdag rkyen byed pa'i theg chen sems bskyed chos can /
der thal /
de'i phyir /
der thal /
chos can de yin pa'i phyir /
'dod mi nus so / /
kha cig sprin lta bu'i sems @# / /
bskyed yin na /
sangs rgyas kyi sas bsdus pas khyab zer na /
byang sems sa dgu pa ba'i rgyud kyi sems bskyed chos can /
der thal /
de'i phyir /
der thal /
so so yang dag bar rig pa bzhi'i nyams len lhag par thob pa'i sems bskyed yin pa'i phyir /
khyab ste /
mdo sde rgyan las /
rgyal sras rnams kyi sems bskyed pa /
sprin dang 'dra bar bstan pa yin /
zhes dang /
yang de nyid las /
so so yang dag rig blo bzang / /
sa de legs pa'i blo gros yin / /
zhes gsungs pa'i phyir / / / /
rang lugs la /
sems bskyed nyer gnyis po de 'jog pa'i tshul yod de /
sems bskyed nyer gnyis po de /
rang gi grogs rdzogs byang don gnyer gyi 'dun pa dang mtshungs par ldan pa sogs dang /
rang nyid zin byed mngon shes dang byang phyogs so bdun sogs kyi nyams len lhag par thob pa'i sgo nas dpe nyer gnyis kyis don nyer gnyis mtshon pa'i tshul gyis gtan la 'bebs pa'i phyir /
kha cig byang sems 'phags pa'i rgyud la mngon shes dang mtshungs ldan du gyur pa'i sems bskyed dang /
byang phyogs so bdun dang mtshungs ldan du gyur pa'i sems bskyed yod par thal /
'grel chen las /
mngon par shes pa dang /
zhes dang /
chos kyi sku dang ldan pa ni / /
zhes gsungs pa'i phyir zer na /
skyon med de /
de dag gi nyams len lhag par thob pa la dgongs pa'i phyir /
! /
dbye ba zhar la brjod nas /
de ltar byang chub kyi /
zhes sogs kyi skabs su /
mchog gi sprul skus byang sems sbyor lam pa la theg chen gyi gdams ngag 'doms pa la dgos pa yod de /
theg chen sems bskyed kyi ched du gnyer bya thob pa'i ched du yin pa'i phyir /
'di'i skabs su dgag bzhag spong gsum las /
dang po la /
kha cig theg chen sems bskyed kyi ched du gnyer bya thob pa'i thabs ma nor bar 'doms pa'i rjod byed rnam dag theg chen gyi gdams ngag gi mtshan nyid zer ba dang /
rang nyid tshad ma'i gzhal bya yin na /
tshad ma rang nyid rtogs pa'i tshad ma yin pas khyab zer na /
mdo chos can /
mtshon bya der thal /
mtshan nyid de'i phyir /
der thal /
theg chen sems bskyed kyi ched du gnyer bya thob pa'i thabs ma nor ba de mdo'i bstan don yin pa gang zhig khyod kyi dam bca' 'thad pa'i phyir /
'dod mi nus te /
theg dman gyi gdams ngag yin pa'i phyir /
der thal /
theg dman gyi byang chub thob pa'i thabs ma nor bar 'doms pa'i rjod byed rnam dag yin pa'i phyir /
khyab pa khas /
der thal /
theg dman gyi byang chub thob pa'i thabs ma nor ba de mdo'i bstan don gang zhig khyod kyi dam bca' phyi ma 'thad pa'i phyir /
kha cig theg chen sems bskyed kyi ched du gnyer bya thob pa'i thabs ma nor bar bstan pa'i theg chen gyi rjod byed rnam dag theg chen gyi gdams ngag gi mtshan nyid zer na /
gzhan dbang bden grub tu ston pa'i sems tsam pa'i thun mong ma yin pa'i bstan bcos chos can /
mtshan nyid der thal /
mtshon bya de'i phyir /
'dod na /
ngag rnam dag yin par thal /
rjod byed rnam dag yin pa'i phyir /
'dod na /
rang gi bzhed don rang smra ba po'i gang zag gi tshad mas nges par thal /
ngag rnam dag yin pa'i phyir /
'dod na /
gzhan dbang bden grub tu tshad mas nges pa'i gang zag yod par thal lo / /
kha cig theg chen sems bskyed kyi ched du gnyer bya thob pa'i thabs ma nor bar 'doms pa'i theg chen gang zag gi brjod byed rnam dag de /
theg chen gyi gdams ngag gi mtshan nyid zer na /
theg dman gyi mdo chos can /
mtshon bya der thal /
mtshan nyid de'i phyir /
der thal /
theg chen sems bskyed kyi ched du gnyer bya thob pa'i thabs ma nor bar 'doms pa'i mchog gi sprul sku'i rjod byed rnam dag yin pa'i phyir /
der thal /
de 'dra'i mchog gi sprul sku'i ngag yin pa'i phyir /
'dod mi nus so / /
kha cig gdams ngag yin na /
mdo yin pas khyab zer na /
bstan bcos mngon rtogs rgyan chos can /
der thal /
de'i phyir /
der thal /
legs bshad gserd 'phreng las /
mngon rtogs rgyan lta bu la yang gdams ngag khyad par can gyi don legs @# / /
par tshang ba'i phyir ro / /
zhes gsungs pa'i phyir /
'dod na /
bkag zin /
kha cig 'doms pa'i gdams ngag dang rjes bstan gyi gdams ngag 'gal zer na /
rgyas 'bring bsdus gsum chos can /
'doms pa'i gdams ngag ma yin par thal /
rjes bstan gyi gdams ngag yin pa'i phyir /
der thal /
rang gi ched du bya ba'i gdul byas yon tan ma thob pa thob par byed pa'i gdams ngag yin pa'i phyir /
'dod mi nus te /
'doms pa'i gdams ngag yin pa'i phyir /
der thal /
rang gi ched du bya ba'i gdul byas yon tan thob zin mi nyams par byed pa'i gdams ngag yin pa'i phyir /
kha cig theg chen sems bskyed kyi ched du gnyer bya thob pa'i thabs ma nor bar 'doms pa'i theg chen gyi bka' dang bstan bcos gang rung du dmigs pa de /
theg chen gyi gdams ngag gi mtshan nyid zer na /
gzhan dbang bden grub tu ston pa'i sems tsam pa'i bstan bcos chos can /
mtshan nyid der thal /
mtshon bya de'i phyir /
'dod na /
sems tsam pas rgyas 'bring bsdus gsum gyi dgongs pa sems tsam du bkral ba de ma nor bar bkral bar thal /
'dod pa'i phyir /
'dod na /
slob dpon dbyig gnyen gyis rgyas 'bring bsdus gsum gyi dgongs pa sems tsam du bkral ba de ma nor bar bkral ba yin par thal /
'dod pa'i phyir /
'dod mi nus te /
'grel par /
des byas byas pa min mthong nas /
zhes gsungs pa'i phyir /
kha cig theg chen sems bskyed kyi ched du gnyer bya thob pa'i thabs tshang la ma nor bar 'doms pa'i sangs rgyas kyi bkar gyur pa'i theg chen gyi rjod byed rnam dag de /
skabs 'dir dngos su bstan pa'i gdams ngag gi mtshan nyid zer na /
yum bar ma'i nang tshan du gyur pa'i gzugs la ngo bo nyid med ces pa'i mdo tshig chos can /
mtshan nyid der thal /
mtshon bya de'i phyir /
der thal /
yum bar ma skabs 'dir dngos su bstan pa'i gdams ngag yin pa'i phyir /
'dod na /
gzugs bden stong du sgom pa tsam gyis theg chen sems bskyed kyi ched du gnyer bya'i thabs ma nor ba thob nus par thal /
'dod pa'i phyir /
'dod mi nus te /
stong nyid sgom pa tsam gyis rdzogs byang thob mi nus pa'i phyir /
kha cig gdams ngag la ngag gis ma khyab zer na /
de khyab par thal /
skabs 'dir dngos su bstan pa'i gdams ngag bcu po gang rung la ngag gis khyab pa'i phyir /
der thal /
jo bo'i don bsdus sgron me las /
gdams ngag rnam pa bcu yin te /
ngo bo ngag gi 'khor lo yin / /
dbye ba yul gyi sgo nas brjod / /
ces gsungs pa'i phyir /
gzhan yang /
brjod bya don gyi gdams ngag yin na gdams ngag yin dgos par thal /
dam bca' 'thad pa'i phyir /
'dod na /
'phags pa'i bden pa bzhi chos can /
der thal /
de'i phyir /
der thal /
bden bzhi'i blang dor tshul bzhin du byed pa'i gang zag de /
brjod bya don gyi gdams ngag tshul bzhin du nyams su len pa'i gang zag yin pa'i phyir /
'dod na /
ma yin par thal /
'dus ma byas yin pa'i phyir /
der thal /
'gog bden 'dus ma byas yin pa'i phyir /
kha cig gdams ngag nyan pa'i rten gyi gang zag yin na /
chos rgyun gyi ting nge 'dzin thob pas khyab zer na /
mchog gi sprul sku la gdams ngag nyan pa'i nyan thos dgra bcom pa chos can /
der thal /
de'i phyir /
der thal /
gdams ngag nyan pa'i nyan thos dgra bcom pa yin pa'i phyir /
der thal /
de yod pa'i phyir /
'dod na /
theg chen gyi tshogs lam thob par thal lo / /
kha cig mchog gi sprul pa'i sku la theg chen gyi gdams ngag khyad par can nyan pa'i byang sems tshogs lam pa yin na /
chos rgyun gyi ting nge 'dzin thob pas khyab zer na /
mchog gi sprul sku la rgyas 'bring bsdus gsum nyan pa'i theg chen tshogs lam chung ngu ba chos can /
der thal /
de'i phyir /
'dod na /
theg chen gyi tshogs lam chen po thob par thal lo / /
kha cig rang gi sems rten rab mtha'i bsam gtan bzhi pa'i dngos gzhi'i sems rten la brten nas gang la mnyam par bzhag pa'i rgyal ba'i gsung rab thams cad kyi tshig don mtha' dag rgyun mi 'chad du 'dzin nus pa'i ting nge 'dzin de /
chos rgyun gyi ting nge 'dzin gyi mtshan nyid zer na /
theg chen sbyor lam pa des @# / /
rgyal ba'i gsung rab mtha' dag gi tshig don mtha' dag shes par thal /
mtshan nyid 'thad pa gang zhig theg chen tshogs lam chen po nas chos rgyun gyi ting nge 'dzin thob pa'i phyir /
'dod na /
des rgyal ba'i gsung rab la thos pa ngoms med du byed mi dgos par thal /
'dod pa'i phyir /
'dod mi nus te /
sa thob nas kyang thos pa ngoms med du byed dgos pa'i phyir /
der thal /
thos pas mi ngoms nyid dang ni /
zhes gsungs pa'i phyir /
kha cig gdams ngag nyan pa'i rten gyi gang zag yin na /
sems can yin pas khyab zer na /
'o na /
gdams ngag nyan pa'i nyan shes yin na /
sems can gyi rgyud kyi nyan shes yin dgos par thal /
'dod pa'i phyir /
'dod na /
gdams ngag nyan pa'i longs sku'i nyan shes chos can /
der thal /
de'i phyir /
der thal /
longs sku'i nyan shes kyi nyan byar gyur pa'i gdams ngag yod pa'i phyir /
der thal longs sku'i nyan shes yod pa'i phyir /
'dod mi nus so / /
! / /
gnyis pa rang gi lugs la /
theg chen sems bskyed kyi ched du gnyer bya thob pa'i thabs ma nor bar 'doms pa'i sangs rgyas kyi bkar gyur pa'i theg chen gyi rjod byed rnam dag de /
skabs 'dir dngos su bstan pa'i theg chen gyi gdams ngag gi mtshan nyid /
de la yul gyi sgo nas dbye na rnam pa bcu yod /
gdams ngag la ngo bo'i sgo nas dbye na rjes bstan gyi gdams ngag dang /
'doms pa'i gdams ngag gnyis yod /
rang gi ched du bya ba'i gdul byas yon tan sngar ma thob pa gsar du 'thob phyir du 'doms pa'i gdams ngag rjes bstan gyi gdams ngag gi mtshan nyid /
rang gi ched du bya ba'i gdul byas yon tan thob zin mi nyams pa'i phyir du 'doms pa'i gdams ngag 'doms pa'i gdams ngag gi mtshan nyid /
de gnyis yin khyab mnyam yin /
spyir gdams ngag nyan pa'i sa mtshams ni lam ma zhugs nas sangs rgyas kyi sa'i bar du yod /
sangs rgyas mya ngan las 'das pa'i 'og rol tu 'jig rten gyi khams gzhan nas gzhan du song ste sangs rgyas grangs med pa la gdams ngag rgya chen po nyan pa la /
theg pa chen po'i tshogs lam chen po thob dgos te /
de la chos rgyun gyi ting nge 'dzin thob dgos pa'i phyir /
theg pa chen po'i tshogs lam chen po thob pa'i rang gi sems rten rab mtha'i bsam gtan bzhi pa'i dngos gzhi'i sems brten la brten nas gang la mnyam par bzhag pa'i rgyal ba'i gsung rab kyi tshig don rgyun mi 'chad du 'dzin nus pa'i ting nge 'dzin de /
chos rgyun gyi ting nge 'dzin gyi mtshan nyid / /
! / /
gsum pa rtsod pa spong ba la /
kha cig mngon rtogs rgyan gyi ched du bya ba'i gdul byas yon tan ma thob pa dang /
thob zin pa mi 'gal bar thal /
'doms pa'i gdams ngag dang rjes bstan gyi gdams ngag mi 'gal ba'i phyir zer na /
ma khyab /
'dod mi nus so / /
kha cig chos ston na ngag gi sgo nas ston dgos par thal /
gdams ngag ston na ngag gi sgo nas ston dgos pa'i phyir zer na /
ma khyab /
ma grub na /
der thal /
de yin na ngag yin dgos pa'i phyir /
'dod mi nus te /
sgra med lus kyi rnam 'gyur gyi sgo nas chos ston pa'i rang rgyal dgra bcom pa yod pa'i phyir /
der thal /
sgra med kyang de de ltar snang /
zhes gsungs pa'i phyir /
kha cig 'phags pa thogs med kyis rgyas 'bring bsdus gsum gyi dgongs pa sems tsam du bkral ba de ma nor bar bkral ba ma yin par thal /
slob dpon dbyig gnyen gyis de ltar bkral ba de ma nor bar bkral ba ma yin pa'i phyir /
'dod na /
des de nor bar bkral bar thal /
'dod pa'i phyir /
'dod na /
des rgyas 'bring bsdus gsum gyi dgongs pa sems tsam du bkral ba de phyin ci log tu bkral bar thal /
'dod pa'i phyir /
'dod na /
dgongs 'grel gyi byams zhus kyi le'us rgyas 'bring bsdus gsum gyi dgongs pa sems tsam du bkral ba de phyin ci log tu bkral bar thal /
'dod pa'i phyir /
'dod na /
ston pa {sh+'.kya} thub pas rgyas 'bring bsdus gsum gyi dgongs pa phyin ci log tu bkral bar thal /
'dod pa'i phyir zer na /
ma khyab /
kha cig 'phags pa thogs med kyi rgyas 'bring bsdus gsum gyi dgongs pa sems tsam du bkral ba de phyin ci log tu bkral ba ma yin par thal /
'phags pa thogs med shing rta'i srol 'byed du rgyal bas @# / /
lung bstan pa'i phyir zer na /
ma khyab /
kha cig longs sku de gdams ngag nyan dgos kyi gang zag tu thal / /
de gdams ngag nyan pa'i gang zag yin pa'i phyir zer na /
ma khyab /
'dod mi nus te /
de the tshom mtha' dag chod pa'i gang zag yin pa'i phyir / /
! / /
byang chub kyi sems kyi rab tu dbye ba ji skad bshad par sgrub pa la kun rdzob dang don dam pa'i bden pa las mi 'da' bas /
zhes sogs kyi skabs su /
byang chen yod bzhin du byang chen yang dag par rjes su mi mthong ngo / /
zhes sogs kyi yum bar ma'i mdo tshig chos can /
sgrub pa rang gi ngo bo la 'doms pa'i gdams ngag yin te /
yul bden gnyis kyi rim pa las mi 'da' bar yul can thabs shes zung 'brel du nyams su longs shig ces 'doms pa'i yum bar ma'i mdo tshig yin pa'i phyir /
'di'i skabs su dgag gzhag spang gsum las /
dang po la| kha cig bden pa bden gnyis kyi dbye gzhi yin no zer na /
kun rdzob bden pa bden pa yin par thal /
dam bca' 'thad pa'i phyir /
'dod na /
de chos can /
bden pa ma yin par thal /
rdzun pa yin pa'i phyir /
kha cig don dam bden pa shes bya ma yin pas /
shes bya bden pa gnyis kyi dbye gzhi ma yin pa'i phyir zer na /
don dam bden pa chos can /
khyod shes bya yin par thal /
de bzhin gshegs pas khyod thugs su chud pa'i phyir /
ma grub na /
der thal /
des bden pa gnyis ka thugs su chud pa'i phyir /
der thal /
yab sras mjal ba'i mdo las /
de bzhin gshegs pas kun rdzob dang don dam pa'i bden pa thugs su chud de shes par bya ba yang kun rdzob dang don dam pa bden pa'i 'dir zad do zhes dang /
de bzhin gshegs pas stong pa nyid rab tu gzigs /
rab tu mkhyen /
legs par mngon du byas pa de'i tshe thams cad mkhyen pa zhes brjod do / /
zhes gsungs pa'i phyir /
gzhan yang /
mchog gi sprul pa'i sku de don dam bden pa bstan pa la ltos nas ston pa bla na med pa ma yin par thal /
des gdul bya la don dam bden pa bstan pa gang zhig rang nyid kyis don dam bden pa ji lta ba bzhin du gzigs nas gdul bya la bstan pa ma yin pa'i phyir /
der thal /
mchog gi sprul pa'i sku rang nyid kyis don dam bden pa ma gzigs pa'i phyir /
der thal /
des don dam bden pa ma rtogs pa'i phyir /
'dod mi nus te /
de don dam bden pa bstan pa la ltos te smra ba bla na med pa yin pa'i phyir /
der thal /
de smra ba bla na med pa yin pa'i phyir /
kha cig mthar thug dpyod pa'i rigs shes tshad mas dpyad bzod du grub pa'i chos don dam bden pa'i mtshan nyid /
tha snyad dpyod pa'i rigs shes tshad mas dpyad bzod du grub pa'i chos /
kun rdzob bden pa'i mtshan nyid /
zer na /
don dam bden pa chos can /
mtshan nyid dang po der thal /
mtshon bya dang po de'i phyir /
'dod na /
rang nyid mthar thug dpyod byed kyi rigs shes tshad mas dpyad bzod par thal /
'dod pa'i phyir /
'dod na /
bden grub du thal lo /
kha cig rigs pas dpyad bzod kyi chos med zer na /
de yod par thal /
tha snyad dpyod byed kyi rigs pas dpyad bzod kyi chos yod pa'i phyir te /
tha snyad dpyod byed kyi rigs pas dpyad mthar rnyed pa'i chos yod pa'i phyir /
der thal /
rang ngos nas grub pa'i chos yod pa'i phyir /
kha cig don dam bden pa'i ngo bo yin na /
don dam bden pa yin pas khyab /
kun rdzob bden pa'i ngo bo yin na /
kun rdzob bden pa yin pas khyab zer na /
dang po la /
don dam bden pa tha snyad du yod pa chos can /
don dam bden pa yin par thal /
don dam bden pa'i ngo bo yin pa'i phyir /
der thal /
don dam bden pa'i kun rdzob pa'i ngo bo yin pa'i phyir /
phyi ma la /
kun rdzob bden pa bden stong chos can /
kun rdzob bden pa yin par thal kun rdzob bden pa'i ngo bo yin pa'i phyir /
der thal /
kun rdzob bden pa'i don dam pa'i ngo bo yin pa'i phyir /
thal 'gyur snga phyi gnyis ka la khyod tha snyad du yod pa khyod kyi kun rdzob pa'i ngo bo dang /
khyod bden pas stong ba khyod kyi don dam pa'i ngo bo yin par thal /
khyod gzhi grub pa'i phyir /
zhes pa'i thal @# / /
'gyur la khyab pa yod de /
gzhi grub na khyod kyi kun rdzob pa'i ngo bo dang /
don dam pa'i ngo bo gnyis gnyis yod pas khyab pa'i phyir /
der thal /
'jug pa las /
dngos rnyed ngo bo gnyis ni 'dzin par 'gyur /
zhes gsungs pa'i phyir /
rtsa ba'i thal 'gyur gnyis ka la 'dod mi nus te /
dang po kun rdzob bden pa dang /
phyi ma don dam bden pa yin pa'i phyir /
kha cig stong nyid bden med du rtogs pa'i mthar thug dpyod pa'i rigs shes tshad ma yin na /
rang nyid kyi ngo bor stong nyid med pas khyab zer na /
rnam mkhyen chos can /
der thal /
de'i phyir /
der thal /
rnam mkhyen yin pa'i phyir /
'dod mi nus te /
de'i ngor chos thams cad yod pa'i phyir /
der thal /
de chos thams cad mngon sum du rtogs pa'i ye shes yin pa'i phyir /
kha cig stong nyid bden med du rtogs pa'i slob pa'i rgyud kyi mthar thug dpyod pa'i rigs shes tshad ma yin na /
rang nyid kyi ngor stong nyid med pas khyab zer na /
theg chen mthong lam bar chad med lam chos can /
der thal /
de'i phyir der thal /
chos can de yin pa'i phyir /
'dod mi nus te /
stong nyid mngon sum du rtogs pa'i ye shes yin pa'i phyir /
kha cig theg chen mthong lam bar ched med lam gyi ngo bor stong nyid yod kyang /
stong nyid bden med du rtogs pa'i theg chen mthong lam bar chad med lam gyi ngo bor stong nyid med zer na /
mi 'thad par thal /
theg chen mthong lam bar chad med lam yin na /
stong nyid bden med du rtogs pa'i theg chen mthong lam bar chad med lam yin pas khyab /
stong nyid bden med du rtogs pa'i theg chen mthong lam bzod pa brgyad po gang rung yin na /
theg chen mthong lam bar chad med lam yin dgos pa'i phyir /
kha cig mthar thug dpyod pa'i rigs shes tshad ma'i rnyed don /
don dam bden pa'i mtshan nyid /
tha snyad dpyod pa'i rigs shes tshad ma'i rnyed don /
kun rdzob bden pa'i mtshan nyid zer na /
bden 'dzin zhen yul gyis stong ba chos can /
mtshon bya phyi ma der thal /
mtshan nyid phyi ma de'i phyir /
der thal /
bden 'dzin zhen yul la 'khrul ba'i log shes su rtogs pa'i tshad ma'i rnyed don gang zhig de 'dra'i tshad ma de tha snyad dpyod byed kyi tshad ma yin pa'i phyir /
gang zhig der thal /
bden 'dzin zhen yul la 'khrul ba'i log shes yin pa de /
tshad ma de'i rnyed don yin pa'i phyir /
phyi ma der thal /
bden 'dzin zhen yul la 'khrul ba'i log shes yin pa /
kun rdzob bden pa yin pa'i phyir /
rtsa bar 'dod na /
mi 'thad par thal /
de don dam bden pa yin pa'i phyir /
gzhan yang /
myu gu don dam par gzhan las mi skye ba chos can /
mtshon bya dang po der thal /
mtshan nyid dang po de'i phyir /
der thal /
myu gu don dam par gzhan las mi skye bar rtogs pa'i rigs shes rjes dpag gi rnyed don gang zhig de 'dra'i rigs shes de mthar thug dpyod pa'i rigs shes tshad ma yin pa'i phyir /
der thal /
des myu gu skye zhes pa tsam gyis ma tshim par myu gu don dam par bdag las skye 'am gzhan la skye zhes dpyad pa na myu gu'i mthar thug gi skye ba'i don la dpyad pa yin pa'i phyir /
'dod na sla /
kha cig rang mngon sum du rtogs pa'i mngon sum tshad mas gnyis snang nub pa'i tshul gyis rtogs par bya ba gang zhig sgrub pa'i rnam par rtogs bya ma yin pa /
don dam bden pa'i mtshan nyid /
rang mngon sum du rtogs pa'i mngon sum tshad mas gnyis snang dang bcas pa'i tshul gyis rtogs par bya ba'i rigs su gnas pa /
kun rdzob bden pa'i mtshan nyid zer na /
bum pa'i chos nyid chos can /
mtshan nyid dang po der thal /
mtshon bya dang po de'i phyir /
'dod na /
bum pa'i chos nyid mngon sum du rtogs pa'i mngon sum chos can /
khyod tshad mas gnyis snang nub pa'i tshul gyi rtogs par bya ba ma yin par thal /
khyod tshad ma dang tha dad pa'i kun rdzob bden pa yin pa'i phyir /
kha cig rnam mkhyen de rnam mkhyen gyis gnyis snang nub pa'i tshul gyis rtogs /
de rtogs @# / /
na rnam mkhyen de /
rang mngon sum du rtogs pa'i mngon sum tshad mas gnyis snang nub pa'i tshul gyis rtogs dgos pas /
de don dam bden pa yin pa bkag pa'i phyir du sgrub pa'i rnam par rtogs bya ma yin pa zhes smos pa yin no zer na /
'o na /
gang zag gi bdag gis stong ba'i khyad par du byas pa'i rnam mkhyen de gang zag gi bdag gis stong bas khyad par du byas pa'i rnam mkhyen gyis gnyis snang nub pa'i tshul gyis rtogs par thal /
rnam mkhyen gyis rnam mkhyen gnyis snang nub pa'i tshul gyis rtogs pa'i phyir /
'dod na /
gang zag gi bdag gis stong ba'i khyad par du byas pa'i rnam mkhyen chos can /
don dam bden pa yin par thal /
don dam bden pa'i mtshan nyid de'i phyir /
der thal /
dang po gang zhig phyi ma yin pa'i phyir /
dang po der thal /
de rang mngon sum du rtogs pa'i mngon sum tshad mas gnyis snang nub pa'i tshul gyis rtogs pa'i phyir /
der thal /
de gang zag gi bdag gis stong pas khyad par du byas pa'i rnam mkhyen gyis gnyis snang nub pa'i tshul gyis rtogs pa'i phyir /
rtags khas /
phyi ma der thal /
de sgrub pa ma yin pa'i phyir /
der thal /
de dgag pa yin pa'i phyir /
der thal /
chos can de dang gcig yin pa'i phyir /
rtsa bar 'dod mi nus te /
kun rdzob bden pa yin pa'i phyir /
gzhan yang /
bum pa'i chos nyid chos can /
mtshon bya phyi ma der thal /
mtshan nyid phyi ma de'i phyir /
ma grub na /
bum pa'i chos nyid mngon sum du rtogs pa'i mngon sum chos can /
tshad mas gnyis snang dang bcas pa'i tshul gyis rtogs par bya ba'i rigs su gnas par thal /
kun rdzob bden pa yin pa'i phyir rtsa bar 'dod mi nus te /
don dam bden pa yin pa'i phyir /
kha cig mthar thug dpyod pa'i rigs shes tshad ma'i rnyed don gang zhig mthar thug dpyod pa'i rigs shes tshad ma khyod la ltos te mthar thug dpyod pa'i rigs shes tshad mar song ba de /
don dam bden pa'i mtshan nyid /
tha snyad dpyod byed kyi rigs shes tshad ma'i rnyed don gang zhig tha snyad dpyod byed kyi rigs shes tshad ma khyod la ltos te /
tha snyad dpyod byed kyi rigs shes tshad mar song ba de /
kun rdzob bden pa'i mtshan nyid zer na /
gzhi grub na| mthar thug dpyod pa'i rigs shes tshad ma'i rnyed don yin pas khyab pa dang /
sangs rgyas 'phags pa'i tha snyad dpyod byed kyi rigs shes tshad ma'i rnyed don la /
tha snyad dpyod byed kyi rigs shes tshad ma'i rnyed don yin dgos par thal /
'dod pa'i phyir /
'dod na /
sangs rgyas 'phags pa'i mig shes kyi bzung bya yin na /
mig shes kyi bzung bya yin dgos par thal /
'dod pa'i phyir /
'dod na /
sgra chos can /
mig shes kyi bzung bya yin par thal /
sangs rgyas 'phags pa'i mig shes kyi bzung bya yin pa'i phyir /
khyab pa khas /
ma grub na /
der thal /
gzhi grub pa'i phyir /
'dod na /
gzhi grub na mig shes kyi bzung bya yin dgos par thal /
'dod pa'i phyir /
'dod na /
'dus ma byas kyi chos rnams chos kyi skye mched du bzhag pa de mi 'thad par thal /
'dod pa'i phyir /
'dod mi nus so / /
gzhan yang /
mthar thug dpyod pa'i rigs shes tshad mas rtogs zin rtogs pa'i don dam bden pa chos can /
mtshan nyid dang po der thal /
mtshon bya dang po de'i phyir /
der thal /
chos can de yin pa'i phyir /
'dod mi nus te /
mthar thug dpyod pa'i rigs shes tshad ma de la ltos te mthar thug dpyod pa'i rigs shes tshad mar ma song ba'i phyir /
der thal /
de de la ltos te tshad mar ma song ba'i phyir /
der thal /
de de la ltos te gsar du mi slu ba'i rig par ma song ba'i phyir /
der thal /
de de la ltos te rtogs zin rtogs pa'i rig par song pa'i phyir /
gzhan yang /
tha snyad dpyod byed kyi rigs shes tshad mas rtogs zin rtogs pa'i kun rdzob bden pa yang chos can /
mtshan nyid phyi ma der thal /
mtshon bya phyi ma de'i phyir /
'dod na /
sgrub tshul sngar ltar byas nas 'gog gzhan @# / /
yang /
mthar thug dpyod pa'i rigs shes tshad ma'i rgyu chos can /
mtshon bya dang po der thal /
mtshan nyid dang po de'i phyir /
gang zhig der thal /
gzhi grub pa'i phyir /
phyi ma ma grub na /
de chos can /
mthar thug dpyod pa'i rigs shes tshad ma khyod la ltos te mthar thug dpyod pa'i rigs shes tshad mar song bar thal /
de khyod la ltos te mthar thug dpyod pa'i rigs shes tshad mar skyes pa'i phyir /
der thal /
de de la ltos te skyes pa'i phyir /
'dod mi nus te /
kun rdzob bden pa yin pa'i phyir /
kha cig mthun pa'i yul don dam bden pa la yul don dam bden pas khyab zer ba dang /
mthun pa'i yul can don dam bden pa la yul can don dam bden pas khyab zer na /
dang po la /
myu gu bden stong sgyu ma lta bu chos can /
yul don dam bden pa yin par thal /
mthun pa'i yul don dam bden pa yin pa'i phyir /
ma grub na /
myu gu chos can /
khyod bden stong sgyu ma lta bu mthun pa'i yul don dam bden pa yin par thal /
khyod 'dus byas yin pa'i phyir /
'dod na /
don dam bden pa yin par thal lo /
'dod mi nus so /
phyi ma la /
myu gu bden med rtogs pa'i rigs shes rjes dpag chos can /
der thal /
de'i phyir /
der thal /
mthar thug dpyod pa'i rigs shes tshad ma yin pa'i phyir /
'dod na /
de chos can /
khyod la snang ba de snang ba ltar du grub par thal /
khyod yul can don dam bden pa yin pa'i phyir /
'dod na /
myu gu bden stong gi don spyi stong nyid yin par thal /
de la myu gu bden stong gi don spyi stong nyid du snang ba gang zhig de la snang ba de snang ba ltar du grub pa'i phyir /
dang po der thal /
de snang rtag gcig 'dzin can gyi blo yin pa'i phyir /
der thal /
chos can de'i phyir /
rtsa bar 'dod na /
myu gu bden stong chos can /
khyod kyi don spyi stong nyid ma yin par thal /
khyod gzhi grub pa'i phyir /
kha cig don dam bden pa la ngo bo la mi 'dra ba'i khyad par med zer na /
de yod par thal /
sgrib gnyis bden stong dang /
rnam mkhyen bden stong gnyis ngo bo la mi 'dra ba'i khyad par yod pa'i phyir /
der thal /
sgrib gnyis bden stong de dri ma dang bcas pa'i chos nyid yin /
rnam mkhyen bden stong de dri ma spangs pa'i chos nyid yin pa'i phyir /
dang po der thal /
sgrib gnyis de dri ma dang bcas pa'i chos yin pa'i phyir /
phyi ma der thal /
rnam mkhyen de dri ma spangs pa'i ye shes yin pa'i phyir /
kha cig don dam bden pa la ngo bo la rigs mi 'dra ba'i khyad par yod zer na /
'o na /
sgrib gnyis bden stong dang rnam mkhyen bden stong gnyis la ngo bo la rigs mi 'dra ba'i khyad par yod par thal /
dam bca' 'thad pa'i phyir /
'dod mi nus te /
de gnyis po de dgag bya bden grub bkag pa'i med dgag yin par yang mtshungs /
mthar thug dpyod pa'i rigs shes tshad ma'i rnyed don yin par yang mtshungs pa'i phyir /
kha cig don dam bden pa yin na dgag bya bden grub bkag tsam gyi med dgag yin pas khyab zer na /
rnam mkhyen gyi chos nyid chos can /
der thal /
de'i phyir /
'dod na /
mi 'thad par thal /
dgag bya glo bur gyi dri ma spangs pa'i don dam bden pa yin pa'i phyir /
der thal /
rnam mkhyen gyi chos nyid yin pa'i phyir /
kha cig log pa dang kun rdzob bden pa'i gzhi mthun yin na /
log pa'i kun rdzob bden pa yin pas khyab zer na /
sgra rtag 'dzin rtog pa chos can /
der thal /
de'i phyir /
der thal /
log pa gang zhig kun rdzob bden pa yin pa'i phyir /
dang po der thal /
log shes yin pa'i phyir /
phyi ma der thal /
yod pa gang zhig don dam bden pa ma yin pa'i phyir /
'dod mi nus te /
yang dag kun rdzob yin pa'i phyir /
der thal /
shes pa yin pa'i phyir /
kha cig yang dag kun rdzob yin na /
yang dag yin pas khyab zer na /
shes pa chos can /
yang dag yin par thal /
yang dag kun rdzob yin pa'i phyir /
der thal /
shes pa yin pa'i phyir /
'dod na /
don dam bden pa yin par thal /
'dod pa'i phyir /
'dod mi nus te /
rdzun pa yin pa'i @# / /
phyir /
der thal /
rgyu rkyen du ma tshogs pa la brten nas skye 'jig gnas gsum gyi 'dus byas pa'i chos can yin pa'i phyir /
khyab ste /
rtsa shes las /
'du byed thams cad bslu ba'i chos / /
des na de dag rdzun pa yin / /
zhes gsungs pa'i phyir /
gzhan yang /
yang dag pa'i lta ba yin na /
yang dag yin dgos par thal /
yang dag kun rdzob yin na /
yang dag yin dgos pa'i phyir /
'dod na /
lam ma zhugs kyi gang zag gi rgyud kyi stong nyid rtogs pa'i lta ba chos can /
der thal /
de'i phyir /
rtags gsal sla /
kha cig rang snang yul du byed pa'i blo la snang ba snang ba ltar du don byed nus pa'i kun rdzob /
yang dag kun rdzob kyi mtshan nyid /
rang snang yul du byed pa'i blo la snang ba snang ba ltar du don byed mi nus pa'i kun rdzob /
log pa'i kun rdzob kyi mtshan nyid zer na /
dang po la /
gang zag gi bdag med phra mo chos can /
mtshan nyid der thal /
mtshon bya de'i phyir /
der thal /
chos can de dang gcig yin pa'i phyir /
'dod na /
'dus byas yin par thal /
'dod pa'i phyir /
'dod mi nus te /
'dus ma byas yin pa'i phyir /
phyi ma la /
myu gu bden par skye ba chos can /
rang snang yul du byed pa'i blo la snang ba snang ba ltar du don byed nus pa'i kun rdzob yin par thal /
log pa'i kun rdzob yin pa'i phyir /
ma grub na /
myu gu chos can /
khyod bden par skye ba log pa'i kun rdzob yin par thal /
gzhi grub pa'i phyir /
'dod na /
de kun rdzob yin par thal /
'dod pa'i phyir /
'dod na /
de yod par thal /
'dod pa'i phyir /
kha cig kun rdzob bden pa gang zhig rang gi mtshan nyid kyis grub pa /
yang dag kun rdzob kyi mtshan nyid /
kun rdzob bden pa gang zhig rang gi mtshan nyid kyis ma grub pa| log pa'i kun rdzob kyi mtshan nyid zer na /
me long nang gi byad bzhin gyi gzugs brnyan chos can /
mtshon bya dang po der thal /
mtshan nyid dang po de'i phyir /
dang po der thal /
yod pa gang zhig don dam bden pa ma yin pa'i phyir /
phyi ma ma grub na /
de chos can /
rang gi mtshan nyid kyis grub par thal /
rang gi mtshan nyid kyis grub pa'i rang gi rgyu gzhan las skye ba'i phyir /
der thal /
dngos po yin pa'i phyir /
'dod mi nus te /
log pa'i kun rdzob yin pa'i phyir /
der thal /
smig rgyu'i chu log pa'i kun rdzob yin pa'i phyir /
der thal /
bden gnyis rang 'grel las /
shes pa la gsal ba'i rnam pa snang ba can du 'dra yang /
ji ltar snang ba bzhin du don byed pa la bslu ba dang mi bslu ba yin par nges par byas nas chu la sogs pa dang smig rgyu la sogs pa yang dag pa dang /
yang dag pa ma yin par rtogs so /
zhes gsungs pa'i phyir /
gzhan yang /
me long nang gi byad bzhin gyi gzugs brnyan chos can mtshan nyid phyi ma der thal /
mtshon bya phyi ma de'i phyir /
rtags gsal sgrub zin /
kha cig de dngos po ma yin zer na /
de chos can /
dngos po yin par thal /
rang rgyu me long g.ya' dag pa sogs rgyu rkyen du ma tshogs pa la brten nas skyes shing /
rang nyid kyis kyang byad bzhin gyi gzugs brnyan byad bzhin du snang ba'i shes pa bskyed par byed pa'i phyir /
der thal /
'jug pa las /
dngos po stong pa gzugs brnyan la sogs pa / /
tshogs la ltos rnams ma grags pa yang min / /
ji ltar des ni gzugs brnyan sogs stong las / /
shes pa de yi rnam pa skye 'gyur ltar / /
de bzhin dngos po thams cad stong na yang / /
stong nyid dag las rab tu skye bar 'gyur / /
zhes gsungs pa'i phyir /
kha cig rang nyid snang ba snang ba ltar du ma grub par rtogs pa la stong nyid rtogs pa la ltos dgos pa'i kun rdzob bden pa /
yang dag kun rdzob kyi mtshan nyid /
kun rdzob bden pa gang zhig rang nyid snang ba snang ba ltar du ma grub par rtogs pa la stong nyid rtogs pa la ltos mi dgos pa /
log pa'i kun rdzob kyi mtshan nyid zer ba dang log pa'i kun rdzob yin na /
yod pas khyab zer na /
me long nang gi byad bzhin gyi gzugs brnyan byad bzhin du ma grub par @# / /
rtogs pa'i shes pa yin na /
de bden med du rtogs pa'i shes pa yin dgos par thal /
me long nang gi byad bzhin de rang nyid snang ba snang ba ltar du ma grub par rtogs pa la stong nyid rtogs pa la ltos dgos pa yin pa'i phyir /
'dod na| me long nang gi byad bzhin bden stong sgyu ma lta bur rtogs pa'i theg chen mthong lam rjes thob ye shes chos can /
der thal /
de'i phyir /
der thal /
chos can de yin pa'i phyir /
'dod mi nus te /
chos can de'i phyir /
phyi ma la /
ri bong r+wa chos can /
mtshan nyid de ma yin par thal /
log pa'i kun rdzob ma yin pa'i phyir /
der thal /
de med pa'i phyir /
'dod mi nus te /
gzhi ma grub pa'i phyir /
kha cig me long nang gi byad bzhin gyi gzugs brnyan byad bzhin du snang yang snang ba ltar du ma grub par rdzun par rtogs pa'i gang zag yin na /
me long nang gi byad bzhin gyi gzugs brnyan snang ba snang ba ltar du ma grub par rtogs pas khyab zer na /
stong nyid rtogs ma myong ba'i me long nang gi byad bzhin gyi gzugs brnyan byad bzhin du snang yang snang ba ltar du ma grub par rdzun par rtogs pa'i gang zag chos can /
der thal /
de'i phyir /
der thal /
me long nang gi byad bzhin gyi gzugs brnyan byad bzhin du bden par med par rtogs pa'i phyir /
der thal /
des me long nang gi byad bzhin gyi gzugs brnyan byad bzhin du ma grub par rtogs pa'i phyir /
der thal /
chos can de yin pa'i phyir /
'dod na /
rdzun par rtogs par thal /
'dod pa'i phyir /
'dod na /
des de kun rdzob bden par rtogs par thal /
'dod pa'i phyir /
'dod na /
de me long nang gi byad bzhin gyi gzugs brnyan gyi steng du bden med tshad mas nges myong du thal /
'dod pa'i phyir /
khyab ste /
rnam bshad dgongs pa rab gsal las /
gzhi de kun rdzob tu rtogs pa la gzhi de rdzun par rtogs dgos so / /
zhes gsungs pa'i phyir /
'dod mi nus so / /
kha cig bum pa'i gnas lugs don dam bden pa'i mtshan gzhi yin zer na /
de chos can /
khyod tshad mas nges shing gnas lugs tshad mas ma nges pa'i gang zag yod par thal /
khyod gnas lugs kyi mtshan gzhi yin pa'i phyir /
der thal /
don dam bden pa'i mtshan gzhi yin pa'i phyir /
'dod mi nus te /
de tshad mas nges pa'i gang zag yin na /
gnas lugs tshad mas nges pa'i gang zag yin dgos pa'i phyir /
der thal /
bum pa'i gnas lugs tshad mas nges pa'i gang zag yin na /
bum pa'i gnas lugs gnas lugs su tshad mas nges pa'i gang zag yin dgos /
de yin na bum pa'i gnas lugs gnas lugs su tshad mas nges pa'i gang zag yin dgos pa'i phyir /
kha cig kun rdzob bden pa tshad mas nges pa'i gang zag yin na /
kun rdzob bden pa kun rdzob bden par tshad mas nges pa'i gang zag yin pas khyab zer na /
stong nyid rtogs ma myong ba'i kun rdzob bden pa tshad mas nges pa'i gang zag chos can /
der thal /
de'i phyir /
der thal /
stong nyid rtogs ma myong ba'i gang zag gi rgyud la kun rdzob bden pa 'jal byed kyi tshad ma yod pa'i phyir /
der thal /
de'i rgyud la tshad ma yod pa gang zhig de'i rgyud la don dam 'jal byed kyi tshad ma med pa'i phyir /
'dod na /
stong nyid rtogs myong du thal lo / /
gzhan yang /
sgyu ma'i rta glang rtogs pa'i gang zag yin na /
sgyu ma'i rta glang sgyu ma'i rta glang du rtogs pa'i gang zag yin dgos par thal /
dam bca' 'thad pa'i phyir /
'dod na /
sngags rdzas kyis mig bslad pa'i ltad mo ba chos can /
der thal /
de'i phyir de'i rgyud la sgyu ma'i rta glang 'jal byed kyi tshad ma yod pa'i phyir /
'dod mi nus te /
chos can de yin pa'i phyir /
kha cig kun rdzob bden pa'i sgra bshad du yod na /
kun rdzob bden pa'i sgra 'jug tu yod pas khyab zer ba dang /
don dam bden pa'i sgra bshad pa'i gzhi yin na /
de'i sgra 'jug pa'i gzhi yin pas khyab zer na /
dang po la /
bum pa'i @# / /
chos nyid chos can /
der thal /
de'i phyir /
der thal /
blo kun rdzob pa rang nyid bden par 'dzin pa'i bden 'dzin gyi ngo bor bden par grub kyang /
don la bden par ma grub pa'i chos yin pa'i phyir /
der thal /
gzhi grub pa'i phyir /
'dod na /
kun rdzob bden par thal lo / /
phyi ma la /
gnas lugs mngon sum du rtogs pa'i slob pa 'phags pa'i mnyam gzhag ye shes chos can /
der thal /
de'i phyir /
de der thal /
myu gu bden stong de blo don dam bden pa gnas lugs mngon sum du rtogs pa'i slob pa 'phags pa'i mnyam gzhag ye shes kyi gzigs ngor snang tshul dang gnas tshul mthun pa'i rgyu mtshan gyis de la don dam bden pa zhes bshad pa'i phyir /
'dod na /
don dam bden pa yin par thal lo / /
kha cig kun rdzob bden pa'i sgra bshad gzhi dang 'jug gzhi gnyis 'gal /
don dam bden pa'i sgra bshad gzhi dang 'jug gzhi gnyis kyang 'gal zer na /
dang po la myu gu bden par 'dzin pa'i bden 'dzin chos can /
kun rdzob bden pa'i sgra bshad gzhi ma yin par thal /
de'i sgra 'jug gzhi yin pa'i phyir /
der thal /
kun rdzob bden pa yin pa'i phyir /
'dod na /
de kun rdzob bden pa'i sgra bshad gzhi yin par thal /
myu gu de blo kun rdzob pa rang nyid bden par 'dzin pa'i bden 'dzin gyi ngo bor bden par grub kyang /
don la bden par ma grub pa'i rgyu mtshan gyis de la kun rdzob bden pa zhes bshad pa'i phyir /
phyi ma la /
myu gu bden stong chos can /
don dam bden pa'i sgra 'jug gzhi ma yin par thal /
de'i sgra bshad gzhi yin pa'i phyir /
der thal /
myu gu bden stong de myu gu'i gnas lugs kyi don dang /
myu gu'i gnas lugs dam pa yin pas don dam pa dang /
de snang tshul dang gnas tshul mthun par bden pas na /
don dam pa'i bden pa zhes bshad pa'i phyir /
der thal /
tshig gsal las /
don yang de yin la dam pa yang de yin pas na don dam pa'o / /
de nyid bden pas na don dam pa'i bden pa'o / /
zhes gsungs pa'i phyir /
rtsa bar 'dod mi nus te /
don dam bden pa yin pa'i phyir /
kha cig bum pa de tshur mthong gi rgyud kyi bum 'dzin dbang po'i mngon sum la bden par snang yang don la bden par ma grub pa'i rgyu mtshan gyis de la kun rdzob bden pa zhes bshad pa yin pa'i phyir zer na /
de mi 'thad par thal /
dbang shes la bden grub mi snang ba'i phyir /
der thal /
dbang shes la don dam la dpyod pa'i rtags yang dag gi dgag bya mthar thug mi snang ba'i phyir /
der thal /
yang dag kun rdzob gzhi grub pa'i phyir /
kha cig dbang shes la rtags yang dag gi dgag bya mi snang zer na /
de snang bar thal /
dbang shes la tha snyad dpyod byed kyi rtags yang dag gi dgag bya snang ba'i phyir /
der thal /
tshur mthong gi rgyud kyi gzugs 'dzin dbang po'i mngon sum la gzugs phyi rol don du snang ba'i phyir /
der thal /
gzung ba med na 'dzin pa med do / /
zhes pa'i thad du tshur mthong gi rgyud kyi gzugs 'dzin dbang po'i mngon sum la gzugs phyi rol don du snang yang /
phyi rol don du ma grub pa bden stong sgyu ma lta bur rtogs par gsungs pa'i phyir /
kha cig rnam mkhyen gyis shes bya mkhyen pa'i tshul yod de /
don dam bden pa'i chos rnams gnyis snang nub pa'i sgo nas gzigs /
rang las tha dad pa'i ji snyed pa'i chos rnams gnyis snang dang bcas pa'i sgo nas gzigs /
rnam mkhyen gyis rnam mkhyen gnyis snang bcas nub gang rung gi sgo nas kyang ma gzigs pa yin zer na /
rnam mkhyen gyis rnam mkhyen gnyis snang bcas nub gang rung gi sgo nas gzigs par thal /
rnam mkhyen la rnam mkhyen snang ba'i phyir /
der thal /
mi snang yang rtogs pa'i shugs rtogs rnam mkhyen la mi mnga' ba'i phyir /
der thal /
rnam bshad dgongs pa rab gsal las /
mi snang yang rtogs pa'i shugs rtogs sangs rgyas la bzhag du mi rung ba'i phyir /
snang nas mkhyen dgos pas ji snyed pa mkhyen @# / /
pa'i ye shes de'i ngo bor yul dang yul can gnyis su snang ba'i tshul gyis mkhyen pa'o / /
zhes gsungs pa'i phyir /
gzhan yang /
rnam mkhyen la rnam mkhyen snang bar thal /
rnam mkhyen du gyur pa'i rnam par shes pa la rnam mkhyen snang ba'i phyir /
der thal /
de'i 'khor du gyur pa'i tshor ba la de snang ba gang zhig de gnyis mtshungs ldan rnam pa lnga mtshungs yin pa'i phyir /
dang po der thal /
de de las tha dad pa'i kun rdzob bden pa yin pa'i phyir /
phyi ma ma grub na /
de 'dra'i rnam mkhyen chos can /
khyod dang khyod kyi 'khor du gyur pa'i tshor ba gnyis mtshungs ldan rnam pa lnga mtshungs yin par thal /
khyod rnam par shes pa yin pa'i phyir /
gzhan yang /
rnam mkhyen la rnam mkhyen snang bar thal /
rnam mkhyen la rnam mkhyen gyi mi rtag pa snang ba gang zhig rnam mkhyen dang rnam mkhyen gyi mi rtag pa gnyis yul dus rang bzhin gang la ltos te grub sde rdzas gcig yin pa'i phyir /
der thal /
rnam 'grel las /
de phyir dngos po mthong ba yis /
yon tan mtha' dag mthong ba nyid / /
ces gsungs pa'i phyir /
dang po der thal /
rnam mkhyen gyis rnam mkhyen gyi mi rtag pa mngon sum du rtogs pa'i phyir /
ma grub na /
rnam mkhyen chos can /
khyod kyis rnam mkhyen gyi mi rtag pa mngon sum du rtogs par thal /
khyod rnam mkhyen yin pa'i phyir /
kha cig gi gsung na re /
rnam mkhyen la rnam mkhyen mi snang na /
sngar gyi rnam bshad kyi lung dang 'gal zhing gnod pas /
rnam mkhyen la rnam mkhyen snang zhing /
de yang gnyis snang nub pa'i sgo nas rtogs pa yin zer na /
rnam mkhyen gyis rnam mkhyen rnam mkhyen dang tha dad ma yin par rtogs na /
rnam mkhyen gyis rnam mkhyen gnyis snang nub pa'i sgo nas rtogs dgos par thal /
dam bca' 'thad pa'i phyir /
'dod na /
blo de'i ngo bor blo de yul yul can tha dad pa'i gnyis snang nub pa'i sgo nas don dam bden pa rtogs na /
blo des don dam bden pa gnyis snang nub pa'i sgo nas rtogs dgos par thal /
'dod pa'i phyir /
'dod na /
dman lam sngon du ma song ba'i stong nyid rtogs pa'i theg chen gyi sbyor lam bzod pa'i ye shes des /
stong nyid gnyis snang nub pa'i sgo nas rtogs par thal /
de rang nyid kyi yul yul can tha dad pa'i gnyis snang nub pa'i sgo nas stong nyid rtogs pa'i phyir /
der thal /
nyan sa las /
gnyis snang nub pa ltar snang gi gnyis snang nub pa ni ma yin no / /
zhes gsungs pa'i phyir /
'dod mi nus te /
so skye'i ye shes yin pa'i phyir /
kha cig ji lta ba rtogs pa'i rnam mkhyen gyis ji snyed pa'i chos ma rtogs zer na /
de rtogs par thal /
des chos thams cad rtogs pa'i phyir /
ma grub na /
de chos can /
der thal /
rnam mkhyen yin pa'i phyir /
kha cig ji lta ba rtogs pa'i rnam mkhyen gyis ji lta ba gzigs pa'i gzigs ngor ji snyed pa'i chos gzigs zer na /
'o na /
ji lta ba rtogs pa'i rnam mkhyen gyis ji lta ba gzigs pa ltar du ji snyed pa'i chos rnams gzigs par thal /
dam bca' 'thad pa'i phyir /
'dod mi nus te /
de gnyis gzigs tshul mi mthun pa'i phyir /
der thal /
rtsa ba las /
gzugs la sogs pa mi shes phyir /
zhes gsungs pa'i phyir / /
! / /
gnyis pa rang gi lugs la /
shes bya bden gnyis kyi dbye gzhi yin te /
gzhi grub na rang nyid kyi steng du kun rdzob pa dang /
don dam pa'i ngo bo gnyis gnyis 'dzin pas khyab cing /
shes bya la bden pa gnyis su grangs nges te /
bden gnyis kyi bar du gnyis yin gyi phung sum pa yang med gnyis ma yin gyi phung sum pa yang med pa'i phyir /
khyod gang gis rnyed pa'i tshad ma khyod la ltos te mthar thug dpyod pa'i rigs shes tshad mar song ba /
khyod don dam bden pa yin pa'i mtshan nyid /
don dam bden pa de la sgras brjod rigs kyi sgo nas dbye na /
yul don dam bden pa dang /
yul can don dam bden pa gnyis /
gnyis ka la @# / /
yang dngos dang rjes mthun pa gnyis gnyis yod /
myu gu bden stong de yul don dam bden pa dngos dang /
myu gu bden stong sgyu ma lta bu de yul don dam bden pa rjes mthun pa de yin /
myu gu bden med du mngon sum du rtogs pa'i slob pa 'phags pa'i mnyam gzhag ye shes yul can don dam bden pa dngos dang /
myu gu bden med du rtogs pa'i rigs shes rjes dpag lta bu yul can don dam bden pa rjes mthun pa yin pa'i phyir /
khyod gang gis rnyed pa'i tshad ma khyod la ltos te tha snyad dpyod byed kyi rigs shes tshad mar song ba /
khyod kun rdzob bden pa yin pa'i mtshan nyid /
kun rdzob bden pa la dbye na /
yang dag kun rdzob dang /
log pa'i kun rdzob gnyis /
rang nyid gtso bor snang yul du byed pa'i blo la snang ba snang ba ltar du grub pa'i kun rdzob bden pa /
yang dag kun rdzob kyi mtshan nyid /
mtshan gzhi ni shes pa thams cad dang kha dog thams cad yin /
rang nyid gtso bor snang yul du byed pa'i blo la snang ba snang ba ltar du ma grub pa /
log pa'i kun rdzob kyi mtshan nyid /
mtshan gzhi ni smig rgyu'i chu dang /
me long nang gi byad bzhin gyi gzugs brnyan lta bu yin /
myu gu bden stong de la don dam bden pa zhes 'chad pa'i rgyu mtshan yod de /
myu gu bden stong mngon sum du rtogs pa'i slob pa 'phags pa'i mnyam gzhag ye shes kyi gzigs ngor snang tshul dang gnas tshul mthun pa'i rgyu mtshan gyis de ltar bshad pa'i phyir /
myu gu la kun rdzob bden pa zhes 'chad pa'i rgyu mtshan yod de /
blo kun rdzob pa rang nyid bden par 'jin pa'i bden 'dzin gyi ngo bor bden par grub kyang /
don la bden par ma grub pa'i rgyu mtshan gyis de ltar bshad pa'i phyir /
bden pa gnyis po de ngo bo gcig la ldog pa tha dad pa yin te /
dper na /
byas mi rtag lta bu yin pa'i phyir /
rnam mkhyen gyis bden gnyis ji ltar gzigs pa'i tshul yod de /
don dam bden pa'i shes bya thams cad gnyis snang nub pa'i sgo nas rtogs /
kun rdzob bden pa'i shes bya thams cad gnyis snang dang bcas pa'i sgo nas rtogs pa'i phyir /
bden gnyis kyi rnam bzhag gtan la phab pa la dgos pa yod de /
gzhi dus su bden gnyis kyi rnam bzhag phyin ci ma log par gtan la phab pa la brten nas /
lam dus su tshogs gnyis zung 'jug tu nyams su len pa de 'byung /
lam dus su tshogs gnyis zung 'jug tu nyams su blangs pa la brten nas 'bras dus su sku gsum zung du 'jug pa de thob pa'i dgos pa yod pa'i phyir / /
! / /
gsum pa rtsod pa spong ba la /
kha cig bden pa bden pa gnyis kyi dbye gzhi yin par thal /
bden pa gnyis ka bden pa yin pa'i phyir /
der thal /
de gnyis ka yod pa'i phyir /
zer na ma khyab /
kha cig don dam bden pa bden med du mngon sum du rtogs pa'i theg chen mthong lam bar chad med lam gyis don dam bden pa ma rtogs par thal /
don dam bden pa de /
don dam bden pa bden med du mngon sum du rtogs pa'i theg chen mthong lam bar chad med lam gyis ma rtogs pa'i phyir /
zer na /
ma khyab /
ma grub na /
der thal /
don dam bden pa de rang nyid kyi mthar thug dpyod pa'i rigs shes tshad mas dpyad mi bzod cing dpyad mthar yang mi rnyed pa'i phyir /
der thal /
bden par ma grub pa'i phyir /
kha cig mthar thug dpyod pa'i rigs shes tshad mas dpyad bzod pa'i chos med par thal /
don dam bden pa de rang nyid kyi mthar thug dpyod pa'i rigs shes tshad mas dpyad mi bzod pa'i phyir zer na /
ma khyab /
'dod na /
mi 'thad par thal /
sangs rgyas 'phags pa'i rgyud kyi mthar thug dpyod pa'i rigs shes tshad mas dpyad bzod pa'i chos yod pa'i phyir /
der thal /
ji lta ba rtogs pa'i rnam mkhyen gyis dpyad bzod pa'i chos yod pa'i phyir /
der thal /
bum pa de ltar yin pa'i phyir /
der thal /
bum pa de ji lta ba rtogs pa'i rnam mkhyen gyis tha snyad @# / /
btags pa'i btags don btsal ba'i tshe na rnyed pa'i chos yin pa'i phyir /
der thal /
gzhi grub pa'i phyir /
kha cig bum pa bden stong rnyed pa'i tshad ma de bum pa bden stong la ltos te mthar thug dpyod pa'i rigs shes tshad mar song bar thal /
khyod kyi don dam bden pa'i mtshan nyid 'thad pa'i phyir /
'dod na /
mi 'thad de /
de bum pa bden stong la ltos te gsar du mi slu ba'i rig par ma song ba'i phyir /
der thal /
de bum pa bden stong la ltos te rtogs zin rtogs pa'i rigs par song ba'i phyir /
der thal /
des bum pa bden stong rtogs zin pa gang zhig de bum pa bden stong rtogs pa'i rig pa yin pa'i phyir zer na ma khyab /
kha cig yang dag kun rdzob yin na /
rang nyid gtso bor snang yul du byed pa'i blo la snang ba snang ba ltar du don byed nus pas khyab /
log pa'i kun rdzob yin na /
rang nyid gtso bor snang yul du byed pa'i blo la snang ba snang ba ltar du don byed mi nus pas khyab par thal /
bden gnyis las /
snang du 'dra yang don byed dag nus pa'i phyir dang mi nus phyir / /
yang dag yang dag ma yin pa'i / /
kun rdzob kyi ni dbye ba byas / /
zhes gsungs pa'i phyir /
zer na /
skyon med de /
de'i don ni chu de rang nyid gtso bor snang yul du byed pa'i blo la snang ba snang ba ltar du chur grub cing /
smig rgyu'i chu de rang nyid gtso bor snang yul du byed pa'i blo la snang ba snang ba ltar du chur ma grub ces pa'i don yin pa'i phyir /
kha cig sngon po chos can /
rang nyid gtso bor snang yul du byed pa'i blo la snang ba snang ba ltar du grub par thal /
yang dag kun rdzob yin pa'i phyir /
'dod na /
sngon po de rang nyid gtso bor snang yul du byed pa'i tshur mthong gi rgyud kyi sngon 'dzin dbang po'i mngon sum la phyi rol don du snang ba snang ba ltar du grub par thal /
'dod pa gang zhig de la sngon po phyi rol don du snang ba'i phyir zer na /
ma khyab /
'dod mi nus te /
rang 'dzin shes pa'i bdag nyid yin pa'i phyir /
kha cig tshur mthong gi rgyud kyi sngon 'dzin dbang po'i mngon sum la sngon po phyi rol don du snang ba de snang ba ltar du grub par thal /
de la sngon po phyi rol don du snang ba gang zhig de la sngon po snang ba ltar du grub pa'i phyir zer na /
ma khyab /
'dod na /
mi 'thad par thal /
sngon po phyi rol don du ma grub pa'i phyir / / / /
rang gi lugs la /
sngon 'dzin dbang po'i mngon sum de la sngon po phyi rol don du snang yang /
de la sngon po snang ba snang ba ltar du grub par khas len dgos te /
skabs 'dir tha snyad kyi rnam gzhag sems tsam rnam bden pa dang mthun par khas len pa gang zhig sems tsam rnam bden pas de ltar khas len pa'i phyir /
der thal /
sems tsam rnam bden pas de ltar khas blangs pa la rnam rdzun pas lus can zhes pa r+wa se nge ba yod pa ma yin zhes 'gal brjod mdzad pa'i phyir /
gang zhig der thal /
slob dpon zhi ba 'tsho yab sras kyis de ltar khas len pa gang zhig slob dpon 'phags seng yab sras slob dpon zhi 'tsho yab sras kyi rjes su 'brang ba'i phyir /
gang zhig der thal /
de ltar khas len pa legs bshad snying po las gsungs pa'i phyir /
kha cig tshur mthong gi rgyud kyi sngon 'dzin dbang po'i mngon sum la sngon po phyi rol don du mi snang zer na /
de snang bar thal /
mnyam bzhag gi gnas skabs su gzugs phyi rol don gyis stong pa rtogs zin goms pa la brten nas /
rjes thob kyi gnas skabs su gzugs phyi rol don du snang yang phyi rol don du ma grub pa bden stong sgyu ma lta bur blta dgos par gsungs pa'i phyir /
der thal /
'grel pa las /
gzung ba med na 'dzin pa med do / /
zhes gsungs pa'i phyir /
kha cig sngon po chos can /
snang tshul dang gnas tshul mthun par thal /
snang ba snang ba ltar du grub pa'i phyir /
khyab pa khas /
rtags der thal /
rnam mkhyen @# / /
de snang tshul la ma 'khrul ba'i phyir /
'dod mi nus te /
rdzun pa yin pa'i phyir /
der thal /
kun rdzob bden pa yin pa'i phyir /
kha cig rdzun pa yin na rdzun pas khyab par thal /
snang tshul dang gnas tshul mi mthun pa yin na /
snang tshul dang gnas tshul mi mthun pas khyab pa'i phyir zer na /
ma khyab /
'dod na /
las 'bras chos can /
der thal /
de'i phyir /
der thal /
bslu ba yin pa'i phyir /
der thal /
'dus byas yin pa'i phyir /
'dod mi nus te /
bden pa'i phyir /
ma grub na /
las 'bras bden par thal /
sangs rgyas kyi bka' bden pa'i phyir /
kha cig stong nyid rtogs ma myong ba'i 'jig rten rang kha bas me long nang gi byad bzhin gyi gzugs brnyan snang tshul dang gnas tshul mi mthun pa dang /
de rdzun par rtogs par thal /
de 'jig rten pa la ltos te log pa yin pa gang zhig 'jig rten pas de log pa dang rdzun par khas len pa'i phyir zer na /
ma khyab /
dang po der thal /
'jig rten pa la ltos pa'i log pa dang rdzun pa'i chos gcig yod pa'i phyir /
der thal /
'jig rten pa la ltos pa'i log pa'i chos shig yod pa'i phyir zer na /
'o na /
sems tsam pas kun btags bden med du rtogs par thal /
des kun btags bden med du khas len pa'i phyir /
khyab pa dngos /
ma grub na der thal /
kun btags bden med du khas len pa'i dngos smra ba gcig yod pa'i phyir /
der thal /
phyi don med par khas len pa'i dngos smra ba gcig yod pa'i phyir /
'dod mi nus te /
kun btags bden med gnas lugs mthar thug yin pa'i phyir /
ma grub na /
kun btags chos can /
khyod bden med gnas lugs mthar thug yin par thal khyod gzhi grub pa'i phyir /
kha cig stong nyid rtogs ma myong ba'i 'jig rten rang kha bas me long nang gi byad bzhin gyi gzugs brnyan rdzun par rtogs par thal /
de ltar rtogs pa tshad ldan gyi gzhung las gsungs pa'i phyir zer na /
skyon med de /
de'i don ni stong nyid rtogs ma myong ba'i 'jig rten rang kha bas me long nang gi byad bzhin gyi gzugs brnyan byad bzhin du snang yang byad bzhin du ma grub par rdzun par rtogs zhes pa'i don yin pa'i phyir /
kha cig sgra rtag 'dzin rtog pa chos can /
snang ba snang ba ltar du grub par thal /
rang nyid gtso bor snang yul du byed pa'i blo la snang ba snang ba ltar du grub pa'i phyir /
der thal /
yang dag kun rdzob yin pa'i phyir /
'dod na /
de chos can /
khyod la snang ba snang ba ltar du grub par thal /
khyod snang ba snang ba ltar du grub pa'i phyir zer na /
ma khyab /
'dod mi nus te /
de la sgra rtag par snang ba gang zhig sgra rtag par ma grub pa'i phyir /
kha cig de chos can /
yang dag pa'i kun rdzob yin par thal /
yang dag kun rdzob yin pa'i phyir /
'dod na /
yang dag pa'i kun rdzob ma yin par thal /
phyin ci log gi kun rdzob yin pa'i phyir /
der thal /
phyin ci log gang zhig kun rdzob yin pa'i phyir zer na /
ma khyab /
dang po der thal /
phyin ci log gi rtog pa yin pa'i phyir /
kha cig myu gu bden med du rtogs pa'i rigs shes rjes dpag de yul can don dam bden pa dngos yin par thal /
de'i dngos kyi gzhal byar gyur pa'i myu gu bden med de yul don dam bden pa dngos yin pa'i phyir zer na /
ma khyab /
ma grub na /
de'i dngos kyi gzhal byar gyur pa'i myu gu bden med chos can /
khyod yul don dam bden pa dngos yin par thal /
khyod don dam bden pa yin pa'i phyir /
rtsa bar 'dod na /
bkag zin /
kha cig myu gu bden stong chos can /
khyod myu gu la dus thams cad du ma 'khrul bar thal /
khyod myu gu'i gnas lugs yin pa'i phyir /
'dod na /
khyod yod na myu gu yod dgos par thal /
khyod myu gu la dus thams cad du ma 'khrul ba'i phyir zer na /
ma khyab /
'dod na /
myu gu tshad mas ma dmigs pa'i sa phyogs kyi ma nges so /
kha cig dbang shes la don dam la dpyod pa'i rtags yang dag gi dgag bya mthar thug snang bar @# / /
thal /
de la chos kyi bdag 'dzin kyi bag chags kyis slad pa yod pa'i phyir /
der thal /
de la chos kyis bdag 'dzin rags pa'i bag chags kyis slad pa yod pa'i phyir zer na /
ma khyab /
ma grub na /
der thal /
khyi rgan rgya bo'i rgyud kyi gzugs 'dzin dbang po'i mngon sum la gzugs phyi rol don du snang ba'i phyir /
'dod na /
bkag zin /
kha cig kun rdzob bden pa rtogs pa'i gang zag yin na /
kun rdzob bden pa kun rdzob bden par tshad mas grub pa'i gang zag yin dgos par thal /
don dam bden pa rtogs na don dam bden pa don dam par rtogs pas khyab /
bum pa rtogs na bum pa bum par rtogs pas khyab pa'i phyir zer na /
ma khyab /
'dod na /
bkag zin /
kha cig gnyis snang dang bcas nub kyi don de kun rdzob pa'i snang ba nub ma nub la byed par thal /
de'i don yul yul can tha dad kyi snang ba nub ma nub la mi byed pa'i phyir /
'dod na /
tshur mthong gi rgyud kyi sngon 'dzin dbang po'i mngon sum nyams su myong ba'i rang rig mngon sum de /
tshur mthong gi rgyud kyi sngon 'dzin dbang po'i mngon sum la gnyis snang ma nub par thal /
gnyis snang dang bcas nub kyi don 'thad pa gang zhig de la kun rdzob pa'i snang ba yod pa'i phyir /
der thal /
de la tshur mthong gi rgyud kyi sngon 'dzin dbang po'i mngon sum snang ba'i phyir /
der thal /
des de mngon sum du rtogs pa'i phyir zer na /
rtsa ba la ma khyab /
gal te 'dod na /
de 'dra'i sngon 'dzin dbang po'i mngon sum chos can /
khyod nyams myong gi rang rig mngon sum khyod la gnyis snang nub par thal /
khyod shes pa yin pa'i phyir zer na /
'o na /
rnam mkhyen de don dam bden pa la gnyis snang ma nub par thal /
gnyis snang dang bcas nub kyi don yul yul can tha dad kyi snang ba nub ma nub la byed ba gang zhig des yul can rang nyid dang yul don dam bden pa gnyis tha dad pa'i tshul gyis rtogs pa'i phyir /
khyab pa khas /
der thal /
des de gnyis tha dad du rtogs pa'i phyir /
'dod na /
mi 'thad de /
des don dam bden pa la chu la chu bzhag pa'i tshul gyis mnyam par bzhag pa'i phyir /
kha cig rnam mkhyen gyis ji lta ba gzigs pa'i gzigs ngor ji snyed pa gzigs par thal /
des ji lta ba gzigs pa'i gzigs ngor ji snyed pa gzigs pa la gegs byed kyi sgrib pa spangs pa'i phyir /
der thal /
des sgrib pa thams cad spangs pa'i phyir dang /
des bden gnyis dus gcig char du mngon sum du rtogs pa la gegs byed kyi sgrib pa spangs pa'i phyir zer na /
ma khyab /
'o na /
des ri bong r+wa gzigs par thal /
des ri bong r+wa gzigs pa la gegs byed kyi sgrib pa spangs pa'i phyir /
der thal /
des sgrib pa thams cad spangs pa'i phyir /
khyab pa khas /
kha cig rnam mkhyen gyis ji snyed pa ma gzigs par ji lta ba gzigs par thal /
des ji snyed pa ma gzigs pa'i tshul gyis ji lta ba gzigs pa'i phyir zer na /
ma khyab /
kha cig rnam mkhyen gyis ji lta ba gzigs pa'i gzigs ngor ji snyed pa gzigs par thal /
rnam mkhyen skad cig dang po des ji lta ba gzigs pa'i gzigs ngor ji snyed pa gzigs pa'i phyir /
der thal /
des ji lta ba la rtse gcig tu mnyam par bzhag bzhin pa'i ngang nas ji snyed pa'i chos thams cad mngon sum du rtogs pa'i phyir zer na /
ma khyab /
ma grub na /
der thal /
de ltar rnam bshad las gsungs pa'i phyir zer na /
rnam mkhyen gyis ji lta ba gzigs pa'i gzigs ngor ji snyed pa ma gzigs par thal /
rang 'grel las /
dngos po byas pa can la ma reg par rang bzhin 'ba' zhig mngon sum du mdzad pas /
des nyid thugs su chud pa'i phyir sangs rgyas zhes brjod do / /
zhes gsungs pa gang zhig des ji snyed pa gzigs nas ji lta ba gzigs /
ji lta ba gzigs nas ji snyed pa gzigs /
de las gzhan pa'i gzigs tshul cig med pa'i phyir / /
! / /
sdug bsngal la gzugs la sogs pa 'bras bur gyur pa'i stong pa nyid dang /
@# / /
zhes sogs kyi skabs su /
gzugs stong pa nyid la brtson na brtson zhes bya'o / /
zhes sogs kyi yum bar ma'i mdo tshig chos can /
khyod bden pa bzhi la 'doms pa'i gdams ngag yin te /
bden pa bzhi po de don dam par grol ba don gnyer gyi skyes bu'i blang dor gyi gnas ma yin zhing /
tha snyad du grol ba don gnyer gyi skyes bu'i blang dor gyi gnas yin no zhes 'doms par byed pa'i yum bar ma'i mdo tshig yin pa'i phyir /
'di'i skabs su dgag gzhag spong gsum las /
dang po la kha cig snod bcud gang rung gis bsdus pa'i zag bcas /
sdug bsngal bden pa'i mtshan nyid /
las nyon gang rung gis bsdus pa'i zag bcas /
kun 'byung bden pa'i mtshan nyid zer na /
byang sems mthong lam pa'i rgyud kyi gang zag gi bdag 'dzin chos can /
mtshon bya dang po der thal /
mtshan nyid dang po de'i phyir /
der thal /
bcud kyis bsdus pa'i zag bcas yin pa'i phyir /
der thal /
nyon mongs yin pa'i phyir /
der thal /
gang zag gi bdag 'dzin yin pa'i phyir /
'dod na /
sdug bsngal bden pa rgyud la ldan pa'i byang 'phags yod par thal /
'dod pa'i phyir /
'dod na /
skye rga na 'chi'i sdug bsngal rgyud la ldan pa'i byang 'phags yod par thal /
'dod pa'i phyir /
'dod mi nus te /
rgyud bla ma las /
'phags pas na dang rga ba dang / /
zhes sogs gsungs pa'i phyir /
gzhan yang /
de chos can /
mtshon bya phyi ma der thal /
mtshan nyid phyi ma de'i phyir /
der thal /
nyon mongs kyis bsdus pa'i zag bcas yin pa'i phyir /
der thal /
nyon mongs yin pa'i phyir /
'dod na /
sdug bden du thal lo / /
'dod na bkag zin /
kha cig /
grol ba don gnyer gyi skyes bu'i blang dor gang rung gi gnas yin na /
bden bzhi gang rung yin pas khyab zer na /
longs sku chos can /
der thal /
de'i phyir /
der thal /
de'i blang bya'i gnas yin pa'i phyir /
der thal /
de'i thob bya mthar thug yin pa'i phyir /
'dod mi nus te /
chos can de yin pa'i phyir /
kha cig nyes dmigs kyi sgo nas dor bar bya ba /
sdug bsngal bden pa'i mtshan nyid /
nyes dmigs kyi sgo nas spang bar bya ba /
kun 'byung bden pa'i mtshan nyid zer na /
nges pa'i rgyun zhugs srid pa lan bdun pa ba chos can /
mtshan nyid dang po der thal /
mtshon bya dang po de'i phyir /
der thal /
las dang nyon mongs pa'i dbang gis rang dbang med par skye ba blangs pa'i gang zag yin pa'i phyir /
khyab ste /
kun las btus las /
sems can gyi 'jig rten gang yin pa dang snod kyi 'jig rten gang yin pa dang /
las dang nyon mongs pa'i dbang gis skyed pa dang las dang nyon mongs pa'i dbang gis byung ba 'di mtha' dag ni sdug bsngal gyi bden pa yin par rig par bya'o / /
zhes gsungs pa'i phyir /
'dod na /
dor bya yin par thal /
'dod pa'i phyir /
'dod mi nus te /
'phags pa'i dge 'dun dkon mchog yin pa'i phyir /
gzhan yang /
phyir mi 'ong gi rgyud kyi bsam gtan spel sgom gyi nang tshan du gyur pa'i bsam gtan bzhi pa'i dngos gzhi'i zag bcas kyi sems byung sems pa chos can /
mtshan nyid phyi ma der thal /
mtshon bya phyi ma de'i phyir /
der thal /
mi g.yo ba'i las yin pa'i phyir /
'dod na /
spang bya yin par thal lo / /
'dod pa'i phyir /
'dod mi nus te /
dge ba yin pa'i phyir /
der thal /
snyoms 'jug yin pa'i phyir /
kha cig /
mi rtag sdug bsngal stong bdag med bzhi tshogs pa'i tshogs don /
sdug bsngal bden pa'i mtshan nyid /
rgyu kun 'byung rab skye rkyen gyi rnam pa bzhi tshogs pa'i tshogs don /
kun 'byung bden pa'i mtshan nyid zer na /
mi rtag sdug bsngal stong bdag med bzhi tshogs pa'i tshogs pa sdug bsngal bden pa yin par thal /
de 'dra'i tshogs don sdug bsngal bden pa yin pa'i phyir /
'dod mi nus te /
stong bdag med gnyis 'dus ma byas yin pa'i phyir /
der thal /
gang zag gi bdag med 'dus ma byas yin pa'i phyir /
gzhan yang /
rgyu kun 'byung rab skye rkyen gyi rnam pa bzhi tshogs pa'i tshogs pa kun @# / /
'byung bden pa yin par thal /
de 'dra'i tshogs don kun 'byung bden pa yin pa'i phyir /
'dod mi nus te /
rgyu kun 'byung bden pa ma yin pa'i phyir /
der thal /
'dus byas yin na rgyu yin dgos pa'i phyir /
kha cig kun nas nyon mongs pa'i bden pa gang zhig zag bcas 'bras bsdus kyi char gyur pa /
sdug bsngal bden pa'i mtshan nyid /
kun nas nyon mongs pa'i bden pa gang zhig zag bcas rgyu bsdus kyi char gyur pa /
kun 'byung bden pa'i mtshan nyid zer ba dang /
sdug kun gnyis 'gal zer na /
dang po la /
yan lag bcu gnyis kyi thog mar gyur pa'i ma rig pa chos can /
mtshon bya der thal /
mtshan nyid de'i phyir /
dang po der thal /
nyon mongs pa'i kun 'byung yin pa'i phyir /
phyi ma der thal /
zag bcas gang zhig 'bras bsdus yin pa'i phyir /
phyi ma der thal 'bras bu yin pa'i phyir /
'dod na /
mi 'thad par thal /
kun 'byung bden pa yin pa'i phyir /
khyab pa khas /
der thal /
nyon mongs pa'i kun 'byung yin pa'i phyir /
gzhan yang /
khyi rgan rgya bo'i zag bcas nyer len gyi gzugs phung yang chos can /
phyi ma la /
mtshon bya der thal /
mtshan nyid de'i phyir /
dang po der thal /
sdug bden yin pa'i phyir /
phyi ma der thal /
zag bcas gang zhig rgyu bsdus yin pa'i phyir /
der thal /
rgyu yin pa'i phyir /
'dod mi nus te /
sdug bden yin pa'i phyir /
kha cig mi rtag pa /
khyab pa 'du byed kyi sdug bsngal /
don gzhan gyis stong ba /
rang gi ngo bo bdag tu ma grub pa bzhi tshogs pa'i tshogs don sdug bsngal bden pa'i mtshan nyid /
sdug bsngal gyi rgyu byed pa kun 'byung rab skye rkyen gyi rnam pa bzhi tshogs pa'i tshogs don /
kun 'byung bden pa'i mtshan nyid zer na /
dang po la /
khyi rgan rgya bo chos can /
mtshan nyid der thal /
mtshon bya de'i phyir /
der thal /
chos ? can de yin pa'i phyir /
'dod na /
rang gi ngo bo bdag tu ma grub par thal /
'dod pa'i phyir /
'dod mi nus te bdag yin pa'i phyir /
phyi ma la yang mi 'thad par thal /
rkyen gyi rnam pa kun 'byung bden pa ma yin pa'i phyir /
der thal /
sangs rgyas kyi sa na rkyen gyi rnam pa yod pa'i phyir /
der thal /
sangs rgyas kyi sa na rkyen yod pa'i phyir /
kha cig /
rang rgyu kun 'byung bden pa'i rnam smin gyi 'bras bur gyur pa'i zag bcas /
sdug bsngal bden pa'i mtshan nyid /
rang 'bras sdug bsngal bden pa'i rnam smin gyi rgyur gyur pa'i zag bcas /
kun 'byung bden pa'i mtshan nyid zer na /
dang po la /
ma dag pa'i snod kyi 'jig rten chos can /
mtshan nyid der thal /
mtshon bya de'i phyir /
der thal /
kun las btus las /
sdug bsngal gyi bden pa gang zhe na /
sems can skye ba dang /
skye ba'i gnas kyis kyang rig par bya'o / /
zhes gsungs pa'i phyir /
'dod mi nus te /
de'i bdag 'bras yin pa'i phyir /
phyi ma la /
ma dag pa'i snod kyi 'jig rten gyi thun mong ma yin pa'i rgyur gyur pa'i kun 'byung bden pa chos can /
mtshan nyid der thal /
mtshon bya de'i phyir /
'dod mi nus te /
ma dag pa'i snod kyi 'jig rten de'i bdag 'bras yin pa'i phyir /
der thal /
bdag 'bras yul la smin pa de yin pa'i phyir /
kha cig sdug bsngal yin na /
sdug bden yin pas khyab zer na /
byang sems mthong lam pa'i rgyud kyi 'khor ba la yid 'byung ba'i yid 'byung chos can /
der thal /
de'i phyir /
der thal /
yid 'byung yin pa'i phyir /
der thal /
de'i rgyud la yid 'byung yod pa'i phyir /
der thal /
des mi rtag sdug bsngal rgyu kun 'byung rab skye rkyen gyi rnam pa bzhi sgom pa de rang nyid 'khor ba la yid 'byung ba dang /
gdul bya nyan rang gi rigs can rjes su 'dzin pa'i phyir dang /
skyes bu 'bring gi bsam pa sbyong ba'i phyir du sgom pa yin pa tshad ldan gyi gzhung las gsungs pa yin pa'i phyir /
'dod mi nus te /
de'i rgyud la sdug bden med pa'i phyir /
kha cig sdug bsngal la shes pas khyab zer na /
khyi rgan rgya bo'ima yin / /
zhes gsungs pa'i phyir /
'dod mi nus te /
bsam gtan gnyis pa'i dngos gzhi thob la ma nyams pa'i gang zag gi rgyud la yang tshor ba sdug bsngal mngon 'gyur ba med pa'i phyir /
der thal /
mdo las /
sdug bsngal ba dang yid mi bde ba snga nas kyang nub /
ces gsungs pa'i phyir /
gzhan yang /
khyi rgan rgya bo'i rgyud kyi sngon 'dzin mig gi rnam par shes pa'i 'khor du gyur pa'i tshor ba sdug bsngal gyi nyams su myong byar gyur pa'i sdug bsngal chos can /
shes pa yin par thal /
sdug bsngal yin pa'i phyir /
der thal /
tshor ba sdug bsngal de'i nyams su myong byar gyur pa'i sdug bsngal gcig yod pa'i phyir /
der thal /
de tshor ba sdug bsngal rang mtshan pa yin pa'i phyir /
'dod na /
de chos can /
khyi rgan rgya bo'i sngon 'dzin mig gi rnam par shes pa'i dngos gzhal yin par thal /
de'i 'khor du gyur pa'i tshor ba sdug bsngal gyi dngos gzhal gang zhig /
de gnyis rnam pa mtshungs pa'i phyir /
'dod na /
sngon po yin par thal /
'dod pa'i phyir /
khyab ste /
rnam 'grel las /
dbang po'i sems ni nges phyir dang /
zhes gsungs pa'i phyir /
'dod mi nus te /
shes pa yin pa'i phyir /
'khor gsum /
gzhan yang zas bzang po'i ro nyams su myong ba'i zag bcas kyi tshor ba bde ba chos can /
tshor ba sdug bsngal yin par thal /
sdug bsngal yin pa'i phyir /
der thal /
'gyur ba'i sdug bsngal yin pa'i phyir /
'dod mi nus te /
chos can de yin pa'i phyir /
kha cig /
zag bcas kyi phung po lnga po de khyab pa 'du byed kyi sdug bsngal yin zer na /
zag bcas kyi tshor ba'i phung po khyab pa 'du byed kyi sdug bsngal yin par thal /
dam bca' 'thad pa'i phyir /
'dod na /
zag bcas kyi tshor phung yin na khyab pa 'du byed kyi sdug bsngal yin dgos par thal /
'dod pa'i phyir /
'dod na /
'dod pa khams pa'i so so skye bo'i rgyud kyi tshor ba yid mi bde chos can /
der thal /
de'i phyir /
der thal /
chos can de yin pa'i phyir /
'dod na /
mi 'thad par thal /
sdug bsngal gyi sdug bsngal yin pa'i phyir /
khyab ste /
sdug bsngal gsum po de la nang gses ltar du phra rags kyi khyad par yod pa'i phyir /
der thal /
sdug bsngal dang po gnyis ma lus pa sdug bsngal gyi rang bzhin du mngon sum du rtogs pa'i tshur mthong yod /
khyab pa 'du byed kyi sdug bsngal ma lus pa sdug bsngal gyi rang bzhin du mngon sum du rtogs pa'i tshur mthong med pa'i phyir /
der thal /
de ma lus ba sdug bsngal gyi rang bzhin du mngon sum du mthong ba la 'das lam thob dgos pa'i phyir /
kha cig /
khyab pa 'du byed kyi sdug bsngal yin na /
rang nyid sdug bsngal gyi rang bzhin du mngon sum du rtogs pa'i tshur mthong med pas khyab zer na /
bsam gtan bzhi pa'i so so skye bo'i rgyud kyi bsam gtan bzhi pa'i dngos gzhi'i phan yon gyi yan lag tu gyur pa'i tshor ba btang snyoms chos @# / /
can /
der thal /
de'i phyir /
der thal /
sdug bsngal gsum po gang rung yin /
dang po gnyis gang rung ma yin pa'i phyir /
dang po der thal /
zag bcas kyi phung po yin pa'i phyir /
phyi ma der thal /
bsam gtan bzhi pa'i so so skye bo des sdug bsngal dang po gnyis la re zhig chags pa dang bral zin pa'i phyir /
'dod mi nus te /
gzugs med nam mkha'i dngos gzhi thob la ma nyams pa'i so so skye bo des /
de sdug bsngal gyi rang bzhin du mngon sum du mthong ba'i phyir /
der thal /
de'i rgyud la rang gi 'og sa la chags pa dang bral ba'i snyoms 'jug yod pa'i phyir /
kha cig /
khyab pa 'du byed kyi sdug bsngal yin na /
srid rtse nas mnar med kyi bar gyi so so skye bo thams cad kyi rgyud la yod pas khyab zer na /
khyi rgan rgya bo'i rgyud kyi zag bcas nyer len gyi phung po mi rtag pa chos can /
der thal /
de'i phyir /
ma grub na /
de chos can /
khyod kyi mi rtag pa khyab pa 'du byed kyi sdug bsngal yin par thal /
khyod nyer len gyi phung po yin pa'i phyir /
'dod mi nus te /
khams gong du khyi rgan rgya bo'i nyer len gyi phung po med pa'i phyir /
kha cig /
sdug kun gnyis 'gal zer na /
de mi 'thad par thal /
kun 'byung bden pa yin na /
sdug bsngal bden pa yin pas khyab pa'i phyir /
kha cig /
kun 'byung bden pa yin na sdug bsngal bden pa yin pas khyab kyang /
sdug bsngal bden pa yin na kun 'byung bden pa yin pas ma khyab zer na /
de mi 'thad par thal /
de gnyis yin khyab mnyam yin pa'i phyir /
der thal /
mnyan bya dang sgra gnyis yin khyab mnyam yin pa'i phyir /
khyab ste /
rnam bshad snying po rgyan las /
gzhan du na sdug bsngal gyi chos nyid rtogs pa'i tshe kun 'byung gi chos nyid rtogs pa khas mi len pa la ni /
mnyan bya sgra mi rtag pa sgrub byed kyi rtags yang dag tu khas len dgos pa sogs nyes pa du ma'i 'byung khungs su mthong ngo / /
zhes gsungs pa'i phyir /
gzhan yang /
de gnyis mi 'gal bar thal /
kun 'byung bden par gyur pa'i gzugs yod pa'i phyir /
der thal /
'grel pa las /
kun 'byung ba la stong pa nyid dang gzugs la sogs pa rgyur gyur pa dag /
ces gsungs pa'i phyir /
kha cig kun 'byung bden pa yin na /
nyon mongs pa'i kun 'byung dang /
las kyi kun 'byung gang rung yin pas khyab zer na /
nyon mongs pa'i kun 'byung dang mtshungs ldan du gyur pa'i gtso sems chos can /
der thal /
de'i phyir /
der thal /
chos can de yin pa'i phyir /
'dod na /
las kyi kun 'byung yin par thal /
'dod pa gang zhig nyon mongs pa'i kun 'byung ma yin pa'i phyir /
ma grub na /
nyon mongs yin par thal /
ma grub pa de'i phyir /
'dod na /
sems byung yin par thal /
'dod pa'i phyir /
'dod mi nus te /
gtso sems yin pa'i phyir /
rtsa bar 'dod na /
las su thal /
'dod pa'i phyir /
'dod na /
sems byung du thal /
'dod pa'i phyir /
'dod mi nu so / /
kha cig nyon mongs yin na nyon mongs pa'i kun 'byung yin pas khyab /
las yin na /
las kyi kun 'byung yin pas khyab zer na /
byang sems sa bdun pa ba'i rgyud kyi gang zag gi bdag 'dzin chos can /
nyon mongs pa'i kun 'byung yin par thal /
nyon mongs yin pa'i phyir /
der thal /
gang zag gi bdag 'dzin yin pa'i phyir /
'dod mi nus te /
byang 'phags kyi rgyud la sdug bsngal bden pa med pa gong du sgrub zin pa'i phyir /
phyi ma la lhag med myang 'das la gnas pa'i nyan thos dgra bcom pa'i rgyud kyi zag med kyi las chos can /
der thal /
de'i phyir /
der thal /
zag med kyi las yin pa'i phyir /
'dod mi nus te /
lhag med myang 'das la gnas pa'i gang zag gi rgyud la kun 'byung bden pa med pa'i phyir /
kha cig las bya byed gnyis su phye ba'i las yin na /
las yin pas khyab zer na /
stong nyid chos can /
der thal /
de'i phyir /
der thal /
theg chen mthong lam bar chad med lam pa des /
@# / /
las su bya ba stong nyid sgom bya'i gtso bor byas nas sgom pa yin pa'i phyir /
'dod mi nus te /
'dus ma byas yin pa'i phyir /
kha cig rang nyid kun nas slong byed nyon mongs pas kun nas slangs pa'i zag pa dang bcas pa'i sems pa /
zag bcas kyi las kyi mtshan nyid /
rang nyid kun nas slong byed nyon mongs pa'i bag chags kyis kun nas slangs pa'i rtsol ba dang bcas pa'i sems pa /
zag med kyi las kyi mtshan nyid zer na /
dang po la /
ma rig pas kun nas slangs pa'i khong khro chos can /
mtshon bya der thal /
mtshan nyid de'i phyir /
der thal /
rang nyid kun nas slong byed ma rig pas kun nas slangs pa'i zag pa dang bcas pa'i sems pa yin pa'i phyir /
der thal /
chos can de yin pa'i phyir /
'dod na /
las yin par thal /
'dod pa'i phyir /
'dod mi nus te /
nyon mongs yin pa'i phyir /
phyi ma la /
khyi rgan rgya bo'i rgyud kyi zag bcas kyi las chos can /
mtshon bya der thal /
mtshan nyid de'i phyir /
der thal /
rang nyid kun nas slong byed nyon mongs pas kun nas slangs pa'i rtsol ba dang bcas pa'i sems pa gang zhig /
nyon mongs yin na rang nyid kun nas slong byed nyon mongs pa'i bag chags gcig yod pas khyab pa'i phyir /
dang po chos can gyis sgrubs /
rtags phyi ma ma grub na 'bud do / /
'dod na /
'phags rgyud kyi shes pa yin par thal /
zag med kyi las yin pa'i phyir /
'dod mi nus so / /
kha cig /
slob pa'i rgyud kyi rjes thob ye shes yin na /
zag med kyi las yin pas khyab zer na /
byang sems mthong lam pa'i rgyud kyi myu gu bden stong sgyu ma lta bur mngon sum du rtogs pa'i rjes thob ye shes chos can /
der thal /
de'i phyir /
der thal /
chos can de yin pa'i phyir /
der thal /
de yod pa'i phyir /
der thal /
byang sems mthong lam pa des rjes thob kyi gnas skabs su myu gu bden stong sgyu ma lta bur mngon sum du rtogs pa yod pa'i phyir /
'dod na /
de chos can /
rtog pa yin par thal /
zag med kyi las yin pa'i phyir /
'dod mi nus te /
mngon sum yin pa'i phyir /
kha cig kun nas nyon mongs pa'i bden pa yin na /
kun nas nyon mongs pa'i chos yin pas khyab zer na /
khyi rgan rgya bo'i zag bcas nyer len gyi gzugs phung chos can /
der thal /
de'i phyir /
'dod na /
shes pa yin par thal /
'dod pa'i phyir /
'dod mi nus so /
kha cig /
nyer len gyi phung po'i stong bdag med gnyis sdug bsngal bden pa'i rnam pa ma yin no zer na /
de gnyis sdug bsngal bden pa'i rnam pa yin par thal /
sdug bsngal bden pa'i rnam pa de la der gyur pa'i mi rtag sdug bsngal stong bdag med bzhi yod pa'i phyir /
der thal /
dmigs pa bden pa bzhi la dmigs nas rnam pa mi rtag la sogs bcu drug rtogs pa'i theg chen gyi sbyor lam de mi rtag sogs bcu drug bden med du rtogs pa'i theg dman sbyor lam las rnam pa gzhan gyi sgo nas bden bzhi la dmigs par 'grel chen las gsungs pa'i phyir /
kha cig rnam byang bden pa gang zhig nad las grol ba ltar skyes bu dam pas mngon du bya ba de /
'gog bden gyi mtshan nyid /
rnam byang bden pa gang zhig /
sman ltar skyes bu dam pas rgyud la bsten par bya ba de /
lam bden gyi mtshan nyid zer na /
dang po la /
rnam mkhyen chos can /
mtshon bya der thal /
mtshan nyid de'i phyir /
phyi ma der thal /
rnam mkhyen de sgrib pa mtha' dag las grol ba yin pa'i phyir /
der thal /
rnam mkhyen yin pa'i phyir /
'dod na /
'dus ma byas yin par thal /
'gog bden yin pa'i phyir /
'dod mi nus te /
'dus byas yin pa'i phyir /
phyi ma la 'gog bden chos can /
mtshon bya der thal /
mtshan nyid de'i phyir /
rtags gsal chos can gyis sgrubs /
kha cig lam bden gyi bral 'bras su gyur pa'i rnam byang bden pa /
'gog bden gyi mtshan nyid /
'gog bden gyi bral rgyur gyur pa'i rnam byang bden @# / /
pa| lam bden gyi mtshan nyid zer na /
dang po la /
lam bden dang dus mnyam du gyur pa'i 'gog bden chos can /
mtshan nyid der thal /
mtshon bya de'i phyir /
der thal /
chos can de yin pa'i phyir /
der thal /
de yod pa'i phyir /
'dod mi nus te /
de dang dus mnyam yin pa'i phyir /
phyi ma la /
rnam mkhyen chos can /
mtshan nyid der thal /
mtshon bya de'i phyir /
der thal /
'phags rgyud kyi mkhyen pa yin pa'i phyir /
'dod na /
rnam mkhyen gyi ngos skal gyi sgrib pa yod par thal /
'dod pa'i phyir /
'dod mi nus te /
rnam mkhyen de sgrib pa mtha' dag zad par spangs pa'i ye shes yin pa'i phyir /
kha cig rnam byang gi chos yin na /
rnam byang bden pa yin pas khyab zer na /
nyan thos sbyor lam pa'i rgyud kyi dad pa'i dbang po chos can /
der thal /
de'i phyir /
der thal /
rnam byang gi dad pa'i dbang po yin pa'i phyir /
der thal /
chos can de yin pa'i phyir /
'dod na /
chos dkon mchog yin par thal /
'dod pa'i phyir /
'dod na /
'phags rgyud kyi yon tan yin par thal lo / /
kha cig 'gog pa /
zhi ba /
gya nom pa /
nges 'byung gi rnam pa bzhi tshogs pa'i tshogs pa /
'gog bden gyi mtshan nyid /
lam sgrub pa /
rig pa /
nges 'byin gyi rnam pa bzhi tshogs pa'i tshogs don /
lam bden gyi mtshan nyid zer ba dang /
nges 'byung la shes pas khyab zer na /
mtshan nyid dang po mi 'thad par thal /
nges 'byung 'gog bden gyi rnam pa ma yin pa'i phyir /
der thal /
de shes pa yin pa'i phyir /
mtshan nyid phyi ma yang mi 'thad par thal /
lam lam bden ma yin pa'i phyir /
der thal /
nyan thos kyi tshogs lam lam yin pa'i phyir /
kha cig 'gog bden yin na /
don dam bden pa yin pas khyab zer na /
nyan thos mthong lam rnam grol lam thob myong gi gang zag yin na /
rang gi gzhal byar gyur pa'i don dam bden pa mngon sum du rtogs myong yin pas khyab par thal /
khyod kyi dam bca' 'thad pa'i phyir /
'dod na /
bden 'dzin gyis bcings pa'i theg dman 'phags pa med par thal lo / /
'dod mi nus te /
de ni mtshan mar dmigs sgo nas / /
zhes gsungs pa'i phyir /
de la kho na re /
nyan thos mthong lam rnam grol lam thob myong gi gang zag yin na /
rang gi gzhal byar gyur pa'i don dam bden pa mngon sum du rtogs myong yin pas khyab pa dang /
bden 'dzin gyis bcings pa'i theg dman 'phags pa yod pa mi 'gal te /
gang zag gi bdag med phra mo don dam bden pa yin pa'i phyir zer na /
'o na /
stong nyid kyi sgras bstan na stong nyid yin dgos par thal /
don dam bden pa'i sgras bstan na don dam bden pa yin dgos pa'i phyir /
der thal /
gang zag gi bdag med phra mo don dam bden pa yin pa'i phyir /
'dod na /
gzugs phyi rol don gyis stong pa'i stong nyid chos can /
der thal /
de'i phyir /
der thal /
gzugs phyi rol don gyis stong pa'i stong nyid ces bstan pa'i phyir /
'dod na /
chos kyi bdag med phra mo yin par thal /
'dod pa'i phyir /
'dod mi nus te /
chos kyi bdag med rags pa yin pa'i phyir /
kha cig 'gog bden yin na /
kun rdzob bden pa yin pas khyab zer na /
de mi 'thad par thal /
'gog bden dang don dam bden pa'i gzhi mthun yod pa'i phyir /
der thal /
'gog bden gyi dbye ba'i ya gyal du gyur pa'i stong nyid bcu drug yod pa'i phyir /
der thal /
rnam bshad snying po rgyan las /
'gog bden gyi rnam pa bzhi gzhir bzung nas stong pa nyid kyi rnam pa bcu drug tu 'byed pa dang /
stong nyid bcu drug glo bur gyi dri ma dang bral ba 'gog pa'i rnam pa sogs su sgrub pa gang byas kyang don 'dra bar mngon no / /
zhes gsungs pa'i phyir /
gzhan yang /
'gog bden dang gang zag gi bdag med phra mo'i gzhi mthun med par thal /
'gog bden dang chos kyi bdag med phra mo'i gzhi mthun yang med /
de dang chos kyi bdag med rags pa'i gzhi mthun yang med pa'i phyir /
ma khyab na nang 'gal 'ong /
'dod na /
'grel pa las /
rgyu la ma ltos pa'i de bzhin nyid 'gog pa'i @# / /
bden pa dang /
zhes gsungs pa mi 'thad par thal /
'gog bden dang gang zag gi bdag med phra mo'i gzhi mthun med /
de dang chos kyi bdag med phra mo'i gzhi mthun yang med /
de dang chos kyi bdag med rags pa'i gzhi mthun yang med pa'i phyir /
kha cig kun nas nyon mongs phyogs kyi chos dang /
rnam byang phyogs kyi chos gnyis 'gal zer na /
phyir mi 'ong gi rgyud kyi bsam gtan spel sgom gyi nang tshan du gyur pa'i bsam gtan bzhi pa'i dngos gzhi zag bcas chos can /
rnam byang phyogs kyi chos ma yin par thal /
kun nas nyon mongs phyogs kyi chos yin pa'i phyir /
der thal /
kun nas nyon mongs pa'i bden pa yin pa'i phyir /
der thal /
chos can de yin pa'i phyir /
'dod na /
rnam byang phyogs kyi chos yin par thal /
bsam gtan bzhi pa'i dngos gzhi yin pa'i phyir /
kha cig 'gog bden de rang thob byed kyi thabs su gyur pa'i lam bden gyi 'bras bu yin zer na /
de rang thob byed kyi thabs su gyur pa'i lam bden la 'brel ba'i 'brel ba de /
de 'byung gi 'brel ba yin par thal /
dam bca' 'thad pa'i phyir /
'dod mi nus te /
de bdag gcig gi 'brel ba yin pa'i phyir /
der thal /
'gog bden 'dus ma byas yin pa'i phyir /
gzhan yang /
'gog bden gyi bral rgyu yin na /
'gog bden gyi rgyu yin dgos par thal /
lam bden gyi bral 'bras yin na /
lam bden gyi 'bras bu yin dgos pa'i phyir /
'dod na /
rnam par bzhag 'jog gi rgyu yin na /
rgyu yin dgos par thal /
'dod pa'i phyir /
'dod na /
rnam mkhyen chos can /
sangs rgyas 'phags pa'i rgyu yin par thal /
de'i rnam par bzhag 'jog gi rgyu yin pa'i phyir /
'dod mi nus te /
de dang dus mnyam yin pa'i phyir / /
! / /
gnyis pa rang gi lugs la /
'phags pa'i bden pa dbye gzhi dang /
de la dbye na /
'phags pa'i bden pa bzhi yod /
grol ba don gnyer gyi skyes bu'i blang dor gyi gtso bo'i gnas ? la bden pa bzhi'i phyogs su grangs nges pa yin te /
de'i dor bya'i gnas de la sdug kun gyi phyogs gnyis su grangs nges /
blang bya'i gtso bo'i gnas la 'gog lam gyi phyogs gnyis su grangs nges pa'i phyir /
bden pa bzhi'i go rim la yang /
rgyu 'bras don gyi rim pa'i dbang du byas pa dang /
yul can mngon par rtogs pa skye ba'i rim pa'i dbang du byas pa gnyis yod de /
dang por kun 'byung bden pa /
de nas lam bden /
de nas sdug bden /
de nas 'gog bden bstan pa de rgyu 'bras don gyi rim pa'i dbang du byas nas bstan /
dang por sdug bsngal bden pa /
de nas kun 'byung bden pa /
de nas 'gog bden /
de nas lam bden bstan pa de yul can mngon par rtogs pa skye ba'i rim pa'i dbang du byas nas bstan pa'i phyir /
kun nas nyon mongs pa'i bden pa gang zhig zag bcas 'bras bsdus kyi char gyur pa /
sdug bsngal bden pa'i mtshan nyid /
de la snod bcud kyi sgo nas dbye na /
ma dag pa'i snod kyi 'jig rten dang ma dag pa'i bcud kyi sems can gnyis yod /
de la ngo bo'i sgo nas dbye na /
sdug bsngal gyi sdug bsngal dang /
'gyur ba'i sdug bsngal dang /
khyab pa 'du byed kyi sdug bsngal dang gsum /
mtshan gzhi rim pa bzhin du /
mkhal ma'i zug gzer nyams su myong ba'i tshor ba sdug bsngal dang po dang /
zas bzang po'i ro nyams su myong ba'i zag bcas kyi tshor ba bde ba gnyis pa dang /
nyer len gyi phung po'i mi rtag pa lta bu gsum pa yin pa'i phyir /
kun nas nyon mongs pa'i bden pa gang zhig zag bcas rgyu bsdus kyi char gyur pa /
kun 'byung bden pa'i mtshan nyid /
de la dbye na /
las kyi kun 'byung dang /
nyon mongs pa'i kun 'byung dang /
de las gzhan pa'i kun 'byung bden pa dang gsum yod /
las de la dbye na /
dge mi dge lung ma bstan gyi las dang gsum yod /
rang nyid dngos su kun nas slong byed nyon mongs pas kun nas @# / /
slangs pa'i nyon mongs las gzhan par gyur pa'i zag bcas kyi sems pa de /
zag bcas kyi las kyi mtshan nyid /
de la 'jug sgo'i sgo nas dbye na /
sgo gsum gyi las gsum yod /
spang gnyen gyi sgo nas dbye na /
der gyur pa'i dge mi dge lung ma bstan gyi las rnam pa gsum yod /
rang nyid kun nas slong byed nyon mongs pa'i bag chags tsam gyis kun nas slangs pa'i rtsol ba phra mo dang bcas pa'i rnam rtog tu gyur pa'i sems byung sems pa de /
zag med kyi las kyi mtshan nyid /
mtshan gzhi ni /
nyan rang dgra bcom pas ma rig pa'i bag chags kyis kun nas slangs nas rjes thob kyi gnas skabs su gzhan la chos ston 'dod kyi sems pa lta bu yin /
kun nas nyon mongs pa'i bden par gyur pa'i nyon mongs /
nyon mongs pa'i kun 'byung gi mtshan nyid /
de la rtsa nyon dang| nye nyon gnyis yod /
nyon mongs pa'i kun 'byung gang zhig rang rgyud la ldan pa'i gang zag gi shes rgyud sgo du ma nas ma zhi bar byed pa'i rigs su gnas pa /
rtsa nyon gyi mtshan nyid /
de la der gyur pa'i 'dod chags /
khong khro /
nga rgyal /
ma rig pa /
the tshom nyon mongs can /
lta ba nyon mongs can dang drug yod /
ngo bo'i sgo nas dbye na /
der gyur pa'i lta ba lnga /
lta min lnga dang bcu yod /
nyon mongs pa'i kun 'byung gang zhig rang rgyud la ldan pa'i gang zag gi shes rgyud sgo re re nas ma zhi bar byed pa'i rigs su gnas pa /
nye nyon gyi mtshan nyid /
de la nye nyon nyi shu yod /
rang thob byed kyi thabs su gyur pa'i lam bden gyi bral 'bras su gyur pa'i rnam byang bden pa /
'gog bden gyi mtshan nyid /
de la sgras brjod rigs kyi sgo nas dbye na /
so sor brtags min gyi 'gog pa dang /
so sor brtags 'gog dang gnyis yod /
dang po'i mtshan gzhi ni /
theg chen sbyor lam rtse mo ba'i rgyud kyi khong khro log lta sogs kyis dge rtsa gcod pa spangs pa'i cha dang /
theg pa gsum gyi sbyor lam bzod pa thob pa nas las nyon gyi dbang gis ngan song du skye ba len pa spangs pa'i cha lta bu yin /
so sor brtags 'gog dang 'gog bden don gcig 'gog bden la dbye na rdzogs pa'i 'gog bden dang /
ma rdzogs pa'i 'gog bden gnyis yod mi slob pa'i rgyud kyi 'gog bden dang po dang /
slob pa'i rgyud kyi 'gog bden gnyis pa yin pa'i phyir /
gzhan yang /
de la rgyan bcas dang /
rgyan med gnyis /
mngon shes thob la ma nyams pa'i gang zag gi rgyud kyi 'gog bden dang po dang /
mngon shes ma thob pa'i gang zag gi rgyud kyi 'gog bden gnyis pa yin pa'i phyir /
rang gi bral 'bras su gyur pa'i 'gog bden gyi bral rgyu'i rigs su gnas pa'i 'phags rgyud kyi mkhyen pa /
lam bden gyi mtshan nyid /
de la dngos btags ma phye bar dbye na /
tshogs sbyor gnyis kyi lam /
mthong lam sgom lam gnyis /
mi slob lam dang bcas pa rnam pa lnga yod /
bden bzhi'i blang dor gtan la phab pa la dgos pa yod de /
grol bdon gnyer gyi skyes bus bden bzhi'i blang dor tshul bzhin du shes pa la brten nas 'khor ba rgyu dang bcas pa spong /
thar pa thabs dang bcas pa rang rgyud la bsten par bya ba'i ched du yin pa'i phyir / /
! / /
gsum pa rtsod pa spong ba la /
kha cig lam bden 'gog bden gyi rgyu yin par thal /
dang por lam bden bstan /
de rjes 'gog bden bstan pa de rgyu 'bras don gyi rim pa'i dbang du byas nas bstan pa'i phyir zer na /
ma khyab /
ma grub na /
der thal /
'grel pa las /
kun nas nyon mongs pa dang gcig shos kyi phyogs la brten nas kun 'byung ba dang lam gyi bden pa dag ni rgyu yin la /
sdug bsngal dang 'gog pa'i bden pa dag ni 'bras bu yin par don gyi sgo nas bstan te /
zhes gsungs pa'i phyir /
'dod na /
bkag zin /
kha cig /
mdo las zag pa dang bcas pa thams cad sdug bsngal /
zhes gsungs na /
khyi rgan rgya bo'i zag bcas nyer len gyi phung po na tshod gzhan nas gzhan du rnying pa'i @# / /
cha sdug bsngal bden pa yin dgos par thal /
de sdug bsngal yin pa'i phyir /
'dod na /
zag bcas yin na /
sdug bsngal bden pa yin dgos par thal /
mdo las /
zag pa dang bcas pa thams cad sdug bsngal /
zhes gsungs pa'i phyir /
khyab ste de ltar gsungs na khyi rgan rgya bo'i zag bcas nyer len gyi gzugs phung na tshod gzhan nas gzhan du rnying pa'i cha sdug bden yin dgos pa'i phyir /
khyab pa khas /
'dod na /
byang sems mthong lam pa'i rgyud kyi zag bcas kyis ma nges so / /
kha cig bde ba la shes pas ma khyab par thal /
sdug bsngal la shes pas ma khyab pa'i phyir /
'dod na /
blo bde shes pa ma yin par thal /
'dod pa'i phyir /
'dod mi nus te /
blo bde sems med du 'dod pa'i grub mtha' de /
phyi rol mu stegs byed kyi grub mtha' yin pa'i phyir zer na /
ma khyab /
de ni phyi rol mu stegs byed kyis blo dang bde ba gang rung la shes pa ma yin pas khyab par 'dod pa'i don yin pa'i phyir /
kha cig zas bzang po'i ro nyams su myong ba'i zag bcas kyi tshor ba bde ba chos can /
zag bcas kyi tshor ba sdug bsngal yin par thal /
zag bcas kyi tshor ba gang zhig sdug bsngal yin pa'i phyir zer na /
ma khyab /
ma grub na sla zer na /
'o na /
nyan thos kyi mthong lam chos can /
gnyen po phyogs kyi gzhi shes yin par thal /
gnyen po phyogs gang zhig gzhi shes yin pa'i phyir /
'khor gsum /
kha cig rgyu dge ba byas pa la brten nas 'bras bu bde ba 'byung ba dang /
rgyu mi dge ba byas pa la brten nas 'bras bu sdug bsngal 'byung ba gnas dang /
de las ldog pa gnas ma yin pa mkhyen pa'i stobs med par thal /
so so skye bo'i zag bcas kyi rgyu dge ba byas pa la brten nas 'bras bu bde ba mi 'byung ba'i phyir /
der thal /
zas bzang po'i ro nyams su myong ba'i zag bcas kyi tshor ba bde ba de sdug bsngal yin pa'i phyir zer na /
ma khyab /
'dod mi nus te /
stobs bcu yod pa'i phyir /
kha cig zas bzang po'i ro nyams su myong ba'i zag bcas kyi chor ba bde ba chos can /
'khor ba'i sdug bsngal yin par thal /
sdug bsngal yin pa'i phyir /
khyab pa khas /
'dod na /
mi 'thad par thal /
'khor ba'i bde ba yin pa'i phyir zer na /
'o na /
de rang chos can /
'gyur ba'i sdug bsngal ma yin par thal /
'gyur ba'i bde ba yin pa'i phyir /
'khor gsum /
gal te ma grub na /
der thal /
chos can de yin pa'i phyir /
gzhan yang /
zag bcas kyi tshor ba yid mi bde ba dang /
sdug bsngal gyi dbang po dang /
zag bcas kyi tshor ba yid bde ba dang /
bde ba'i dbang po bzhi po de 'khor ba'i sdug bsngal rags pa yin par thal /
bcom ldan 'das kyis bsam gtan gyi nyer bsdogs bzhi po de de dag la yid 'byung byed du gsungs pa gang zhig nyer bsdogs bzhi po de 'khor ba'i sdug bsngal rags pa la yid 'byung byed yin pa'i phyir /
der thal /
'khor ba'i sdug bsngal phra mo zag bcas kyi tshor ba btang snyoms la yid 'byung byed du mi rtag la sogs bcu drug rtogs pa'i lam gsungs pa'i phyir /
rtsa bar 'dod na /
zag bcas kyi tshor ba yid bde ba dang /
bde ba'i dbang po gnyis chos can /
'khor ba'i sdug bsngal yin par thal /
'khor ba'i sdug bsngal rags pa yin pa'i phyir /
'dod na /
mi 'thad par thal /
'khor ba'i bde ba yin pa'i phyir /
'khor gsum /
gzhan yang /
zas bzang po'i ro nyams su myong ba'i zag bcas kyi tshor ba bde ba de sdug bsngal yin par thal /
de 'phags pas sdug bsngal du gzung ba de gzung ba ltar du bden /
byis pas bde bar gzung ba de gzung ba ltar du mi bden pa'i phyir /
der thal /
mdo las /
'phags pas bde bar gang gzung ba /
de ni gzhan gyis sdug bsngal rig /
gzhan gyis bde bar gang gzung ba /
de ni 'phags pas sdug bsngal rig /
ces gsungs pa'i phyir /
'dod na /
'gal lo / /
kha cig 'khor ba la ltos te las bya byed gnyis gcig yin par thal /
kun 'byung bden pa 'khor ba la ltos te rgyu'i phyogs dang sdug bsngal bden pa 'khor ba la ltos te 'bras @# / /
bu'i phyogs yin pa gang zhig de gnyis yin khyab mnyam yin pa'i phyir zer na /
ma khyab bo / /
kha cig /
lhag med myang 'das thob kha ma'i lhag bcas myang 'das la gnas pa'i nyan thos dgra bcom pa'i zag bcas nyer len gyi gzugs phung chos can /
kun 'byung bden pa yin par thal /
sdug bsngal bden pa yin pa'i phyir /
khyab pa khas /
'dod na /
de chos can /
khyod kyi thun mong ma yin pa'i 'bras bur gyur pa'i sdug bsngal bden pa yod par thal /
khyod kun 'byung bden pa yin pa'i phyir zer na /
ma khyab bo / /
'dod mi nus te /
lhag med myang 'das la gnas pa'i gang zag gi rgyud la sdug bsngal bden pa med pa'i phyir /
kha cig /
nyon mongs yin na /
nyon mongs pa'i kun 'byung yin dgos par thal /
zag bcas kyi las yin na /
las kyi kun 'byung yin dgos pa'i phyir zer na /
ma khyab /
de la kho na re /
dman lam sngon du ma song ba'i byang sems mthong lam pa'i rgyud kyi zag bcas kyi las chos can /
der thal /
de'i phyir /
der thal /
de yod pa'i phyir /
der thal /
des nyon mongs ma spangs pa gang zhig nyon mongs spangs pa'i lhag bcas myang 'das la gnas pa'i nyan thos dgra bcom pa'i rgyud la zag bcas kyi las yod pa'i phyir zer na /
ma khyab /
ma grub na der thal /
de'i rgyud la ma nges pa'i 'phen byed kyi las yod pa'i phyir /
der thal /
rnam 'grel las /
srid pa'i sred las rnam rgal ba'i / /
las gzhan 'phen nus ma yin te / /
lhan cig byed pa zad phyir ro / /
zhes gsungs pa'i phyir /
rtsa bar 'dod mi nus so / /
kha cig las kyi gzhan dbang du gyur pa'i byang sems sa brgyad pa ba yod par thal /
zag med kyi las kyi gzhan dbang du gyur pa'i byang sems brgyad pa ba yod pa'i phyir /
khyab ste /
zag med kyi las yin na /
las yin dgos pa'i phyir zer na /
ma khyab /
ma grub na /
zag med kyi las kyi gzhan dbang du gyur pa'i byang sems sa brgyad pa ba yod par thal /
ma rig bag chags tsam gyis kun nas bslangs te /
rjes thob kyi sems pa'i gzhan dbang du gyur pa'i byang sems sa brgyad pa ba yod pa'i phyir /
der thal gzhan don don gnyer kyi 'dun pa'i gzhan dbang du gyur pa'i byang sems sa brgyad pa ba yod pa'i phyir /
der thal /
snying rje chen po'i gzhan dbang du gyur pa'i byang sems sa brgyad pa ba yod pa'i phyir /
rtsa bar 'dod na /
las kyi dbang gis skye ba len pa'i byang sems sa brgyad pa ba yod par thal /
'dod pa'i phyir /
'dod mi nus te /
las kyi dbang gis skye ba len pa la grogs nyon mongs dgos pa'i phyir /
der thal /
rnam 'grel las /
srid pa'i sred las rnam rgal ba'i / /
zhes sogs gsungs pa'i phyir /
kha cig las dang las kyi lam gnyis 'gal ba yin par thal /
sems pa'i las dang las kyi lam gnyis 'gal ba'i phyir zer na /
ma khyab /
de la kho na re /
las dang las kyi lam gyi gzhi mthun pa chos can /
las kyi lam ma yin par thal /
sems pa'i las yin pa'i phyir /
der thal /
sems pa gang zhig las yin pa'i phyir zer na /
ma khyab /
'o na /
yid las sems pa chos can /
yid las ma yin par thal /
bsam pa'i las kyi yin pa'i phyir /
der thal /
bsam pa gang zhig /
las yin pa'i phyir /
'khor gsum /
gal te dang po ma grub na /
der thal /
shes pa yin pa'i phyir /
kha cig /
stong bdag med gnyis po de sdug bsngal bden pa'i rnam pa yin par thal /
sdug bsngal bden pa'i rnam pa la dbye na mi rtag sdug bsngal stong bdag med bzhi yod pa'i phyir /
der thal /
de la der gyur pa'i mi rtag sdug bsngal stong bdag med bzhi yod pa'i phyir na / /
ma khyab /
'dod na /
bkag zin /
kha cig shes sgrib kun nas nyon mongs gzung rtog dang /
rnam byang gzung rtog gnyis mi 'gal bar thal /
kun nas nyon mongs phyogs kyi chos dang /
rnam byang phyogs kyi chos gnyis mi 'gal ba'i phyir /
'dod na /
de gnyis 'gal bar thal /
'grel chen @# / /
las /
kun nas nyon mongs pa'i gzhi la brten pa ni dang po yin la /
rnam par byang ba'i gzhi la brten pa ni gnyis pa yin pas 'di gnyis phan tshun rnam par chad pa'i rang bzhin yin pa'i phyir 'di gnyis tha dad pa kho na'o / /
zhes gsungs pa'i phyir zer na /
skyon med de /
de'i don ni /
gzhi dang zhes pa'i skabs nas dngos su bstan pa'i nyon mongs gzung rtog dang rnam byang gzung rtogs gnyis 'gal zhes pa'i don yin gyi spyir de gnyis 'gal zhes pa'i don ma yin pa'i phyir /
kha cig /
damn lam sngon du ma song ba'i theg chen sbyor lam rtse mo ba'i rgyud la khong khros dge rtsa gcod pa'i sa bon spangs pa'i spangs pa yod par thal /
de'i rgyud la khong khros dge rtsa gcod pa spangs pa'i spangs pa yod pa'i phyir zer na /
ma khyab ma grub na /
der thal /
de'i rgyud kyi khong khros dge rtsa gcod pa spangs pa'i spangs pa de so sor brtags min gyi 'gog pa yin pa'i phyir /
kho na re /
rtsa ba la khyab pa yod par thal /
nyon mongs spangs pa'i spangs pa yin na /
nyon mongs pa'i sa bon spangs pa'i spangs pa yin dgos pa'i phyir zer na /
ma khyab /
kha cig /
nges 'byung la shes pas khyab par thal /
nges 'byung gi blo la shes pas khyab pa'i phyir zer na /
'o na /
rdzogs byang la shes pas khyab par thal /
rdzogs byang gi blo la shes pas khyab pa'i phyir /
'khor gsum / /
'dod na /
ngo bo nyid sku chos can /
der thal /
de'i phyir /
'dod mi nus so / /
kha cig 'gog bden dang don dam bden pa'i gzhi mthun med par thal /
'gog bden kun rdzob bden pa yin pa'i phyir zer na /
'o na /
shes bya dang don dam bden pa'i gzhi mthun med par thal /
shes bya kun rdzob bden pa yin pa'i phyir /
'khor gsum /
kha cig /
'gog bden la don dam bden pa'i cha med par thal /
phyogs snga smra ba pos sa bcu'i mnyam gzhag ye shes bcu po de la chos nyid mthong tshul mi 'dra ba'i khyad par med kyang /
chos sku la mthong tshul mi 'dra ba'i khyad par yod par khas blangs pa la /
rnam bshad kyis /
slob lam na blo gcig gis bden pa gnyis dus gcig char du mngon sum du rtogs pa yod pa dang /
mnyam rjes gnyis mi 'gal bar thal ba'i skyon brjod mdzad pa'i phyir zer na /
skyon med de /
de'i don ni /
phyogs snga smra ba pos gnas lugs mngon sum du rtogs pa'i sa bcu'i mnyam gzhag ye shes bcu po des /
chos nyid mthong bar mtshungs kyang /
chos sku'i sgras ston pa'i 'gog bden rang ldog la mthong tshul mi 'dra ba'i khyad par yod par khas blangs pa la skyon brjod de ltar mdzad pa'i phyir / /
! / /
sangs rgyas la sogs dkon mchog gsum / /
zhes pa'i skabs su gzugs la rnam pa thams cad mkhyen pa nyid sbyor bar mi byed 'byed par mi byed de /
'di ltar gzugs nyid yang dag par rjes su mi mthong ngo / /
zhes sogs kyi yum bar ma'i mdo tshig chos can /
khyod dkon mchog gsum la 'doms pa'i gdams ngag yin te /
dkon mchog gsum po de don dam par grol ba don gnyer gyi skyes bu'i skyabs gnas ma yin zhing /
tha snyad du grol ba don gnyer gyi skyes bu'i skyabs gnas yin no / /
zhes 'doms par byed pa'i yum bar ma'i mdo tshig yin pa'i phyir /
'di'i skabs su mtha' dpyad pa la /
dgag gzhag spang gsum las /
dang po la /
kha cig /
nyan thos sde pas ston pa sh+'.kya thub pa sangs rgyas dkon mchog tu mi 'dod pa yin no zer na /
bye brag smra bas ston pa sh+'.kya thub pa sangs rgyas dkon mchog tu mi 'dod na /
nyan thos sde pas de ltar mi 'dod pas khyab par thal /
khyod kyi dam bca' 'thad pa'i phyir /
'dod na /
nyan thos sde pas ston pa sh+'.kya thub pa sangs rgyas dkon mchog tu 'dod par thal /
nyan thos mdo sde pas de ltar du 'dod pa'i phyir /
khyab pa yod par thal /
bye brag tu smra bas ston pa sh+'.kya thub pa sangs rgyas dkon mchog tu mi 'dod na /
nyan thos sde pas de ltar mi 'dod pas khyab pa'i phyir /
'khor gsum /
kha cig /
bye brag tu @# / /
smra ba des ston pa sh+'.kya thub pa sangs rgyas 'phags par mi 'dod zer na /
de 'dod par thal /
bye brag tu smra bas de sangs rgyas su 'dod pa'i phyir /
der thal /
de'i rgyud kyi zad mi skye shes kyi ye shes de de sangs rgyas su byed pa'i byed chos su 'dod pa'i phyir /
der thal /
mdzod las /
gang zhig gsum la skyabs 'gro de / /
sangs rgyas dge 'dun byed pa'i chos / /
mi slob pa dang gnyis ka dang / /
mya ngan 'das la skyabs su 'gro / /
zhes gsungs pa'i phyir /
kha cig /
nyan thos kyi rigs can des dkon mchog gsum gyi nang nas dge 'dun dkon mchog la skyabs su 'gro zhing /
dkon mchog gzhan gnyis la skyabs su mi 'gro rang rgyal gyi rigs can nges de gsum gyi nang nas chos dkon mchog la skyabs su 'gro /
dkon mchog gzhan gnyis la skyabs su mi 'gro /
theg chen gyi rigs can rnams kyis de gsum gyi nang nas sangs rgyas dkon mchog la skyabs su 'gro dkon mchog gzhan gnyis la skyabs su mi 'gro ba'i rgyu mtshan gyis dkon mchog gsum po de rigs can gsum gyi skyabs su bzhag pa yin zer na /
de mi 'thad par thal /
rigs can gsum ka'i rgyud la dkon mchog gsum ka la skyabs su 'gro ba'i rgyu'i skyabs 'gro yod pa'i phyir /
der thal /
nyan thos kyi rigs can gyi rgyud la dkon mchog gsum la skyabs su 'gro ba'i rgyu'i skyabs 'gro yod pa'i phyir /
der thal /
de'i rgyud la sangs rgyas la skyabs ston pa'i ston pa dang /
chos la skyabs dngos dang /
dge 'dun la skyabs sgrub pa'i zla grogs su dam bca' ba yod pa'i phyir /
ma grub na / /
de'i rgyud la de 'dra ba'i dam bca' yod par thal /
de nang pa sangs rgyas pa yin pa'i phyir /
kha cig rigs can gsum gyi 'bras skyabs su gyur pa'i dkon mchog gsum po yod med kyi sgo nas dkon mchog gsum po de rigs can gsum gyi skyabs su bzhag pa yin zer na /
de mi 'thad par thal /
rigs can gsum ka'i 'bras skyabs su gyur pa'i dkon mchog gsum ka yod pa'i phyir /
der thal /
nyan thos kyi rigs can gyi 'bras skyabs su gyur pa'i sangs rgyas 'phags pa dang rnam mkhyen gnyis ka yod pa'i phyir /
der thal /
de'i thob bya mthar thug tu gyur pa'i de gnyis ka yod pa'i phyir /
kha cig /
'dus ma byas sogs yon tan brgyad dang ldan pa'i skyabs gnas mthar thug sangs rgyas dkon mchog gi mtshan nyid zer na /
rang bzhin rnam dag gi char gyur pa'i ngo bo nyid sku chos can /
mtshan nyid der thal /
mtshon bya de'i phyir /
der thal /
chos can de yin pa'i phyir /
'dod na /
ji lta ji snyed mkhyen pa'i yon tan dang /
brtse ba snying rje chen po'i yon tan dang /
gdul bya'i mi mthun phyogs spong ba'i yon tan dang ldan par thal /
'dod pa'i phyir /
'dod mi nus te /
don dam bden pa yin pa'i phyir /
kha cig 'dus ma byas kyi sangs rgyas kyi sku yin na /
yon tan de dag dang mi ldan pas khyab zer na /
sangs rgyas dkon mchog chos can /
der thal /
de'i phyir /
ma grub na /
de 'dus ma byas yin par thal /
ngo bo nyid sku 'dus ma byas yin pa'i phyir /
'dod mi nus te /
sangs rgyas dkon mchog de gsum gyi khyad chos dang ldan pa'i phyir /
der thal /
sangs rgyas dkon mchog tu gyur pa'i de gsum ka yod pa'i phyir /
kha cig rang bzhin rnam dag gi char gyur pa'i ngo bo nyid sku de ji lta ji snyed mkhyen pa'i yon tan sogs gsum po de dang ldan par thal /
de zag med ye shes sde tshan nyer gcig gi yon tan dang ldan pa'i phyir /
der thal /
zag med ye shes sde tshan nyer gcig gi chos can dang ldan pa'i phyir zer na /
ma khyab /
'o na /
de skye 'jig gnas gsum gyi 'dus byas dang ldan par thal /
skye 'jig gnas gsum gyi 'dus byas pa'i chos can dang ldan pa'i phyir /
'khor gsum /
kha cig sangs rgyas dkon mchog ji lta ji snyed mkhyen pa'i yon tan dang mi ldan par thal /
de 'dus ma byas yin pa'i phyir zer na /
ma khyab /
'o na /
sangs rgyas chos can /
khyod kyi gsung dbyangs @# / /
yan lag drug cu med par thal /
khyod 'dus ma byas yin pa'i phyir /
'khor gsum /
gal te 'dod na /
de yod par thal /
sangs rgyas kyi gsung yod pa'i phyir /
der thal /
sangs rgyas kyi bka' yod pa'i phyir /
der thal /
mdo yod pa'i phyir /
kha cig /
bsam du med pa sogs yon tan brgyad dang ldan pa'i rnam byang bden pa /
chos dkon mchog gi mtshan nyid zer na /
nyan thos mthong lam bar chad med lam chos can /
mtshan nyid der thal /
mtshon bya de'i phyir /
der thal /
'phags lam yin pa'i phyir /
der thal /
nyan thos kyi 'phags lam yin pa'i phyir /
'dod na /
'gog bden gyi yon tan dang ldan par thal /
'dod pa'i phyir /
'dod mi nus te /
chos can de yin pa'i phyir /
kha cig /
bsam du med pa sogs yon tan brgyad dang ldan pa'i theg chen gyi rnam byang bden pa /
theg chen gyi chos dkon mchog gi mtshan nyid zer na /
dman lam sngon du ma song ba'i theg chen mthong lam bar chad med lam chos can /
mtshan nyid der thal /
mtshon bya de'i phyir /
der thal /
theg chen gyi 'phags lam yin pa'i phyir /
der thal /
theg chen gyi mthong lam yin pa'i phyir /
'dod na /
'gog bden gyi yon tan dang ldan par thal /
'dod pa'i phyir /
'dod mi nus te /
chos can de yin pa'i phyir /
gzhan yang /
theg chen mthong lam rnam grol lam pa ba'i rgyud kyi 'gog bden du gyur pa'i don dam bden pa chos can /
mtshan nyid der thal /
mtshon bya de'i phyir /
der thal /
theg chen gyi 'gog bden yin pa'i phyir /
'dod na /
de kho na nyid gsal ba'i yon tan dang ldan par thal /
'dod pa'i phyir /
'dod mi nus te /
don dam bden pa yin pa'i phyir /
kha cig rig grol kyi yon tan brgyad dang ldan pa'i 'phags pa /
dge 'dun dkon mchog gi mtshan nyid zer na /
nyan thos mthong lam bar chad med lam pa chos can /
mtshan nyid der thal /
mtshon bya de'i phyir /
der thal /
theg dman 'phags pa yin pa'i phyir /
der thal /
chos can de yin pa'i phyir /
'dod na /
'gog bden gyi yon tan dang ldan par thal /
'dod pa'i phyir /
'dod mi nus te /
rnam grol lam thob ma myong ba'i gang zag yin pa'i phyir /
der thal /
chos can de yin pa'i phyir /
kha cig rig grol gang rung gi yon tan dang ldan pa'i rgyal sras 'phags pa /
theg chen gyi dge 'dun dkon mchog gi mtshan nyid zer na /
sangs rgyas 'phags pa chos can /
mtshan nyid der thal /
mtshon bya de'i phyir /
der thal /
theg chen 'phags pa yin pa'i phyir /
der thal /
sangs rgyas 'phags pa yin pa'i phyir /
'dod mi nus te /
chos can de yin pa'i phyir /
kha cig /
sangs rgyas 'phags pa dge 'dun dkon mchog ma yin zer na /
'o na /
mthar thug gi dkon mchog gsum med par thal /
khyod kyi dam bca' 'thad pa'i phyir /
'dod na /
de yod par thal /
rgyud bla ma las /
dkon mchog gsum po 'di yi rigs / /
thams cad gzigs pa rnams kyi yul / /
zhes gsungs pa'i phyir /
kha cig /
'gog lam gang rung gis bsdus pa'i rnam byang gi chos /
chos dkon mchog gi mtshan nyid zer na /
nyan thos kyi tshogs lam chos can /
mtshon bya der thal /
mtshan nyid de'i phyir /
der thal /
lam gyis bsdus pa'i rnam byang gi chos yin pa'i phyir /
'dod na /
'phags rgyud kyi yon tan yin par thal lo / /
kha cig /
de'i don 'gog bden dang lam bden gang rung gis bsdus pa la byed pa yin zer na /
de rang chos can /
mtshon bya der thal /
mtshan nyid de'i phyir /
der thal /
lam bden gyis bsdus pa'i rnam byang gi chos yin pa'i phyir /
der thal /
de lam bden gyis gtso 'khor gyi tshul gyis bsdus pa'i phyir /
der thal /
kun las btus las /
lam gyi bden pa gang zhe na /
tshogs kyi lam dang /
sbyor ba'i lam dang /
zhes sogs gsungs pa'i phyir /
kha cig /
chos dkon mchog dang dge 'dun dkon mchog gnyis 'gal zer na /
longs sku'i yid kyi rnam par shes pa chos can /
chos dkon mchog ma yin par thal /
dge 'dun dkon mchog yin @# / /
pa'i phyir /
der thal /
'phags pa'i gang zag yin pa'i phyir /
der thal /
longs sku'i gang zag yin pa'i phyir /
der thal /
longs sku tha snyad btags pa'i btags don btsal ba'i tshe na rnyed pa gang zhig /
skyes bu'i yid kyi rnam par shes pa skyes bu'i gang zag yin pa'i phyir /
der thal /
gang zag gcig ma gtogs pa zhes pa'i thad kyi 'grel chen las /
nges pa'i tshig gi tshul gyis ni rgyun nyid gang zag gcig go /
zhes gsungs pa'i phyir /
rtsa bar 'dod na /
longs sku chos can /
khyod kyi yid kyi rnam par shes pa chos dkon mchog yin par thal /
khyod gzugs sku yin pa'i phyir /
kha cig /
longs sku tha snyad btags pa'i btags don btsal ba'i tshe longs sku'i yid kyi rnam par shes pa longs skur rnyed pa yin no zer na /
longs sku tha snyad btags pa'i btags don 'tshol tshul de 'tshol tshul phyin ci log yin par thal /
longs sku tha snyad btags pa'i btags don btsal ba'i tshe longs sku'i yid kyi rnam par shes pa longs skur rnyed pa gang zhig /
longs sku'i yid kyi rnam par shes pa longs sku ma yin pa'i phyir /
ma grub na /
longs sku'i yid kyi rnam par shes pa chos can /
khyod mtshan bzang po so gnyis dang dpe byad bzang po brgyad cu dang ldan par thal /
khyod longs sku yin pa'i phyir /
'dod na /
gzugs can yin par thal lo / /
kha cig /
longs sku'i yid kyi rnam par shes pa longs sku'i gang zag dang /
'phags pa'i gang zag yin na /
gang zag gi bdag med phra mo mngon sum du rtogs pas khyab zer na /
theg chen mthong lam bar chad med lam pa'i yid kyi rnam par shes pa theg chen mthong lam bar chad med lam pa'i gang zag yin par thal /
longs sku'i yid kyi rnam par shes pa longs sku'i gang zag yin pa'i phyir /
rtags khas /
'dod na /
theg chen mthong lam bar chad med lam pa'i yid kyi rnam par shes pa chos can /
chos kyi bdag med phra mo mngon sum du rtogs par thal /
khyod theg chen mthong lam bar chad med lam pa'i gang zag yin pa'i phyir /
'dod na /
de chos can /
gang zag gi bdag med phra mo mngon sum du rtogs par thal /
'phags pa'i gang zag yin pa'i phyir /
khyab pa khas /
der thal /
theg chen mthong lam bar chad med lam pa'i gang zag yin pa'i phyir /
rtags khas /
'dod na /
slob lam na bden gnyis ngo bo tha dad du 'dzin pa'i dri ma zad par spangs pa dang /
mnyam rjes gnyis ngo bo gcig tu grub pa yod par thal /
theg chen mthong lam bar chad med lam pa'i yid kyi rnam par shes pas gang zag gi bdag med phra mo dang /
chos kyi bdag med phra mo gnyis ka mngon sum du rtogs pa'i phyir /
'khor gsum /
kha cig /
kun rdzob pa'i sku yin na /
kun rdzob pa'i skyabs yin pas khyab zer na /
longs sku chos can /
der thal /
de'i phyir /
der thal /
gzugs sku yin pa'i phyir /
der thal /
longs sku yin pa'i phyir /
'dod mi nus te /
don dam pa'i skyabs yin pa'i phyir /
der thal /
skyabs gnas mthar thug yin pa'i phyir /
der thal /
longs sku yin pa'i phyir /
kha cig /
don dam pa dang skyabs kyi gzhi mthun pa yin na /
don dam pa'i skyabs yin pas khyab zer na /
theg chen mthong lam rnam grol lam pa ba'i rgyud kyi 'gog bden du gyur pa'i don dam bden pa chos can /
der thal /
de'i phyir /
der thal /
don dam pa gang zhig /
skyabs yin pa'i phyir /
dang po der thal /
don dam bden pa yin pa'i phyir /
phyi ma der thal /
chos dkon mchog yin pa'i phyir /
'dod mi nus te /
kun rdzob pa'i skyabs yin pa'i phyir /
der thal /
lam gyi bgrod pa mthar ma phyin pa'i skyabs yin pa'i phyir /
kha cig lung gi chos dkon mchog yin na /
kun rdzob pa'i skyabs yin pas khyab zer na /
sangs rgyas 'phags pa'i rgyud kyi yum bar ma chos can /
der thal /
de'i phyir /
der thal /
sangs rgyas kyi bka' yin pa'i phyir /
'dod mi nus te /
don dam pa'i skyabs yin pa'i phyir /
der thal /
skyabs gnas mthar thug yin pa'i phyir /
der thal /
chos can de yin @# / /
pa'i phyir /
kha cig /
chos dkon mchog la dbye na /
kun rdzob pa'i chos dkon mchog dang don dam pa'i chos dkon mchog gnyis kyi dbye ba 'thad zer na /
kun rdzob pa'i chos dkon mchog yin na /
chos dkon mchog yin dgos par thal /
dam bca' 'thad pa'i phyir /
'dod na /
rgyas 'bring bsdus gsum chos can /
der thal /
de'i phyir /
der thal /
sangs rgyas kyi bka' yin pa'i phyir /
'dod mi nus te /
rjod byed kyi tshig yin pa'i phyir /
kha cig /
don dam pa'i dge 'dun dkon mchog dang /
kun rdzob pa'i dge 'dun dkon mchog gnyis 'gal zer na /
theg chen mthong lam bar chad med lam pa'i yid kyi rnam par shes pa chos can /
kun rdzob pa'i dge 'dun dkon mchog ma yin par thal /
don dam pa'i dge 'dun dkon mchog yin pa'i phyir /
der thal /
lam bden yin pa'i phyir /
der thal /
chos can de yin pa'i phyir /
'dod mi nus te /
dge 'dun dkon mchog yin pa'i phyir /
gzhan yang /
byang sems sa dang po ba chos can /
kun rdzob pa'i dge 'dun dkon mchog ma yin par thal /
don dam pa'i dge 'dun dkon mchog yin pa'i phyir /
der thal /
don dam pa'i byang chub sems dpa' yin pa'i phyir /
der thal /
don dam pa'i sems bskyed thob la ma nyams pa'i byang chub sems dpa' yin pa'i phyir /
khyab ste /
'jug pa las /
de nas bzung ste de ni thob par gyur pa yi / /
byang chub sems dpa' zhes bya'i sgra nyid kyis bsnyad do /
zhes gsungs pa'i phyir /
'dod mi nus te /
dge 'dun dkon mchog yin pa'i phyir /
kha cig /
bslu ba'i chos yin na /
don dam pa'i skyabs ma yin pas khyab zer na /
longs sku chos can /
der thal /
de'i phyir /
der thal /
'dus byas yin pa'i phyir /
'dod mi nus te /
skyabs gnas mthar thug yin pa'i phyir /
kha cig /
lung gi chos dkon mchog yin na /
gzings ltar spang bya yin pas khyab zer na /
sangs rgyas 'phags pa'i rgyud kyi bka' brgyad stong pa chos can /
der thal /
de'i phyir /
der thal /
sangs rgyas kyi bka' yin pa'i phyir /
'dod mi nus te /
skyabs gnas mthar thug yin pa'i phyir /
der thal /
sangs rgyas 'phags pa'i rgyud kyi yon tan yin pa'i phyir /
der thal /
de'i rgyud kyi lung gi yon tan yin pa'i phyir /
der thal /
chos can de yin pa'i phyir /
kha cig /
rgyud bla ma las /
spang phyir slu ba'i chos can phyir / /
med phyir 'jigs dang bcas pa'i phyir / /
zhes pas nyan thos sde pa'i 'dod pa brjod nas /
nyan thos kyi lhag med myang 'das chos can /
don dam pa'i skyabs ma yin par thal /
mthar thug gi dus na med pa'i phyir /
zhes pa'i thal 'gyur du byas nas rtags gsal nyan thos sde pa'i khas len la'ang song ba yin no zer na /
mi 'thad par thal /
de 'dra'i gzhung de nyan thos sde pa dang rtsod lan byed pa'i skabs ma yin gyi /
rang lugs la nyan thos kyi lhag med myang 'das don dam pa'i skyabs ma yin par sgrub pa'i skabs yin pa'i phyir /
kha cig /
med phyir zhes pa'i gzhung des med dgag yin na /
don dam pa'i skyabs ma yin pas khyab pa bstan pa yin zer na /
rang bzhin rnam dag gi char gyur pa'i ngo bo nyid sku chos can /
don dam pa'i skyabs ma yin par thal /
med dgag yin pa'i phyir /
der thal /
stong nyid yin pa'i phyir /
'dod mi nus te /
skyabs gnas mthar thug yin pa'i phyir /
kha cig sangs rgyas kyi sa na skyabs 'gro med zer na /
de yod par thal /
sangs rgyas kyi sa na skyabs 'gro'i sdom pa yod pa'i phyir /
der thal /
sangs rgyas kyi sa na 'jug sdom yod pa'i phyir /
der thal /
sangs rgyas kyi sa na 'jug pa sems bskyed yod pa'i phyir /
kha cig rang nyid ngan song gi sdug bsngal gyis 'jigs nas dkon mchog gsum la de las skyob pa'i nus pa yod par yid ches nas dkon mchog gsum la dpung gnyen du re ltos 'cha' ba'i blo /
skyes bu'i chung ngu'i skyabs 'gro'i mtshan nyid /
rang nyid 'khor ba'i sdug bsngal mtha' dag gis 'jigs nas dkon mchog gsum la de las skyob @# / /
pa'i nus pa yod par yid ches nas dkon mchog gsum la dpung gnyen du re ltos 'cha' ba'i blo /
skyes bu 'bring gi skyabs 'gro'i mtshan nyid /
sems can thams cad 'khor ba'i sdug bsngal las skyob pa'i phyir du dkon mchog gsum la dpung ? gnyen du re ltos 'cha' ba'i blo skyes bu chen po'i skyabs 'gro'i mtshan nyid zer na /
skyes bu chung ngu'i skyabs 'gro dang mtshungs ldan du gyur pa'i gtso sems chos can /
mtshon bya dang po der thal /
mtshan nyid dang po de'i phyir /
der thal /
skyes bu chung ngu'i skyabs 'gro de de ltar yin pa'i phyir /
ma grub na 'khor gsum byed /
ma khyab na /
de gnyis mtshungs ldan rnam pa lnga mtshungs ma yin par thal /
ma khyab pa de'i phyir /
rtsa bar 'dod na /
sems byung yin par thal lo / /
gzhan yang /
skyes bu chung ngu dang thun mong ba'i lam yin na /
skyes bu chung ngu'i lam yin dgos par thal /
skyabs 'gro la de'i phyir /
'dod na /
byang sems tshogs lam pa'i rgyud kyi sdig spong dge ba sgrub pa'i mkhyen pa chos can /
der thal /
de'i phyir /
rtags gsal sla /
mtshan nyid 'og ma gnyis la yang rigs 'gre'o /
kha cig /
rang nyid ngan song gi sdug bsngal gyis 'jigs nas dkon mchog gsum la de las skyob pa'i nus pa yod par yid ches nas dkon mchog gsum la rang stobs kyi dpung gnyen du re ba 'cha' ba'i sems pa /
skyes bu chung ngu'i skyabs 'gro'i mtshan nyid /
de bzhin du 'og ma gnyis la yang rigs 'gre'o /
zer na /
de mi 'thad par thal /
dge 'dun dkon mchog tsam la skyabs su 'gro ba'i skyes bu 'bring gi skyabs 'gro yod pa'i phyir /
der thal /
dkon mchog la skyabs su 'gro ba'i skyabs 'gro yin na /
dkon mchog gsum ka la skyabs su 'gro ba'i skyabs 'gro yin pas ma khyab pa'i phyir /
der thal /
dkon mchog don gnyer gyi 'dun pa yin na /
dkon mchog gsum ka don gnyer gyi 'dun pa yin pas ma khyab pa'i phyir /
kha cig rang nyid ngan song gi sdug bsngal gyis 'jigs nas dkon mchog gsum la de las skyob pa'i nus pa yod pa yid ches nas de las skyob pa'i phyir du dkon mchog gsum po gang yang rung ba la rang stobs kyis dpung gnyen du re ba 'cha' ba'i sems pa /
skyes bu chung ngu dang thun mong ba'i skyabs 'gro'i mtshan nyid /
rang nyid 'khor ba'i sdug bsngal gyis 'jigs nas dkon mchog gsum la de las skyob pa'i nus pa yod pa yid ches nas de las skyob pa'i phyir du dkon mchog gsum po gang yang rung ba la rang stobs kyis dpung gnyen du re ba 'cha' ba'i ? sems pa /
skyes bu 'bring dang thun mong ba'i skyabs 'gro'i mtshan nyid zer na /
lhag med myang 'das la gnas pa'i nyan thos dgra bcom pa'i rtogs pa sngon du song ba'i byang sems tshogs lam pa'i rgyud kyi skyes bu 'bring dang thun mong ba'i skyabs 'gro chos can /
mtshan nyid gnyis pa der thal /
mtshon bya gnyis pa de'i phyir /
der thal /
chos can de yin pa'i phyir /
'dod na /
de 'dra'i gang zag de 'khor ba'i sdug bsngal gyi 'jigs pa dang bcas pa yin par thal /
'dod pa'i phyir /
'dod mi nus te /
de 'khor ba'i sdug bsngal spangs pa'i gang zag yin pa'i phyir /
der thal /
lhag med myang 'das thob pa'i gang zag yin pa'i phyir /
kha cig byang sems tshogs lam pa'i rgyu skyabs yin na /
byang sems tshogs lam pa'i rgyu yin pas khyab zer na /
byang sems tshogs lam pa'i phyi'i yongs 'dzin du gyur pa'i mchog gi sprul sku'i rgyud kyi 'gog bden chos can /
der thal /
de'i phyir /
der thal /
de 'dra'i mchog gi sprul sku de byang sems tshogs lam pa'i rgyu skyabs yin pa'i phyir /
der thal /
de'i rgyu skyabs gcig yod pa'i phyir /
'dod mi nus te /
'dus ma byas yin pa'i phyir /
kha cig /
rgyun mtha'i bar chad med lam pa'i rgyud la dngos su skye bzhin pa'i rnam mkhyen de /
rgyun mtha'i bar chad med lam pa'i 'bras skyabs mthar thug ma yin zer na /
de yin par thal /
de'i rgyud la 'byung @# / /
'gyur gyi rnam mkhyen de de'i 'bras skyabs mthar thug yin pa'i phyir /
der thal /
de'i thob bya mthar thug tu gyur pa'i rnam mkhyen de'i 'bras skyabs mthar thug yin pa'i phyir /
de la kho na re /
rgyun mtha'i bar chad med lam pa'i rgyud la dngos su skye bzhin pa'i rnam mkhyen chos can /
khyod rgyun mtha'i bar chad med lam pa'i dus su med par thal /
khyod de'i 'bras skyabs mthar thug yin pa'i phyir /
'dod na /
de rgyun mtha'i bar chad med lam pa'i dus su yod par thal /
rnam mkhyen rgyun mtha'i bar chad med lam pa'i rgyud la dngos su skye bzhin pa rgyun mtha'i bar chad med lam pa'i dus su yod pa'i phyir zer na /
ma khyab /
ma grub na /
der thal /
rgyun mtha'i bar chad med lam pa de rang dus su rnam mkhyen rang rgyud la dngos su skye bzhin pa yin pa'i phyir /
der thal /
de rang dus su rnam mkhyen rang rgyud la dngos su skye bzhin pa'i gang zag yin pa'i phyir /
der thal /
rgyun mtha'i bar chad med lam de rang dus su rnam mkhyen skad cig dang po'i dngos kyi nyer len yin pa'i phyir zer na /
'o na /
sa bon gyi dus su skye bzhin pa'i myu gu sa bon gyi dus su yod par thal /
myu gu sa bon gyi dus su dngos su skye bzhin pa sa bon gyi dus su yod pa'i phyir /
'khor gsum /
gal te ma grub na der thal /
sa bon de rang dus su myu gu dngos su skye bzhin pa yin pa'i phyir /
'khor gsum /
kha cig sa bon gyi dus su skye bzhin pa'i myu gu med zer na /
de yod par thal /
sa bon gyi skad cig gnyis pa'i dus su dngos su skyes ma thag pa'i myu gu yod pa'i phyir /
der thal /
sa bon gyi dngos 'bras su gyur pa'i myu gu yod pa'i phyir /
kha cig /
dkon mchog gsum po gang yang rung ba la rang stobs kyis dpung gnyen du re ba 'cha' ba'i sems pa /
skyabs 'gro'i mtshan nyid zer na /
skyabs yin na dkon mchog gsum po gang rung yin dgos par thal /
khyod kyi mtshan nyid 'thad pa'i phyir /
'dod na /
dman lam sngon ma song gi byang sems tshogs lam pa chos can /
der thal /
de'i phyir /
der thal /
byang chub sems dpa' yin pa'i phyir /
'dod mi nus te /
so skye yin pa'i phyir /
der thal /
chos can de yin pa'i phyir /
kha cig /
skyabs 'gro phal pa skyabs 'gro ma yin zer na /
skyabs phal pa skyabs ma yin par thal /
dam bca' 'thad pa'i phyir /
'dod na /
skyabs yin na dkon mchog gsum po gang rung yin dgos par thal /
'dod pa'i phyir /
'dod na /
lung gi chos dkon mchog yin na chos dkon mchog yin dgos par thal lo / /
! / /
gnyis pa rang gi lugs la /
dkon mchog gsum po de rigs can gsum gyi skyabs su 'jog pa'i rgyu mtshan yod de /
rgyu'i skyabs 'gro'i dbang du byas na rigs can gsum kas dkon mchog gsum ka la skyabs su 'gro yang /
'bras bu'i skyabs 'gro'i dbang bu byas na nyan thos kyi rigs can rnams kyis dgra bcom pa'i go 'phang thob bya'i gtso bor byas nas don du gnyer /
rang rgyal gyi rigs can rnams kyis nyon ? sgrib spangs pa'i 'gog pa la mnyam par bzhag pa'i mnyam bzhag ye shes thob bya'i gtso bor byas nas don du gnyer / /
theg chen gyi rigs can rnams kyis gdul bya rigs can gsum la chos 'khor rdzogs par bskor ba'i bdag rkyen dang ldan pa'i sangs rgyas dkon mchog thob bya'i gtso bor don du gnyer bar byed pa'i rgyu mtshan gyis ? dkon mchog gsum po de rigs can gsum gyi skyabs su bzhag pa yin pa'i phyir /
don gnyis mthar phyin pa'i skyabs gnas mthar thug sangs rgyas dkon mchog gi mtshan nyid /
de la kun rdzob pa'i sangs rgyas dkon mchog dang /
don dam pa'i sangs rgyas dkon mchog gnyis yod /
sangs rgyas dkon mchog de 'dus ma byas sogs yon tan brgyad dang ldan te /
rgyud bla ma las /
'dus ma byas shing lhun gyis grub / /
gzhan gyi rkyen gyis rtogs min ? pa / /
mkhyen dang brtse dang nus par ldan / /
don gnyis ldan pa'i sangs rgyas nyid / /
ces gsungs pa'i phyir /
'gog @# / /
lam gang rung gis bsdus pa'i rnam byang bden pa chos dkon mchog gi mtshan nyid /
de la sgras brjod rigs kyi sgo nas dbye na /
don dam pa'i chos dkon mchog dang /
kun rdzob pa'i chos dkon mchog gnyis yod /
rig grol gyi yon tan brgyad po gang rung dang ldan pa'i 'phags pa /
dge 'dun dkon mchog gi mtshan nyid /
de la sgras brjod rigs kyi sgo nas dbye na /
kun rdzob pa'i dge 'dun dkon mchog dang /
don dam pa'i dge 'dun dkon mchog gnyis yod /
lam gyi 'grod pa mthar phyin pa'i skyabs /
don dam pa'i skyabs kyi mtshan nyid /
lam gyi bgrod pa mthar ma phyin pa'i skyabs /
kun rdzob pa'i skyabs kyi mtshan nyid /
yul gzhan la rang stobs kyis dpung gnyen du re ba 'cha' ba'i sems pa /
skyabs 'gro'i mtshan nyid /
de la sgras brjod rigs kyi sgo nas dbye na /
rjod byed tshig gi skyabs 'gro dang /
ltos pa blo'i skyabs 'gro gnyis yod /
dang po ni skyabs 'gro'i tshig lta bu yin /
phyi ma la dbye na /
skyabs 'gro phal pa dang /
khyad par can gnyis yod /
skyabs phal pa la rang stobs kyis dpung gnyen du re ? ba 'cha' ba'i sems pa /
dang po'i mtshan nyid /
dkon mchog gsum po gang yang rung ba la rang stobs kyis dpung gnyen du re ba 'cha' ba'i sems pa /
phyi ma'i mtshan nyid /
de la skyes bu chung ngu dang thun mong ba'i skyabs 'gro /
skyes bu 'bring dang thun mong ba'i skyabs 'gro /
skyes bu chen po dang thun mong ba'i skyabs 'gro /
rgyu'i skyabs 'gro /
'bras bu'i skyabs 'gro dang lnga yod /
mtshan nyid rim pa bzhin /
rang nyid ngan song gi sdug bsngal gyis 'jigs nas dkon mchog gsum la de las skyob pa'i nus pa yod pa yid ches nas de las skyob pa'i phyir du dkon mchog gsum po gang yang rung ba la rang stobs kyis dpung gnyen du re ba 'cha' ba'i rigs su gnas pa'i smes pa /
dang po'i mtshan nyid /
rang nyid 'khor ba'i sdug bsngal mtha' dag gis 'jigs nas dkon mchog gsum la de las skyob pa'i nus pa yod pa yid ches nas de las skyob pa'i phyir du dkon mchog gsum po gang yang rung ba la rang stobs kyis dpung gnyen du re ba 'cha' ba'i rigs su gnas pa'i sems pa /
gnyis pa'i mtshan nyid /
sems can thams cad 'khor ba'i sdug bsngal las skyob pa'i phyir du dkon mchog gsum po gang yang rung ba la rang stobs kyis dpung gnyen du re ba 'cha' ba'i sems pa /
gsum pa'i mtshan nyid /
gzhan rgyud la grub zin pa'i dkon mchog gsum po gang yang rung ba la rang stobs kyis dpung gnyen du re ba 'cha' ba'i sems pa /
bzhi pa'i mtshan nyid /
rang rgyud la 'byung 'gyur gyi dkon mchog gsum po gang yang rung ba la rang stobs kyis dpung gnyen du re ba 'cha' ba'i sems pa /
lnga pa'i mtshan nyid /
dkon mchog gsum la skyabs su song ba la dgos pa yod de /
gnas skabs bsrung ba'i mchog tu 'gyur ba dang /
mthar thug sangs rgyas kyi go 'phang thob pa dang /
sdom pa thams cad kyi rten byed pa dang /
nang pa sangs rgyas par tshud pa dang /
ngan 'gro'i skye sgo gcod pa sogs kyi dgos pa yod pa'i phyir / /
! / /
rtsod pa spong ba la /
kha cig /
rang bzhin rnam dag gi char gyur pa'i ngo bo nyid sku de ji lta ji snyed mkhyen ? pa'i yon tan dang ldan par thal /
dman pa'i lhag bcas myang 'das dang de gnyis med dgag du mtshungs pa gang zhig /
dman pa'i lhag bcas myang 'das de sdug bsngal gyi phung po dang bcas pa'i phyir zer na ma khyab /
ma grub na der thal /
de snga ma'i las nyon gyi 'bras bur gyur pa'i sdug bsngal gyi phung po dang bcas pa'i phyir /
der thal /
de dman pa'i lhag bcas myang 'das yin pa'i phyir /
rtsa bar 'dod mi nus so /
kha cig /
gdul bya mi mthun phyogs las skyob pa'i don byed nus na /
don byed nus pa yin dgos par thal /
rang bzhin rnam dag gi char gyur pa'i ngo bo nyid sku des gdul bya mi mthun phyogs las skyob pa'i don byed nus na /
de don byed nus pa yin dgos pa'i phyir zer ma khyab /
ma grub na der thal /
des gdul bya mi mthun phyogs las skyob pa'i don byed mi nus pa'i phyir /
rtsa bar 'dod na /
@# / /
sangs rgyas dkon mchog chos can /
don byed nus pa yin par thal /
gdul bya mi mthun phyogs las skyob pa'i don byed nus pa'i phyir /
der thal /
sangs rgyas dkon mchog gi khyad chos su gyur pa'i gdul bya mi mthun phyogs las skyob pa'i don byed nus pa yod pa'i phyir /
der thal /
sangs rgyas dkon mchog tu gyur pa'i de yod pa'i phyir /
'dod mi nus te /
'dus ma byas yin pa'i phyir /
kha cig /
longs sku chos can /
don dam pa'i skyabs ma yin par thal /
kun rdzob pa'i skyabs yin pa'i phyir /
der thal /
kun rdzob par gyur pa'i skyabs yin pa'i phyir zer na ma khyab /
ma grub na sla /
'dod mi nus so / /
kha cig /
kun rdzob pa'i chos dkon mchog dang don dam pa'i chos dkon mchog mi 'gal bar thal /
kun rdzob pa'i dge 'dun dkon mchog dang don dam pa'i dge 'dun dkon mchog mi 'gal ba'i phyir zer na /
ma khyab /
'dod mi nus te /
kun rdzob pa'i chos dkon mchog yin na /
rnam byang bden pa ma yin dgos pa'i phyir /
kha cig /
rdzas yod dang btags yod gnyis mi 'gal bar thal /
btags yod yin na /
rang nyid tha snyad btags pa'i btags don btsal ba'i tshe rang gi mtshan gzhir gyur pa'i rdzas yod zhig mi rnyed pas ma khyab pa'i phyir zer na /
ma khyab /
ma grub na /
gang zag chos can /
der thal /
de'i phyir /
'dod mi nus te /
gang zag tha snyad btags pa'i btags don btsal ba'i che gang zag gi yid kyi rnam par shes pa gang zag gi mtshan gzhir rneid pa'i phyir /
kha cig /
khyod gang zag yin na /
khyod kyi yid kyi rnam par shes pa khyod kyi bdag yin dgos par thal /
gang zag gi yid kyi rnam par shes pa bdag yin pa'i phyir zer na ma khyab /
'dod na| gang zag chos can /
khyod kyi yid kyi rnam par shes pa khyod kyi bdag yin par thal /
khyod gang zag yin pa'i phyir /
'dod na /
gang zag gi yid kyi rnam par shes pa chos can /
khyod gang zag gi bdag ma yin par thal /
khyod gang zag gi bdag tu ma grub pa'i phyir /
der thal /
gang zag gi bdag gzhi ma grub pa'i phyir /
kha cig /
sangs rgyas 'phags pa dge 'dun dkon mchog ma yin par thal /
gzugs sku gnyis dge 'dun dkon mchog ma yin pa'i phyir /
der thal /
theg chen dgra bcom pa dge 'dun dkon mchog ma yin pa'i phyir /
der thal /
'grel pa las /
dge 'dun la sangs rgyas dkon mchog gi khongs su gtogs pa nyid kyis dgra bcom pa ma gtogs pa zhes gsungs pa'i phyir zer na /
skyon med de /
de'i don theg chen dgra bcom pa rnams sangs rgyas la sogs dkon mchog gsum /
zhes pa'i skabs nas dngos su bstan pa'i sangs rgyas dkon mchog gi khongs su gtogs pas /
de'i skabs nas dngos su bstan pa'i dge 'dun dkon mchog tu mi 'dren zhes pa'i don yin pa'i phyir /
de la kha cig /
sangs rgyas la sogs dkon mchog gsum /
zhes pa'i skabs nas dngos su bstan pa'i dge 'dun dkon mchog yin na /
byang sems 'phags pa yin dgos par thal /
sangs rgyas dkon mchog de'i skabs nas dngos su bstan pa'i dge 'dun dkon mchog tu mi 'dren pa gang zhig /
de'i skabs nas dngos su bstan pa'i theg dman 'phags pa med pa'i phyir /
dang po khas /
phyi ma ma grub na /
der thal /
de'i dngos bstan bstan bya'i gtso bor gyur pa'i theg dman 'phags pa med pa'i phyir zer na /
ma khyab /
ma grub na der thal /
de'i dngos bstan bstan bya'i gtso bo yin na /
mtshon bya don gyi dge 'dun yin dgos pa'i phyir /
der thal /
dbang po rtul dang rnon po dag /
ces pa'i gzhung gis mtshon byed dpe'i dge 'dun nyi shus mtshon bya don gyi dge 'dun mtshon pa'i tshul gyis mtshon bya don gyi dge 'dun dngos bstan bstan bya'i gtso bor byas nas bstan pa'i phyir /
rtsa bar 'dod na /
'bras gnas bzhi po chos can /
der thal /
de'i phyir /
der thal /
dbang po rtul dang rnon po dag /
ces pa'i skabs nas dngos su bstan pa'i dge 'dun dkon mchog yin pa'i phyir /
'dod mi nus te /
theg dman @# / /
gyi gang zag yin pa'i phyir /
kha cig /
sangs rgyas kyi sa na skyabs 'gro med par thal /
sangs rgyas kyi sa na skyabs med pa'i phyir /
der thal /
sangs rgyas 'phags pa'i skyabs med pa'i phyir /
der thal /
de skyabs la brten dgos ma yin pa'i phyir /
der thal /
rgyud bla ma las /
skyabs ni skyabs la brten ma yin / /
zhes gsungs pa'i phyir zer na /
'o na /
khyod skyabs yin na /
khyod kyi skyabs med pas khyab par thal /
lung khyod rang gi de'i phyir /
khyab pa khas /
'dod na /
byang sems sa dang po ba chos can /
der thal /
de'i phyir /
der thal /
khyod dge 'dun dkon mchog yin pa'i phyir /
'dod mi nus te /
khyod kyi 'bras skyabs mthar thug yod pa'i phyir /
der thal /
khyod sems can yin pa'i phyir /
kha cig /
ston pa phal pa ston pa yin par thal /
skyabs phal pa skyabs yin pa'i phyir zer na /
ma khyab /
'dod na /
phyi rol pa'i ston pa ston pa yin par thal /
'dod pa'i phyir /
'dod na bkag zin /
kha cig /
khyod sgrib pa spangs pa'i gang zag yin na /
khyod kyi rgyud la sgrib pa spong 'dod kyi blo med pas khyab par thal /
'khor ba'i 'jigs pa mtha' dag spangs pa'i gang zag yin na /
rang nyid 'jigs pa de las skyob phyir du dkon mchog gsum la rang stobs kyis dpung gnyen du re ba mi 'cha' bas khyab pa'i phyir zer na /
ma khyab /
'dod na /
sangs rgyas 'phags pa chos can /
der thal /
de'i phyir /
'dod mi nus te /
de'i rgyud la mi dge ba'i chos skyes pa spong 'dod kyi blo yod pa'i phyir /
ma khyab na /
'khor gsum yod /
ma grub na der thal /
de'i rgyud la yang dag spong ba bzhi yod pa'i phyir /
kha cig /
chos dkon mchog chos can /
'gog bden dang lam bden gang rung gis ? bsdus pa'i rnam byang bden pa yin par thal /
chos dkon mchog yin pa'i phyir /
rtags khas /
'dod na /
mi 'thad de /
'gog bden gyis kyang ma bsdus /
lam bden gyis kyang ma sdus pa'i phyir zer na /
ma khyab /
'o na /
rtag pa chos can /
rtag mi rtag gang rung gi bye brag ma yin par thal /
rtag pa'i bye brag ma yin pa gang zhig /
mi rtag pa'i bye brag ma yin pa'i phyir /
'khor gsum /
kha cig /
byang sems tshogs lam pa dang rgyud tha dad du gyur pa'i sangs rgyas 'phags pa yod par thal /
byang sems tshogs lam pa'i rgyud kyi gzhan rgyud la grub zin pa'i dkon mchog gsum po gang yang rung ba la rang stobs kyis dpung gnyen du re ba 'cha' ba'i sems pa rgyu'i skyabs 'gro yin pa'i phyir /
'dod na /
byang sems tshogs lam pa dang rgyud tha dad du gyur pa'i sangs rgyas 'phags pa chos can /
byang sems tshogs lam pa dang rgyud tha dad ma yin par thal /
de dang rgyud gcig yin pa'i phyir /
der thal /
byang sems tshogs lam pa byed myong yin pa'i phyir zer na /
ma khyab /
ma grub na| de chos can /
byang sems tshogs lam pa byed myong yin par thal /
sangs rgyas 'phags pa yin pa'i phyir /
rtags dngos zer ba dang /
sangs rgyas 'phags pa dang rgyud tha dad du gyur pa'i byang sems tshogs lam pa yod par thal /
byang sems tshogs lam pa dang rgyud tha dad du gyur pa'i sangs rgyas 'phags pa yod pa'i phyir /
'dod na /
de chos can /
sangs rgyas 'phags pa dang rgyud tha dad ma yin par thal /
de dang rgyud gcig yin pa'i phyir /
der thal /
sangs rgyas 'phags par 'gyur rung gi chos yin pa'i phyir zer na /
ma khyab /
ma grub na der thal /
sems can yin pa'i phyir zer na /
'o na /
sangs rgyas 'phags pa chos can /
khyod dman lam sngon song gi sangs rgyas 'phags pa yin par thal /
nyan thos dgra bcom pa dang rgyud gcig tu gyur pa'i sangs rgyas 'phags pa yin pa'i phyir /
ma grub na song /
der thal /
nyan thos dgra bcom pa de sangs rgyas 'phags pa dang rgyud gcig yin pa'i phyir /
ma grub na /
nyan thos dgra bcom pa chos can /
sangs rgyas 'phags pa dang rgyud gcig yin par thal /
sangs rgyas@# / /
'phags par 'gyur rung yin pa'i phyir /
rtags khas /
rtsa bar 'dod na /
de chos can /
khyod dman lam sngon song gi sangs rgyas 'phags pa ma yin par thal /
dman lam sngon ma song gi sangs rgyas 'phags pa yin pa'i phyir /
der thal /
khyod mngon rtogs rgyan gyi ched du bya ba'i gdul bya byang sems tshogs lam pa dang rgyud gcig yin pa'i phyir /
der thal /
de 'dra'i gdul bya byang sems tshogs lam pa de /
sangs rgyas 'phags pa dang rgyud gcig yin pa'i phyir /
ma grub na /
de chos can /
khyod sangs rgyas 'phags pa dang rgyud gcig yin par thal /
khyod sangs rgyas 'phags par 'gyur rung yin pa'i phyir /
'khor gsum skyon med du ci zhig yod /
ston pa sh+'.kya thub pa dang rgyud gcig tu gyur pa'i byang sems tshogs lam pa de da ltar gyi dus su ston pa sh+'.kya thub pa yin min la dpyad pa la /
kha cig /
da d+l+tar gyi dus su ston pa sh+'.kya thub pa yin par thal /
de da ltar gyi dus su ston pa sh+'.kya thub par gyur zin pa'i phyir /
der thal /
de ston pa sh+'.kya thub par gyur zin pa'i dus gcig srid pa'i phyir /
ma grub na de chos can /
khyod ston pa sh+'.kya thub par gyur pa'i dus gcig srid par thal /
khyod ston pa sh+'.kya thub pa dang rgyud gcig tu gyur pa'i byang sems tshogs lam pa yin pa'i phyir /
zhes zer /
de la skyon 'phen pa kha cig /
de da ltar gyi dus su ston pa sh+'.kya thub pa ma yin par thal /
de da ltar gyi dus su byang chub sems dpa' yin pa'i phyir te de da ltar ba'i dus kyi byang chub sems dpa' yin pa'i phyir zer na /
ma khyab /
ma grub na der thal /
ston pa sh+'.kya thub pa dang rgyud gcig tu gyur pa'i byang sems rgyun mtha' ba de da ltar ba'i dus kyi byang chub sems dpa' yin pa'i phyir /
der thal /
ston pa sh+'.kya thub pa dang rgyud gcig tu gyur pa'i byang sems rgyun mtha' ba sangs rgyas ma thag pa'i sangs rgyas 'phags pa de da ltar ba'i dus kyi sangs rgyas 'phags pa yin pa'i phyir /
der thal /
ston pa sh+'.kya thub pa da ltar ba'i dus kyi sangs rgyas 'phags pa yin pa'i phyir /
zhes zer /
rang res ston pa sh+'.kya thub pa dang rgyud gcig tu gyur pa'i byang sems tshogs lam pa de da ltar gyi dus su ston pa sh+'.kya thub pa dang /
da ltar ba'i dus kyi byang chub sems dpa' dang /
rang dus su byang chub sems dpa' yin no byas pa la /
kha cig /
ston pa sh+'.kya thub pa de ston pa sh+'.kya thub pa dang rgyud gcig tu gyur pa'i byang sems tshogs lam pa'i dus su ston pa sh+'.kya thub pa yin par thal /
ston pa sh+'.kya thub pa dang rgyud gcig tu gyur pa'i byang sems tshogs lam pa de da ltar gyi dus su ston pa sh+'.kya thub pa yin pa'i phyir zer na ma khyab /
'dod na /
ston pa sh+'.kya thub pa dang rgyud gcig tu gyur pa'i byang sems tshogs lam pa de /
ston pa sh+'.kya thub pa dang rgyud gcig tu gyur pa'i byang sems tshogs lam pa'i dus su sangs rgyas zin par thal /
'dod pa'i phyir /
'dod na /
de chos can /
rang dus su sangs rgyas ma zin par thal /
sems can yin pa'i phyir /
rang res ston pa sh+'.kya thub pa de /
ston pa sh+'.kya thub pa dang rgyud gcig tu gyur pa'i byang sems tshogs lam pa'i dus su /
ston pa sh+'.kya thub pa dang rgyud gcig tu gyur pa'i byang sems tshogs lam pa yin byas pa la /
kha cig /
ston pa sh+'.kya thub pa de ston pa sh+'.kya thub pa dang rgyud gcig tu gyur pa'i byang sems tshogs lam pa'i dus su ston pa sh+'.kya thub pa'i rgyu yin par thal /
dam bca' 'thad pa'i phyir /
'dod na /
ston pa sh+'.kya thub pa de ston pa sh+'.kya thub pa'i rgyur gyur pa'i dus srid par thal /
'dod pa'i phyir /
'dod na /
ston pa sh+'.kya thub pa chos can /
khyod khyod kyi rgyur gyur pa'i dus mi srid par thal /
khyod bdag med yin pa'i phyir zer na /
re zhig ma khyab /
gzhan yang /
bdag skye yod par thal /
ston pa sh+'.kya thub pa de ston pa sh+'.kya thub pa dang rgyud gcig tu gyur pa'i byang sems tshogs lam pa'i dus su bdag las skye ba'i phyir /
der thal /
ston pa sh+'.kya thub @# / /
pa de ston pa sh+'.kya thub pa dang rgyud gcig tu gyur pa'i byang sems tshogs lam pa'i dus su ston pa sh+'.kya thub pa'i rgyu yin pa'i phyi zer na /
yang ma khyab /
yang kho na re /
ston pa sh+'.kya thub pa dang rgyud gcig tu gyur pa'i byang sems tshogs lam pa de rang dus su ston pa sh+'.kya thub pa'i rgyu ma yin par thal /
ston pa sh+'.kya thub pa de ston pa sh+'.kya thub pa dang rgyud gcig tu gyur pa'i byang sems tshogs lam pa'i dus su ston pa sh+'.kya thub pa'i rgyu yin pa'i phyir zer na /
ma khyab /
'dod mi nus so / /
zer na /
ston pa sh+'.kya thub pa de ston pa sh+'.kya thub pa dang rgyud gcig tu gyur pa'i byang sems tshogs lam pa'i dus su ston pa sh+'.kya thub pa dang rgyud gcig tu gyur pa'i byang sems tshogs lam pa yin par thal /
ston pa sh+'.kya thub pa de rgyal po nga las nus kyi dus su rgyal po nga las nus yin pa'i phyir /
der thal /
de'i dus su de rgyal po nga las nus su gyur zin pa'i phyir /
der thal /
mdo las /
nga de'i tshe de'i dus su rgyal po nga las nus zhes bya bar gyur to / /
zhes gsungs pa'i phyir /
kha cig /
byang sems rgyun mtha' ba'i rgyud la dngos su skye bzhin pa'i rnam mkhyen med par thal /
de yod pa'i dus mi srid pa'i phyir /
ma grub na /
byang sems rgyun mtha' ba sangs rgyas pa'i dus su de yod par thal /
ma grub pa de'i phyir /
'dod mi nus te /
de'i dus su byang sems rgyun mtha' ba'i rgyud la rnam mkhyen rdzogs par skyes zin pa'i phyir zer na /
ma khyab /
yang kha cig /
byang sems rgyun mtha' ba'i rgyud la dngos su skye bzhin pa'i rnam mkhyen de /
byang sems rgyun mtha' ba sangs rgyas pa'i dus su byang sems rgyan mtha' ba'i rgyud la dngos su skye bzhin pa yin par thal /
de byang sems rgyun mtha' ba sangs rgyas pa'i dus su yod pa'i phyir zer na ma khyab /
'dod mi nus te /
byang sems rgyun mtha' ba sangs rgyas pa'i dus su de'i rgyud la rnam mkhyen rdzogs par skyes zin pa'i phyir / /
! / /
na mo gu ru {A} {r+ya} me tri {nA} tha ma {hA} ka ru {Ni} ka {b+h+yaH} ? tshogs gnyis rgya mtsho'i 'dzing las legs 'khrungs mkhyen brtse'i dkyil 'khor rab tu rgyas / /
sgrib gnyis dag pa'i mtshan mas rab mdzes lhun grub mdzad pa'i 'od dkar 'phro / /
bden gnyis zung 'jug chad med bdud rtsis gdul bya'i ku mud rtag 'byed pa'i / /
ston mchog smra ba'i zla ba de la lus kun btud pas gus phyag 'tshal /
rgyal gsung bdud rtsi'i sgo mo brgyad khri yi / /
yang snying sher phyin sbas don mngon rtogs tshul / /
'dzam gling skal bzang gdul bya'i bgo skal du / /
spel mdzad mi pham yab sras zhabs la 'dud / /
mi pham bla ma'i byin rlabs gzi byin mthus / /
mdo rgyan 'grel pa kun gyi don dang tshig /
thar 'dod rnams kyi lam du gsal mdzad pa / /
rgyal sras seng bzang zhabs la rtse gcig 'dud / /
'phags seng grol sde mes po'i zhal lung bcud / /
rgyun bzang chu bo bzhi yi legs skyes kyis / /
byang phyogs 'gro rgyud tshim mdzad bka' drin can / /
sngon rabs lo {paN} zhabs pad snying gar bsten / /
zab zhi spros bral dus gsum rgyal ba'i yum / /
legs bshad gser gyi phreng ba legs spel nas / /
gangs can 'gro kun skal bzang la 'god pa'i / /
'jam dbyangs bla ma sras bcas la phyag 'tshal / /
mgon de'i gsung gi gces mdzod mngon rtogs rim / /
rnam par bshad pa gsung rab snying po'i rgyan / /
theg mchog bstan pa'i ma mar bskrun mdzad pa'i / /
rgyal tshab bstan pa'i mes por phyag bgyid do / /
rig grol kun tshogs dge 'dun 'dus pa'i gtso / /
mkhas btsun grub dbang rgya mtsho'i 'byung gnas mchog /
thub bstan bshad sgrub rigs lam dar ba'i gzhi / /
mkha' khyab 'gro la rgyas mdzad de la 'dud / /
dus gsum rgyal yum shes rab pha rol phyin / /
dus gsum rgyal ba'i 'phrin las tA re ma / /
dus gsum rgyal ba'i bka' sdod phyag drug mgon / /
kun la phyag 'tshal thugs rjes rtag tu skyongs / /
shin tu dpag par dka' ba rgyal ba'i yum / /
dngos brgyad don bzang bdun cu'i sbas don gzhung / /
mdor bstan sher phyin gsum gyi dka' gnad rnams / /
rnam bshad dgongs rgyan mtha' dpyod pu sta ka /
bsod nams chos sbyin 'dzad med {gangA'i} ? rgyun / /
sgrub byed lha btsun sku mched yab yum gyi / /
rnam dpyod lhag bsam rgyu sbyor rnam dag las / /
legs par 'ongs 'di'i rnam dkar mthu stobs mthus / /
phan bde'i 'byung gnas thub bstan yang snying bcud / /
'jam dpal snying po'i mdo sngags bshad sgrub bstan / /
'chad rtsod rtsom pas phyogs mthar spel ba dad / /
@# / /
mi nub bstan pa'i rgyal mtshan bsgreng bar shog /
phyogs kyi 'khor lo'i 'jig rten spyi sgos su / /
mi mthun rgud mun sel ba'i nyi ma dang / /
phan bde mi zad 'byung ba'i yid bzhin nor / /
dge mtshan rgyun chad med pa'i gter du shog /
'dzam gling yangs pa'i mtha' dbus rgyal khams su / /
dge legs gru char 'bebs pa'i gzhi dang rten /
phyag na {pad.mo'i} chos srid rab brtan cing / /
'phrin las 'char nub bral bar rtag 'phel shog /
yang sgos theg chen chos kyi sde chen po / /
rmad byung thos bsam nor gling 'dus pa'i grA /
sdom brtson blo gsal mkhas mang rtag 'du zhing / /
chos 'byong thugs mthun dga' ston rgyas par shog /
'chad rtsod rtsom pa'i dbyar rnga rtag sgrog cing / /
tshul gnas thos bsam bsgom pa'i char rgyun 'phel / /
bstan 'gro'i phan bde legs tshogs gyen 'degs pa'i / /
mkhas btsun dbyar gyi lang tsho ngoms par shog /
mi zad chos sbyin par gyi dge rgyun gzhir / /
'brel thogs spyi dang mched zla ltos bcas kyi| | ? sgo gsum rnam dkar thos bsam bsgom pa la / /
bar gcod bgegs kyi ming yang med par shog /
dbu phar 'dul mdzod tshad ma'i gzhung lugs kyi / /
rigs lam thos bsam sgom pa'i snod gyur pa'i / /
rten bzang rim par brgyud las mdo sngags kyi / /
cha tshang lam gyi bgrod pa mthar phyin shog /
der ma son pa'i tshe rabs thams cad du / /
'jam dpal snying po'i bstan dang mi 'bral zhing / /
bstan 'gror sman pa'i rlabs chen bya ba yi / /
dge legs dpal gyis srid mthar skyong nus shog /
mdor na deng nas tshe rabs thams cad du / /
legs byas dri med sgo gsum rtag gus kyis / /
drin can bla ma yab sras dgyes pa yi / /
mchod sprin nam mkha'i khams gnas spro bar shog /
dus skabs kun tu mchog gsum lha tshogs dang / /
myur mdzad mgon po dam can gshin rje'i rgyal / /
rnam mang thos sras dmag zor lha mo yis / /
srung skyob 'phrin las rnam bzhis rtag skyong shog / /
khyad par theg chen chos grA spyi sgos kyi / /
srung ma'i byed por sngon gyi g.yar dam can / /
beg tse tha 'og rgyal chen 'khor bcas kyis / /
rtag tu skyong ba'i 'phrin las ma g.yel mdzod / /
ji srid gling bzhir nyi zla'i bgrod pa yis / /
spyi sgos mun stug sel ba de srid du / /
legs bshad 'dis kyang mtha' dbus gzhir gnas pa'i / /
thar 'dod yongs kyi rgud mun sel gyur cig /
ces gangs ri'i khrod kyi mkhas mang rgyu skar gyi 'phreng ba dbyings su 'gengs pa'i nges pa don gyi mkhas grub smra ba'i nyi ma rje btsun chos kyi rje bstan dar ba chen po'i gsung rgyun {pad.ma'i} tshal rab las bstan bcos mngon par rtogs pa'i rgyan 'grel pa dang bcas pa'i mtha' dpyod legs par bshad pa {pad.ma} dkar po'i 'phreng ba zhes bya ba 'di nyid ser ? smad thos bsam nor bu'i gling du rgyun gtan rtsis ? bzhag tu btang ba'i phar byin gyi 'chad nyan rkang tshugs pa'i mkhas grub bye ba'i bsti gnas su gyur pa las snga sor 'di phyogs su par la ma 'khod cing /
grA tshang khams tshan so sor mtha' dpyod 'di'i bris ma'i dpe rgyun mang tsam byung 'dug na'ang /
phyis 'dus tshogs rgyas shing yig cha 'di rigs yul dus kyis 'bri rtsol bgyid pa'i yon mchod rten 'brel 'dzom dka' bas /
dpe ? rgyun spel mkhan nyung stabs /
slob gnyer ba rnams la 'dzin dpe dkon par yod gshis /
ldu mar pa'i yab rje rdo rje tshe ring nas rnam dkar thugs bzhed chen pos chos sbyin rgya cher spel slad du 'di'i par gsar brkos kyi mthun rkyen sbyor gnang thog /
mtha' dpyod 'di nyid snga sor mkhas grub chen po de nyid kyis blo thog nas rtsis bzhag tu gnang ba blob ma rnams kyis zin bris su bgyis pa yin zhes ngag rgyun la 'dug pa ltar yin nam /
sngon yod kyi bris ma rnams bar bar du tshig 'phreng yod med mi 'dra ba 'ga' re yod tshod 'dug na'ang /
par brkos dus gtugs kyis cha bsdus ma lcogs shing chig kyang bsdus tshogs che ba dang bris nor rgyun 'byams mang stabs /
phyi mor ma bde bas co ne bshad sgrub gling gi par ma la gzhi byas yig nor chad lhag dang sdeb sbyor rnams /
zhal mnga' nas dpon slob blo bzang thugs rje nas bsnon 'bri bzo bcos zhus dag mdzad /
stod cha dang bar cha rnams yig mkhan dbu mdzad nyi zla /
smad cha rnams dbu mdzad ngag dbang rdo rjes tshugs legs dkar snyoms dag par bris /
brkos mkhan dbu mdzad tshe dbang bkra shis sogs kyis gting zab bcad gtsang brkos te! gong gsal sbyin bdag yab rje nas /
lha btsun sprul sku rin po che blo bzang 'jam dpal rab rgyas dang /
sku mched chos mdzad blo bzang 'jam dbyangs gnyis kyi legs bshad kyi dga' ston du bskrun te /
thos bsam nor bu'i gling gyi blo gsal mkhas mang rgya mtsho'i 'dus chogs su 'bul sbyor gnang ba'i bsam sbyor 'brel thogs kyi dge tshogs ji snyed bsags pa des /
'chad rtsod rtsom pa'i dbyar rnga'i sgra dbyangs phyogs bcur sgrog cing thos bsam sgom pa'i char rgyun rtag tu dbab ste /
lus can kun la dge legs dbyar gyi lang tsho dus kun tu rgyas par 'gyur ba'i par byang smon tshig tu dgos zhes /
gzhung lugs kun la mkhyen pa'i spyan stong mnga' ba /
dpon slob rab 'byams pa grags pa mkhas grub kyis lha rdzas mdzod btags dri med sogs dngos po'i gnang skyes dang bcas sku bskul @# / /
ma byung ba ltar /
! bla ma dam pa'i slob bu'i tha chung dge slong ngag dbang bstan 'dzin gyis yung ba lhun grub sdings kyi gzhis khar bris pa'i yi ge'i grogs ni sde pa 'phrin las don grub kyis bgyis pa /
'dis kyang bstan pa rin po che mi nub cing 'phel ba'i rgyur gyur cig / /
! / /
rgya gar skad du /
{a'rya nA} ? {gar.thA} na pra {Ni} {d+ha} na na ma /
bod ? skad du /
'phags pa klu sgrub kyi smon lam zhes bya ba /
dkon mchog gsum la phyag 'tshal lo / /
'khor bar 'khor tshe skye gnas thams cad du / /
chos la bzod pa ma thob bar du ni / /
ngan song gsum du nam yang mi skye zhing / /
mtho ris mi yi lus su skye bar shog /
mtho ris mi yi lus su skyes nas kyang / /
sdig spyod rgyal por ma skye blon po dang / /
dmag dpon zhal che gcod par bdag ma skye / /
khe byed til brdung chang tshong rkun ? po dang /
bran dang bran mo'i lus su bdag ma skye / /
dge slong gnas la dbang byed bdag po dang / /
gnas brtan las byed pa dang nang khrims pa / /
dge skos gtsang sbyor ba dang dam bzhag pa / /
gang zag las byed rnams su bdag ma skye / /
mtha' 'khob kla klor skye ba'i yul rnams dang / /
glen lkugs 'on long phrag dog can rnams dang / /
mu stegs log rtog bram ze'i rigs rnams dang / /
rigs ngan bshan pa'i rigs su bdag ma skye / /
byang chub ma thob bar du rtag par bdag /
dam chos spyod pa'i lus su skye bar shog / /
dam chos spyod pa'i lus su skyes nas kyang / /
mi dge gzhan gyi dbang du mi 'gyur zhing / /
tshe la nad kyi bar gcod med pa dang / /
skyes ma thag tu chos dang phrad par shog / /
skyes ma thag tu chos dang phrad nas kyang / /
nyan bsam sgom pa'i rig pas rgyud sbyangs te / /
ting 'dzin rtse gcig sems la dbang thob ste| | ? rnam shes drug po yul la g.yeng ma gyur / /
lus kyi yan lag rgyas shing skyon med de / /
dbang po ma nyams rigs mtho bkur ba'i gnas / /
sangs rgyas chos kun rdzogs par byed pa dang / /
gzhon nu rab byung tshul khrims ldan pa dang / /
dge bshes mchog rnams rtag tu bsten byed cing / /
sa bcu rim gyis bgrod nas thogs med de / /
bla med byang chub myur du thob par shog / /
bla med byang chub myur du thob nas kyang| | ? rgyud drug 'khor ba'i sems can thams cad la / /
bsdu ba rnam bzhis 'gro don byed par shog /
! ? slob dpon chen po 'phags pa klu sgrub kyis mdzad pa'i smon lam rdzogs so / /
! / /
sems bskyed bsam sbyor lhag bsam phar phyin drug /
tshad med bzhi dang mngon par shes pa lnga / /
bsdu bzhi so so yang dag rig pa bzhi / /
rton bzhi tshogs gnyis byang phyogs so bdun dang /
zhi lhag gnyis dang gzungs spobs chos sdoms bzhi / /
bgrod gcig thabs mkhas mi zad brgyad cu zhes / /
blo gros mi zad mdo dang dag ldan dang / /
thub pa'i dgongs rgyan sogs las gsal bar gsungs / /
! / /
rgyan gyi brjod don bdun cu ni / /
bcu dang bcu gcig dgu bcu gcig /
brgyad dang bcu gsum bzhi dang bzhir / /
sdom gyi tshul du bsdus pa'o / /
{om} 'a ra ba tsa na {d+hIH} {om} {ldA} ? kye dam na {maH} {'om} ma {ri'} {tsyai} ? {maM} {swA} {hA} / / / /
