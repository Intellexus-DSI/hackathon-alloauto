@# / /
rnal 'byor gyi dbang phyug lU i pa'i lugs kyi bcom ldan 'das 'khor lo sdom pa'i sgrub pa'i thabs bde chen gsal ba zhes bya ba bzhugs so / /
@## / /
rnal 'byor gyi dbang phyug lU i pa'i lugs kyi bcom ldan 'das 'khor lo sdom pa'i sgrub pa'i thabs bde chen gsal ba zhes bya ba /
bla ma dang rje btsun 'jam pa'i dbyangs kyi zhabs la gus pas phyag 'tshal lo / /
dam tshig rdo rje gsum dang ye shes kyi / /
rigs mchog lnga yi 'khor lo'i dkyil 'khor ba / /
bde chen lhan skyes gcig pur sdom mdzad pa / /
he ru ka dpal yab yum la phyag 'tshal / /
las 'dir bde ba mchog gis bgrod dgos phyir / /
rab mdzes in+d+ra nI la'i ri bo la / /
yid 'dzin mtshams sprin gzhon nus 'khyud pa bzhin / /
gnyis med sbyar ba'i dga' bas rnam rol ba / /
dpal ldan bla ma bde mchog la btud nas / /
grub pa'i dbang phyug lU i pa yi lugs / /
lwa ba'i na bza' can gyis bkral ba bzhin / /
ma nor ma 'dres gsal bar bshad par bya / /
'dir rnal 'byor gyi dbang phyug lU i pa'i lugs kyi 'khor lo bde mchog gi sgrub thabs sgom pa la gnyis /
lam sgom pa'i rim pa dngos dang /
de ltar bsgoms pa'i phan yon no / /
dang po la gsum /
gang gis sgom pa'i rten /
gang du sgom pa'i gnas /
ji @# / /
ltar du sgom pa'i tshul lo / /
dang po ni /
sngags dang phar phyin gyi theg pa gnyis thun mong ba'i lam gyi rim pas rgyud sbyangs shing /
'di'i dkyil 'khor du dbang bskur ba legs par thob la /
de'i dus su khas blangs pa'i dam tshig dang sdom pa tshul bzhin du bsrung ba la brtson pa'i mtshan nyid dang ldan pas bsgom par bya'o / /
gnyis pa ni /
rang gi khyim mam ri sul la sogs pa'i gnas yid du 'ong ba /
rnal 'byor dang rjes su mthun pa'i gnas kyi sgrub khang bdud rtsi lngas byugs shing /
me tog gcal du dgram par bcom ldan 'das kyi bris sku dgram pa dang /
rdor dril la sogs pa tshogs pa'i gnas su bsgom mo / /
gsum pa la gnyis /
thun gyi ngo bo la ji ltar bya ba dang /
thun snga phyi'i bar dang thun gzhan la ji ltar bya ba'o / /
dang po la gsum /
thun gyi 'gor ji ltar bya ba dang /
thun gyi dngos gzhi la ji ltar bya ba dang /
thun gyi mjug tu ji ltar bya ba'o / /
dang po la gnyis /
sngon du bya ba'i rim pa dang /
rnal 'byor gyi yan lag rnams sgrub tshul lo / /
dang po ni /
skra bcings pa can yin na skra grol zhing kha lhor bltas te /
ro'i gdan dngos sam /
de la 'dug par mos nas /
stan bde ba la rdo rje'i skyil krung gis 'dug cing /
lag pa gnyis mnyam gzhag gi phyag rgya dang /
mig sna rtser dbab cing /
so cung zad ma 'byar ba dang /
lus mi g.yo bar gnas par byas la /
bdud rtsi ral ? bu khar gzhug pa'am /
de med na nang mchod lce thog tu bzhag ste kha dag par bya'o / /
de nas 'jig rten pa'i gtor ma sngon du byas la /
sgrub pa'i bar chad zhi ba'i 'phrin las bcol /
chu dang nyer spyod sogs kyi mchod rdzas g.yon skor gyi bkod pa rnams /
bsang ba dang /
sbyang ba dang /
bskyed pa dang /
byin gyis brlabs la /
skyabs 'gro 'di rdo rje mkha' 'gro dang /
gdan bzhi gnyis kar byung yang gdan bzhi'i 'gyur bde ba ltar yin no / /
sangs rgyas chos dang dge 'dun la / /
rtag tu bdag ni skyabs su mchi / /
theg pa gsum pa thams cad dang /
rnal 'byor gsang sngags mkha' 'gro ma / /
dpa' bo dpa' mo dbang lha mo / /
byang chub sems dpa' bdag nyid che / /
khyad par du yang slob dpon la / /
rtags tu skyabs su mchi bar bgyi / /
sems bskyed 'di mngon brjod 'gyur rnying kha cig las 'byung /
sems can kun gyi don gyi phyir / /
bdag ni he ru kar gyur nas / /
sems can thams cad he ru ka'i / /
go 'phang mchog la 'god par bgyi / /
zhes skyabs su 'gro zhing sems bskyed do / /
gnyis pa la bzhi /
sgo gsum dag par byas nas tshad med sgom pa dang /
phung khams skye mched byin gyis brlab pa dang /
'gal rkyen 'gog pa'i srung 'khor bsgom pa dang /
mthun rkyen bsten pa'i tshogs bsag pa'o / /
dang po ni /
ngag tu shrI he ru ka zhes brjod la /
de'i don yid la bya ste /
he ni kun @# / /
gyi 'byung gnas su gyur pa'i sems te rgyu'i bdag nyid du brtag par bya bas stong pa'i chos kyi bdag med pa dang /
ru ni gang zag gi bdag tu 'dzin pa'i rnam rtog gi dra bas bkod pa'i bdag dang bral ba'i gang zag gi bdag med pa dang /
ka ni de kho na nyid kyi yul yul can gnyis mi mthun par so sor gnyis su mi gnas pa dang /
shrI ni yul stong pa nyid ji 'dra ba de bzhin du rjes su zhugs pa'i gnyis su med pa'i ye shes e baM gyi don no snyam du bsam pa ni yid dag par byed pa'o / /
stong pa'i ngang las skad cig gis rang nyid he ru ka sngon po /
zhal gcig phyag gnyis kyis rdo rje dang dril bu 'dzin pa /
g.yas brkyang gis bzhugs pa la /
yum rdo rje phag mo dmar mo zhal gcig phyag gnyis kyis rdo rje dang thod pa 'dzin pas 'khyud par bskyed la sems can thams cad la phan bde'i sems kyis /
shrI he ru kony+haM zhes lan gsum brjod de /
sku'i nga rgyal bzung ba ni lus dag par byed pa'o / /
de nas mgo bor oM dang mthar hUM hUM phaT dang ldan pa'i A li oM a A /
i I /
u U /
r-i r-I /
l-i l-I /
e ai /
o au /
aM aH kA li'i phreng ba ka kha ga g+ha nga /
tsa tsha dza dz+ha nya /
Ta THa Da D+ha Na /
ta tha da d+ha na /
pa pha ba b+ha ma /
ya ra la wa /
sha Sha sa hak+Sha hUM hUM phaT /
lan gsum brjod pas /
rang gi lte ba'i phyogs su sngags phreng 'od zer lnga dang bcas pa g.yon skor gyi lan gsum du bskor nas gnas pa las / /
'khor lo gsum gyi lha tshogs 'phros pa sna bug g.yas nas 'thon te / /
phyir 'phros pas bgegs thams cad bskrad de /
slar byon rang gi sna bug g.yon pa nas zhugs te /
lte ba'i sngags phreng la thim par bsam pa ni ngag dag par byed pa'o / /
byang chub tu sems bskyed pa ni dge rtsa thams cad 'phel bar byed pas /
de tshad med kyi sgo nas sgom par byed pa la gnyis las /
dbang po rnon pos byams sogs bsdus te sgom pa ni /
bdag gis sems cad thams cad 'khor ba'i sdug bsngal las bten te /
de bzhin nyid dang ro gcig pa'i bde ba chen po la dgod par bya'o / /
zhes pa'am /
so sor phye ste sgom na /
sems can thams cad sdug bsngal thams cad dang bral ba dang /
bde ba thams cad dang ldan pa dang /
thob zin pa'i bde ba brtan pa dang /
de bzhin nyid la ro gcig tu gnas par gyur cig snyam du bsgom mo / /
gnyis pa ni /
phung khams skye mched dag par byas pas kun nas bslang pa'i mchod pa la sogs pa ni myur du byang chub 'grub par byed pas 'di rnams bsgom par lU i pa'i 'grel pa rnams nas bshad /
gzugs phung gi gtso bo'i gnas dpral ba'i dbus su /
bruM dkar po yongs su gyur pa las rnam snang dkar po phyag g.yas 'khor lo 'phyar zhing /
g.yon 'gyid ba dang bcas pas dril bu dkur brten pa /
tshor phung gi gnas lte bar aM ser po las rdo rje nyi ma ser po g.yas rin po che /
'du shes kyi phung po'i gnas mgrin par hrIH dmar po las padma gar gyi dbang phyug dmar po g.yas padma dmar po / /
'du byed kyi phung po'i gnas rkang pa gnyis kyi long bu'i 'og tu ho ljang gu las rdo rje rgyal po ljang gu g.yas sna tshogs rdo rje /
de gsum 'phyar nas 'dzin pa /
g.yon gsum 'gying ba dang bcas pas dril bu thugs kar @# / /
'dzin pa'o / /
pradz+nyA rak+Shi ta'i 'grel pa'i 'gyur gcig las /
rin 'byung snang mtha' don grub gsum gyi g.yas gsum gyis phyag mtshan dkur 'dzin cing /
g.yon gsum thugs kar phyogs pa dang /
he ru ka'i g.yon ting 'dzin gyi phyag rgya can du bshad pa ni /
de'i 'grel ba brdog gis bsgyur pa dang /
sgrub thabs kyi 'grel pa lwa ba pas mdzad pa dang /
khyad par gsal byed sogs dang /
bshad rgyud gang dang yang mi mthun pas mi legs pa'o / /
rnam shes kyi phung po'i gnas snying khar hUM dkar po las /
rdo rje sems dpa' dkar po /
g.yas thugs kar rdo rje /
spyi gtsug tu hi nag po las he ru ka nag po g.yas sa gnon gyi phyag rgyas rdo rje 'dzin zhing /
g.yon gnyis 'gying ba dang bcas pas dril bu dkur brten pa'o / /
de drug ni phung po lnga dang /
de lnga ga'i de bzhin nyid byin gyis rlob pa'o / /
thams cad kyang zhal gcig pa phyag gnyis pa spyan gsum pa ral pa'i cod pan can /
phyag rgya lngas brgyan pa /
g.yas brkyang gis bzhugs pa'o / /
mngon brjod las /
dkyil 'khor drug gi dbus su /
'di drug re res gtso bo byed pa'i skabs su padma dang /
zla nyi'i dbus su rdo rje'i skyil mo krung gis bzhugs pa dang /
phyag rgya drug gis brgyan par bshad kyang 'dir ni 'grel ba gsum nas 'byung ba bzhin bkod do / /
mig gnyis su oM dkar po yongs su gyur pa las gti mug rdo rje dkar po g.yas kyi 'khor lo 'phyar ba /
rna ba gnyis su hUM nag po las zhe sdang rdo rje nag po / /
g.yas kyi thugs kar rdo rje dang /
g.yon gnyis kyis 'gying ba dang bcas pas dril bu dkur brten pa'o / /
sna bug gnyis su trAM ser po las ser sna rdo rje ser po g.yas rin po che /
kha ste lce'i rtsa bar aM dmar po las 'dod chags rdo rje dmar po g.yas padma dmar po /
reg byed lus kyi dpral bar khaM ljang gu las phrag dog rdo rje ljang gu /
g.yas sna tshogs rdo rje /
de gsum rol pa dang bcas pas 'phyar nas 'dzin pa /
g.yon gsum rol pa dang bcas pas dril bu thugs kar 'dzin pa'o / /
skye mched thams cad kyi rjes su 'gro ba'i yid kyi skye mched kyi gnas snying khar haM dkar po las /
dbang phyug rdo rje dkar po g.yas rdo rje thugs kar 'dzin cing /
g.yon 'gying ba dang bcas pas dril bu dkur brten pa'o / /
thams cad kyang zhal gcig pa phyag gnyis pa spyan gsum pa /
ral pa'i cod pan can /
phyag rgya lngas brgyan pa /
g.yas brkyang gis bzhugs pa'o / /
phung po dang skye mched kyi lha kha cig la re re la gnas kyi sgo nas gnyis gnyis byung yang ngo bo'i sgo nas gcig tu bgrang bas mang ba'i skyon med do / /
de drug ni skye mched drug byin gyis rlob pa'o / /
lte ba sa la laM ser po las ltung byed ma ser mo /
snying kha chu la maM nag po las gsod byed ma nag mo /
mgrin pa me la baM dmar po las 'gugs byed ma dmar mo /
dpral bar rlung la taM ljang gu las gar gyi dbang phyug ma ljang gu /
de bzhi zhal gcig phyag bzhi ma /
g.yas kyi dang po bzhi na gri gug re dang /
gnyis pa bzhin rim pa bzhin du 'khor lo rdo rje padma ral gri /
g.yon gyi dang po bzhi na thod pa re dang /
gnyis pa bzhi na kha TwAM ga re 'dzin pa /
spyan gsum pa skra grol ba /
gcer bu phyag rgya lngas brgyan pa /
g.yas brkyang gis bzhugs pa'o / /
gsang gnas nam mkha'i khams la khaM dud ka las padma'i dra ba can dung ka /
rtsa zhal @# / /
dud ka /
g.yas dkar g.yon dmar ba'i zhal gsum phyag drug gi g.yas gsum gyis gri gug /
tshangs mgo /
lcags kyu /
g.yon gsum gyis thod pa /
kha TwAM ga /
zhags pa 'dzin pa'o / /
khyad par lhag ma snga ma rnams dang 'dra ba ste /
'di lnga khams lnga byin gyis rlobs pa'o / /
kun spyod las lha 'di rnams la nga rgyal bya bar gsungs pas / /
lha 'di rnams sgom pa na sgrub pa pos lha de dang de'i nga rgyal re bya dgos kyi /
lus kyi gnas rnams su bkod pa tsam gyis mi chog go /
de ltar lha bcu bdun po bskyed pa'i mthar /
oM pra kr-i ta pa ri shud d+haH sarba d+har+m+maH pra kr-i ta pa ri shud+d+hany+haM /
zhes brjod la rang bzhin gyis yongs su dag pa'i chos thams cad kyi rang bzhin dag pa ni nga'o snyam du nga rgyal brten par bzung ngo / /
gsum pa la gnyis /
ra ba sogs kyis bsrung ba dang /
bgegs la phur bus gdab pa sogs so / /
dang po ni /
rang lha bcu bdun lus la gnas pa'i he ru ka'i nga rgyal gyis /
lag pa g.yon pa'i mtheb mdzub kyis phyogs rer se gol gtog pa sngon du 'gro bas /
shar du /
oM suM b+ha ni sum b+ha huM hUM phaT /
ces brjod pas der sngags de nag po dang /
byang du oM gr-ih+Na huM hUM phaT ces pas der sngags de ljang gu dang /
nub tu oM gr-ih+Na pa ya gr-ih+NA pa ya huM hUM phaT /
ces pas der sngags de dmar po dang /
lhor oM A na ya ho b+ha ga wan badzra huM hUM phaT ces pas der sngags de kha dog ser po rnams dgod /
de nas sngags de bzhi las rang rang gi kha dog can gyi 'od zer 'phros pas /
steng tshangs pa'i 'jig rten nas 'og gser gyi sa gzhi la thug par khyab pa'i 'od zer 'bar ba'i gzugs chen po rnams phyogs bzhir dgod do / /
de nas sngags 'od zer dang bcas pa yongs su gyur pa las /
rang phyogs kyi kha dog can gyi sna tshogs rdo rje'i ra ba grub bzhi pa /
rgyar ji tsam 'dod pa dang /
mtho khyad tshangs pa'i 'jig rten nas gser gyi sa gzhi la thug pa'i bar du khyab par bsgom mo / /
ra ba grub pa dang dus mnyam du hUM las byung ba'i sna tshogs rdo rje hUM gis mtshan pa'i sa bon gyi 'od zer las /
gser gyis gzhi la thug pa'i 'og gi sa gzhi sna tshogs rdo rje'i rang bzhin du bsam mo / /
sna tshogs rdo rje'i sa bon gyi 'od zer las phyi rol du steng nas logs kun tu khyab par rdo rje rtse lnga pa'i rnam pa can gyi mda'i dra ba dang /
de'i 'og tu rdo rje'i gur dang /
gur gyi 'og r+wa ba'i steng du rdo rje'i bla bre rnams bar mtshams med par dum bu gcig tu gyur pa dang /
de'i phyi rol tu rdo rje'i me 'jig dus kyi me lta bus bskor bar bsams la /
oM me di ni badzra b+ha ba badzra ban+d+ha hUM /
oM badzra pra kA ra hUM baM hUM /
oM badzra pany+tsa ra hUM paM hUM /
oM badzra bi tA na hUM khaM hUM /
oM badzra sa ra dzA la trAM shaM trAM /
oM badzra dzwA la a na lArka hUM hUM hUM zhes pas 'og gzhi nas me dpung gi bar rnams rim pa bzhin du byin gyis brlab bo / /
gnyis pa la gnyis /
khro mo bskyed nas bgegs dgug pa dang /
bkug pa'i bgegs la phur bus gdab pa sogs so / /
dang po ni /
g.yon pa'i mtheb mdzub kyis se gol gtog cing /
sngar bzhin sngags dang po brjod de shar dang steng du bkod pa yongs su gyur pa las /
shar dang steng du khwa gdong ma nag me gnyis bskyed /
@# / /
de bzhin du sbyar te sngags gnyis pa las byang du 'ug gdong ma ljang gu /
sngags gsum pa las nub dang 'og tu khyi gdong ma dmar mo gnyis dang /
sngags bzhi pa las lhor phag gdong ma ser mo bskyed /
de nas se gol sngar bzhin gtog cing /
sngags dang po nag po dang /
bzhi pa ser po gnyis shar lhor bkod pa'i sngags 'od zer dang bcas pa gnyis 'dres de yongs su gyur pa las /
gshin rje brtan ma g.yas sngo g.yon ser ba dang /
de bzhin du sngags bzhi pa dang gsum pa dmar po lho nub tu bkod pa las /
gshin rje pho nya mo g.yas ser g.yon dmar ba dang /
sngags gsum pa dang gnyis pa ljang gu gnyis nub byang du bkod pa las /
gshin rje mche ba ma g.yas dmar g.yon ljang ba dang /
de nas sngags gnyis pa dang dang po gnyis byang shar du bkod pa las /
gshin rje 'joms ma g.yas ljang g.yon sngo ba bskyed de /
thams cad kyang zhal gcig pa phyag gnyis pa /
lte ba man chad phur bu'i rnam pa can /
g.yas kyis rdo rje tho ba dang /
g.yon gyis rang 'dra'i phur bu bsnams pa'o / /
de nas de rnams kyis rang 'dra du ma phyogs bcur spros nas /
phyogs bcu'i bgegs bkug ste /
rdo rje ra ba'i phyi rol dang nye bar hUM ring po brjod pa dang /
hUM ring po nag po las grub pa'i khron pa bcur /
so so'i bgegs rnams bcug par bsam mo / /
gnyis pa ni /
de nas he ru ka phyag gnyis pa'i nga rgyal gyis /
khro mo rnams la phur bu tshugs shig par bka' bsgo ba'i tshul gyis /
shar nas phyogs g.yon skor dang /
me nas mtshams g.yas skor dang /
steng 'og tu dmigs te /
oM g+ha g+ha /
g+hA ta ya g+hA ta ya /
sarba duSh+TA na hUM hUM phaT /
kI lA ya kI lA ya /
sarba pA paM hUM hUM phaT /
hUM hUM hUM badzra kI lA ya /
badzra d+ha ra Adz+nyA pa ya ti /
sarba duSh+TA na big+h+nAn kA ya wA ka tsit+ta badzra kI lA ya hUM phaT /
ces re re nas brjod la /
bgegs rnams kyi spyi bor phur bu gzugs /
de nas oM badzra mung+ga ra badzra kI lA ya a ko TA ya hUM hUM phaT phaT /
ces brdung pa'i sngags kyang rim pa sngar bzhin du re re nas brjod pas /
khro mo rnams kyis phyag g.yas kyi tho bas brdungs pas /
spyi gtsug nas rkang mthil gyi bar du son bar phur bus btab pas /
bgegs thams cad bde stong dbyer med kyi ngo bor ro gcig tu gyur par bsam mo / /
de nas khwa gdong ma la sogs pas bgegs lhag ma rnams rgyang ring du bskrad nas /
rdo rje'i ra ba gru bzhi pa la thim pas /
chu la chu brdabs pas gzegs ma phyir 'thor ba bzhin du /
'od zer phyir 'phros pa las rdo dang padma dang 'khor lo'i ra ba zlum po gsum par mtshams med par dum bu gcig tu gyur par bsgoms la /
mtshams bcings /
de'i phyi rol tu rdo rje'i me g.yon skor du 'khyil zhing 'bar bas /
steng dang logs kun tu khyab par bsams la /
'gro ba thams cad kyang rnam pa thams cad du bgegs dang bral bar mos pa brtan po bya'o / /
bzhi pa la gnyis /
bsod nams kyi tshogs bsag pa dang /
ye shes kyi tshogs bsag pa'o / /
dang po la gnyis /
tshogs kyi zhing sgrub pa dang /
zhing de la tshogs bsag pa'o / /
dang po ni /
srung 'khor gyi dbus na rang he ru kar gnas pa'i thugs kar paM ser po las /
sna tshogs padmar aM las byung ba'i zla ba'i dkyil 'khor la gnas pa'i hUM yig rdo rje 'dzin pa'i rang bzhin dbus sngo la mtha' @# / /
skye ba /
ye shes lngar 'jog tshul ni a b+h+yA ka ras /
U don grub dang /
ha'i lus snang mtha' dang /
de'i mgo bo rin 'byung dang /
zla tshes rnam snang dang /
thig le nA da dang bcas pa mi bskyod par bshad pas hUM gi cha lnga rim pa bzhin du bya sgrub sor rtog mnyam nyid me long lta bu chos dbyings ye shes su bya'o / /
ye shes lnga'i rang bzhin can gyi 'od zer gyis rang gi spyi bo nas rkang pa'i bar gang ste /
thog ma med pa nas kyi sgo gsum gyi dri ma rnams sbyangs pas /
lus shel gong bzhin du dag par gyur te ba spu'i sgo nas phyir 'phros pa'i 'od zer gyis /
'og min nas bla ma rdo rje 'chang gi rnam pa can dang /
'khor lo sdom pa'i dkyil 'khor gyi lha tshogs dang /
gzhan yang sangs rgyas dang byang chub sems dpa' dang /
lha dang lha mo dang khro bos nam mkha'i khams til gyi gang bu ltar gang ba mdun du spyan drangs te /
'od zer rang gi snying kha'i sa bon la 'dus par bsam mo / /
gnyis pa ni /
de nas thal mo sbyar te /
kun spyod 'ga' zhig las 'byung /
gang gi drin gyi bde chen gnas / /
skad cig gis ni 'thob 'gyur ba / /
bla ma rin chen lta bu yi / /
rdo rje can zhabs pad la 'dud / /
ces pas bla ma dang /
he ru ka dpal dpa' bo che / /
sdom 'byung las gsungs /
rnam dag rdo rje'i dbang phyug dang /
rnam rtog ces kyang zer /
rjes chags chags pa che rnams kyi / /
rdo rje phag mo de la 'dud / /
gnas dang nye ba'i gnas dang zhing / /
'dus dang dur khrod gnas pa yi / /
dpa' bo dpa' mo'i dbang phyug ma / /
kun la bdag ni gus phyag 'tshal / /
zhes pas lha'i tshogs la phyag bya /
de nas shrI he ru ka ar+g+haM pra tI ts+tsha hUM swAhA /
zhes chu'i sngags sbyor lugs 'di lwa ba pa'i 'grel ba nas bshad do / /
pas mchod yon dang /
ar+g+haM gyi gnas su pA dyaM bcug la zhabs bsil gyis mchod /
rang gi thugs ka'i sa bon las sprul pa'i me tog ma dkar mo /
bdug pa ma du ba'i mdog /
mar me ma dmar ser /
byug pa ma ljang gu /
zhal zas ma sna tshogs mdog can du mas mchod par bsams la /
oM badzra puSh+pe AH hUM swAhA dang /
puSh+pe'i gnas su d+hU pe dang /
dI pe dang /
gan+d+he dang /
nai wi dye bcug la mchod /
lha mo de lnga'i mdog dang phyag bzhi'i dang po gnyis kyis rdor dril dang /
lhag ma gnyis kyis rin po che'i snod rang rang gi mchod sprin gyis gang ba 'dzin pa dang /
mchod sngags ni jo bo'i 'grel par bshad /
bod kyi bla ma kha cig /
oM sarba ta thA ga ta shrI tsakra saM bar maN+Dal tsakra sarba bI ra ye gI nI badzra ar+g+haM pra tI ts+tsha AH hUM gis mchod yon dang /
ar+g+haM gyi gnas su pA dyaM dang badzra puSh+pe sogs bcug nas zhabs bsil dang /
me tog sogs kyis ni mchod par byed pa la khungs gsal bar mi snang yang mi rung ba'ang med do /
de nas rang gi snying kha'i sa bon las rig ma bcu drug sprul te /
oM badzra bI Ni huM hUM phaT kyis pi waM ma sngon mo /
oM badzra baM she huM hUM phaT kyis gling bu ma ser mo /
oM badzra mr-i taM ge huM hUM phaT kyis rnga zlum ma dmar mo /
oM badzra mu ra dze huM hUM phaT kyis rdza rnga ma ljang gu /
de bzhi ni phyag bzhi ma dang po gnyis kyis rang rang gi rol mo sgrog cing gzhan gnyis kyis rdor dril 'dzin pa'o / /
oM badzre hA sya huM hUM phaT kyis bzhad ma dmar mo /
oM badzra lU sya huM hUM phaT kyis sgeg mo sngon mo /
oM badzra gI ti huM hUM phaT kyis glu ma ser mo /
oM badzra nr-i tya huM hUM phaT kyis gar ma ljang gu /
bzhi ni phyag bzhi ma dang po'i phyag dang po gnyis kyis bzhad pa'i stangs @# / /
dang /
gnyis pa'i dang po gnyis kyis bsnyems pa'i tshul gyis rdor dril bzung nas dkur brten pa dang /
gsum pa'i dang po gnyis kyis ting shag brdung ba dang /
bzhi pa'i dang po gnyis kyis pad kor mdzad cing /
bzhi ga'i phyag 'og ma gnyis kyis g.yas thod pa dang /
g.yon kha TwAM ga 'dzin pa'o / /
oM badzra puSh+pe huM hUM phaT kyis me tog ma dkar mo /
oM badzra d+hU pe huM hUM phaT kyis bdug spos ma dud ka /
oM badzra dI pe huM hUM phaT kyis mar me ma dmar ser /
oM badzra gan+d+he huM hUM phaT kyis dri chab ma dmar mo / /
bzhi ni phyag bzhi'i g.yas kyi dang po bzhin rim pa bzhin du me tog gi snod dang /
bdug spos kyi snod dang /
mar me'i mchod sdong dang /
dri'i dung chos dang /
g.yas lhag ma bzhis DA ma ru dang /
g.yon gnyis na thod pa dang kha TwAM ga 'dzin pa'o / /
oM rU pa badzrI huM hUM phaT kyis gzugs ma dkar mo /
oM ra sa badzrI huM hUM phaT kyis ro ma dmar mo /
oM spar+she badzrI huM hUM phaT kyis reg bya ma ljang ser oM d+harma d+hA tu badzri huM hUM phaT kyis chos dbyings rdo rje ma dkar mo bzhi ni phyag bzhi'i g.yas kyi dang po bzhin rim pa bzhin me long dang /
sbrang chang gi snod dang /
gos sna tshogs pa dang /
chos 'byung 'dzin zhing /
lhag ma gsum ni snga ma dang 'dra ba ste /
de dag ni 'grel pa gsum nas bshad do / /
de rnams thams cad zhal gcig pa spyan gsum pa gcer mo skra grol ba rus pa'i rgyan can zhabs gnyis gar stabs can no / /
rnams kyis mchod la /
rkang pa brgyad pa'i sngags kyis bstod de mchod pa'o / /
de nas /
dkon mchog gsum la bdag skyabs mchi / /
gur las gsungs /
sdig pa thams cad so sor bshags / /
'gro ba'i dge la rjes yi rang / /
sangs rgyas byang chub yid kyis bzung / /
sangs rgyas chos dang tshogs mchog la / /
byang chub bar du skyabs su mchi / /
rang gzhan don ni rab bsgrub phyir / /
byang chub sems ni bskyed par bgyi / /
byang chub mchog gi sems ni bskyed bgyis nas / /
sems can thams cad bdag gis mgron du gnyir / /
byang chub spyod mchog yid 'ongs spyad par bgyi / /
'gro la phan phyir sangs rgyas 'grub par shog /
bgrod dka' srid pa'i rgya mtsho las / /
khyad par gsal byed nas bshad /
bdag gis 'gro rnams bsgral ba'i phyir / /
rang gis bdag nyid skad cig ma / /
sangs rgyas rnams la dbul bar bgyi / /
zhes sdig bshags yi rang skyabs 'gro /
lam la brten pa /
byang chub tu sems bskyed pa /
lus dbul ba rnams bya'o / /
de nas tshogs zhing rnams kyis byin gyis rlob par bsams la /
oM badzra he ru ka sa ma ya /
ma nu pA la ya /
he ru ka twe no pra tiShTHa /
dr-i D+ho me b+ha wa /
su to Sh+yo me b+ha wa /
a nu rak+to me b+ha wa /
su po Sh+yo me b+ha wa /
sarba sid+d+hi m+me pra ya ts+tsha /
sarba karma su tsa me /
tsit+taM shri yaMH ku ru hUM /
ha ha ha ha hoH b+ha ga waM /
badzra he ru ka /
mA me muny+tsa /
he ru ko b+ha wa /
mahA sa ma ya satwa AH hUM phaT /
ces bzlas la tshogs zhing rnams rang la thim pas byin gyis brlabs par bsam mo / /
gnyis pa ni /
de nas mchod yul dang /
mchod mkhan dang /
mchod rdzas rnams rnam par rig pa'i sems kyis btags pa tsam du zad do snyam du bsams nas /
rang gi spyi bor he dkar po /
mgrin par ru dmar po /
snying khar ka mthing ga bkod /
de gsum gyi don rang bzhin gyis grub pa'i rgyu dang /
brjod pa dang bral ba dang /
gang du'ang mi gnas pa nyid do snyam du yid la byas la /
sems can rnams kyis chos rnams kyi yin tshul 'di lta bu ma @# / /
shes pas 'khor bar 'khyams pas na /
bdag gis he ru ka'i go 'phang mngon du byas la /
gzung 'dzin bden pas stong pa'i sems can gyi yin tshul 'di rtogs par byas te /
'khor ba'i sdug bsngal las thar bar bya'o snyam du chos la dmigs pa'i snying rje bskyed la /
oM swa b+hA wa shud d+hAH sarba d+harmAH swa b+hA wa shud+d+ho nyahaM /
zhes brjod la khams gsum po rang bzhin gyis grub pas stong par blta'o / /
de nas yi ge gsum po yongs su gyur pa las /
smon lam gyi dbang gis rang gi sems de steng nas steng du brtsegs pa'i oM dkar po /
AH dmar po /
hUM sngon por gyur par bsam mo / /
de nas de gsum las rim pa bzhin du sku gsung thugs kyi lha rnams spros te /
sa 'og dang /
mi yul dang /
mtho ris rnams 'khor lo gsum gyi ngo bor bsam /
snyoms par 'jug pa sngon du 'gro bas zhu ba gsum yi ge gsum la rim pa bzhin du thim zhing /
oM yang AH la dang /
AH yang hUM la rim pa bzhin thim pas /
hUM gi zhabs kyu u ni ha la dang /
ha'i lus ni de'i mgo bo la dang /
de'ang zla tshes la dang /
zla tshes kyang thig le la dang /
de'ang nA da la thim zhing /
nA da'ang skra'i rtse mo brgya stong gi cha'i tshang tsam du gnas par bsams nas /
sems can rnams kyis chos nyid ma rtogs pas 'khor bar 'khyams pas /
bdag gis chos nyid mngon sum du rtogs par byas la /
rang bzhin gyis grub pas stong pa'i sems can rnams kyis kyang chos nyid khong du chud par byas te /
'khor ba'i sdug bsngal las thar bar bya'o snyam du dmigs pa med pa'i snying rje bsgoms la /
oM shU n+ya tA dz+nyA na badzra swa b+hA wa At+ma konyahaM /
zhes brjod cing nA da tsam gyi rnam rtog kyang dor bar byas te snang ba med pa la bzhag go /
de ltar gnas gsum du he ru ka bkod pa yongs su gyur pa'i yi ge gsum la snod bcud gzhan thams cad sdud pa'i rim pa 'di ni 'chi ba'i tshe snod bcud gzhan du snang ba'i rang gi shes pa rnams rim gyi bsdus nas /
dkar dmar nag pa'i rnam pa can snang mched thob gsum du song ba'i skabs dang 'dra'o / /
de nas dkar po dmar po la bsdus pa ni snang ba snang ba mched pa la thim pa dang 'dra'o / /
dmar po nag po la bsdus pa ni /
mched pa nyer thob la thim pa dang 'dra'o / /
de nas hUM nag po zhabs kyu nas nA da'i bar dang /
nA da yang mi dmigs par song ba ni /
thob pa 'od gsal du thim pa dang 'dra ste /
'chi rim la stong pa bzhi yod pa'i 'chi ba'i 'od gsal dngos gzhi dang 'dra'o / /
nyer thob mtshon pa'i hUM nyid la thim rim lngar byas pa ni sbyang gzhi la'ang nyer thob nas je phra je phrar song nas 'od gsal du 'jug pa mtshon pa yin la /
des ni rim pa gnyis pa'i skabs su nyer thob nas 'od gsal du 'jug pa'ang /
shin tu phra ba'i rim pas rim gyis 'jug par bstan pa'i phyir ro / /
'di ni snying khar gnas pa'i hUM yig gi sdud rim yin pas /
spros pa bsdus nas 'od gsal 'char ba'i gnas mthar thug pa ni snying kha yin pa dang /
de kho na nyid mngon du gyur pa'i 'od gsal gyi ye shes kyi don /
nA da tsam gyi gnyis snang phra mo yang dag par ston pa'o / /
mngon brjod las srung 'khor gyi 'og tu stong nyid sgom pa'i mjug thogs su /
dril bu zhabs kyi rim lnga'i rim pa dang @# / /
por bshad pa'i gnad kyang /
'di rnams kyis shes dgos la /
rim pa dang por 'di ltar byas nas bskyangs pa'i mthus rdzogs rim gyi skabs su rtogs pa bye brag pa ji 'dra zhig skye ba'i rgyud smin byed du 'gro ba'ang 'di la brten nas shes dgos pa dang /
de kho na nyid rtogs pa'i lta ba'i steng nas 'od gsal du 'jug par lugs 'di dang /
rgyud sde 'og ma gsum dang phar phyin gyi theg pa rnams 'dra'ang /
thun mongs ma yin pa'i 'jug rim lam 'di la yod pa'ang /
stong pa sgom pa dang 'chi rim gyi sdud rim mthun par byas pa 'di la brten nas shes dgos pas gnad che'o / /
de'i phyir 'di 'dra ba 'di la 'chi ba chos skur 'khyer ba'i lam 'khyer zhes kyang bya'o / /
gnyis pa thun gyi dngos gzhi la ji ltar bya ba la gsum /
stong pa las langs nas nam mkhar nA da bzhag pa /
gzhal yas khang gang la gnas pa'i rten bskyed pa /
de nas rnal 'byor bzhi sgom pa'o / /
dang po ni /
de ltar snang ba thams cad bsdus pa'i stong pa nyid las langs te /
rang gi sems nA da'i gzugs gyen du 'greng ba shin tu phra ba dkar la dmar ba'i mdangs chags pa nam mkhar bzhag go /
de'i rgyu mtshan ni /
gzhi la mngal du skye ba len pa lta bu zhig gi dbang du byas na /
'chi ba'i 'od gsal las langs ma thag /
'od gsal gyi rlung sems tsam las bar srid dbang po kun tshang zhing /
sha rus la sogs pas stong pa'i phra ba'i lus can thogs med 'grub pa bzhin du /
lam rim pa dang po la'ang 'chi ba'i 'od gsal dang 'dra ba'i sngar bshad pa'i sdud rim gyis 'od gsal stong nyid du zhugs pa las langs ma thag /
bar do dang 'dra ba'i nA da'i lus 'grub pas nA da nam mkhar 'jog go /
lam bskyed rim la 'di ltar sbyangs pa'i mthus /
rim pa gnyis par 'od gsal lhan cig skyes pa'i rlung sems tsam las sgyu ma'i longs skur bskyed pa'i ched yin la /
des na 'di la bar do longs skur 'khyer ba'i lam mkhyer zhes kyang bya ste /
'di ni lugs 'di'i rdzogs rim gyi gnad rtogs pa la gnad shin tu che'o / /
gnyis pa ni /
stong pa'i ngang las yaM sngon po las rlung gi dkyil 'khor kha dog sngon po dbyibs gzhu lta bu g.yas g.yon gnyis su rgyal mtshan gyis mtshan pa /
de'i steng du raM dmar po las me'i dkyil 'khor kha dog dmar po /
dbyibs gru gsum pa grwa gsum du raM gyis mtshan pa /
de'i steng du baM dkar po las chu'i dkyil 'khor kha dog dkar po /
dbyibs zlum ngo dbus su bum pas mtshan pa /
de'i steng du laM ser po las sa'i dkyil 'khor kha dog ser po /
dbyibs gru bzhi pa /
grwa bzhir rdo rje rtse gsum pas mtshan pa /
de'i steng du sum las ri rab lhun po gru bzhi pa /
rin po che sna shar shel /
lho baiDUr+ya /
nub padma rA ga /
byang gser ro /
bzhi'i rang bzhin can /
steng gi phyogs mtshams su rtse mo'am lcog brgyad kyis nye bar mdzes pa /
de'i steng du paM ser po las sna tshogs padma /
de'i lte bar hUM las sna tshogs rdo rje /
de'i steng gi lte bar paM las lte ba dang tshad mnyam pa'i sna tshogs padma 'dab ma brgyad pa /
lte ba dang ge sar dang ldan pa /
phyogs bzhi'i 'dab ma dmar /
me rlung gnyis ser /
bden bral ljang /
dbang ldan nag /
lte ba ljang /
ge sar ser ba bsam mo / /
gsum pa la bzhi /
rnal 'byor dang /
rjes su rnal @# / /
'byor dang /
shin tu rnal 'byor dang /
rnal 'byor chen po'o / /
dang po ni /
sna tshogs padma chung ngu'i dbus su mtshan so gnyis kyi ngo bo dbyangs yig dkar po bcu drug pa phrag gcig g.yas skor dang /
slar yang dbyangs yig bcu drug pa phrag gnyis pa g.yon skor du rim pa gcig gis 'khod /
de'i phyi rol tu dpe byad brgyad cu'i ngo bo gsal byed so bzhi la /
Da D+ha da d+ha ya la drug bsnan pa'i gsal byed dmar po bzhi bcu pa phrag gcig g.yas skor dang /
slar yang gsal byed bzhi bcu pa phrag gnyis pa g.yon skor du rim pa gcig gis 'khod / /
de gnyis yongs su gyur pa las zla ba'i dkyil 'khor yongs su rdzogs pa dkar la dmar ba'i mdangs can la /
dbyangs so gnyis dang gsal byed brgyad cu gzugs brnyan shar ba bzhin du snang ba'i A li dang zla ba'i kha dog dkar ba'i cha ni me long lta bu dang /
kA li dang zla ba'i kha dog dmar ba'i cha ni mnyam pa nyid kyi ye shes te /
ye shes de gnyis ni rnal 'byor ro / /
gnyis pa ni /
de nas rang nam mkha'i nA da'i nga rgyal gyis /
zla ba dkar la dmar ba mthong ba na /
bdag gis sangs rgyas yab yum gyi byang sems dkar dmar gyi ngo bor gyur pa'i dbus su skye ba blangs la sems can gyi don bya'o snyam du 'phen pa btang nas zla ba'i dbus su nA da zhugs pa las rim gyis nA da las thig le /
thig le las zla phyed /
de las mgo bo /
de las ha'i lus /
de las U grub pa'i tshul gyis /
dkar la dmar ba'i mdangs can gyi hUM yig rgyu rdo rje 'dzin pa'i rang bzhin can du rdzogs par gyur pa ni so sor rtog pa'i ye shes so / /
hUM las kha dog sna lnga pa'i 'od zer 'phro ba'i rtse mo las /
'khor lo lnga'i lha tshogs rnams 'thon te /
'gro ba rnams de'i go 'phang la bkod pa dang /
sdud pa'i tshe sngon thog ma med pa nas grub pa'i dpa' bo dang rnal 'byor ma la sogs pa phyogs bcu'i zhing khams na bzhugs pa rnams lhan cig spyan drangs te /
mnyam par sbyar ba sngon du 'gro bas zhu bar gyur te /
hUM yig nA da la thim par bsams la /
hUm yig lhan skyes kyi dga' ba'i rang bzhin can du bsam pa na bya ba sgrub pa'i ye shes so / /
byang sems zhu ba'i ngo bor gnas pas hUM yig rgyu rdo rje 'dzin pa'i rang bzhin nyid do / /
bcom ldan 'das ni byang sems zhu ba las byung ba'i lhan skyes yongs su rdzogs pa yin pas 'bras bu rdo rje 'dzin pa'i rang bzhin te /
ye shes de gnyis ni rjes su rnal 'byor ro / /
de nas /
oM AH hUM /
ni sngags dang po ste sku gsung thugs gsum mdor bstan pa'o / /
de nyid gsal bar byed pa ni /
oM nas konyahaM gi bar sngags gnyis pas te dpa' bo dang rnal 'byor ma thams cad kyi sku gsungs thugs rdo rje'i rang bzhin gyi bdag nyid ni nga'o zhes lhan skyes kyi bde chen he ru ka'i skur shar ba'i ngo bor 'di'i lha gang yin thams cad sdom pa yin pas /
'og min dang dzam+bu'i gling sogs kyi lha phyogs re ba la mi bya'o / /
oM badzra sogs ni sngags gsum pa ste chos thams cad kyi rang bzhin dang bde ba chen po gnyis dbyer med du mos la de'ang rdo rje ltar mi byed par brtan par byed pa'o / /
oM sarba pI ra yo gi nI kA ya wA ka tsit+ta badzra swa b+hA wa At+ma konyahaM /
oM badzra shud+d+ha sarba d+harmAH badzra shud+d+hony+haM /
zhes skad cig gis bskyed pa'i sngags gsum brjod do / /
gsum pa la drug /
rten dang brten pa rdzogs tshul @# / /
mdor bstan pa dang /
gsal btab pa rgyas par bshad pa dang /
phyogs mthun gyi dag pa dang lus dkyil bsgom pa dang /
go ba go zhing ye shes pa bcug nas dbang bskur ba dang /
lha rnams la mchod cing bstod pa dang /
lha'i 'khor lo bsgom zhing dag pa dran pa'o / /
dang po ni /
zla ba dbyangs gsal sa bon dang bcas pa rnams yongs su gyur pa las rten dang brten pa'i dkyil 'khor thams cad dus gcig tu grub par bsam pa ni chos dbyings ye shes so / /
gzhi la pha ma'i khu khrag dkar dmar gyi dbus su bar srid zhugs nas skye ba len pa bzhin du /
rim pa dang por yang bar srid mtshon pa'i nam mkha'i nA da zla ba'i dbus su zhugs nas hUM yig tu grub nas dkyil 'khor pa rdzogs pa ni mngal du skye ba blangs pa dang mngal rdzogs pa'i skabs dang 'dra ste /
'di la skye ba sprul skur 'khyer ba'i lam khyer zhes kyang bya'o / /
de ltar bsgoms pas ni /
rim pa gnyis par sgyu ma'i skus lus rags pa'i sprul sku 'dzin nus pa dang /
lus kyi khams dkar dmar gyi 'du 'phrod khyad par ba la brten nas nges don gyi he ru ka lhan skyes kyi bde chen 'dren pa'i rgyud smin byed du 'gro'o / /
tshul de legs par shes na mchog sgrub pa la /
bskyed rim sgom mi dgos snyam pa dang /
chos 'di pa dang gzhan pa'i ting nge 'dzin thun mong ba tsam la bla med kyi rdzogs rim dam par 'dzin pa dang /
ting nge 'dzin des drangs pa'i bde ba la lhan skyes kyi bde chen du 'dzin pa sogs kyi log rtog rnams ldog pas rnam par dag pa'i go ba chags par byas nas bsgom par bya'o / /
gnyis pa la gnyis /
rtan gsal gdab pa dang /
brten pa lha gsal gdab pa'o / /
dang po ni /
de ltar dus gcig tu grub pa'i rten rim gyis gsal gdab pa ni /
khang pa brtsegs pa'i gzhal yas khang gru bzhi sgo bzhi pa /
phyi nas rim pa bzhin dkar ser dmar ljang sngo ba'i rim pa lnga dang ldan pa'i rin po che'i rtseg pas bskor ba'i steng na /
rin po che'i pha gu bzhi dmar po la rin po che zur gsum dang gu bzhi la sogs pas spras pa /
de'i steng na gnas pa'i gser gyi ska rags bzhi'i phyi ngos su chu srin gyi kho nas mu tig gi do shal dang do shal phyed pa 'phyang ba /
de'i phyi ngos su bya 'dab las 'phyang ba'i rin po che'i shar bu /
de'i steng na padma 'dab ma phyed pa'i dbyibs can gyi mda' yab la gnas pa'i gser gyi bum pa nas 'thon pa'i rgyal mtshan dang ba dan brgyad brgyad kyis mdzes par byas pa /
phyi'i steng gi zur bzhi la gdugs bzhis brgyan pa /
rtsig pa'i 'gram nas 'dod yon gyi snam bu dmar pos bskor ba la bzhugs stabs dang kha dog sna tshogs pa'i lha mo rnams kyis mchod pa byed bzhin pa /
sgo dang sgo khyud kyi phyi'i mtshams dang rtsig pa'i phyi nang gi zur bzhir /
zla phyed la gnas pa'i rin po che dmar po'i steng du rdo rjes brgyan pa /
sgo bzhi so so'i mdun du stegs bu gru bzhi pa'i steng du /
bum pa la gnas pa'i ka ba bzhi bzhis bteg pa'i rta babs snam bu bcu gcig dang ldan pa'i rtse mor chos kyi 'khor lo'i g.yas g.yon du ri dwags pho mo dang bcas pa /
rta babs kyi g.yas g.yon du bum pa bzang po las skyes pa'i dpag bsam @# / /
gyi shing la /
rgyal srid rin po che sna bdun dang /
bar bar du grub pa thob pa dang /
sprin gyi gseb nas byung ba'i lha me tog gi phreng ba bzung ba rnams kyis kun nas mdzes par byas pa'o / /
de'i phyi rol tu sna tshogs rdo rje'i ra bas bskor ba la sogs pa'i srung 'khor /
de'i phyi rol tu bskal pa 'jig pa'i dus kyi me lta bu rdo rje'i me kha dog sna lnga pas steng dang logs kun tu khyab par g.yon skor du 'khyil zhing 'bar ba /
de'i phyi rol na gnas pa'i dur khrod brgyad ni /
shar du gtum drag /
byang du chang tshing 'khrigs pa /
nub tu rdo rje 'bar ba /
lhor kang rus can /
dbang ldan du drag tu rgod pa /
mer bkra shis tshal /
bden bral du mun pa drag po /
rlung du ki li ki li'i sgra sgrogs pa ste /
ro mgo med pa dang /
'gags te shing la dpyangs pa dang /
sa la 'gyel ba dang /
gsal shing la bskyon pa dang /
mdung gis phug pa dang /
phyed tshig pa dang /
mgo thod dang /
byin pa'i rus pa dang /
gtsigs pa'i mgo dang /
de las gzhan pa'i rus pa 'thor ba dang /
ma 'thor ba'i kang rus rnams gcal du bkram pa'i gnas su gyur pas dur khrod do / /
de na gnas pa'i shing brgyad ni /
shar nas phyogs g.yon skor du shir Sha /
a shwad tha /
kaM ke la /
tsu ta /
dbang ldan nas mtshams g.yas skor du ba Ta /
ka rany+dza /
pa Ta parka /
par thi ba rnams so / /
shing gi rtsa bar gnas pa'i phyogs skyod brgyad ni /
shar nas phyogs g.yon skor du /
dbang po ser po rab brtan dkar po dang /
nor sbyin ser po mi dang /
chu lha dkar po gdengs ka bdun ldan chu srin dang /
gshin rje sngon po ma he dang /
dbang ldan nas mtshams g.yas skor du /
dbang phyug chen po dkar po glang dang /
me lha dmar po ra skyes dang /
srin po sngon po gcer bu mi mgo'i 'phreng ba'i cod pan can ro langs dang /
rlung lha dud ka sha ba la zhon pa'o / /
thams cad kyang zhal gcig phyag bzhi'i dang po gnyis thal mo sbyar ba /
lhag ma g.yas rnams na rim pa bzhin rdo rje dang /
ne'u la rin po che skyug pa dang /
sbrul zhags /
dbyug pa /
rtse gsum /
phreng ba /
spyi blugs dang bcas pa /
ral gri /
ba dan ser po /
g.yon rnams na thod pa 'dzin pas yum la 'khyud par 'grel pa sdom 'byung las bshad /
shing brgyad kyi stod kyi yal ga'i gseb nas lus phyed 'thon pa'i zhing skyong brgyad ni /
shar nas phyogs g.yon skor du rim pa bzhin /
glang po dang /
mi dang /
chu srin dang /
ma he'i gdong can /
dkar po /
ser po /
dkar po /
nag po dang /
dbang ldan nas mtshams g.yas skor du /
glang dang /
ra dang /
ro langs dang /
ri dwags kyi gdong pa can dkar po /
dmar po / /
nag po /
ljang gu'o / /
thams cad kyang drag cing gtum la rdzu 'phrul chen po ba zhal gcig pa phyag gnyis kyi g.yas gtar ma dang /
g.yon thod pa 'dzin pa'o / /
thugs rje'i chu brgyad dang /
de la gnas pa'i klu brgyad ni /
shar nas phyogs g.yon skor du /
nor rgyas dkar po /
'jog po dmar po /
ka rko Ta sngon po /
padma dkar po /
dbang ldan nas mtshams g.yas skor du /
padma chen po dkar po /
mtha' yas sna tshogs mdog /
rigs ldan dkar po /
dung skyong ser po'o / /
thams cad kyang stod mi 'dra ba /
smad sbrul mjug tu 'khyil zhing /
phyag @# / /
gnyis kyis thal mo sbyar nas gtso bo la mdud par 'grel pa sdom 'byung las bshad /
de dag gi steng gi nam mkha' la gnas pa'i sprin brgyad ni /
shar nas phyogs g.yon skor du /
sgrog pa /
cher sgrog pa /
drag po /
g.yo ba /
dbang ldan nas mtshams g.yas skor du /
brtan pa /
gang ba /
'bebs pa /
gtum po'o / /
thams cad kyang glog 'phreng 'khyug cing 'brug sgra sgrog pa /
'ga' zhig char gyi rgyun can kha dog sna tshogs pa'o / /
sprin rnams 'di ltar bshad pa ni man snye las so / /
de na gnas pa'i ri brgyad ni /
shar nas phyogs g.yon skor du /
rin po che'i rang bzhin gyi lhun po /
maN+Da ra ljang gu /
kai la sha dkar po /
ma la ya ser po /
dbang ldan nas g.yas skor du /
dbang chen nag po /
spos ngad ldang ser po /
gangs can dkar po /
dpal gyi ri sngon po'o / /
ri de rnams la gnas pa'i mchod rten dkar po brgyad dang /
grub chen brgyad do / /
gzhan yang ye shes kyi me brgyad dang /
kha dang /
'ug pa dang /
bya rgod dang /
ce spyang dang /
'ol ba pho mo dang /
sbrul ba glang gi mgo can la sogs pa phyogs su rgyu zhing /
gnod sbyin dang /
ro langs dang /
srin po rnams kyis ki li ki li'i sgra chen po sgrog pa dang /
grub pa thob pa dang /
rig pa 'dzin pa dang /
dam tshig spyod pa'i rnal 'byor pa dang /
rnal 'byor ma bcom ldan 'das la rtse gcig tu blta ba /
gcer bu skra bshig pa /
phyag rgya lngas brgyan pa /
cang te'u dang /
thod pa dang /
kha TwAM ga 'dzin pa /
thod pas spyi bor brgyan pa /
rgod cing dur khrod du 'jug pa rnams kyis ngo mtshar bar byed pa'o / /
gzhal yas khang gi nang gi steng 'og rnams shar dkar /
byang ljang /
nub dmar /
lho ser ba /
'og gzhi dam tshig gi 'khor lo la gnas pa'i sku'i 'khor lo dkar po rtsibs brgyad pa'i mu khyud la 'khor lo'i phreng ba dang /
de'i lte bar gsung gi 'khor lo dmar po rtsibs brgyad pa'i mu khyud la padma'i phreng ba dang /
de 'i ste bar thugs kyi 'khor lo sngon po rtsibs brgyad pa'i mu khyud la rdo rje'i phreng ba dang /
de'i lte bar bde chen gyi 'khor lo sna tshogs padma 'dab ma brgyad pa'i mu khyud la gri gug gi phreng bas bskor ba /
'khor lo bzhi po re re la mtshams rnams na gnas pa'i ka ba brgyad brgyad kyis bteg pa'i gdung zlum rim pa bzhi'i thog gis je mtho je mthor gyur pa'i rtse mor rdo rje nor bu rin po che'i tog gis spras pa'o / /
gnyis pa la gnyis /
gtso bo yab yum gsal gdab pa dang /
'khor gyi lha rnams gsal gdab pa'o / /
dang po ni /
dbus kyi padma'i lte bar nyi ma'i gdan la /
bcom ldan 'das dpal he ru ka sku mdog mthing ga /
zhal bzhi pa'i rtsa zhal nag /
g.yon ljang /
rgyab dmar /
g.yas ser ba /
zhal re re'ang spyan gsum pa /
phyag bcu gnyis pa /
dpral bar rdo rje rtse lnga pa'i phreng ba 'dzin pa /
zhabs g.yas brkyang pas 'jigs byed nag po lag pa bzhi pa'i dang po gnyis thal mo sbyar ba /
lhag ma g.yas DA ma ru dang /
g.yon ral gri 'dzin pa'i mgo bo mnan pa /
g.yon bskum pas dus mtshan ma dmar mo / /
lag pa bzhi pa'i dang po gnyis thal mo sbyar ba /
lhag ma gnyis thod pa dang kha TwAM ga 'dzin pa'i nu ma @# / /
mnan pa /
jo bo chen pos g.yas kyis 'jigs byed dang /
g.yon gyis dus mtshan ma gnon par bshad pa ltar /
mngon brjod kyi le'u so gnyis pa dang /
nga gnyis par yang de bzhin du bshad la /
sgrub thabs kyi rgya gzhung mang po las kyang g.yas brkyang gis 'jigs byed dang /
g.yon gyis dus mtshan ma mnan zhes rim pa de ltar 'byung ba dang bstun no / /
gdan gnyis ka'ang gdong gcig pa /
mig gsum pa /
phyag rgya lngas brgyan pa'o / /
phyag dang po gnyis kyis rdo rje phag mo la 'khyud pa'i g.yas pas rdo rje rtse lnga pa dang /
g.yon pas dril bu bsnams pa /
de'i 'og ma gnyis kyis glang po che'i pags pa dkar po khrag dang bcas pa'i na bza' phyag g.yas pas lag pa g.yon pa dang /
g.yon pas rkang pa g.yon pa'i pags pa rang gi rgyab tu sdigs mdzub dang bcas pa'i phyag gis brgyangs te 'dzin pa'i sdigs mdzub kyi rtse gnyis smin ma'i thad sor gnas pa /
g.yas gsum ba na Da ma ru /
bzhi pa na dgra sta /
lnga pa na gri gug /
drug pa na mdung rtse gsum pa bsgreng ba /
g.yon pa'i phyag gsum pa na rdo rjes mtshan pa'i /
byang chub kyi sems kyi rang bzhin gyi /
kha TwAM ga ni yub dkar pos yar rtse rdo rje nag po rtse lnga pa de'i 'og tu rim pa bzhin bsgrigs pa'i mi mgo skam po dkar po /
rnying pa dmar po /
rlon pa nag po gsum /
yu pa'i dbus su sna tshogs rdo rje /
de'i 'og tu bum pa ser po /
mar rtse ni rtse gcig pa mchod phyir thogs dang 'brel ba yin te /
mngon brjod dang /
phag mo shes rab snang ba'i sgrub thabs dang /
khyad par gsal byed rnams kyi dgongs pa gcig tu bsdus pa'o / /
bzhi pa ni khrag gis gang ba'i bde ba chen po'i ro'i rang bzhin gyi thod pa /
lnga pa na rdo rje'i zhags pa /
drug pa na tshangs pa'i mgo bo gdong bzhi pa bsnams shing /
sna tshogs rdo rjes mtshan pa'i ral pa'i thor cog can /
dbu re re la rdo rje nag po'i phreng ba stod smad du gnas pa gnyis la brgyus pa'i thod pa skam po lnga lnga'i phreng bas brgyan pa /
dbu'i g.yon du cung zad yo ba'i zla ba phyed pa 'phyang ba /
zhal rnam par 'gyur ba /
mche ba bzhi bzhi gtsigs shing 'jigs su rung ba /
sgeg pa dpa' bo mi sdug pa ste sku'i nyams gsum dang /
rgod dang /
drag shul 'jigs su rung ba ste gsung gi nyams gsum dang /
snying rje dang rngam pa dang zhi ba ste thugs kyi nyams gsum ste nyams dgu dang ldan pa /
stag gi pags pa'i shaM thabs can /
mi'i rgyu ma la brgyus pa'i mi mgo rlon pa lnga bcu'i 'phreng ba mgrin pa nas brla phra sbom gyi bar du 'phyang ba /
phyag rgya drug gis rgyas btab pa /
ni spyi gtsug gi nor bya dang /
mgul rgyan dang /
gdu bu dang /
rna cha dang /
mchod phyir thogs dang /
thal chen no /
bar pa bzhi ni mi rus las byas pas bshad la /
brtson 'grus dpal gyi bshes gnyen gyis 'khor lo dang /
rked rgyan sogs nye ba'i phyag rgyar bshad pa'i kyang brgyan pa'o /
mi rus kyi thal bas lus thams cad la byugs pa'o / /
he ru ka'i phyag mtshan dang rgyan cha sogs kyi dag pa 'grel par gsungs pa rnams kyi den phyogs gcig tu yid la tshul ni /
yab yum phan tshun du 'khyud pas ni thabs dang shes rab phan tshun du 'khyud pa mtshon zhing /
ade'ang yum dang sbyor ba sogs kyi lus la gnad du bsnun pa'i thabs khyad par can las /
mgo bo nas byang sems kyi zla ba zhu ba dang /
des lus kun la khyab pa las byung ba'i thabs bde ba chen pos shes rab stong pa nyid rnam thar bzhi'i don bsgom dgos par mtshon pa dang /
de'i bde ba ni kha TwAM ga dang thod pas mtshon pa'i don dang /
de gnyis kyang rdo rje dang dril bus mtshon pa'i ye @# / /
shes lnga dang /
sher phyin gyi don dang A li kA li'i thabs shes so / /
de'i byed las kyi chags sogs sbyong ba dang /
gti mug dral ba dang /
sangs rgyas thams cad bskul zhing sgo gsum gyi skyon dang mthar 'dzin gyi rnam rtog gcod pa dang /
nyon mongs pa rnams 'bigs shing yang dag pa'i ye shes kyi 'ching ba dang /
rtag pa 'khor ba'i yod mtha' dang /
chad pa myang 'das kyi med mtha' gnyis gnon zhing / /
stong nyid rtogs pas 'gro ba kun zil gyis gnon pa'o / /
de ltar mdzad pa'i 'bras bu la skyon zad pa'i spangs pa ni /
changs mgo dang /
zhi mtha' spangs pa'i 'od gsal las gzugs skur bzhengs pa ni thod skam dang /
rtan 'brel bcu gnyis kyi sgrib pa thams cad sbyangs pa ni phyag bcu gnyis dang /
log lta kun las log pa'i zhal 'gyur ba dang /
bdud bzhi 'joms pa'i mche ba gtsigs pa dang /
yon tan gong nas gong du 'phel ba'i rtogs pa ni ral pa gyen du bsdus pa dang /
de mthar phyin nas ye shes lngar gnas pa ni rdo rje'i phreng ba dang /
ye shes des ji snyed pa thams cad gzigs pa ni spyan gsum dang /
'phrin las bzhis sems can thams cad kyi don mdzad pa ni sna tshogs rdo rje dang /
phyin drug gi lam thams cad rdzogs par mdzad pa ni /
phyag rgya drug gi mtshon pa'i don dang /
gshegs pa lnga dang gshegs ma bzhis bsdus pa'i zhi lhag gi nyams thams cad dang ldan pa'o / /
bcom ldan 'das la mngon du phyogs par bcom ldan 'das ma rdo rje phag mo sku mdog dmar mo / /
zhal gcig pa phyag gnyis pa /
spyan gsum pa /
gcer mo skra grol ba /
thod pa'i dum bus brgyan pa'i 'og bag can /
phyag g.yon pas yab kyi mgul nas 'khyud pa'i thod pa na bdud bzhi la sogs pa'i khrag gis gang ba bsnams nas yab kyi zhal du stob pa /
g.yas pas phyogs bcu'i gdug pa can kun la rdo rje dang bcas pa'i sdigs mdzub kyis bsdigs par mdzub kyis bsdigs par mdzad pa /
'gro ba stong pa nyid du mnyam par rtogs pas bskal pa 'jig pa'i dus kyi me lta bu /
shin tu dag pa'i ye shes kyi snang ba dang ldan pas /
nyi ma'i 'od can gyi gzi brjid che ba /
khrag la dgyes shing khrag 'dzag pa /
byin pa gnyis kyis yab kyi brla'i steng na legs par 'khril ba /
lhag mthong gi rang bzhin gyi bde ba chen por gnas kyang 'gro ba'i don byed pas thugs rje'i bdag nyid can /
thal ba ma gtogs pa'i phyag rgya lngas brgyan pa /
mi mgo skam po lnga'i thod dang /
mi mgo skam po lnga bcu'i do shal can du bsgom mo / /
de nas rdo rje dang padma sbyangs te yab kyi gsang gnas mi dmigs pa las /
hUM dkar po las rdo rje dkar po'am /
nag po rtse lnga pa dang /
bya dmar po las byung ba'i nor bu dmar po rtse mo la bya' ser pos mtshan pa /
yum gyi gsang gnas mi dmigs pa las a las padma dmar po 'dab ma gsum pa /
dyA dkar po las byang chub kyi sems mtshon pa'i lte ba dkar po /
rtse mo dyA ser pos mtshan pa bsam /
yab kyi lte ba dang thugs kar zla gdan la /
yum gyi snying po dang nye snying /
mgrin pa dang dbral bar nyi gdan la rang gi snying po dang nye snying dgod /
yum gyi lte ba dang thugs kar nyi gdan la /
@# / /
yab kyi snying po dang nye snying dang /
mgrin pa dang dpral bar zla gdan la rang gi snying po dang nye snying dgod de /
sngags thams cad kha dog dmar po 'od zer 'phro ba g.yon skor du dgod do / /
yab yum phan tshun du cu m+b+ha na bya zhing /
sngags rnams kyang phan tshun du zhal sbyor ba dang /
'od zer 'khyud par bsams la /
yi ge gsum brjod nas snyoms par 'jug par bya ste /
de'i phyi rol gyi phyag rgya la'ang cho ga 'di nyid do / /
snyoms par zhugs pas byang sems zhu ba spyi bo nas mgrin par sleb pa na dga' ba dang /
mgrin pa nas snying khar sleb pa na mchog dga' dang /
snying kha nas lte bar sleb pa na khyad par gyi dga' ba dang /
lte ba nas nor bu'i rtser sleb pa na lhan cig skyes dga'i ye shes skyes par bsams la /
stong pa nyid kyi lta ba dran par byas te bde stong dbyer med du sbyar la bskyed /
de nas rten brten pa'i dkyil 'khor gnyis kyang bde stong dbyer med kyi ngo bor lta ba'i mos pa shugs can bskyed do / /
'di goms na rim pa dang po'i skabs su'ang de'i nyams shugs can 'char bas yab yum snyoms par 'jug pa'i skabs kun tu dga' brtsom pa'i dmigs pa rnams dmigs phyed pa dang /
dal bus brtan par byas la mos pa tshun chod kyis kyang dga' bzhi bskyed pa'i mthar bde stong sbyar la bsgom zhing /
bsgoms pa'i dkyil 'khor dang bzlas pa sogs kyi cho ga thams cad byang chub sems kyi ngo bor mos nas nges par bya dgos par gsungs pa ltar byed pa ni rim pa dang po bsgoms pas rdzogs rim gyi rtogs pa skye ba'i rgyud smin pa'i thabs dam par zung zhig /
gnyis pa ni /
padma'i 'dab ma la shar du mkha' 'gro ma nag mo /
byang du lA ma ljang gu /
nub tu kha N+Da ro hi dmar mo /
lhor gzugs can ma ser mo /
thams cad kyang zhal gcig ma /
spyan gsum ma /
mche ba rnam par gtsigs pa'i zhal can /
gcer bu skra grol ba /
phyag bzhi'i g.yas dang pos gri gug dang /
g.yon dang pos thod pa bzung nas thugs kar 'khyud pa'i tshul mdzad cing /
g.yas 'og mas DA ma ru dang /
g.yon 'og mas kha TwAM ga bsnams pa /
cung zad bzhad pa /
zhabs g.yas brkyang bas bzhugs pa /
phyag rgya lngas brgyan pa /
thod skam lnga'i dbu rgyan dang /
thod skam lnga bcu'i do shal can no / /
mtshams bzhir zla gdan la bdud rtsi lngas gang ba'i thod pa bzhi bsam mo / /
de nas 'khor lo gsum gyi rtsibs nyer bzhi yul nyer bzhi'i ngo bo dang rtsibs la bkod pa'i lha yab yum rnams yul de na gnas pa'i dpa' bo dang dpa' mor dngos su mos pa byas la /
thugs 'khor gyi shar rtsibs pu l+li ra ma la yar khaN+Da ka pA la dang rab gtum ma /
de bzhin du sbyar te /
byang dzA lan+d+ha rar mahA kaM ka la dang gtum mig ma /
nub au D+Di ya nar kaM ka la dang 'od ldan ma /
lho arbu tar mche ba rnam par gtsigs pa dang sna chen ma /
me go dA ba rir su ra be ri NA dang dpa' bo'i blo can ma /
bden bral r+wa me shwa rir 'od dpag med dang kharba ri /
rlung de bI ko Tir rdo rje'i 'od dang lang+ka'i dbang phyug ma /
dbang ldan mA wa bar rdo rje'i sku dang shing grib ma ste thugs kyi 'khor lo nam mkha' la spyod pa'i tshul gyis bzhugs pa thams cad kyang sku mdog sngon po'o / /
@# / /
gsung gi 'khor lo'i shar rtsibs kA ma rU par myu gu can dang sa srungs ma /
byang o Ter rdo rje ral pa can dang 'jigs byed chen mo /
nub ti sha ku ner dpa' bo chen po dang rlung gi shugs can ma /
lho kos lar rdo rje hUM mang de dang chang 'thung ma / /
e ka ling kar rab tu bzang po dang sngo bsangs lha mo /
bden bral lam pa dar rdo rje bzang po dang shin tu bzang mo /
rlung kany+tsira 'jigs byed chen po dang rta rnam /
dbang ldan hi mA la yar mig mi bzang dang bya gdong ma ste gsung gi 'khor lo sa la spyod pa'i tshul gyis bzhugs pa thams cad kyang sku mdog dmar po'o / /
sku'i 'khor lo'i shar rtsibs pre ta pu rir stobs po che dang 'khor lo'i shugs can ma /
byang gri ha de ba tar rin chen rdo rje dang dum skyes ma /
nub sau raSh+Dar rta mgrin dang chang 'tshong ma / /
lho su bar+Na dI par nam mkha'i snying po dang 'khor lo'i go cha ma /
me nA ga rar dpal he ru ka dang shin tu dpa' mo /
bden bral sin+d+hu ra padma gar gyi dbang phyug dang stobs chen ma /
rlung ma rur rnam par snang mdzad dang 'khor lo sgyur ma /
dbang ldan ku lu tar rdo rje sems dpa' dang brtson 'grus chen mo ste /
sku'i 'khor lo sa 'og na spyod pa'i tshul gyis bzhugs pa thams cad kyang sku mdog dkar po ste /
dpa' bo nyer bzhi po thams cad zhal gcig pa /
spyan gsum pa /
ral pa'i thor tshugs can /
dpa' bo'i dar thod dpral bar bcings pa /
phyag bzhi'i dang po gnyis kyis rdor dril bzung nas yum la 'khyud pa /
lhag ma g.yas DA ma ru dang g.yon kha TwAM ga 'dzin pa /
phyag rgya drug gis brgyan pa /
thod skam lnga'i dbu rgyan dang /
thod rlon lnga bcu'i do shal can /
g.yas brkyang gis bzhugs pa'o / /
dpa' mo nyer bzhi po thams cad kyang zhal gcig phyag gnyis ma /
spyan gsum ma /
yab la 'khyud pa'i phyag gnyis kyi g.yas pas gdug pa la bsdigs pa'i sdigs mdzub dang bcas pas gri gug 'dzin cing /
g.yon pas khrag gis gang ba'i thod pa 'dzin cing stob pa /
drag mo'i gzugs can gcer mo skra grol bas rnam par mdzes shing /
phyag rgya lngas brgyan pa /
thod skam lnga'i dbu brgyan dang /
thod skam lnga bcu'i do shal can /
'og pag sil sil gyi sgra sgrog pa'o / /
shar sgor khwa gdong ma /
byang sgor 'ug gdong ma /
nub sgor khyi gdong ma /
lho sgor phag gdong ma /
shar lhor gshin rje bstan ma /
lho nub tu gshin rje pho nya mo /
nub byang du gshin rje mche ba ma /
byang shar du gshin rje 'joms ma ste /
sku mdog ni bshad zin la /
drag mo chen mo /
sems can kun gyi don mdzad pa la brtson pa /
ro'i gdan can /
zhal phyag gi grangs dang /
phyag mtshan la sogs pa ni mkha' 'gro ma la sogs pa dang 'dra'o / /
'khor gyi lha thams cad kyang dpral bar rdo rje'i phreng ba 'dzin pa'o / /
gsum pa la gnyis /
byang phyogs so bdun lha dang sbyar ba dang /
lus kyi dkyil 'khor bsgom pa'o / /
dang po ni /
sngar gsang gnas gnyis sbyangs pa dang /
gnas bzhi sngags kyis byin gyis brlab pa sogs gsal gdab la snyoms par zhugs te dga' ba bskyed la lta ba dran par byas nas /
bde stong dbyer med du sbyar ba de nyid rang gi ngo bo dang grogs dang byed las sogs kyi sgo nas byang chub kyi phyogs kyi @# / /
chos so bdun du shes par byas la /
de nyid lha so bdun du shar ba'o snyam du mdor bsdus te sbyar ba dang /
rgyas par sbyar ba gnyis skabs dang sbyar la bya'o / /
'di bsgom pa'i dgos pa ni 'grel pa gsum las /
lha'i rnam pa la mngon zhen 'dor ba dang /
thams chad shes pa nyid thob par bya ba'i phyir du bsgom par bshad pa'i dang po ni 'bras bu'i skabs na gnyi med bde chen gyi ye shes nyid ltar shar ba yin la /
de dang rjes su mthun par 'bras bu lam du byed pa'i don yin pas bde stong gi ye shes lhar shar ba min pa'i lha sku la zhen pa 'gog pa'i don yin gyi /
lha sku 'ja' tshon lta bu zhig bsgoms nas /
lha sku la gdos bcas su 'dzin pa bzlog pa tsam yang min la /
so bdun pa theg chen gzhan dang thun mong pa nyid ltar ston pa'ang min no / /
gnyis pa'i don ni 'chad par 'gyur ro / /
rgyas pa ni lus dang /
tshor ba dang /
chos dang /
sems rjes su dran pa nye bar bzhag pa bzhi ni /
rim pa bzhin g.yon skor gyis mkha' 'gro ma sogs bzhi dang /
'dun pa'i dang /
brtson 'grus kyi dang /
dpyod pa'i dang /
sems kyi rdzu 'phrul gyi rkang pa bzhi ni /
rim pa bzhin rab gtum ma dang /
gtum mig ma dang /
'od ldan ma dang /
sna chen ma bzhi dang /
dad pa'i dang /
brtson 'grus kyi dang dran pa'i dang /
ting nge 'dzin gyi dbang po bzhi ni rim pa bzhin /
dpa' bo'i blo can ma dang /
mi'u thung ma dang /
lang+ka'i dbang phyug ma dang /
shing grib ma bzhi dang /
shes rab kyi dbang po dang /
dad pa'i dang /
brtson 'grus kyi dang /
dran pa'i stobs bzhi ni rim pa bzhin /
sa srungs ma dang /
'jigs byed chen mo dang /
rlung shugs ma dang /
chang 'thung ma bzhi dang /
ting nge 'dzin gyi stobs dang /
shes rab kyi stobs dang /
ting nge 'dzin dang /
brtson 'grus yang dag byang chub kyi yan lag bzhi ni rim pa bzhin /
sngo bsangs lha mo dang /
shin tu bzang mo dang /
rta rnam dang /
bya gdong ma bzhi dang /
dga' ba dang /
shin tu sbyangs pa dang /
chos rab tu rnam 'byed dang /
dran pa yang dag byang chub kyi yan lag bzhi ni rim pa bzhin /
'khor lo'i shugs can ma dang /
dum skyes ma dang /
chang 'tshong ma dang /
'khor lo'i go cha ma bzhi dang /
btang snyoms yang dag byang chub kyi yan lag dang /
yang dag pa'i lta ba dang /
rtog pa dang /
ngag bzhi ni /
rim pa bzhin /
shin tu dpa' mo dang /
stobs chen ma dang /
'khor lo sgyur ma dang /
brtson 'grus chen mo bzhi dang /
yang dag pa'i las kyi mtha' dang /
'tsho ba dang /
rtsol ba dang /
dran pa bzhi ni /
rim pa bzhin khwa gdong ma dang /
'ug gdong ma dang /
khyi gdong ma dang /
phag gdong ma bzhi dang /
yang dag pa'i ting nge 'dzin ni dpal he ru ka'o / /
byang phyogs so bdun lha mo dang sbyor ba'i skabs su yang dag pa'i ting nge 'dzin ni he ru ka dang dngos su sbyor ba na chos snga ma nyer bzhi yang rang rang gi dpa' bo dang sbyor ba shes nus la /
de'i rigs pas yang dag pa'i ting nge 'dzin ni gtso mo dang sbyor ba yang shes nus pas /
dag pa de rnams ni dpa' bo dang rnal 'byor ma gnyis su med pa'i dag pa'o / /
dge ba'i chos ma skyes pa bskyed pa dang /
skyes pa rnams bsrung ba dang /
mi dge ba'i chos skyes pa rnams sdong ba dang /
ma skyes pa rnams mi bskyed pa'i yang dag spong ba bzhi ni rim pa bzhin /
gshin rje bstan ma dang /
pho nya mo dang /
mche ba ma dang /
'joms ma bzhi'o / /
yang dag pa'i ting nge 'dzin ni he ru kar bshad pa'i 'og tu gnyen po'i phyogs sgrub pa dang /
mi mthun phyogs 'gog pa'i spong ba bzhi bshad pa ni /
byang phyogs snga ma so gsum gyi bya ba de gnyis sgrub pa ni /
he ru ka ma thob bar du bya dgos par @# / /
shes pa'i don du khyad par gsal byed las bshad /
gnyis pa ni /
rang gi lus kyi cha rags pa dang phra ba rtsa dang khams rnams rten brten pa'i lus dkyil du bsgoms pas /
rim pa gnyis pa'i skabs su lus la gnad du bsnun pa las rdzogs rim gyi rtogs pa khyad par can skye ba'i rgyud smin par dpa' bo dang rnal 'byor ma rnams kyis byin gyis rlob pa'i phyir du gnyis pa lus dkyil sgom pa la gnyis /
lus rags pa rten gyi dkyil 'khor du sgom pa dang /
lus phra ba brtan pa'i dkyil 'khor du sgom pa'o / /
dang po ni /
'di'i sgom tshul ni sngar 'byung ba rim brtsegs ri rab gzhal yas khang dang bcas pa bskyed pa de nyid kyi rgyun /
da gzod gzhal yas khang ma bsdus bar du 'jug par mos pa'i lugs yin pas /
rang gi rigs 'dra snga ma dang /
lus kyi cha re la brten nas rigs 'dra phyi ma skyes par sgom pa yin no / /
de'ang rkang pa gnyis bgrad pa gzhu'i dbyibs su yod pa yongs su gyur pa las /
'byung ba rim brtsegs kyi rlung gzhu'i dbyibs can dang /
sum mdo gru gsum gyi gzugs su yod pa las me dkyil zur gsum dang /
lto ba zlum po'i dbyibs can las chu dkyil zlum po dang /
snying kha gru bzhi pa las sa dkyil gru bzhi dang /
sgal tshigs las ri rab /
spyi bo'i rtsa so gnyis las padma /
lus 'dom gang yan man dang phan tshun du mnyam pa las ngos bzhi mnyam pa'i gzhal yas khang gru bzhi pa /
pha gu dang dra phyed sogs kyi rgyan gyis rab tu mdzes pa'i he ru ka'i dkyil 'khor /
rkang brgyad las ka ba brgyad /
rang gi lus ngag yid gsum las 'khor lo gsum du bsam mo / /
gnyis pa ni /
snying kha chos kyi 'khor lo'i dbus kyi d+hA tI nang gi byang sems pa ma lta bu 'dzag pa /
yungs kar sbom po'i tshad kyi dpyid hUM yig yongs su gyur pa las bcom ldan 'das he ru ka /
lte ba'i dmar cha gtum mo me'i gzugs kyi thig le yongs su gyur pa las bcom ldan 'das ma rdo rje phag mo ste /
dpyid dang thig le'i ngo bo gnyis snying khar phrad nas snyoms par 'jug pas bzhugs pa'o / /
snying kha'i shar la sogs pa'i 'byung ba bzhi'i rlung rgyu ba'i rtsa 'dab sum skor ma /
'dod ma /
khyim ma /
gtum ma /
bzhi las /
shar du mkha' 'gro ma /
byang du lA ma /
nub tu khaN+Da ro hi /
lhor gzugs can ma /
shar lho la sogs pa'i mchod pa bzhi'i rtsa 'dab las bdud rtsi lngas gang ba'i thod pa bzhi'o / /
spyi bo la sogs pa'i gnas nyer bzhir /
pU /
dzA /
o /
a /
go /
rA /
de /
mA /
g+kA /
o /
tr-i /
ko /
ka /
la /
kA /
hi /
pre /
gri /
sau /
su /
na /
si /
ma /
ku /
rnams thig les brgyan pa yongs su gyur pa las /
rtsibs khong stong rtsibs shun gyi rnam pa dang ldan pa'i 'khor lo nyer bzhi'i rnam par bskyed la phyi'i yul nyer bzhi dngos yin par mos pa bya'o / /
gnas nyer bzhi'i rtsa nyer bzhi dang /
de'i nang gi khams nyer bzhi ngo bo dbyer med du mos la /
rtsa dang khams yongs su gyur pa las dpa' mo nyer bzhi dang dpa' bo nyer bzhir gyur par bsam mo / /
spyi bo ste skra mtshams pU l+lir ma la ya na gnas pa'i rtsa mi phyed ma so dang sen mo 'bab pa /
rang gi khams dang rtsa gnyis yongs su gyur ba las /
khaN+Da ka pA @# / /
la dang rab gtum ma /
de bzhin du sbyar te /
spyi gtsug dzA lan+d+ha rar khams dang rtsa phra gzugs ma skra dang ba spu 'bab ma /
las /
mahA kaM ka la dang gtum mig ma / /
rna ba g.yas pa au D+Di ya nar khams dang rtsa rtseb ma pags pa dang dris 'bab ma /
las /
kaM ka la dang 'od ldan ma /
ltag pa arbu tar khams dang rtsa g.yon pa ma sha 'bab pa /
las /
mche ba rnam par gtsigs pa dang sna chen ma ste gnas so / /
rna ba g.yon pa go dA pa rir khams dang rtsa thung dum rgyus pa 'bab pa /
las / /
su ra bai ri Na dang dpa' bo'i blo can ma /
smin mtshams ra me shwa rir khams dang rtsa rus sbal skyes ma rus pa 'bab pa /
las 'od dpag med dang kharba ri /
mig gnyis de bI ko Tir khams dang rtsa sgom pa ma mchin pa 'bab pa /
las /
rdo rje'i 'od dang laM ka'i dbang phyug ma /
phrag pa gnyis mA la bar khams dang rtsa dbang ma snying 'bab pa /
las /
rdo rje'i sku dang shing grib ma ste /
nye ba'i gnas te thugs 'khor ro / /
mtshan khung gnyis kA ma rU par khams dang rtse sbyon ldan ma mig 'bab pa /
las /
myu gu can dang sa srungs ma /
nu ma gnyis o Ter khams dang rtsa mjug ma mkhraM pa 'bab pa /
las /
rdo rje ral pa can dang 'jigs byed chen mo ste zhing ngo / /
lte ba tri sha ku ner khams dang rtsa ma mo glo ba 'bab pa /
las /
dpa' bo chen po dang rlung gi shugs can ma /
sna rtse ko sa lar khams dang rtsa mchen ma rgyu ma 'bab pa /
las /
rdo rje hUM mdzad dang chang 'thung ma ste nye ba'i zhing ngo / /
kha ka liM kar khams dang rtsa bsil sbyin ma ngos kyi rgyus pa 'bab pa /
las /
rab tu bzang po dang sngo bsangs lha mo / /
mgrin pa laM pa kar khams dang rtsa tshab ma lto ba 'bab pa /
las /
rdo rje bzang po dang shin tu bzang mo ste tshan+d+ho ha'o / /
snying kany+tsi ra khams dang rtsa gzhol ma bshad ba 'bab pa /
las /
'jigs byed chen mo dang rta rna ma /
'bras bu gnyis hi ma la yar khams dang rtsa rangs ma mtshogs ma'i mtshams sam mtha' 'bab pa /
las /
mig mi bzang dang bya gdong ma ste nye ba'i tshan+d+ho ha ste gsung 'khor ro / /
mtshan ma pra ta pu re ra khams dang rtsa shin tu gzugs can ma bad kan 'bab pa /
las /
stobs po che dang 'khor lo'i shugs can ma /
bshad lam gri ha de ba tar khams dang rtsa spyi ma rnag 'bab pa /
las /
rin chen rdo rje dang dum skyes ma ste 'dus pa'o / /
brla gnyis sau raSh+Tar khams dang rtsa rgyu sbyin ma khrag 'bab pa /
las /
rta mgrin dang chang 'tshong ma /
byin pa gnyis su b+r+Na dI par khams dang rtsa sbyor bral ma rdul 'bab pa /
las /
nam mkha'i snying po dang 'khor lo'i go cha ma ste nye ba'i 'dus pa'o / /
sor mo bcu drug na ga rar khams dang rtsa sdu bu ma tshol 'bab pa /
las /
he ru ka dang shin tu dpa' mo /
bol gong gnyis sin+d+hur khams dang rtsa grub ma mtshim 'bab pa /
las /
padma gar gyi dbang phyug dang stobs chen ma ste dur khrod do / /
mthe bong bzhi ma rung khams dang rtsa 'tshang pa ma mchil ma 'bab pa /
las /
rnam par snang mdzad dang 'khor lo sgyur ma /
pus mo gnyis ku lu ta ra khams dang rtsa yod bzang ma snabs 'bab pa /
las /
rdo rje sems dpa' dang brtson 'grus chen mo ste /
nye ba'i dur khrod de sku 'khor ro / /
lus la bkod pa'i lha zhe brgyad po de ni phyi'i yul nyer bzhi na bzhugs pa'i dpa' bo dang dpa' mo dngos yin par mos pa bya'o / /
kha ste lce'i rtsa bar gnas pa'i rtsa yongs su gyur pa las /
khwa gdong @# / /
ma dang /
de bzhin du sbyar te /
lte ba'i bug pa'i nang dang /
rtags dang /
bshang lam gyi sgor gnas pa'i rtsa las rim pa bzhin du 'ug gdong ma dang /
khyi gdong ma dang /
phag gdong mar bsgom /
mdzod spu'i bug pa dang /
rna bug gnyis dang /
mig gnyis dang /
sna bug gnyis na gnas pa'i rtsa rnams yongs su gyur pa las /
rim pa bzhin du /
gshin rje bstan ma dang /
pho nya mo dang /
mche ba ma dang /
'joms ma rnams bsgom /
lus kyi lha re gnyis po thams cad kyi sku mdog phyag mtshan rgyan la sogs pa ni sngar bshad pa bzhin no / /
phyi dkyil nas 'di'i bar bsgoms pa sku gsum sgom par 'jog tshul mi 'dra ba mang yang /
dpal dA ri ka pas /
phyi dkyil gyi lha sgom pa sprul sku dang /
byang phyogs so bdun sgom pa chos sku dang /
lus dkyil sgom pa longs sku'i sgrub thabs su gsungs so / /
dgongs pa ni gdul bya thun mong ba'i don du gsungs pa shin tu rags pa'i sku'i rnam pa can yin pas sprul sku dang /
bde ba chen po'i ye shes kyi de kho na nyid kyi don la zhugs pa'i rnam pa can yin pas chos sku dang /
gdul bya mchog gi don du gsungs pa shin tu phra ba'i rtsa dang khams kyi sgo nas gzugs sku 'dzin pa'i rnam pa can yin zhing /
rtsa dang khams byin gyis brlab pa'i sgom pa bde ba rdzos par longs spyod pas longs skur bzhag ste legs pa yin no / /
bzhi pa la gnyis /
go cha bya zhing ye shes pa gzhug pa /
dbang bskur nas rgyas gdab pa'o / /
dang po la gnyis /
go cha bcing ba dang ye shes pa gzhug pa'o / /
dang po ni /
go cha dgod pa la gnyis las /
rgyas pa ni /
rang gi snying khar oM ha dkar po yongs su gyur pa las /
zla gdan la rdor sems dkar po rtsa zhal dkar /
g.yas dmar /
g.yon nag pa'i zhal gsum /
phyag drug gi g.yas gsum na rdo rje dang DA ma ru dang mgo bo /
g.yon gsum na /
dril bu dang thod pa dang kha TwAM ga 'dzin pa /
zla ba'i 'od kor can /
phag mo dang mnyam par sbyor ba /
mgo bor na ma hi ser po las rnam snang ser po /
g.yas dang po 'khor lo /
spyi gtsug tu swa ha hu dmar po las padma gar gyi dbang phyug dmar po /
g.yas dang po padma /
phrag pa gnyis pa bo kha Ta he nag po las dpal he ru ka nag po /
g.yas dang po rdo rje /
mig la hUM hUM ho dmar ser las rdo rje nyi ma dmar ser /
g.yas dang po rin po che /
dpral bar yan lag thams cad kyi lus dbang gi ngo bo phaT haM ljang gu las /
rta mchog ljang gu g.yas dang po ral gri /
g.yas 'og ma rnams kyis DA ma ru /
g.yon dang po rnams kyis dril bu dang /
g.yon 'og ma rnams kyis thod pa dang bcas pa'i kha TwAM ga 'dzin pa /
nyi gdan la bzhugs shing nyi ma'i 'od kor can /
rang rang gi yum gshin rje ma sogs dang mnyam par sbyor ba /
dpa' bo drug po thams cad phyag rgya drug gis brgyan cing thod pa'i dbu rgyan dang /
mgo bo'i do shal dang stag gi pags pa'i sham thabs can /
spyan gsum pa g.yas brkyang gis bzhugs pa'o / /
bsdus pa byed na gnas drug tu yi ge tshan pa drug bkod la lha de dang de'i ngo bor mos pa bya'o / /
gtso mo'i lte bar oM baM dmar po yongs su gyur pa las /
rdo rje phag mo dmar mo /
dmar sngo ljang ba'i zhal gsum phyag drug gi g.yas gsum na gri gug /
tshangs mgo /
lcags kyu /
g.yon gsum na thod pa /
kha TwAM ga /
zhags pa 'dzin pa /
snying khar haM yaM sngon @# / /
po las gshin rje ma sngon mo /
kha ste mgrin par hriM moM dkar po las rmongs byed ma dkar mo zla gdan dang zla ba'i 'od kor can /
mgo bor hreM hriM ser po las skyod byed ma ser mo /
spyi gtsug tu hUM hUM ljang gu las skrag byed ma ljang gu /
dpral bar yan lag thams cad kyi lus dbang gi ngo bo phaT phaT dud ka las tsaN+Di ka dud ka ste lhag ma lnga nyi gdan dang nyi ma'i 'od kor can /
zhal gcig phyag bzhi'i g.yas gnyis na DA ma ru dang gri gug /
g.yon gnyis na thod pa dang bcas pa'i kha TwAM ga dang dril bu 'dzin pa /
thams cad kyang spyan gsum pa /
gcer mo skra grol zhing phyag rgya lngas brgyan pa /
thod pa'i dbu rgyan dang mgo phreng can /
g.yas brkyang gis bzhugs shing /
rang rang gi yab rdor sems sogs dang mnyam par sbyor ba'am /
yum rkyang sgom pa gang mos bya'o / /
bsdus pa byed na /
lte ba la sogs pa'i gnas drug tu yi ge tshan pa drug bkod la lha mo de dang de'i ngo bor mos pa bya'o / /
gnyis pa ni /
lha thams cad kyi thugs kar nyi gdan la gnas pa'i hUM yig las 'phros pa'i 'od zer dang /
rkang pa gnyis rdo rje skyil krung du gnas pa bshig la /
g.yas pa brkyang pa'i mtheb chen gyi steng du /
rkang pa g.yon pa'i mtheb chen gyis mnan /
lag pa gnyis kyi mdzub mo gnyis mdud gung mo gnyis rtse sprad la brkyang /
mthe bong gnyis brtan por sbyar ba thur du bstan /
ming med dang mthe'u chung rnams brkyang pa 'bar ba'i phyag rgya dang dpral ba'i dbus su bzhag /
mig cung zad 'og tu dma' bar byas la /
g.yon nas gyen du bltas te /
dang por g.yon dang /
de nas g.yas su bskor la /
ngag tu pheM zhes pa'i sgra bsgrags pas phyogs bcu'i 'jig rten gyi khams na bzhugs pa'i dpa' bo dang dpa' mo'i dbang phyug ma ye shes pa'i 'khor lor gyur pa mdun gyi nam mkhar spyan drangs la 'od zer snying khar bsdu /
de dang dus mnyam du dbang gi lha dkyil 'khor pa rnams kyang spyan 'dren pa man ngag yin par bshad do / /
de'i lha mo rnams ni ye shes kyi bdud rtsis gang ba'i thod pa dang DA ma ru 'dzin pa'o / /
de ltar spyan drangs pa la sngar ltar rig ma bcu drug gis mchod la /
badzra ang+ku sha dzaH zhes brjod pas ye shes pa rnams dam tshig pa rang rang gi steng du dgug /
badzra pA sha hUM zhes pas so so la gzhug /
badzra s+pho Ta baM zhes pas 'o chu 'dres pa ltar dbyer med du bcing /
badzra g+ha N+Da hoH zhes pas mi bzhed pa med par dgyes bzhin du bzhugs par bsams te /
rten rnams la'ang 'od phreng dang dur khrod la sogs pa'i bar du'ang bstim mo / /
de nas oM yo ga shud d+ha sarba d+har+m+maH yo ga shud+d+ho nyahaM /
zhes brjod de /
dam tshig pa dang ye shes pa gnyis ro mnyam du sbyar ba ni /
chos thams cad kyi de kho na nyid dang /
bde ba chen po'i ye shes gnyis ngo bo dbyer med yin la /
de nyid rten brten pa'i dkyil 'khor du shar ba yin zhing /
de'ang gtso bo yab yum du shar ba'i cha shas su mos pa'i sgo nas nga rgyal bzung la /
lag pa gnyis kyis snying khar pad mar des sngags lan re dang pad kor g.yon dang /
g.yas dang /
dbus gsum du byed /
mar pa nas brgyud pa rnams dbus su gsum dang /
g.yas g.yon du re re byed de rnam lnga 'dod pa'i phyogs su bskor ba zhes zer /
kor byas pa'i mthar /
phyag rgya sdud pa na 'khyud pa'i tshul byed @# / /
pa'i snying po'i phyag rgya sbyin par bya zhing /
sngar gyi skad cig ma'i sngags brjod la sngags don ltar nga rgyal bzung ngo / /
gnyis pa ni /
de nas dbang gi lha la sngar bzhin rig ma bcu drug gis mchod la /
de bzhin gshegs pa thams cad kyis bdag la mngon par dbang bskur du gsol zhes gsol ba btab pas /
sgo mtshams ma brgyad kyis bgegs bskrad /
dpa' bo rnams kyis shis pa brjod /
dpa' mo rnams kyis rdo rje'i glu len /
gtso bos dbang bskur ba'i dgongs pa mdzad /
yum bzhi phag mo dang lngas phyag g.yon pa'i thod pa cung zad yo bar byas te /
ji ltar bltams pa tsam gyis ni / /
de bzhin gshegs kun khrus gsol ltar / /
lha yi chu ni dag pa yis / /
de bzhin bdag gis khrus bgyi'o / /
oM sarba ta thA ga tA a b+hi Sha ke ta sa ma ya shri ye hUM /
zhes gsungs zhing bdud rtsi'i chu rgyun gyis spyi bo nas dbang bskur bas /
rang dang lha rnams bde ba chen po'i bdag nyid du gyur par bsam zhing /
spyi bo nas sku la zhugs pa'i chu'i lhag ma spyi gtsug tu gnas pa yongs su gyur pa las /
gtso bo la mi bskyod pa /
phag mo la rnam snang /
mkha' 'gro ma sogs bzhi la rin 'byung /
thugs 'khor gyi lha rnams la mi bskyod pa /
gsung 'khor la snang mtha' /
sku 'khor la rnam snang /
dam tshig 'khor lo'i lha rnams la don grub kyis dbu brgyan par bsam mo / /
des bum pa'i dbang thob /
de nas snying po'i rnal 'byor ma bzhi phag mo la thim nas de dang he ru ka snyoms par zhugs pa'i byang sems lce la bzhag pa myangs pa las gsang dbang thob /
de nas he ru kas phag mo phyag brgyar gnang pa la snyoms par zhugs pas rlung thim pa las lhan skyes kyi bde ba myong ba las shes rab ye shes kyi dbang thob /
de nas he ru kas rigs kyi bu khyod kyis bu khyod kyis phyag rgya dang sbyar ba la brten nas thob pa'i snang ba thob pa'i ye shes de 'od gsal bar sgoms shig /
'od gsal de ni snang mched thob gsum gyi rnam shes rnam par dag pa sher phyin gyi ngo bo yin la /
don dam pa'i bden pa bden pa de ni mthong ba gzhan gyi yul las 'das pa ste /
shes rab dang ye shes kyi mig gis bltos shig /
de ltar gzhan gang gi'ang rang bzhin du ma mthong ba de 'od gsal mthong ba yin no / /
de'i ngo na rgyu 'bras gang yang med mod kyi /
'on kyang kun rdzob tu rlung sems tsam las grub pa'i lha so bdun /
gzugs brnyan ltar gsal la rdzogs pa /
'ja' tshon ltar kha dog ma 'dres par so sor snang ba /
chu zla ltar sgro skur dang bral bar ltos shig /
de 'dra ba'i kun rdzob dang don dam 'od gsal gnyis dbyer mi phyed par zung du 'jug pa ni byang chub kyi sems chen po ste dbang bzhi pa'o / /
zhes don gyi dbang bzhi pa bstan pa'i don go ba las tshig gi sgo nas dbang bzhi pa thob /
de nas dbang gi lha rnams rang la thim par bsam mo / /
lnga pa la gnyis /
mchod pa dang /
bstod pa'o / /
dang po ni /
lag pa g.yon pa'i mtheb srin gyis nang mchod blangs la mchod rdzas rnams la gtor te zhal bzhi pa'i sngags brjod de bsangs /
swa b+hA was stong par sbyangs /
stong pa'i ngang las AM kaM las thod pa'i snod rnams kyi nang du hUM las @# / /
mchod pa rnams rang bzhin stong nyid /
rnam pa mchod rdzas so so'i rnam pa can /
byed las dbang po drug gi spyod yul du zag pa med pa'i bde ba khyad par can ster bar bskyed /
so so'i sngags kyis byin gyis brlab /
de nas chu gnyis sam gsum sngon du 'gro ba'i nyer spyod dang /
rig ma bcu drug gis sngar bzhin mchod pa ni phyi mchod do / /
de nas nang mchod gtor ma ltar byin gyis brlabs la /
mgron rnams kyi ljags la hUM las rdo rje dkar po rtse gsum pa nas tsam pa bkod la /
oM a mr-i ta u da ka hUM hUM THa THa /
traM AH khaM hUM zhes pa dang yi ge gsum brjod de byin gyis brlab /
lha mo ro rdo rje mas bdud rtsi stob pa rdo rje'i sbu gus drangs nas gsol bar bsam zhing /
bla ma rnams kyi mtshan gyi mthar yi ge gsum btags la dbul /
de nas dkyil 'khor ba'i lha rnams kyi sngags rgyas bsdus gang rung gi mthar yang de bzhin du btags la dbul /
de nas phyogs skyong dang 'byung po'i bar rnams la'ang dbul zhing /
rang gi lce la bzhag la /
oM a mr-i ta swa dA na swa b+hA wa At+ma konya haM /
zhes brjod de mgron thams cad ye shes kyi bdud rtsis tshim par bsam /
snying kha'i sa bon las snying po'i rnal 'byor ma bzhi dang sgo mtshams ma brgyad spros la /
thod pa na gnas pa'i bdud rtsi lngas kyang mchod la oM sar+b+ba badzra kA mi ni sarba b+hak+ShaM sho d+ha ya gu hya badzra Ni swA hA /
zhes brjod de nang mchod do / /
de nas yab yum gyi gsang gnas sbyang ba sogs dran par byas la /
sngar bzhin snyoms par zhugs pas dga' bzhi bskyed de /
phyi nang gi lha rnams cad kyis kyang bde ba chen po nyams su myong bar bsams te /
lha thams cad he ru ka'i cha shas cam du zad pa'i phyir ro / /
de ni gsang ba'i mchod pa'o / /
de nas lhan skyes kyi bde ba dang /
de kho na nyid kyi lta ba gnyis sbyar nas yun ring du sgom pa ni de kho na nyid kyi mchod pa'o / /
gnyis pa ni /
de nas so so'i sngags brjod pa na /
so so'i lha sku gsal bar dmigs nas oM shrI badzra he he ru ru kaM huM hUM phaT /
DA ki nI dzA la shaM ba raM swA hA /
gtso bo'i snying pa'o / /
oM hrIH ha ha huM hUM phaT /
gtso bo'i nye snying ngo /
oM badzra bai ro tsa nI ye huM hUM phaT swA hA /
yum gyi snying po'o / /
oM sar+b+ba bud+d+ha DA ki nI ye badzra wa r+Na nI ye huM hUM phaT swA hA /
yum gyi nye snying ngo / /
oM DA ki nI ye huM hUM phaT /
oM lA mi ye huM hUM phaT /
oM Sha N+Da ro he huM hUM phaT /
a rU pi NI ye huM hUM phaT /
snying po'i rnal 'byor ma bzhi'i sngags so / /
oM ka ra ka ra huM hUM phaT /
oM pra tsaN+De huM hUM phaT /
oM ku ru ku ru huM hUM phaT /
oM tsa N+DI k+ShI ye huM hUM phaT /
oM ban+d+ha ban+d+ha huM hUM phaT /
oM pra b+hA ba tI ye huM hUM phaT /
oM tA sa ya tra sa ya huM hUM phaT /
oM mahA nA se huM hUM phaT /
oM k+Sho b+ha ya k+Sho b+ha ya huM hUM phaT /
oM bIr ma tI ye huM hUM phaT /
oM hrauM hrauM huM hUM phaT /
oM kharba rI ye huM hUM phaT /
oM hraH hraH huM hUM phaT /
oM li ka shwa rI ye huM hUM phaT /
oM pheM pheM huM hUM phaT /
oM dru ma ts+tsha ye huM hUM phaT /
oM phaT phaT huM hUM phaT /
oM e ra ba tI ye huM hUM phaT /
oM da ha da ha huM hUM phaT /
oM mahA b+hai ra bA yi huM hUM phaT /
oM pa ca pa tsa huM hUM phaT /
oM bA yu ba ge huM hUM phaT /
oM b+ha k+Sha b+hu k+Sha ba sa ru d+hi rA nA mA lA @# / /
ba la bi ni huM hUM phaT /
oM su rA b+hak+ShI ye huM hUM phaT /
oM gr-ih+Na gr-ih+Na sabta pA tA la ga ta b+hu dzM glaM sarbaM pA tardza ya tardza ya huM hUM phaT /
oM shyA ma de bI ya huM hUM phaT /
oM A kaD+D+ha A kaD+D+ha huM hUM phaT /
oM su b+ha drI ye huM hUM phaT /
oM hrIM hrIM huM hUM phaT /
oM ha ya kar+Ne huM hUM phaT /
oM dz+Nau dz+Nau huM hUM phaT /
oM kha gA na ne huM hUM phaT /
oM k+Sh+mAM k+Sh+mAM huM hUM phaT /
oM tsakra be ge huM hUM phaT /
oM hUM hUM huM hUM phaT /
oM khaN+Di ro hi huM hUM phaT /
oM hIM hIM huM hUM phaT /
oM shauN+Di nI ye huM hUM phaT /
oM hUM huM huM hUM phaT /
oM tsakra bar+m+mi NI ye huM hUM phaT /
oM ki li ki li huM hUM phaT /
oM su bI rI ye huM hUM phaT /
oM si li si li huM hUM phaT /
oM mahA ba le huM hUM phaT /
oM hi la hi li huM hUM phaT /
oM tsakra brti nI e huM hUM phaT /
oM d+hi li d+hi li huM hUM phaT /
oM mahA bIrba huM hUM phaT /
dang po nyer bzhi dpa' bo nyer bzhi dang /
gnyis pa nyer bzhi dpa' mo nyer bzhi'i sngags so / /
oM kA kA sye huM hUM phaT /
oM u lU kla se huM hUM phaT /
oM shwA nA sye huM hUM phaT /
oM shU ka rA sye huM hUM phaT /
sgom bzhi'i sngags so / /
oM ya ma dA D+hI ye huM hUM phaT /
oM ya ma dU tI yi huM hUM phaT /
oM ya ma daMSh+TI NI ye huM hUM phaT /
oM ya ma ma tha nI ye huM hUM phaT /
ces pa ni mtshems ma bzhi'i sngags so / /
oM na mo b+ha ga wa te wI re shA ya huM hUM phaT /
oM mahA kalpagni saM ni b+hA ya huM hUM phaT /
oM dza TA mu ku Tot+ka TA ya huM hUM phaT /
oM daMSh+T+rA ka rA lo gra b+hI Sha Na mu khA ya huM hUM phaT /
oM sa ha sra b+hu dza b+hA su rA ya huM hUM phaT /
oM par mu pA sho dya ta shU la kha TwA ga d+hA re Ne huM hUM phaT /
oM byA g+h+rA dza nAm+ba ra d+ha rA ya huM hUM phaT /
oM mahA d+hU m+brA n+d+ha kra ra wa puShA ya huM hUM phaT /
ces rkang pa brgyad pa'i sngags kyis bstod de sngags kyi mchod pa'ang yin no / /
drug pa la gnyis /
lha sgom pa dang /
dag pa dran pa'o / /
dang po ni /
'di la slob tshul gnyis las /
rgya che ba gsal ba la dang por rnam pa du mar dpyad nas skyong pa ni /
sgrub thabs kyi thog ma nas 'di'i bar gyi dmigs pa rnams la /
skabs gang yin gyi dmigs pa de las gzhan du g.yeng ba bkag nas bying rgod dang bral bar rim pa bzhin breng chags su bsgom /
tha mal pa'i zhen pa'i gnyen por ni /
gzhal yas khang dang lha sgom pa na /
sangs rgyas kyi zhing dag pa dang /
sangs rgyas kyi sku de dang de dngos yin snyam pa'i dag pa'i nga rgyal shugs can re bskyed la bsgom /
rten brten pa la tha mal pa'i snang ba 'char ba'i gnyen por ni /
yongs su dag pa'i rten brten pa'i snang ba sgom pa na /
rim can du sgom pa'i tshe /
skabs gang yin gyi snang ba khyad par can du re re nas gsal 'debs te /
snga ma ma gsal bar du phyi ma mi sgom pa dang /
phyi ma sgom pa'i tshe snga ma ma brjed tsem bya'o / /
dmigs pa du ma la rnam pa du mar mi dpyod par rtse gcig tu 'jog sgom byed pa bskyed rim sgom pa'i gtso bo yin pas /
de sgom pa na dang por yab rkyang zhal gcig phyag gnyis pa gsal gdab la de la sems bzung ste /
gang gsal btab pa de'i skor min par de las gzhan du gang shar yang de'i rjes su mi 'brang bar rtsa ba'i dmigs pa la sems bzung /
gsal btab pa'i skor nas cha gcig gsal na de la bzung /
de mi gsal du song ba'am 'gro bar snang na sku'i spyi la bzung /
de 'dra @# / /
ba'i snang ba sgom pa dang /
rang lha de'o snyam pa'i nga rgyal shugs can re bskyed nas /
de ga'i ngang la rtse gcig tu sgom pa'i nga rgyal sgom pa spel mar bya /
'di la kha cig la lha'i nga rgyal ma bcos pa skye'ang /
rtan brten pa'i snang ba gsal po med pa dang /
kha cig la rten brten pa'i snang ba gsal po yod kyang /
bcos min gyi nga rgyal med pa dang /
kha cig la gnyis ka yod pa dang /
gnyis ka med pa ste mu bzhi 'ong bar snang ngo / /
de'ang khyad par can gyi nga rgyal sgom pa ni gtso bo yin la /
khyad par ba'i snang ba sgom pa ni de'i yan lag go /
zhal gcig phyag gnyis pa lta bu la lo bas pa na /
zhal phyag rdzogs pa dang /
rgyan dang phyag mtshan sogs rdzogs pa dus gcig tu gsal gsal du bslab /
de la lobs pa na lha gzhan gcig dang gnyis la sogs pa bsnan zhing /
de rnams dus gcig tu gsal nas gnas pa la bslab /
de nas nang lus kyi dkyil 'khor dang /
go cha gnyis dang /
gzhal yas khang la sogs pa'i gsal snang la bslab bo / /
thun re re la nga rgyal 'phos pa brten pa dang /
snang ba khyad par can du song nas yid ngor tha mal pa'i snang ba log pa dang /
de la sems kyi gnas cha brtan na rags pa la lobs pa yin no / /
zab pa dang rgya che ba gnyis su med pa la slob pa ni /
gsal snang thob pa dang /
dmigs pa rten dang brten pa'i dkyil 'khor la dmigs nas /
rnam pa rang bzhin med par nges ba'i nges shes dang ldan par skyong ba ste /
bskyed rim pa'i zab gsal gnyis med ces kyang zer ro / /
lha la sems 'dzin pa sogs kyi khyad par ma gtogs pa /
sems dmigs pa la gtod pa'i dran shes bsten pa dang /
bying rgod gcod pa dang /
zhi gnas dngos dang rjes mthun par song ma song ni theg pa thun mong gi lam rim du rgyas par bshad zin pa las shes par bya'o / /
gnyis pa ni /
dpa' bo nyer bzhi'i sngags brjod de /
so dang sen mo bskyed pa sogs kyi lus kyi khams nyer bzhi dpa' bo nyer bzhi'i rang bzhin du dag par mos pa bya /
gtso bo'i rtsa sngags dang yab kyi go cha drug gi sngags brjod la /
de las byung ba'i phyag rgya drug dang /
nye ba'i phyag rgya rnams dang /
gtso mo'i phreng sngags brjod la de las byung ba'i mgul rgyan dang /
yab kyi snying po brjod la de las byung ba'i thod pa'i do shal dang /
yab kyi nye snying brjod la de las byung ba'i rna rgyan dang /
yum gyi nye snying brjod la de las byung ba'i glang lpags dang /
yum gyi go cha drug gi sngags brjod la de las byung ba'i ske rags dang /
rnal 'byor ma so drug gi sngags brjod la de las byung ba'i thod pa dang /
yum gyi snying po brjod la de las byung ba'i thod skam gyi dbu rgyan dngos su yod na de rnams kyis lus dngos su brgyan /
med na de dag las byung ba'i rgyan rnams btags par mos pa bya zhing /
rang gi 'chang ba'i /
kha TwAM ga ni lha yi sku / /
he ru ka'o sku'i rang bzhin du mes pa'am yang na rang gi rus pa'i gzhung tshogs kha twAM ga'i rang bzhin du blta'o / /
shes rab DA ma ru yi sgra / /
shes rab ni stong pa nyid brag cha lta bur rtogs par bya'o / /
nyin mo bcom ldan @# / /
dpa' bo ste / /
bcom ldan 'das ni thabs snang phyogs yin pas dmigs pa'i phyir nyin mo zhes gsungs so / /
rnal 'byor ma ni bcom ldan 'das ma ni snang ba sdud pa'i stong pa'i phyogs yin pas mi dmigs pa'i phyir /
mtshan mor brjod / /
mya ngan las 'das pa 'od gsal las byung ba'i dpa' bo ni / /
skabs 'dir zung 'jug gi skur mos pa dang /
drug pa sems kyi sprul pa ste / /
dag pa chos kyi sprul pa ni / /
phag mo'i gzugs su bstan pa yin / /
ni stong pa nyid 'od gsal gyi ngo bor mos pa bya'o / /
yi ge bzhi'i don ni bshad zin no / /
shrI ni gnyis med ye shes te / /
he ni rgyu sogs stong pa yin / /
ru ni bkod dang bral ba ste / /
ka ni gang du'ang mi gnas pa / /
zhes brjod la don dran par byas te shin tu rnal 'byor ro / /
lU i pa'i 'grel pa rnams nas phyogs mthun so bdun dang sbyor bas thams cad shes pa nyid dang /
sa bcu rnam par dag pa gnas la sogs pa dang sbyor bas ni lam shes pa nyid dang /
go cha nas rnam dag gi bar gyis ni rnam pa thams cad mkhyen pa nyid gsungs par 'chad do / /
de ni sgrub thabs 'dir phar phyin pa'i mkhyen gsum gyi lam rnams 'dus par bstan pa'i phyir yin no / /
'dus tshul ni gzhi phung khams skya mched thams cad kyi de kho na nyid bde ba chen po'i ye shes kyi khong du chud pa'i chas so bdun phyi dkyil gyi lha so bdun gyi ngo bor gyur pas ni gzhi shes bsdus /
lhan skyes kyi bde stong gi rtags pa la lam shes sa bcur bzhag pa nyid la lus kyi gnas dang nye ba'i gnas sogs su mos par byas pa la lus dkyil bsgams pas ni lam shes bsdus /
rnal 'byor pa rang gi gzhi dang lam khyad gzhir byas pa'i steng nas khyad par gyi chos kyi rnam pa go cha 'ching ba sogs mkhyen pas ni rnam mkhyen gyi lam bsdus so / /
bzhi pa ni /
dbyangs gsal ngag tu brjod cing /
de'i tshe dbyangs gsal gyi phreng ba 'od zer lnga ldan 'khor lo gsum gyi lha tshogs 'phro ba /
sna bug g.yas pa'i rlung dang 'grogs nas 'phros pas 'gro ba rnams 'khor lo gsum gyi lha tshogs su byas /
byas pa de rnams thog ma med pa nas grub pa'i dpa' bo dang /
rnal 'byor ma rnams dang ro mnyam du gyur te /
sna bug g.yon nas zhugs lte bar gnas pa yongs su gyur pa las /
dbyangs gsal gyi gzugs brnyan dang ldan pa'i zla ba'i dkyil 'khor la dmar ba'i mdangs can du gyur par bsgom /
de'i dbus su skad cig gis hUM yig dkar dmar /
de dang zla ba gnyis yongs su gyur pa las /
he ru ka dkar po g.yas brkyang gis bzhugs pa /
zhal gcig phyag gnyis kyis rdor dril bsnams pa /
nam mkha'i 'ja' tshon lta bu /
yum rdo rje phag mo zhal gcig ma phyag gnyis kyis rdo rje dang thod pa 'dzin pa dang snyoms par zhugs pas /
gsang gnas gnyis bskyod pa'i sgyu ma'i dga' ba'i sgras 'gro ba rnams bkug ste dur khrod la thim /
de ni rten gyi 'khor lo la /
rten gyi 'khor lo sgo mtshams ma brgyad dang bcas pa sku 'khor la /
de gsung 'khor la /
de thugs 'khor la thim /
de'i shar nas g.yon skor gyis phyogs na gnas pa bzhi ni rim pa bzhin du /
mkha' 'gro ma nas bzung ste /
g.yon skor gyis lha mo bzhi la dang /
de nas me nas brtsams te mtshams na gnas pa bzhin ni /
gzugs can ma nas bzung ste g.yas skor gyi lha mo bzhi la thim /
thod pa @# / /
bzhi'ang gzugs can ma la sogs pa bzhi la bsdu /
lha mo bzhi'ang rang ngos kyi gtso bo'i zhal bzhi la rim pa bzhin bsdu /
dam tshig pa yab yum ni /
lte ba'i ye shes sems dpa' yab yum la thim /
de gnyis kyang snyoms par zhugs pas zhu bar gyur /
zhu ba de yongs su gyur pa las sin+d+hu ras byugs pa'i mu tig lta bu'i hUM yig bde ba chen po'i rang bzhin du gyur /
de'i U nas nA da'i bar du snga ma phyi ma la rim gyis bsdus nas /
nA da'ang skra'i rtse mo brgya stong gi cha tsam du byas pa la sems gzung ngo / /
rab kyis ni de'ang mi dmigs par 'od gsal du bsdus pa la /
sems nus tshad du gzung ste rnal 'byor chen po'o / /
'di bskyed rim sgom res kyi skabs 'dir ma chag par bsgom /
rdzogs rim 'di'i gnad rtogs pa gal che bar yod pas logs shig tu 'dri bar 'gyur ba las shes par bya'o / /
gsum pa mthun gyi mjug tu ji ltar bya ba la gnyis /
bzlas pa ji ltar bya ba dang /
gtor ma ji ltar bya ba'o / /
dang po ni /
de ltar bsgom pa des skyo bar gyur na /
stong pa'i ngang las rten dang brten pa thams cad skad cig gis gsal bar dmigs la bzlas pa bya'o / /
rdor bzlas skabs 'dir gsungs pa ni 'di'i rdzogs rim du 'chad pa las shes par bya'o / /
bzlas bya'i sngags ni rtsa rgyud las /
sa steng na ni rin chen bzhi / /
phreng ba'i sngags ni dam pa yin / /
zhes yab yum gyi rtsa sngags dang /
snying po dang /
nye snying dang /
go cha'i sngags te rin chen bzhi'i sngags dang phreng sngags mchog tu gsungs so / /
de la rtsa sngags sam /
phreng sngags la gnyis yod pa'i yab kyi phreng sngags ni /
ka ra ka ra sogs la sngags chan pa nyer bzhir ma bcad par phyogs gcig tu sbrel te /
'go bor oM dang /
mthar huM hUM phaT sbyar ba'o / /
yab kyi rtsa sngags la'ang ka ra ka ra la sogs pa'i 'go por yab kyi rkang brgyad sbyar ba'ang yod cing /
yang ka ra ka ra'i 'gor yab kyi snying po'i phyed dang mjug tu phyed sbyar ba'ang yod do / /
yum gyi phreng sngags la mi 'dra ba mang du yod kyang /
'khrul spong sogs rgya gzhung 'ga' zhig las ni /
mngon brjod dang phag ma mngon 'byung gnyis kar rkang pa re re'i 'gor oM dang mthar huM hUM phaT sbyar zhing phag mo mngon 'byung las dang po ma gtogs pa rkang brgyad re re'i 'gor na mo med la /
mngon brjod las ni re re'i 'gor na mo'ang sbyor bar bshad do / /
oM na mo b+ha ga wa tI badzra bA rA hi baM /
Ar+ya a pa rI dzi te trai lokya mA te mahA bidya shwa ri /
sarba b+hA ta b+ha yA ba he mahA batre /
badzra sa ni a dzi te a pa rA dze te ba sha ka ri ni tra b+h+ra ma Ni /
sho Sha Ni ro Sha Ni kro d+ha ni ka ri li ni /
ni yar la sbyar ba dang mar la sbyar ba gnyis ka yod do / /
trA sa ni mA ra Ni su bra b+he da ni a pa rA ji ye /
bi dza ye dzaM b+ha ni stam+b+ha ni mo ha ni /
badzra bA rA hi mahA yo gi ni kA me shwa ri kha ge /
ta dya thA /
phro ta dge pro ta dge /
han han prA NAM /
kiM ki ni khiM khi ni /
d+hu na d+hu na badzra ha ste /
sha Sha ya sho Sha ya /
badzra kha TAM ga ga pA la d+hA ri /
mahA pi shi ta ta mAM sA sa ni /
ma nu Sh+yA n+t+ra pra br-it+tI s+n+ni dgyi na ra si ro mA lA graM thi ta d+hA ri ni /
sum b+ha ni sum+b+ha /
ha na ha na /
prA NaM sarba pA pa satwA naM sarba pa shu nAM /
mahA man+sa ts+tsha de ni kro d+ha mUrti daMSh+Ta ka rA li ni mahA mu dre /
shrI he ru ka de ba syU gra ma hi Shi sa ha sra shi re /
sa ha sra bA ha bo /
sha ta sa ha sra @# / /
A na ne /
dzwA li ta te dza se /
dzwa la mu khe /
baM ga la lo tsa ne /
badzra shwa rI re badzA sa ni /
mi li te ni mi li te /
he he hUM hUM /
kha kha /
d+hu d+hu /
ru ru d+hu ru d+hu ru /
mu ru mu ru /
a drai te /
mahA yo gi nI /
pa thi ta sid+d+he /
draiM d+haM drai d+haM /
graM graM /
he he /
ha ha /
b+hI me ha sa ha sa bI re /
hA hA /
ho ho /
hUM hUM /
trai lokya bi nA sha ni sha ta sa ha sra ko Ti /
ta thA ga ta pa ra bA re te hUM hUM phaT /
siM ha ru pe kha /
ga tsa rA pe ga tre lo kya u d+ha ras mu da me kha le /
gras gras huM hUM phaT /
bI rA de te hUM hUM /
ha ha mahA bshu mo he ni yo gli shwa ri twa /
DA ki nI sarba laM kla nAM b+ha n+d+ha ni sadya pra dya ya kla ri Ni huM h+'Um phags bUM ta trA sa nI mahA bI re pa ra ma sid+d+he yo gli shwa re phags /
hUm hUM phags /
hUM hUM hUM phags swA hA /
sngags 'di rnams la gzhung rnams las 'dra min mang du 'gyur /
zhes stod du yum gyi rkang brgyad dang bcas pa gcig bshad /
mngon brjod kyi nyi shu ba dang /
phag mo mngon 'byung las /
rkang brgyad dang ta dya thA med par /
oM badzra bA rA hI pro tang+ge nas /
yo gi shwa ri phaT kyi bar la 'ga' yang ma gtogs pa sngar dang 'dra la /
mthar hUM hUM phaT swAhA /
zhes 'byung bas /
rkang brgyad yod med gnyis yod do / /
snying po gnyis dang nye snying gnyis ni bshad zin no / /
go cha la oM hA sogs drug gi thog mar oM dang /
mthar hUM hUM phaT sbyar ba dang /
badzra satwa sogs mtshan sngags drug la sngar bzhin sbyar ba gnyis rtsa rgyud kyi 'grel bar dpa' bo rdo rjes bshad la /
yang des dpa' bo'i go cha drug po sgrel nas thog mthar sngar bzhin sbyar ba dang /
de bzhin du dpa' mo'i go cha la yang sbyar bar /
bshad do / /
dpa' bo nyer bzhi'i sngags la rang rang gi mtshan sngags med pa dang /
mtshan sngags yod pa gnyis kyi dang po ni /
lU i pas mdzad pa sngar bshad pa lta bu'o / /
mtshan sngags yod pa la mtshan sngags rkyang pa'i thog mthar sngar bzhin sbyar ba dang /
oM khaN+Da ka pA la hUM hUM phaT ces pa lta bu'o / /
rtsa sngags nyer bzhir bcad pa dang spel ba gnyis kyi phyi ma la thog mtha' bar du spel tshul gsum gsungs so / /
om khaN+Da ka pA la ka ra ka ra hUm hUM phags ces pa lta bu thog ma dang oM kar ka ra khaN+Da ka pA la hUM hUm phags ces pa lta bu tha ma dang /
aXm ka ra khaN+Da ka pA la ka ra hUM hUM phags ces pa lta bu bar du spel ka'o / /
dpa' po dang dpa' mo gnyis ka'i mtshan sngags sprel ba'ang bshad la /
dpa' bo rdo rjes dpa' bo'i mtshan sngags nyer bzhi'i sgrigs pa la thog mar oM dang /
mthar hUM gnyis dang phags sbyar ba ni dpa' bo'i snying po dang nye snying bsdus pa dang /
dpa' mo nyer bzhi la'ang de bzhin du byas pa ni dpa' mo'i snying po dang nye snying bsdus pa'i lugs su bshad do / /
khyad par gsal byed las /
oM ka ra ka ra khaN+Da ka pA li /
pra tsaN+De huM hUM phaT ces sbyar ba zhig kyang yod do / /
lha mo gzhan bcu gnyis kyi sngags ni sngar ltar ro / /
gzhan yang lha drug cu'i sngags shin tu bsdus pa byed na /
r-i l-i bzhi dang /
ma yig dong ba'i ka tsa Ta ta pa'i sde tshan gyi yi ge nyer bzhi dang /
yar wa la bzhi dang /
sha Sha sa ha bzhi'i 'gor thig le byin nas /
thog mar oM dang mthar hUM hUM phaT sbyar ba rnams rim pa bzhin du snying po'i rnal 'byor ma bzhi dang /
'khor lo gsum gyi lha zung nyer bzhi dang /
sgom bzhi dang mtshams ma bzhi'i sngags su r-i r-I l-i sogs pa'i yi ge so drug lha de rnams kyi sa bon du'ang /
mngon brjod las bshad do /
sa bon so drug sprel nas thog mthar sngar bzhin sbyar yang chog go /
mi rus kyi phreng ba'am @# / /
bo de tse la sogs pa phreng thag gzhon nu ma nyams pas bkal ba'i ras bal gyi skud pa las byas pa /
bsang sbyang byas te phreng ba'i bskyed chog rgyas pa'am /
de ma grub na skad cig gis gsung rdo rje padma gar dbang du bskyed /
rang 'dra'i ye shes pa dang gcig tu bya /
bum chus gtor la mchod nas /
oM padma nri tyi shwa ri hUM hUM phaT ces pa'am /
swA hA hU'i thog mthar sngar bzhin sbyar la brgya rtsa brgyad bzlas te gsung rdo rje yongs su gyur pa las phreng ba'i rnam par bsams la /
lag pa g.yon pa'i mthob srin gyis bzung ste gtso bo'i snying po dang nye snying bzlan /
rang gi lta bar zla ba la gnas pa'i hUM dkar dmar ram /
nA da rkyang pa dkar dmar bltas la /
de la bzla bya'i sngags kyis 'khor bar dmigs te /
dbus kyi yi ge las 'khor lo lnga'i lha tshogs spros nas 'gro ba'i don byas /
slar sdud pa'i tshe dbus kyi yi ge la sdud pa'i tshul gyis bzla la /
yum gyi snying po dang nye snying dang lha gzhan rnams kyi sngags bzla na rang rang gi thugs kar nyi gdan la ting nge 'dzin sems dpa' hUM yig dgod la de la bzla bya'i sngags kyis 'khor bar dmigs nas /
sngar bzhin spro bsdu'i tshul gyis bzla ste dam tshig gi bzlas pa'o / /
yab yum gyi phreng sngags bzla na /
chos thams cad mnyam pa nyid kyi nga rgyal gyis /
sngags phreng rang gi zhal nas zhugs te /
rdo rje'i lam nas yum gyi padmar zhugs de'i d+hU tI'i lam nas steng du byung ste /
gtso mo'i zhal nas thon /
rang gi zhal du zhugs shing nA dar thim pa dang /
yang sngar bzhin 'khor bar bsgoms nas bzla ste do li'i bzlas pa'o / /
sems ma yengs pa la 'bad nas bzla ba'i skyon ha cang myur bul dang ha cang /
sgra che ba dang ring thung gi tshad las nyams pa dang /
de gnyis ldog nas 'don pa sogs dang bral bar bya zhing /
mthe bong lcags kyur byas la /
lha rnams 'gugs pa'i tshul gyis bzla'o / /
'di la yid bzlas rdo rje'i bzlas pa dang ngag bzlas gnyis ka yod la /
de'ang thun gyi ngo bo la ma yengs par bzlas pa rnams grangs su gzhug gi thun bar du bzlas pa dang /
sems g.yengs nas bzlas pa sogs ni grangs la mi phan yang bzla bar ni bshad do / /
gzhan la dbang bskur ba dang /
rang nyid bdag 'jug byed pa dang /
rab gnas sogs la dbang ba la /
sngon du bsnyen pa gal che la de la gnyis las /
rgyas pa ni /
gtso bo yab yum la khri phrag gsum gsum /
'khor lo gsum gyi lha re re la khri phrag gnyis gnyis /
lha mo gzhan bcu gnyis po re re la stong phrag phyed drug re bzla bar bshad de / /
'bring dang bsdus pa ni gtso bo la 'bum dang /
'khor lo khri phrag re /
rgyas bsdus gnyis ka la thun mong du ye shes 'bebs pa'i sngags khri phrag gcig bzla ste /
gtso bo'i sngags ni snying po'i sngags su gsungs te des gzhan yang mtshon no / /
gnyis pa ni /
'jig rten pa dang 'jig rten las 'das pa'i gtor ma sha dang tshang la sogs pa dang ldan pa bshams la zhal bzhi pa'am dum skyes ma'i sngags kyis bsangs /
swa b+hA was stong par sbyangs /
stong pa'i ngang las yaM las byung ba'i rlung gi dkyil 'khor sngon po gzhu'i dbyibs @# / /
can rgyal mtshan gyis mtshan pa dang /
de'i steng du raM las byung ba'i me'i dkyil 'khor gru gsum pa /
grwa gsum du raM mam me 'bar bas mtshan pa'i steng du oM AH hUM gsum las byung ba'i mi mgo rlon pa'i sgyed bu gsum la gnas pa'i a dkar po las byung ba'i thod pa dum bu gcig pa phyi dkar la nang dmar ba /
de'i nang du gtor ma'i rdzas rnams shar du oM dkar po las gsang ba'i sman dri chen /
byang du kham ljang gu las klad pa /
nub tu aM dmar po las byang sems dkar po /
lhor traM ser po las rak+ta /
dbus su hUM mthing ga las dri chu rnams la slar yang yi ge de dag gis mtshan pa /
me nas brtsams te mtshams bzhi dang /
dbus kyi bar du g.yas skor gyis lAM mAM pAM tAM bAM dkar sngo dmar ljang dmar po las /
rim pa bzhin du /
ba lang /
khyi /
glang po che /
rta /
mi'i sha lnga la slar yang yi ge de dag gis mtshan par bsam mo / /
da nas rlung g.yos pa las me 'bar ba'i drod kyis rdzas rnams yi ge dang bcas pa zhu nas /
nyi ma 'char ka'i mdog ltar dmar ser du blta'o / /
de'i steng du hUM dkar po las byung ba'i kha TwAM ga dkar po byang chub sems kyi bdud rtsi'i rang bzhin can mgo thur du blta ba thod par lhungs te zhu bas /
bcud de dag dngul chu'i mdog can bsil bar gyur bar bsam mo / /
de nas dbyangs gsal gyi thog mar oM dang /
mthar hUM hUM phaT dang bcas pa brjod pas /
yi ge de nyid kha dog sna tshogs pa bdud rtsi'i steng du gnas par bltas la /
de rnams yongs su gyur pa las /
oM dkar po AH dmar po hUM sngon po steng nas steng du gnas pa las 'od zer 'phros pas rgya mtsho la sogs pa na gnas pa'i bdud rtsi dang /
phyogs bcu na bzhugs pa'i dpa' bo dang /
dpa' mo'i dbang phyug ma thams cad kyi thugs ka'i sa bon las /
ye shes kyi bdud rtsi bkug cing /
'od zer gyis 'gro ba rnams 'khor lo gsum gyi lhar byas pa'i dpa' bo dang /
dpa' mo bkug pa rnams kyang snyoms par 'jug pa sngon du 'gro bas zhu ba yi ge gsum la thim /
de gsum yang rim gyis zhu ba thod par thim par bsams la /
yi ge gsum lan gsum brjod de byin gyis brlab bo / /
gtor mgron ni sngar bshad pa ltar gyi 'bar ba'i phyag rgya dang sngags kyis /
dur khrod na gnas pa'i phyogs skyong sogs 'khor dang bcas pa thams cad yongs su rdzogs pa'i dkyil 'khor spyan drangs te mdun du bzhag la /
mchod yon sogs sngon du 'gro bas mchod do / /
de nas lag pa gnyis A li kA li yongs su gyur pa las /
zla ba dang nyi ma'i rang bzhin du gyur pa'i dbus su hUM yig bltas te /
oM a n+yo n+ya a nu ga tAH sar+b+ba d+harmAH pa ra s+pha ra a nu pra biSh+Ta sarba d+harmAH a tyan+ta a nu pra biSh+Ta sar+b+ba d+har+m+maH oM AH hUM zhes brjod pa sngon du 'gro bas /
zla nyi hUM dang bcas pa yongs su gyur pa las /
rdo rje thal mor byas pa'i lag mthil du /
bdud rtsi gtor ma'i snod dngos su bzhag pa'am bzhag par mos te /
de nas mgron gyis gtor ma bdag gir mdzad pa'i phyir du rang gi 'dod don brjod de /
lha mo tshad ma dam tshig tshad ma dang / /
das brjod gsung yang mchog tu tshad @# / /
ma ste / /
bden pa 'di dag gis ni lha mo rnams / /
bdag cag rjes su 'dzin pa'i rgyur gyur cig /
ces brjod do / /
de nas mchod pa'i 'khor gsum po rnams bde stong gi ngo bor dbyer med par bltas la /
lha rnams kyi ljags la hUM dkar po las byung ba'i rdo rje rtse gsum pa dkar po nas 'bru tsam bkod de sngar ltar byin gyis brlabs /
rdo rje'i 'od zer gyi sbu gus drangs nas gsol bar bsam zhing /
oM AH badzra A ra li ho /
dzaH hUM baM hoH badzra DA ki nI sa ma ya stwaM D-i shya hoH lan cig brjod pas gtso bo dang /
lan gnyis pas gtso mo dang /
shar nas g.yon du bskor te lan gsum pas mkha' 'gro ma sogs bzhi dang /
yang gtor snod shar nas phyogs bzhi g.yon skor dang /
me nas mtshams bzhi g.yas su bskor te /
rtsa sngags lan cig brjod de 'khor lo gsum gyi lha rnams dang /
shar nas phyogs g.yon du bskor te /
sngags snga ma lan cig gis sgo ma bzhi dang /
me nas mtshams g.yas su bskor te /
sngags de lan cig gis mtshams ma bzhi la dbul zhing rig ma bcu drug gis mchod de rkang brgyad kyis bstod la 'dod don la gsol ba gdab bo / /
de nas sngar spyan drangs pa'i dur khrod na gnas pa'i phyogs skyong dang zhing skyong dang klu la sogs pa skad cig gis 'od gsal du bcug pa'i rjes la /
bde mchog gi lha yab yum gyi skur bzhengs par bsams la /
phyogs g.yon dang mtshams g.yas su bskor te /
oM kha kha /
khA hi khA hi /
sarba yak+Sha /
rak+Sha sa /
b+hu ta /
pre ta /
pi shA tsa /
un+mA da /
a pasmA ra /
badzra DA ka /
DA ki n+yA da ya /
i maM ba liM gr-ih+Nan+tu /
sa ma ya rak+Shan+tu /
ma ma sarba sid+d+hi m+me pra yats+tsha n+tu /
ya thai baM /
ya the Sh+TaM /
b+huny+dza tha /
pi pa tha /
dzi g+h+ra tha /
mA ti kra ma tha /
ma ma sar+b+ba kar+yaM /
sad su khaM bi shud+d+he ye /
sa ha yi ka b+ha wan+tu /
hUM hUM phaT phaT swAhA /
zhes lan gnyis brjod de phyogs dang mtshams na gnas pa la dbul lo / /
phyogs skyong la sogs pas bdud rtsi de gsol bas lus bde ba chen pos tshim par bsam mo / /
de'i rjes la mgron de rnams spyi la so rtsi la sogs pa dbul zhing /
rig ma bcu drug gis mchod /
rkang brgyad kyis bstod la /
mnyes pa'i don du 'chad ba ltar lag pas brda bya /
lha yi tshogs rnams ma lus dang / /
klu yi tshogs rnams ma lus dang / /
gnod sbyin tshogs rnams ma lus dang / /
srin po'i tshogs rnams ma lus dang / /
'byung po'i tshogs rnams ma lus dang / /
yi dwags tshogs rnams ma lus dang / /
sha za'i tshogs rnams ma lus dang / /
smyo byed tshogs rnams ma lus dang / /
brjed byed tshogs rnams ma lus dang / /
mkha' 'gro'i tshogs rnams ma lus dang / /
ma mo'i tshogs rnams ma lus dang / /
ma lus pa ni thams cad dag /
'dir gshegs bdag la dgongs su gsol / /
bstan pa bsrung dang 'gro ba'i don mdzad phyir / /
thugs dam bcas shing zhal gyis 'ches pa rnams / /
dpal chen bka' sdod yid ltar mgyogs pa yi / /
'jigs pa'i gzugs can drag gtum mi bzad pa / /
gdug pa 'dul mdzad nag po'i phyogs rnams 'joms / /
rnal 'byor las la 'bras bu ster mdzad cing / /
mthu stobs byin rlabs bsam gyis mi khyab pa'i / /
gnod sbyin tshogs sogs brgyad la phyag 'tshal lo / /
sde brgyad btsun mo sras dang @# / /
g.yog bcas pas / /
dngos grub kun gyi bka' drin bdag la stsol / /
rnal 'byor 'di zhes bya ba 'khor bcas la / /
nad med tshe dang dbang phyug dang / /
dpal dang grags dang skal ba bzang / /
longs spyod rgya chen kun thob cing / /
zhi dang rgyas la sogs pa yi / /
las kyi dngos grub bdag la stsol / /
srung mas rtag tu grogs mdzod cig /
dus min 'chi dang nad rnams dang / /
gdon dang bgegs rnams zhi ba dang / /
rmi lam ngan dang mtshan ma ngan / /
bya byed ngan pa med par mdzod / /
'jig rten bde zhing lo legs dang / /
'bru rnams rgyas shing chos 'phal dang / /
bde legs thams cad 'byung ba dang / /
yid la 'dod pa kun 'grub shog /
ces 'dod don la gsol ba gdab bo / /
de nas cho ga lhag chad kha skong ba'i don du dril bu dkrol ba sngon du 'gro bas /
yig brgya bzlas pa'i 'og tu /
oM yo ga shud d+haH sar+b+ba d+harmAH yo ga shud+d+hony+haM /
zhes brjod cing /
snying khar pad kor gyi phyag rgyas mnyes par byas la /
phyag rgya sdud pa na lag pas 'khyud pa'i tshul bya zhing /
mthe bong dang srin lag gis se go la gtog pa sngon du 'gro bas /
oM badzra muH zhes brjod de /
'jig rten pa rnams gshegs su gsol zhing /
dkyil 'khor gyi 'khor lo bdag nyid la gzhug par bya'o / /
de ltar bdag nyid rnams bsam zhes sogs nyer spyod kyi rna'i tshe rnams kyang shin tu rnal 'byor du bshad pas bzlas pa dang gtor ma sogs kyang shin tu rnal 'byor du bsdu'o / /
de nas phyi dkyil gyi 'khor gyi lha rnams sngar bzhin bsdus pa'i 'og tu /
lus dkyil gyi sgo mtshams ma brgyad sku 'khor dang /
de gsung 'khor dang /
de thugs 'khor gyi lha dang /
de rnams kyang rnal 'byor ma bzhi thod pa dang bcas pa la bsdu zhing /
de brgyad kyang nang gi he ru ka yab yum dang /
de gnyis kyang gnas der thim nas /
rtsa dang khams thams cad byin gyis brlabs par bsams la /
lhag ma sngar bzhin bsdus te /
ldang ba na he ru ka phyag gnyis pa yab yum du langs la /
srid pa gsum 'bar sku ni rjes chags dul bar ldan / /
'od zer sngon po stong ldan nyi ma brgya stong ldan / /
rnam mang sku dang cha lugs rjes chags sems par ldan / /
he ru ka dpal de dang lhan cig gar byed shog /
ces dang /
lha mo tshad ma zhes sogs dang /
sngar gyi sems bskyed smon lam du bsgyur la bsags pa'i dge ba bsngo bar bya'o / /
gnyis pa thun snga phyi'i bar dang thun gzhan la ji ltar bya ba la gnyis /
thun snga phyi'i bar la ji ltar bya ba dang /
thun gzhan la ji ltar bya ba'o / /
dang po ni /
rang phyag gnyis pa yum bcas su langs pa la go cha gnyis bgo /
spyi bo la sogs pa'i gnas nyer bzhir nyi gdan la pU dza sogs yi ge nyer bzhi mgo bor thig les brgyan pa bkod pa'i go cha chen pos kyang bsrung /
g.yon pa'i mtheb mdzub kyis shar nas g.yon skor du se gol gtog cing /
zhal bzhi pa'i sngags brjod pa'i tsham ngaM sngags kyis bsrung ba'ang bya /
mthong thos la sogs pa'i sems can thams cad 'khor lo bde mchog tu blta ba'i tshangs spyod la rtag tu gnas pa dang /
bla ma dang sangs rgyas dang byang sems kyi sku mthong ba'i tshe bde mchog tu mos nas rkang brgyad kyis bstod cing /
rang nyid la'ang des mchod par bya'o / /
khams gsum gyi 'khor lo thams cad bde ba'i mchog @# / /
lhan skyes kyi bde stong dbyer med par sdom pa la gnas nas /
bde stong gi ting nge 'dzin rgyas pa'i phyir du /
'dod yon spyi dang bye brag la seng ge bzhin du mi 'jigs par longs spyad /
he ru ka'i nga rgyal gyi ngang nas lus kyi bsgul bskyod dang /
ngag gi smra brjod btang snyoms pa rnams kyis kyang phyag rgya bcing pa dang /
sngags bzla ba dang 'dra ba'i tshogs sdud par gsungs pas spyod lam kun tu de'i nga rgyal rgyun ldan bya /
khrus byed na chu dbang bskur ba'i skabs ltar bya'o / /
kha zas kyi dus su ni rang gi lus dkyil skad cig gis gsal gdab /
kha zas kyi cha shas shig gtor ma'i bskyed chog ltar ram yang na yi ge gsum gyis byin gyis brlabs la /
oM kha kha zhes sogs lan cig brjod de /
phyogs skyong la gtor ma dbul /
de nas rang gi bza' btung rnams byin gyis rlob pa ni /
lag pa g.yas la ho dkar po las skyes pa'i 'khor lo rnam snang gi ngo bo ho yig gis mtshan pa bsams pa la /
bza' btung gi snod dngos su bzhag pa'am bzhag par mos ba bya /
lag pa g.yon pa la ha dmar po las skyes pa'i snang mtha'i rang bzhin padma dmar po 'dab ma brgyad pa has mtshan pas kha dgab /
rdzas kyi steng du nyi ma la gnas pa'i hrIH sngon po mi bskyod pa'i rang bzhin can bltas la /
sngags de gsum lan gsum mam lnga'am bdun brjod pas /
has kha dog dang /
hos dri dang /
hrIH sa nus pa'i skyon rnams bcoms shing bdud rtsir bsgyur bar bsam /
hrIH 'i g.yas su oM dkar po /
g.yon du AH dmar po /
mdun du hUM sngon po gnas par bsams la /
yi ge gsum mam lnga'am bdun brjod la rgya cher spel zhing byin gyis brlab /
phud kyis bla ma dang /
dpa' bo dang rnal 'byor ma mchod nas /
chos thams cad rang bzhin gyis grub pas stong par mnyam pa nyid du snyam du mos pa'i nga rgyal sngon du 'gro bas /
oM sa ma ya shud d+haH sarba d+harmAH sa ma ya shud+d+hony+haM /
zhes brjod /
lce rdo rjer bskyed pa'am lce la rdo rje bskyed nas sngar bzhin byin gyis brlab ste /
longs spyang nas lte bar gnas pa'i hUM ngam /
nA da dkar dmar lha thams cad kyi ngo bor mos te phul bas lha rnams tshim par bsam mo /
gnyis pa ni /
de ltar thun dang po la ji ltar bya ba bshad nas /
gung thun la ni bsam gtan gyi khang par zhugs te /
skad cig ma'i sngags gsum brjod pas /
skad cig gis rten brten pa'i 'khor lo rdzogs par mos pa bya ste /
sngar bzhin gsal gdab /
gtso bo yab yum gsal gdab zin pa dang /
gsang gnas byin rlabs sogs byas la bde stong bsgom /
'khor rnams gsal btab zin pa na'ang / /
sngar ltar snyoms 'jug byas la /
chos so bdun gyi dag pa rgyas bsdus gang rung zhig dran par bya /
de nas lus dkyil bsgom /
de nas go bgo ba sogs sngar bzhin bya'o / /
'grel pa rnams las /
dag pa gsum nas sbyor ba tshogs gsog gi bar rnams thun gzhan gsum la bya bar ma bshad kyang /
bskyed rim la sems cung zad las rung gi ting nge 'dzin ma thob par du ma chag pa re dang /
stong pa'i ngang nas nA da 'jog pa nas mngon byang bsgom pa'i bar byas na legs so / /
thun de btang nas phyi dro'i thun la ma @# / /
zhugs kyi bar dang /
phyi dro'i thun la'ang de bzhin du bya'o / /
de nas thun bzhi pa mtshan mo'i thun la'ang de bzhin du byas la /
de'i mthar nam gyi gung la ni /
ngag gi bya ba thams cad A li'i bdag nyid du khong du chud par byas la /
oM tshur spyon tshur spyon dpa' bo che / /
dag pa'i tshig ni ston pa po / /
skye dang 'jig dang rang byung ba / /
stong nyid ye shes 'di kho na'o / /
zhes brjod cing /
'go bor oM dang /
mthar hUM hUM phaT sbyar ba'i dbyangs gsal tshar gcig brjod la /
sdud rim snying khar byas nas nA da de'ang mi dmigs par byas pa'i 'og tu /
sems g.yo med du gzung na /
gnyid kyi 'od gsal 'dzin pa'i stobs che'o / /
thun bzhi po thams cad kyi mthar yig brgya ci mang du brjod do / /
de nas yang tho rangs kyi thun la 'od gsal las langs te /
lus dkyil 'khor gyi 'khor lor mos pa byas la /
oM tshur spyon sogs brjod nas thun dang po la bshad pa thams cad la rjes su gnas par bya'o / /
gnyis pa de ltar bsgoms pa'i phan yon ni /
de ltar thun bzhir bskyed rim rnal 'byor gsum dang /
rdzogs rim rnal 'byor chen po bsgoms pas /
rdzogs rim gyi rtogs pa yongs rdzogs skye ba'i rgyud smin zhing /
rdzogs rim yang mtshan nyid tshang bar skyes te tshe 'dir de bzhin gshegs pa'i sa 'thob pa dang /
tshe 'dir de ma thob kyang skye ba brgyud nas thob ste /
de'ang theg pa mchog gi rigs su skye ba dang /
chos 'di spyod pa'i tshe chos ldan gyi rgyal por 'gyur ba dang /
las kyi sgrib pa'i sdig kun 'dag pa dang /
lam 'di la bsam gtan byas pa tsam dang /
glegs bam klog pa dang /
kha ton du 'don pa dang /
rgyud kyi glegs bam du bris pas kyang mtho ris kyi dpal spyi dang khyad par ba 'khor sgyur 'thob par gsungs so / /
gal te g.yongs ba ma grub na /
lam 'di'i rnal 'byor pa dang rnal 'byor ma rnams 'jig rten 'di nas 'jig rten pha rol tu 'pho ba'i tshe /
dpal he ru dang rje btsun ma phag mo la sogs pa'i dpa' bo dang rnal 'byor ma /
lag na me tog dang /
bdug spos dang /
rgyal mtshan dang /
ba dan dang /
sil snyan sna tshogs pa thogs pas yid du 'ong ba'i glu'i mchod pa sna tshogs pas bsus nas phyi'i mkha' spyod kyi gnas su 'khrid cing nang gi mkha' spyod 'chi ba 'od gsal du 'jug par byed do / /
phan yon de rnams mngon du byed nus pa'i lam la sgrub pa byed pa'i rnal 'byor ba dang /
rnal 'byor ma ni sa steng na shin tu dkon par gsungs pas /
'di 'dra ba'i rnyed dka' ba'i lam la nyams len bya sa yod pa'i dus su ni /
shin tu rnyed dka' bar shes par gyis la /
lam 'di la thos bsam sgom pa la 'bad par byos shig /
mngon rtogs kyi rnam gzhag rnams zhib tu shes par 'dod na /
bde mchog gi rtsa bshad kyi rgyud dang /
spyi sgos kyi 'grel pa rnams dang /
'di dang rjes su mthun pa'i bde mchog gi rgya gzhung rnams dang /
bod kyi brgyud pa so so'i lugs las 'byung ba rnams legs par bsgrigs te /
phra rags rnams mtha' dag par lU i pa'i sgrub thabs kyi rgya cher 'grel pa 'dod 'jor bris pa las shes par bya'o / /
rgyal ba'i bstan pa mdo sngags gnad kyi don /
ji bzhin 'grel pa legs par dbang 'byor ba'i / /
klu sgrub @# / /
sha ba ri las legs brgyud pa / /
dpal ldan lU i pa yi lugs mchog 'di / /
lam 'di shes nas dad pa rnyed pa yi / /
tshul bzhin sgrub pa snying por byed 'dod pa / /
skal ldan mang pos ring nas bskul ba'i ngor / /
gsol ba ring du btab nas legs par sbyar / /
rgyu skar dbus na nya rgyas zla ba bzhin / /
phyogs 'di'i sgrub thabs dbang po 'di sbyar las / /
rnam dkar bsod nams 'di yis skye bo kun / /
dpal ldan he ru ka yi zhabs bsten shog /
dus kyi dbang gis shin tu nyams gyur pa / /
dpal ldan 'khor lo bde mchog lam bzang po / /
mi nub bstan pa'i rgyal mtshan legs 'dzin pa'i / /
dpyod ldan du mas phyogs kun gang bar shog /
ces rnal 'byor gyi dbang phyug lU i pa'i lugs kyi bcom ldan 'das 'khor lo bde mchog gi sgrub thabs bde chen gsal ba zhes bya ba 'di ni /
lam 'di shes nas tshul bzhin du sgrub 'dod pa'i dge ba'i bshes gnyen mang po zhig gis ring mo zhig nas bskul ba'i don du /
mang du thos pa'i dge slong dpal 'khor lo sdom pa'i rnal 'byor pa shar tsong kha pa blo bzang grags pa'i dpal gyis 'brog ri bo che dge ldan rnam par rgyal ba'i gling du sbyar ba'i yi ge pa ni dka' bzhi pa rin chen dpal lo / /
'dis kyang bstan pa rin po che phyogs kun tu rgyas par byed nus par gyur cig mang+galaM / /

