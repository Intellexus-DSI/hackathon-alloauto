@# / /
mdo sngags kyi gzhung la slob gnyer byed tshul gyi bslab bya nor bu'i gling du bgrod pa'i lam yig sogs bslab bya sna tshogs kyi skor bzhugs so / /
@## / /
rgyal kun mkhyen rab gcig bsdus 'jam pa'i dbyangs / /
dur smig gar gyis rnam rol tsong kha pa / /
dngos grub kun stsol bcom ldan gshin rje'i gshed / /
rnam gsum dbyer med zhabs kyi padmo la / /
gus pas 'dud do brtse bas rjes su zungs / /
skye bar btags pas mngon rlom tshangs pa dang / /
khengs dregs 'byor pas g.yeng ba'i 'dod lha'i rigs / /
ma yeng blo gsal tshul mthun don gnyer can / /
slob gnyer tshul bzhin byed bar 'dod rnams la / /
gdams ngag cung zad sbyin no nyon cig ang / /
dal ba'i rten thob rgyal ba'i bstan dang mjal / /
mtshan ldan bshes dang chos mthun grogs kyis bskyangs / /
mthun rkyen rten 'brel 'joms pa 'di 'dra ba / /
yang yang rnyed par dka' la dan che bas / /
phyi bshol spangs te snying po longs shig ang / /
las kyis bsdus pa'i @## / /
pha yul nye du kun / /
bzhag ste rgyang ring yul du song na yang / /
rgyus med yul nas don med mdza' bshes sogs / /
bsdus te rnam g.yeng byed pa smyon ba yin / /
'ongs don thos bsam las la sgrims shig ang / /
sgo gsum dge la sbyar phyir ming dang don / /
mthun pa'i bshes shig rang gi dge rgan du / /
bsten nas chos kyi bya ba ma lus pa'i / /
rtsa par mthong ste bka' bzhin bsgrubs pa yis / /
rten 'brel 'go nas 'grigs par gyis shig ang / /
sdig grogs yin zhes r+wa can mi 'byung gis / /
gces shing phan pa'i zol gyis 'dzum bstan nas / /
rtse rgod g.yeng ba'i grogs byed bag med kyi / /
las la sbyor de sdig pa'i grogs yin pas / /
'go ba'i nad bzhin ring du spongs shig ang / /
cha rkyen yod na mi bzod myur du brlag /
med na mi bzod bu lon stong 'jal byed / /
ci byas chos kyi gegs su 'gro ba 'di / /
grogs ngan 'du 'tshogs mang ba'i skyon yin pas / /
bse ru lta bur gnas par gyis shig ang / /
ming la mthun rkyen zer yang chos phyogs las / /
nyams byed 'dod yon bdud kyi g.yab mo ste / /
'dod chung chog shes sngon byon dam pa rnams / /
dngul bsam ma nor don gnyis rtser son pas / /
'phral phugs khe nyen gang che dpyod cig ang / /
gdol spyod khyim ba'i rjes 'jug g.yo khram mkhan / /
chos min spyod pa'i than snye mgo 'phang mtho / /
lto skya gos hrul thos dang tshul khrims kyi / /
bcud ldan snye ma'i mgo bo dma' na yang / /
gtan gyi skyid sdug 'dra 'dra min no ang / /
bla ma la gus mtho la phrag dog med / /
dman la brtse sogs nang nas dul gyur na / /
phyi bltas col chung skye bos mngags tshad la / /
mi nyan gyong por snang yang skyon med par / /
phyi 'jam khong rtsub spyod pa spongs shig ang / /
mngon mtho nges lags yon tan kun gyi rgyu / /
bstan pa'i gzhi ma lhag pa'i tshul khrims 'di / /
rnam grol don gnyer lam gyi srog yin kyang / /
tshul 'chos spyod pa 'di yis thar dka' bas / /
bslab khrims ngo lkog med par srungs shig ang / /
kun spyod gtsang bas gzhan gyi yid du 'thad / /
smra ba nyung bas phog thug g.yeng ba med / /
dad brtson dran shes brtan pos nyin re bzhin / /
yon tan yar @# / /
tshes zla ltar 'phel 'gyur bas / /
sgo gsum bag dang ldan par gyis shig ang / /
dang po thos pa'i sgron me ma sbar na / /
kun nas nyon mongs srid pa'i skyon mtshang dang / /
rnam byang thar pa'i lam gyi bsgrong tshul sogs / /
blang dor ji ltar bya ba mi shes pas / /
thos pas blo mig spyangs par gyis shig ang / /
don gyi rgan po tshig gi 'khar ba la / /
brten phyir gzhung tshig blo 'dzin mi byed par /
dpe klo gtsam dang ngag sgros than thun kyis / /
nyin re 'gro thabs des kyang mi phan pas / /
dpe 'dzin skyor sbyangs yun du gyis shig ang / /
gzhung tshig mang du bzung ste bskyar na yang / /
don la mi sems rim gro'i chos klog dang / /
ne tsho'i 'don pa lta bu brgya tshar gyis / /
brjod bya'i gnad la sgro 'degs mi chong pas / /
don la brtags dbyad zhib mo gyis shig ang / /
kun byang 'jug ldog tshul lam rmongs shing / /
tshogs kyi dbus su smra mkhas dang la 'dod na / /
da lta bza' btung gnyid kyi bde ba la / /
chags pa'i skyid chos 'di yis mi 'grub pas / /
dka' sbyong sdug rus bzod par gyis shig ang / /
nyin re zas kyang mi dran brtson 'grus rtsom / /
zhugs ma thag nas mkhas pa'i go 'phang 'dod / /
zhag gsum lon tshe rjes med g.yeng bas khyer / /
de 'dra de la ci yang mi yong bas / /
brtson pa chu bo'i rgyun bzhin sten cig ang / /
dkor dang sgrib bas bying zhing rmugs ba'i steng / /
da dung zas dang gnyid kyi tshod mi rig /
lang shor zlo ngan 'phro zhing rgod pa'i thog /
phyi phyir 'chal gtam du mas g.yeng ba sogs / /
dgag bya'i rigs la bsgrub byar ma 'dzin ang / /
skyon yon blang dor rang gis mi byed par / /
grags skam 'ud kyi rjes su 'brang na yang / /
nyes skyon su yis lag pas mi sel la / /
yon tan sus kyang kha ru mi ldug bas / /
blun po chu sna gar khrid ma byed ang / /
zab zab man ngag zer dgu tshol pa dang / /
thob thob mang po'i rnam grangs gsog byed cing / /
sgra snyan sman rtsis sogs la mgo 'khor ba / /
gzhung lugs thos bsam rnal ma'i gegs yin pas / /
rtsa ba bor nas yal ga ma 'dzin ang / /
rang rang gzhung gi brjod bya dgos don sogs / /
ma mthong shag 'gyed tshig 'khri skam po dang / /
rigs pas dpyad pa mi bzod go thob kyi / /
pa ma bshad 'dis kyang brdar sha mi chod pas / /
go rigs zung du 'brel bar skyongs shig ang / /
'khrul bral gzhung re nges bzung gzhir byas nas / /
gzhan rnams de dang sbyar te dpyod pa las / /
gang byung dpe la lta zhing thams cad kyi / /
rjes su 'brangs ba shes rab 'chal 'gyur bas / /
rang lugs gtad so yod par gyis shig ang / /
dpyad bas nges ba lam tsam rnyed na yang / /
chos tshul zab pas thag chod mi snga zhing / /
'grig 'grig mang pas rnam rtog rgya skyed pas / /
dpyad pa ma thal gzhung la 'khril bzhin du / /
rgyas bsdus 'tsham ba'i dpyad tshul gyis shig ang / /
@# / /
ma rig mun sel thos ba'i me sbar yang / /
nga rgyal du ba'i ngo bor 'khyil pa yis / /
phyi phyir skyon yon mthong ba sgrib byed la / /
chos su song na shes rgyud du la dogs pas / /
snyem longs ba ma go 'phang ma mtho ang / /
mthon po'i sgang la chu be mi chags pas / /
dman sa bzung ste gus pa'i brtul zhugs kyis / /
chos mthun blo kha mtho ba thams cad las / /
blo skyed gang lon bre sog phul sog gis / /
sgro 'dogs 'phral dang 'phral du chod cig ang / /
dbu tshad zung du 'jug pa'i lta ba dang / /
chos mngon mdzod dang pha rol phyin pa'i sgom / /
bstan pa'i nang mdzod 'dul ba'i spyod ba rnams / /
mtshang bslab gsum ya bral 'gyur ba'i phyir / /
bka' bod lnga la tshang par sbyongs shig ang / /
dka' bas bsags pa'i mang thos nor bu yang / /
brjed nges rkun pos dal gyis 'joms byas te / /
rin chen gling nas stong par ldog srid pas / /
rgyun du goms 'dis dran shes brtan po yis / /
gang shes brjed pa med par sogs shig yang / /
snyigs dus blo dang bsod nams dman pa'i phyir / /
lhag pa'i lha dang yi dam chos srung la / /
rtse gcig gsol 'debs phyag mchod maN+Dal sogs / /
tshogs bsags sgrib sbyong 'bad pa drag po yis / /
zhing gi mthu la rgyab brten gyis shig ang / /
thun mong lam sbyangs sngon du ma song zhing / /
gzhung don lta ba'i blo mig ma phye bar / /
cho ga'i ngag 'don byang ba tsam zhig gis / /
gsang sngags 'chang ba'i gral du mi tshud pas / /
bstan la rim pa bzhin du slobs shig ang / /
gsang chen rgyud kyi rgyal po'i sman hrog rnams / /
sbyor bar bsdebs pa bskyed? rdzogs rim pa sogs / /
yin phyir gzhung lugs che rnams yal por nas / /
man ngag kho nar dga' ba gnas min pas / /
rtsa bshad sbyar te rgyud don tshol cig ang / /
gsang sngags de yang 'phral gyi rkyen sel lam / /
tshe dang nor sgrub dbang sdud mngon spyod sogs / /
tshe 'di'i lag cha kho nar 'khyer ba ni / /
sa mchog tsan dan sol bar byas 'dra bas / /
chos kyis ngan song bsgrubs pa ma byed ang / /
sngags gzhung thos bsam byas pa'i nying dgos su / /
rgyal kun dgongs pa gcig gyur rtag pa'i bka' / /
dngos grub rtsa ba dam tshig bsrung ba 'dir / /
'bab pa'i tshul la go ba gting tshugs pas / /
gtan 'dun 'chug pa med par gyis shig ang / /
khyad par lta ba snyigs ma'i gnas skabs 'dir / /
dam bca' tsam gyis mkhas rlom skye bo yi / /
sdon med legs bshad skad kyi 'chal gtam yang / /
bsod chung shes 'chal rnams kyi rnar 'gro bas / /
ri bong cal gyi rjes su ma rgyugs ang / /
'jam pa'i dbyangs kyis nyin bzhin gdams ba yis / /
rgyal ba'i dgongs ba mthar dag mngon gyur ba / /
blo bzang rgyal ba yis kyang ma thon pa'i / /
gsar bshad phra men ma yi so nam des / /
phan las gnod pa chebs sgrims shig ang / /
thugs bcud zab mor bsngags pa tsam min bar / /
rgyan drug mchog gnyis grub chen thams cad kyi / /
rang gzhung dbang por bzhugs pa'i @# / /
mdo rgyud kun / /
gsal byed rgyal pa gnyis pa'i lugs bzang 'dir / /
blo rtse gcig tu dril te 'jus shig ang / /
gar rgyug phyogs su dkyus ston byed pa bzhin / /
dang po nyid nas gcig shes gnyis shes kun / /
srid par 'khyer ba'i dmu rgod sems kyi rta / /
'di nyid gdul thabs kho nar 'khyer ba yis / /
thos bsam chos su 'gro bar gyis shig ang / /
'khor lo bzhi ldan rten bzang thob skabs 'di / /
'khor ba'i 'ching ba gcod pa'i dus yin bas / /
'khor gsum skor ba'i thabs tsam ma yin par / /
'khor lo gsum gyi dgongs don nges rnyed nas / /
'khor gsum dag pa'i dge sbyor gyis shig ang / /
chos kyi rtsa ba bsam pa'i bzang ngan yin / /
chos kyi sgo 'byed rnam dag thos pa yin / /
chos su song tshad 'di snang zhen log yin / /
chos kyi snying po thabs shes zung 'jug yin / /
chos la chos bzhin spyod par gyis shig ang / /
rnam mang gzhung lugs zab yangs chu gter las / /
rnam dag thos ba'i nor bu len pa'i tshul / /
rnam par bshad pa'i mig sman thur ma yis / /
rnam grol don gnyer yongs kyi mig phye ste / /
rnam kun mkhyen pa'i dpal la spyod gyur cig /
ces mdo sngags kyi gzhung la slob gnyer byed tshul gyi bslab bya nor bu'i gling du bgrod pa'i lam yig ces bya ba 'di ni / /
spyir deng sang bstan pa snyigs ma'i mthar son ba'i dbang gis nyams len dgos pa'i gtam tsam yang nub /
thos bsam dgos pa'i gtam tsam yod kyang /
gang la thos pa bya ba'i yul dang /
thos pa ji ltar byed ba'i tshul sogs legs par shes pa shin tu dkon par snang bas /
'di 'dra zhig 'dri 'dun sngar nas yod pa'i thog nye char dar han be'i li'i shog nas blo dang ldan pa dge slong dkon mchog rdo rje bskul ba'i dor btsun pa dkon mchog pa stan pa'i sgron mes thos don rgyud la sbyar ba'i nyams len ma thub kyang /
bla ma gong ma zhig gi ming tsam la skyabs sum mchi bar grwa rgyang dkyus ma'i lugs bzhin slob gnyer la sdug rus cung zad byas pa'i rang myong dang /
dam pa gong ma'i gsung rgyun la brten nas rags rim zhig bris pa'i mtshams su da lta phan par smras kyang go ba dkon par snang pas dgos pa mi 'dug snyam nas bzhag pa'i tshe /
bstan la gcig tu sman pa'i lhag bsam dang mkhyen rab kyi dbang phyug dam pa dgon pa'i khri thog pa dkon mchog rgyal mtshan pas 'di'i 'phro bskang ste cha tshang ba zhig dgos zhes nan tan gnang pa bzhin mjug grub par byas pa'i yi ge ba ni dge slong dkon mchog kun dgas bgyis pa 'dis kyang don gnyer can rnams la phan thogs par gyur cig ! / /
yang dag lam bzang gsal mdzad bla ma dang / /
rab 'byams rgyal ba sras dang bcas rnams la / /
rnam dag dad pas lan brgyar phyag byas nas / /
spangs blang rnam gzhag 'ga' tsam bsnyad par bya / /
bslab par bya ba rnam grangs mang na yang / /
gnad la phan pa rang la rag las pas / /
bya ba gang la'ang las 'bras dpang bzhag nas / /
rnam dkar las lam dag la 'bad par bya / /
dal ba brgyad ldan sangs rgyas bstan dang phrad / /
mtshan ldan bla ma dam pa dag dang mjal / /
da lan 'dra ba slan chad tshang dka' ba / /
yang yang bsam nas dal ba 'bras ldan 'tshal / /
khas blangs bcas mtshams phra rags thams cad la / /
nan tan bsam pa thag pas 'bad byas na / /
sras bcas@# / /
rgyal bas rab bsngags lam bzang yang / /
rang rang lag na gnas pas 'bad par 'tshal / /
zab rgyas man ngag mtha' yas mnyan na yang / /
kha bshad tsam la 'phyan na phan dka' bas / /
mtha' dag rang rang bsam pa dang sbyar nas / /
nan tan lag blang bya ba man ngag gnad / /
snga char mtshan ldan bla ma dam pa btsal / /
slad nas zab rgyas gdams ngag tshang bar mnyan / /
tha mar gdams ngag mtha' dag nyams blangs na / /
sangs rgyas sar chas skal bzang ldan pa lags / /
bsam rgya ma mang gang brtsams pha mthar bskyal / /
skyabs gnas dam pa rnams la dad pa sbyangs / /
dkar nag las 'bras bsam nas spangs blang bya / /
'bad pa 'bras dang bral la ngal ba spangs gzhan la bsam ngan 'chang bas rang rang nyams / /
'chal gtam smra ba mang bas bya ba 'chag /
nga rgyal chags sdang can la dgra sdang bas / /
rang dang gzhan la gang phan brtag nas bya / /
rgyal dang rgyal sras bcas pa thams cad kyang / /
lhag bsam rnam par dag pa las bltams pas / /
rtag par gzhan phan bsam pa sbyangs pa dang / /
mtha' bral yang dag lta bas rgyas gdab bya / /
sngar bsags las ngan mtha' dag 'bad pa brgyas / /
bshags nas g.yang sa nyam pa dgag pa dang / /
rnam dkar gang byas ma rgan thams cad la / /
phan slad bsam pa thag pas mtshams sbyar bya / /
lugs zung sgrub tshul gzhung lugs nyung bsdus su / /
'grig 'grig tshig gi pir gyis bris 'di yis / /
legs nyes 'byed byed ye shes gter rnyed de / /
stobs sogs yongs rdzogs mgon po mchog thob shog /
ces lugs gnyis kyi bslab bya mdor bsdus 'di ni blo dang ldan pa rab 'byams pa 'jigs med grags pas bskul ngog 7btsun pa dkon mchog bstan pa'i sgron mes dbyangs nges pa'i tshul du bris pa'o / /
! / /
dus gsum gyi rgyal ba kun las kyang / /
drin 'khor mtha' med pa'i thugs rje can / /
tha mal gyi tshul 'dzin dang po'i mgon / /
pha bla ma snying gi ze'u 'brur bzhugs / /
gnas 'khor bar 'khyams pa'i thog ma med / /
sgos ngan song gsum gyi btson dong du / /
bzod med kyi sdug bsngal myong myong nas / /
dus da lan dal ba'i rten cig rnyed / /
tshe mi rtag gnyid kyi thun chung la / /
don med kyi dga' sdug rmi lam 'khrug /
glo bur du sad dus ngan song gi /
tsher dong der yod na ci rang byed / /
dus da lta rang dbang rang la yod / /
mgon skyabs dang dpung gnyen btsal na legs / /
'jigs yer re gshin rjes khrid pa'i tshe / /
skyabs med kyi sdug smras su la 'don / /
dro 'jam gyi gos dar 'dzom na yang / /
de yun ring gyon gyi rang dbang med / /
rab 'bar gyi lcags sreg leb mo de / /
gyon ma dgos tsam zhig mdzad na legs / /
zas zhim mngar 'dzom pa'i dkor nag la / /
'dzem med du spyod pa'i dred po khyod / /
lo bye ba 'bum phrag stong gi bar / /
zangs zhun gyi khu ba 'thung nus sam / /
gnyen mdza' bshes mang yang za grogs yin / /
lam rgyus med kyi 'phrang du gcig pur 'gro / /
las bsags pa'i rnam smin rang gis myong / /
'di soms la mthun @# / /
'jug g.yeng ba spongs / /
phyogs thag ring mgron po'i lam zhag 'dra / /
'di snang kun don med pa slu brid yin / /
tshe phyi mar phan pa gzhan med pas / /
rang nus pa gang yod dge la sbyor / /
chos zab mor grags pa mang na yang / /
dam tshig dang sdom pa bsrung ba 'di / /
dus gsum gyi rgyal ba dgyes byed dang / /
gtan 'dun gyi sgrub pa'i yang rtse yin / /
bsten na ni dge ba'i bshes gnyen bsten / /
bsam na ni dkar nag las 'bras soms / /
byed na ni dam pa'i lha chos gyis / /
dus nam yang bslub med do kye / /
chos zab mo glu ru blangs pa yi / /
gtam tshig gsum smras ba'i dge ba 'dis / /
blo dam pa'i chos la phyogs pa yi / /
lam gegs med 'grod pa mthar phyin shog /
ces pa 'di ni dge sbyor la brtson pa 'jigs med mkhas mchog gis bskul ngor 7btsun pa dkon mchog bstan pa'i sgron mes bris pa'o / /
! / /
mgon thugs rje'i gter chen spyan ras gzigs / /
bod pur rgyal 'dren pa dkon mchog 'bangs / /
dus da lta 'jam dbyangs bzhad pa'i sde / /
lha bla ma dbyer med thugs rjes gzigs / /
bod chen po byang gi phyogs mtha' 'dir / /
ma 'gro pa'i bde skyid bstan la rag /
chos bstan pa'i 'phal rgyas khyed kyi drin / /
'di bsam zhing bka' drin snying nas dran / /
sngon bla ma dri ma med pa dang / /
ma mkha' 'gro gsang ba ye shes sogs / /
yongs gnas gsum gyi dpa' bo dpa' mo kun / /
mgrin gcig gis lung bstan ji ltar mdzad / /
kyai gangs ri'i mgon po spyan ras gzigs / /
gnas de na khyod kyi zhing khams yod / /
zhing de na khyod kyi gdul bya yod / /
ces lung bstan gyi gdul bya'i dus la babs / /
ches snyigs ma lnga bdo'i dus ngan dang / /
las sdig la spyod pa'i yul mtha' 'dir / /
lha snying rje'i gter chen khyod min pa / /
nga nyam thag gi mgon skyabs su la zhu / /
chos mdo sngags bstan pa nyi rgas 'dra / /
de bshad sgrub kyis 'dzin pa'i bstan 'dzin dkon / /
chos tshul bzhin sgrub la dgra bo mang / /
dus snyigs ma'i rang mtshang mtsho ltar rdol / /
'di bsams na shes pa gya ting nas skye / /
sems skyo yang las ngan sgrog gis bcings / /
nga gdungs pa'i 'o dod rgyang nas 'bod / /
lha thugs rje chen pos gsan lags sam / /
sgos tshe thung nam 'chi cha med la / /
nyin de ring yan chad gdon gyis smyos / /
las don med sdig pas rang rang phung / /
da 'gyod kyang 'gyod pa 'phyis nas gda' / /
mi rgan gzhon med par 'chi ba la / /
khyad med ba rang gis mngon sum mthong / /
da rang rang de ltar glo bur du / /
'chi mi dgos blo rtse ci zhig yod / /
ri lung pa gser gyis bkang na yang / /
rang 'chi dus rdul tsam 'khyer dbang med / /
gzungs yig drug tshar gcig bton na yang / /
de 'jig rten phyi ma'i lam rgyag yin / /
chos gcig la byin rlabs che ba de / /
sngags gzungs mchog yi ge drug ma yin / /
khong byis pa tshun chad shes pa de / /
nged pod kyi chos skal yin pa'i rtags / /
mi sdig can btsan thabs 'chang rgya'i chos / /
dkor bag chags ngan pa sbyong ba la / /
ches zab pa'i mthar thug smyung gnas yin / /
'di'i phan yon @# / /
nam mkha'i mtha' dang mnyam / /
dus deng sang ngan lam go mtho yang / /
lam bar do'i 'phrang ring brgal ba'i nyin / /
dgra gshin rje'i dmag gis bskor ba'i tshe / /
chos tshul bzhin byas pa'i mi de skyid / /
'phrang ya nga'i 'jigs pa sel 'dod cing / /
mar ngan song gi skye sgo gcod 'dod na / /
lha thugs rje chen po'i zhabs la 'jug /
dus nyin mtshan med par gsol ba thob / /
yar mtho ris thar pa'i go 'phang dang / /
mar ngan song gsum po gang du 'gro /
dus da lta'ang ma kha rang gi lag /
mtshams 'di las 'das na thar ba dka' / /
kho 'chi bdag bdud kyis khrid pa'i skabs / /
ming go sa dpa' rtsal stobs 'byor sogs / /
rgya ci tsam che yang phan pa med / /
phan nges pa dam pa'i lha chos yin / /
nor longs spyod sbrang ma'i sbrang rtsi 'dra / /
sdig rang gis bsags kyang gzhan gyis spyod / /
gnyen mdza' bshes tshong 'dus mgron po 'dra / /
dus ring po mi sdod gyes nas 'gro / /
gzugs lang tsho ston ka'i me tog 'dra / /
zhag re re bzhin du rim gyis yal / /
las skyid sdug thag mkhan rkang stabs 'dra / /
gang dar ba'i tha ma rgud pa yin / /
gnas 'khor ba 'di'i phun tshogs la / /
mthar mi bslu bya ba gcig kyang med / /
de soms la dam pa'i lha chos gyis / /
chos zab mo 'phags pa'i bsgom bzlas gyis / /
dus nam zhig bem rig bral ba'i nyin / /
lha thugs rje chen pos zhal bstan nas / /
bu bde ba can du shog cig ces / /
mgon 'od dpag med kyi drung du 'khrid / /
don de phyir sgo gsum dge la 'bad / /
dge gang bsags de yi don du sngos / /
de byas na mi lus don dang ldan / /
chos bstan dang mjal ba'i dgos pa 'grub / /
tshul de ltar smras ba'i dge bas kyang / /
nged yon mchod blo sna chos la bsgyur / /
las dkar po dge la rtag sbyang nas / /
mchog thar pa'i go 'phang myur thob shog /
ces smyung gnas sogs dang 'brel bar ma Ni bskul ba'i mgur dbyangs 'di lta bu zhig dgos zhes 'phags pa thugs rje chen po'i rnal 'byor la brtson pa'i smyung gnas pa dge slong ngag dbang rgyal mtshan gyis bskul ngor /
7btsun pa dkon mchog bstan pa'i sgron mes kun gyis go bde par bris pa 'dis kyang skye bo rnams la phan thogs par gyur cig / / /
! keng rus gcal ba kram 'jigs pa'i dur khrod dang / /
khang bzang nyams dga' 'byor pas brgyan pa gnyis / /
gang nas bltas kyang chags bral rgyur mtshungs kyang / /
ngang pa 'dam la sred bzhin rmongs pas bslus / /
cang shes rta dang glang po gser dngul dar / /
chang dang bur ma bza' bca' btung ba sogs / /
jing gir rgyal po'i 'byor pa la 'khu yang / /
nying dgos snying po til 'bru tsam yang med / /
ting ting shag gi sgrar bcas ri sul lam / /
thang stong yangs por bag phebs rgyu byed cing / /
deng ni shi yang 'gyod pa med snyam du / /
nang nas dga' ba rgyas de skyid pa'i mchog /
pang na gnas pa'i nor bu rin chen yang / /
phang pa med bar sbyin par btang byas te / /
bang mdzod mtha' dag stong par byed nus na / /
mang pos 'phya @# / /
yang rang don 'grub pa yin / /
tsong kha ba yi ring lugs dri ma med / /
tshang lam nor 'di 'drar mjal dus su / /
mdzangs blun dbye ba shan 'byed dus yin pas / /
pha wang bzhin du rang mgo ma skor cig /
zhing sa gshin por sa bon btab pa bzhin / /
zang zing dngos po dkon mchog mchod bar phul / /
'ong bar nges pa 'chi ba'i dgra yin pa / /
yang yang bsams te phyi ma'i so tshis mdzod / /
rang nyid rang la shin tu gces na yang / /
lang shor blo ngan 'di yis phung du 'jug /
shing ltar gyong ba'i shes rgyud 'di btul na / /
sangs rgyas go 'phang de yang thag mi ring / /
hang 'gro sa tsam gyi ka mad sum cu la / /
ang yig srog tu zhugs pa'i glu chung 'di / /
yid dga' chos 'dzin dben pa'i ri sul nas / /
dkon mchog bstan pa'i sgron mes glu ru blangs / /
! / /
ka ye gzhung lugs mang du thos na yang / /
kha bshad skam po chu nang rdob bzhin / /
ga ler rang gi rgyud la ma sbyar bas / /
nga ni 'gyod de rang la le zhig bda' / /
ca ri sa bzhin du kha 'khum lag 'khum zhing / /
cha rgyus yod med kun la gzhog slong gis / /
ja mar rtsam sogs ji tsam 'ongs na yang / /
nya ltar ltogs pa'i sems 'di brgyag dus med / /
tA ras gser dngul gos dar rta dang nor / /
tha na dung rtse rdog gcig yan chad kyang / /
da lta bsog dus dgos dgos 'dra ba la / /
na 'chis bcom nyin phan pa spu tsam med / /
pa tra ltar 'khyog 'di snang bya byed kyi / /
pha mthar mi phyin dal 'byor stong par zad / /
ba lang rten dang khyad par ma dod na / /
ma la bu skyes dgos pa ma byung ngo / /
tsa tur lus kyi 'byung ba cha snyoms shing / /
tsha rkyen grang rkyen thub ba'i gnas skabs der / /
dza ya'i bka' bzhin dam chos ma bsgrubs pas / /
wa ler lus sems gnyis po 'grib nas thal / /
zhwa ser bstan pa nyams ba'i than lhas su / /
za chog mkhan po nga dang nga 'drar yang / /
'a 'ur grags bas mi rnams skyabs 'tshol te / /
ya re nga 'o mdzo sbrel g.yang bskyur 'dra / /
r+wa gdengs gshin rje'i rgyal po m+r+gas shing / /
la lung myul ba'i pho nya grangs mang la / /
sha za ma mo'i gnod pa mthu che bas / /
sa steng yun ring sdod pa'i re ba med / /
ha cang rtag 'dzin mche blo sna bstungs / /
a ho a ho nges par 'phyis 'dug go /
glu rta kha la ma gyer sems la zungs / /
rang lcag rang gis bro ba la snying phur tshugs / /
! / /
ka ye dam pa rnams ni zhi bar gshegs / /
kha lta grogs mched phal cher 'das na yang / /
ga le sos bder sdod pa'i mdo med po / /
nga ni rang gis rang la gros shig 'debs / /
ca co don med gtam gyis sems rtsa dkrugs / /
cha byad mtshar dgu'i bslu brid sred pas bcings / /
ja sogs 'dod yon rjes su rgyug pa yi / /
nya mo 'chi bdag lcags kyus zin la nye / /
ta la'i 'dab ltar rgyas pa'i dpal 'byor kyang / /
tha mar dran pa'i yul du bskyur nas 'gro /
da lta dbyer med lta bu'i lus sems kyang / /
na rga 'chi ba'i dbyen gyis so sor 'byed / /
pa tra'i mjug ldan gnas 'dra 'khor ba'i mtsho / /
mtha' mi mngon sdug bsngal brgyas gang bar / /
ba spu tsam @# / /
yang mi g.yo snying kham can / /
ma rig gdon gyis myos te ha cang 'khrul / /
rtsa sngon ba mos reg pa'i grang nyams dang / /
tsha ba'i chu thigs phog pa mi bzod de / /
dza zhes 'gug byed las kyi lcags kyu yis / /
wa le dmyal ba'i me nang 'khrid kyis dogs / /
zha 'theng 'o na long bde sdug longs spyod dang / /
zam ma ning pho mo'i rten la sogs / /
'a cag 'dod dad mi 'dod dbang na med / /
ya mtshan bkod pa las kyis byas nas 'gro / /
ra bar chud pa bshan pa'i lug bzhin du / /
la 'ur gshed mas nam 'dzin cha med pas / /
sha khrag gdos bcas lus 'di dor ba'i tshe / /
sa 'og mun par mi ltung thabs shig mdzod / /
ha ha kha bshad mkhas la bsam brlag khyod / /
a ho bsam bzhin rang nyid mi brlag na / /
ha la'i dug mtshungs srid dang dam chos kyi / /
a mr-i ta gnyis ma nor ma bsre zhig ! / /
a A dal 'byor rten bzang lan gcig thob pa 'di ngo mtshar / /
i I 'di nas lhung na 'gro sa ngan song rang yin no| /
A U ma kir lhung phyin thar pa'i dus tshod cig med do / /
r-I r-i me ri 'bar ba'i sbubs der ci 'dra byas sdod pa /
l-i l-I las ngan lus la smin na bya thabs dang bral lo / /
e ai gnas der mi ltung thabs shig da lan rang byed dgos / /
o au thabs shig byed na skyabs 'gro las 'bras rang yin no / /
aM aM bsam blo gtong sa'i 'gag mdo 'di ka rang red aH ke la sha 'am rdza ri smug po yi mgul du / /
khe 'dod grags 'dod med pa ri dwags kyi pu bzhin / /
gser dri bsung 'thul ba'i rdzi ngad la snoms shing / /
nge rang gcig pur bag yangs rgyu ba zhig byung na / /
ce spyang bzhin du zas kyis gdungs pa 'di spangs shing / /
che mtho'i cha lugs sde dpon spyod tshul 'di dor te / /
je ring je ring dben pa'i bas mtha' ru phyin nas / /
nye du mdza' bshes 'brel thag chad ba zhig byung na / /
te lo nA ro'i rnam thar 'khyong ba ru dka' yang / /
the gtogs gros bsdur mdza' ba'i bya byed 'di bzhag nas / /
de na 'di na med pas kyi ser gyi rlung bzhin / /
ne'u gsing spang ljongs gang dgar myul ba zhig byung na / /
pe har dkor mdzod bsrung dra'i gnyer kha yang ma dgos / /
phe ra phyag pa'i khrims dpon spyod pa yang ma dgos / /
be'u lug tshun chad par brlag dogs pa yang ma dgos / /
me chu shing gsum 'dzom pas cog pa zhig byung na / /
tse ne langs pa kho nas gzhis rdzogs kyi 'gro bad / /
tshe 'di gang skyid pha yul byed pa yi 'dug bde / /
dze reg phog thug med par kun snyoms kyi 'grogs bde / /
we ltar gar yib mi shes stabs bde zhig byung na / /
zhes ngo 'dzin dgos pa'i dpon po yang med la / /
ze ba yar 'then dgos pa'i g.yog pa yang med cing / /
'e gnod dogs pa dgos pa'i dgra bo yang med par / /
ye shes lha tshogs kho nar bsten pa zhig byung na / /
re thag bcad pa'i mnga' thang rgyang skyur du byas la / /
le lo spangs pa'i dam chos rnal ma zhig byas te / /
shes rab thabs kyis zin pa rgyal sras kyi spyod pas / /
sems can kun la phan bsgrub nus shig byung na / /
he he @# / /
yid smon ltar gyi skal ba zhig yod na / /
e ma de las lhag ba'i dga' rgyu zhig ci yod / /
e kyai dga' ba chen po'i glu dbyangs shig blangs te / /
e waM zung 'jug sa la bro brdung zhig bya'o / /
dbyangs gsal gyi mgur ma 'di yangs sbrul ston zla gnyis pa'i tshes lnga'i nyin nges 'byung spu su zhig gis bskul te sug bris su bgyis pa'o / /
! / /
rje btsun bla ma rnams la phyag 'tshal lo / /
skyabs gnas kun la gus pas phyag byas nas / /
gzhung lugs kun la thos bsam byas pa'i don / /
nyams len kun la ji ltar slob pa'i tshul / /
rang gzhan kun la phar phyin mdo tsam spel / /
legs tshogs kun gyi rtsa ba bla ma ste / /
yon tan kun gyi gzhi rten tshul khrims dang / /
dngos grub kun gyi rtsa ba dam tshig yin / /
gtan bde'i rtsa ba 'dzug na de la dgongs / /
bya ba kun la las 'bras dbang por zhig /
re dogs kun la ltos med thog rdzings thongs / /
skyid sdug kun la lam gyi bogs 'byin bcol / /
sgrub tshugs mtha' ru skyol na de la dgongs / /
'dod yon kun la bdud kyi g.yab mor zungs / /
snyan grags kun la brag ca'i gdangs su soms / /
gnyen bshes kun la tshong 'dus mgron por ltos / /
chos brgyad 'khrib gcod na de la dgongs / /
sdig ltung kun la 'og ba'i nad bzhin 'dzem / /
dge tshogs kun la bre gsog phul gsog mdzod / /
spyod lam kun la dran shes bag yod sten / /
blang dor tshul bzhin sgrub na de la dgongs / /
chos mdzad kun la mos gus dag snang sbyongs / /
gsung rab kun la bag chags ci thebs dang / /
'jug ldog kun la rigs pas zhib mor dpyod / /
nyes spyod sgo mo 'gog na de la dgongs / /
srid 'byor kun la zhen log nges 'byung dang / /
'gro ba kun la rjes chags byang chub sems / /
'khor 'das kun la zhen bral lta ba ste / /
nyams len snying por dril na de la dgongs / /
mdor na thos don bsgrubs de mkhas pa yin / /
blang dor ngo lkog med na btsun pa yin / /
nyon mongs gden gsum thul na grub thob yin / /
mkhas btsun bzang gsum 'dod na de la dgongs / /
mang du thos kyang nyon mongs gnyen po ru / /
ma song bro ba'i glu bzhin don med pas / /
gang shes mtha' dag rang rgyud 'dul byed du / /
sbyor par phyed pa gdams pa'i rgyal por zungs / /
de skad gtam du byas pa'i dge ba'i mthus / /
rang gzhan kun gyi blo sna chos su 'khul / /
spong ba bsam gtan 'khor lo mthar phyin te / /
mkha' mnyam lus can yongs kyi don byed shog /
ces pa 'di ni bstan pa'i gsal byed sprul pa'i sku lhar ma pa ye shes bstan pa'i rgyal mtshan gyis bskul ba ltar /
btsun pa dkon mchog bstan pa'i sgron mes bris pa'o / /
! / /
rje btsun bla ma rnams la phyag 'tshal lo / /
legs tshogs rten 'brel kun gyi sgo gcig pu / /
bshes gnyen dam pa tshul bzhin bsten byed cing / /
dal 'byor rnyed dka' 'jig par sla ba'i tshul / /
bsams te blo sna chos su bsgyur bar bya / /
shi nas ngan 'gror mi skye'i gdeng med pas / /
skyabs 'gro las 'bras blang@# / /
dor la 'bad cing / /
srid las nges 'byung rnam dag bslab gsum gyis / /
sdug bsngal 'khor pa'i rgyun lam bcad par bya / /
ma rnams gces 'dzin snying rje'i sems mchog gis / /
rlabs chen rgyal sras spyod pa'i gzhung bsrangs shing / /
bstan pa'i snying po mtha' bral stong pa nyid / /
klu sgrub dgongs pa ji bzhin btsal bar bya / /
sngon 'gro thun mong lam gyis rgyud sbyangs te / /
'jug sgo rnam dag dbang gis smin byas nas / /
dngos grub gnyis kyi gter gyur dam tshig sdom / /
mig gi 'bras bu ji bzhin bsrung bar bya / /
rgyud sde gzhan gsum gdams par shar ba yis / /
bla med lam la nges pa mchog rnyed nas / /
bskyed rim phra rags rnal 'byor legs bsgoms te / /
skye shi bar de'i 'phrang las thar bar bya / /
lus dben sku yi rdo rje'i ting 'dzin gzhir / /
rlung sngags mnyam sbyor rdo rje bzlas pa'i mthus / /
dbu mar zhugs gnas thim pa las byung ba'i / /
dga' bzhi'i lam gyis 'od gsal 'dren par bya / /
de yi ngang las sgyu ma'i skur bzhengs te / /
de nyid yang yang stong par bcug pa yis / /
don dam 'od gsal ye shes mngon gyur te / /
srid pa'i rtsa bdrungs nas 'byin par bya / /
dag cing 'od gsal thugs kyi mkha' dbyings las / /
gang 'dul gzugs sku'i snang ba 'ja' tshon bzhin / /
'gog med rtag 'char sgyu 'phrul dra ba che / /
zung 'jug go 'phang myur du bsgrub par bya / /
de ltar byas na rgyal kun dgongs pa'i bcud / /
tshang la ma nor blo bzang rgyal bstan dang / /
mjal ba'i dgos don la g+r+tser son pa yis / /
'gyur med gtan gyi rgyal sa zin par nges / /
rang la nyams myong med kyang dam pa'i gsung / /
ji bzhin nyung du'i tshig gis bsnyad pa'i dges / /
'jam mgon lugs bzang phyogs mthar rgyas pa dang / /
rang gzhan mtha' dag smin cing grol bar shog /
ces mdo sngags kun gyi gnad 'dril ba'i bslab bya mdor bsdus pa 'di ni sgrub pa'i rgyal mtshan 'dzin pa gu shrI blo bzang tshe 'phel gyis 'di lta bu tshigs bcad nyung ngur bsdebs pa zhig dgos zhes bskul ba ltar /
7btsun pa dkon mtshog bstan pa'i sgron mes bris pa'o / / / /
don gnyis phun tshogs 'dod dgu'i dpyid 'jo ba / /
bslu med skyabs kyi dam pa mchog gsum la / /
gus pas btud nas lugs zung dang 'brel ba'i / /
bslab bya'i snying po mdo tsam spel bar bya / /
mchog 'bring dman pa'i skye bo gang la yang / /
las 'bras blang dor chu la bzhin dpyod pa ni / /
bde legs kun gyi rtsa bar 'gyur ba'i phyir / /
spang blang ma nor lag tu len pa gces / /
khyad par rnam grol thar pa'i grong khyer gyi / /
'jug ngogs gsal byed ting 'dzin shes rab gnyis / /
gang la brten pa lhag ba'i tshul khrims ni / /
bshad sgrub bstan pa kun gyi gzhi rten yin / /
tshul khrims rnam par dag pa'i dri bzang can / /
mang thos sprang rtsis gtams pa'i padma de / /
dregs ldan lha brgya'i gtsug gi rgyan 'gyur zhing / /
phun tshogs bung ba'i 'phreng ba ngang gis 'du / /
bla ma lha yi thugs rje sprin sngon la / /
mi phyed dad pa'i mig yangs gyen du gtod / /
bsnyen sgrub @# / /
las kyi gar stabs sgyur byed na / /
don gnyis dge ba'i gtos bzang 'dzin par nges / /
sgo gsum sbyod pa gang la 'jug pa'i tshe / /
sngon byon dam pa'i rnam thar rjes su sleb / /
rnam g.yeng bag med bya ba ring spangs tshe / /
bstan 'gro'i don chen sgrub la'ang dka' ba med / /
yul dus skye bo'i blo dang mthun 'jug gis / /
nye ring bar ma kun gyi sems gzung zhing / /
rang gi dge ba'i bya ba mi lhod pa / /
gang de lugs gnyis zung 'brel dga' ston yin / /
chos kyi mdun ma gtso bor gyur pa yi / /
phan par smra ba'i ngag las mi 'da' zhing / /
chos min gtam gyi rjes su mi 'brang ba'i / /
bzang ngan grogs kyi 'grogs lugs shin tu gces / /
mdor na lha chos rtsa ba dad pa yin / /
mi chos rtsa ba kun dang mthun pa yin / /
dngos grub rtsa ba dam tshig sdom pa yin / /
rtsa ba de gsum thugs kyi dkyil du chongs / /
khyad par chos srid gnyis las lha chos dang / /
'di phyi gnyis las phyi ma gtsor byed pa / /
de yi bya ba gang la zhugs na yang / /
'phral dang yun du phan pa kho nar 'gro /
des na dam pa gong ma'i rnam thar bzhin / /
tshul gnas thos bsam sgom pas rang rgyud btul / /
gzhan la'ang thar pa'i bag chags ci thebs kyis / /
bstan 'gro'i don la brtson pa rgyun chags mdzod / /
mdor na rgyun du rang gi sgo gsum la / /
brtag ste skad cig tsam yang mi ltod par / /
nyin mtshan don yod chos kyis 'da' byas na / /
legs tshogs thams cad lhun gyis 'grub par 'gyur / /
lugs zung 'dab ma'i gar gyis rol pa yi / /
bslab bya mkha' 'gro dkar po'i 'phreng ba 'dis / /
khyod thugs ma dros klung du rtsen pa las / /
legs byas rlabs kyi khreng ba rgyas gyur cig /
ces pa 'di ni mtshan sgrogs mkhan chen sprul pa'i sku rin po che ngag dbang 'jam dpal bstan par brgyas kyis 'di 'dra zhig dgos tshul byung bar brton 7btsun pa dkon mchog bstan pa'i sgron mes bris pa'o / /
! / /
rab 'byams rgyal ba kun gyi ye shes ni / /
dus mthar thub bstan rgyal mtshan bsgreng ba'i byir / /
gsum ldan ngur smrig 'chang ba'i rnam rol ba / /
yab rje 'jigs med dbang po'i zhabs la 'dud / /
dam pa'i skyes bu 'ga' zhig mdo sngags? kyi / /
lam bzang sgrub tshul bslab bya dgos so zer / /
gzhan la phan pa'i bslab bya byed pa po / /
rang nyid bsam zhing rang la yi mug skyes / /
'di phyi'i skyabs su bla ma bsten na yang / /
bden kha rang gis bzung ba yid re mug /
dal 'byor don che rnyed dka' zer bzhin du / /
don med stong par gzad pa yid re mug /
nor rkun mthong nas shin tu zon byed kyang / /
mi rkun gshin rje'i zon med yid re mug /
lkog gyur gnas lugs 'tshol ba'i khul byed kyang / /
mngon gyur 'chi ba mi mthong yid re mug /
nyes spyod chu bo thur du rgyug bzhin du / /
bde 'gro'i ri rtser phyin 'dod yid re mug /
bde 'gror ma zad bde ba can 'dod kyang / /
dmyal ba'i gting rdo byed pa yid re mug /
skyid sdug 'dam dbang yod cing shes bzhin du / /
thar med btson rar 'jug pa yid re mug /
gzhan la 'di phyi'i skyabs @# / /
'jug khas len yang / /
rang nyid gar 'gro med pa yid re mug /
bstan 'dzin gong ma'i gral du 'tshang na yang / /
bstan pa'i sgo ru ma chud yid re mug /
sdom gsum nor bu'i gter kha phye ba las / /
nyes ltung rnyog chu rdol ba yid re mug /
grol ba thar ba don gnyer zer bzhin du / /
sred mkhos phyi phyir 'ching ba yid re mug /
thar 'dod skyes bu yin pa gzhir bzhag la / /
ci byas 'khor ba'i rgyur song yid re mug /
mig rtsa nor la gtad de chog shes kyi / /
gdams ngag bro ba'i chos bshad yid re mug /
dka' tshegs che la 'di phyi gang du yang / /
phan med sha sdug khyi sdug yid re mug /
rtse gcig dad pas rgyu nor bsags bsags kyang / /
'chi tshe cam gyis bsgyur dgos yid re mug /
'di bas 'di dgos mang ste bshol ba'i 'os / /
dam chos gcig pur bab pa yid re mug /
bstan pa'i bya bar btags nas sde dgon bskyangs / /
chags sdang ru mar song ba yid re mug /
gra slob sbyin bdag ngan pa yar 'then bas / /
rang nyid thur du lcung ba yid re mug /
rgya chen gzhung lugs lta ba'i mig bgrad nas / /
blang dor lag nom dgos pa yid re mug /
'grig 'grig chos gtam bshad kyang spyod tshul la / /
bltas kyin grogs kyi zhe khrel yid re mug /
g.yo sgyu 'phral la gzhan gyis ma shes kyang / /
mchog gsum thugs khrel 'byung ba yid re mug /
snying rje'i nyams btod rang mkho phugs su bcug /
byi la'i 'jam skad 'don pa yid re mug /
dge sbyor byas kyin sems dang rmi ltas tshun / /
je thu je thur 'gro ba yid re mug /
mi tshe chos la bskyal ba'i ma las nas / /
dud 'gro'i bem po byung na yid re mug /
da lta gdong yod khul gyis sos bder bsdad / /
'chi kha sdug smras shor na yid re mug /
mdor na 'khrul pa med ba rgyal ba'i bka' / /
sngon byon dam pa'i gsung dang rnam par thar / /
'khor 'das skyon yon gang gi sgo nas kyang / /
reng gi sems la bltas na yid de mug /
'on kyang kho bo da lta mi rnams kyis / /
dam par bgur bas rang rgyus shes bzhin du / /
stong 'ur lang bas dam pa'i khur 'dzin cing / /
de yi rdzun 'gebs g.yo sgyu ci yang byas / /
rang gi ngang tshul 'di yis rjes dpag na / /
snyigs dus bla sprul dge ba'i bshes gnyen du / /
grags pa'i khrod na'ang phyi nang go 'dzol ba / /
nga 'dra yod dam snyam du dogs pa skyes / /
mchod gral lder bzo lta bu'i bla chen dang / /
bcos ma'i me tog 'dra ba'i sku skye'i rigs / /
mkhas dang grub pa'i 'bag gyon gar mkhan rnams /
gzhan mgo 'don pa'i sngon la rang mgo thon / /
ngang tshul drang por smras pa'i bden gtam 'dis / /
mi rnams rang sems lta ba'i mig 'dren? du / /
song ste skyon yon blang dor ngos zin nas / /
chos la chos bzhin spyod pa'i rgyur gyur cig /
ces pa 'di ni mkhyen rab kyi dbang phyug rtse dbu sprul sku 'jam dbyangs bshes gnyen gyis bslab bya zhig dgos tshul byung ba ltar bri bar brtsams ba'i tshe /
gzhan la slob pa la rang ji 'drar song 'dug snyam du rnam rtog gi rgyu tshul 'di 'dra zhig byung ba ltar skyo glu'i tshul du 7btsun pa dkon mchog bstan pa'i sgron mes 'phral du smras pa'o / /
! / /
kA ye thar 'dod kyi @# / /
skal ldan skyes bu rnams / /
kha tsam min pa ru chos shig byed 'dod na / /
ga ler phyi bshol gyi dbang du ma btang bar / /
nga yis bsgo ba bzhin myur bar nyams su long / /
ca co long gtam gyis nyin zhag chud gzon zhing / /
cha lugs gsog brun gyis dam sdom ngo tsha 'dral / /
ja sogs zas gos kyi sred pas bslu zhing 'brid / /
nya lto ba bzhin du 'khri ba bcad na legs / /
ta thA ga ta yi bstan pa nyin bzhin 'grib / /
tha chad snyigs dus kyi rang mtshang mtsho ltar rdol / /
da ni mi tshe yang phal cher song zin pas / /
na 'chis ma slebs gong bsgrims te 'bad na legs / /
par mi ta yi gzhung la sbyangs pa yang / /
pha rol shag 'gyed kyi sbyor ba tsam min par / /
ba spu g.yo ba yi nges 'byung byang sems dang / /
ma lus chos kun gyi de nyid rtogs phyir 'bod / /
rtsa ba khas blangs kyi tshul khrims gtsang dang gcig /
tsha grang bkres skom gyi dka' spyad bzod dang gnyis / /
dza lang spangs pa yi zhi dul spyod dang gsum / /
wa ler 'dzom pa de chos pa'i yang rtse lags / /
zhwa gos mtshar mtshar 'di sgyu ma'i slu brid yin / /
za 'dod grong chog 'di rang gzhan gnyis phung yin / /
'a 'ur grags skam 'di bdud kyi phye gtor yin / /
ya mtshan snying po de chos las gzhan na med / /
r+wa gdengs 'chi bdag gi pho nyas ma zin gong / /
la 'ur snying stobs dang brtson pa'i shugs bskyed de / /
sha khrag gdos bcas kyi dal 'byor g.yar po 'dis / /
sa gsum rnyed dka' yi lam bzang bsgrubs na legs / /
ha sa badzra sogs dam pa'i mgon gyis bzung / /
a mr-i ta 'dra yi gdams pa'i bdud rtsi myang / /
phyi nang rten 'brel kun 'dzom pa'i dus tshod 'dir / /
thar pa'i btsan sa zhig e zin 'bad pa gces / /
mdor na skyid sdug gi 'dam dbang yod dus 'dir / /
'dun pa 'phrug? med cig dgos so grogs po dag /
gtam 'di bsnyad pa las byung ba'i dge ba yang / /
'gro kun byang chub la gzhol ba'i rgyu ru bsngo / /
zhes pa 'di ni dad brtson ldan pa rab 'byams pa dkon mchog don grub kyis bskul ngor 7btsun pa dkon mchog bstan /
pa'i sgron mes bres pa'o / /
! / /
rje bla ma rnams la phyag 'tshal lo / /
chos sgrub par 'dod na gtam 'di nyon / /
rten dal 'byor don che rnyed par dka' / /
'jig sla zhing nam 'jig cham mchis / /
tshe phyi ma la phan pa chos las med / /
'di go bas mi chog lag tu longs / /
sngar lus rten bzang po don med du / /
chud zos la gtang bar mi 'gyod dam / /
las sdig pa mang bas ngan 'gror 'gro / /
de'i sdug bsngal bzod dang bcos thabs med / /
'chos 'dod na da lta bcos su yod / /
'di skyid sdug gnyis kyi so mtshams yin / /
slar thar med ngan 'gro'i sgor 'jug pa / /
snying gdon gyis brlams pa ma lags sam / /
rang las 'bras log par ma bsgrubs na / /
lha dkon mchog gsum gyis mi bslu bas / /
ci byung yang khong la blo snying gtod / /
gang byed kyang las 'bras dpang por zhog /
rang bsam bzhin g.yang sar 'phyong bzhin du / /
yar 'then gyi re ba go log yin / /
nges 'byung dang byang sems lta ba gsum / /
'di gsung rab @# / /
kun gyi snying po yin / /
dus da lan bag chags thebs pa dgos / /
mi bsgoms kyang smon lam mi 'debs sam / /
blo chos su phar la mi 'jug par / /
chos tshur la yong re ham pa che / /
legs tshogs kyi rtsa ba bla ma yin / /
yon tan gyi gzhi ma tshul khrims yin / /
dngos grub kyi 'byung gnas dam tshig yin / /
yin byas pas mi chog yin bzhin sgrubs / /
rkyen 'dzom pa'i dus 'dir mi sgrub na / /
dgra gshin rjes zin tshe 'gyod kyang phyis / /
da bshad bshad mang ba'i kha na med / /
chos shes pa mang ste sgrub pa dkon / /
tshig gcig kyang nyams su blangs na phan / /
don ma bsgrubs mang yang dgos pa med / /
chos zhes pa sems rgyud 'chos pa yin / /
de soms la blo sna nang du skor / /
rang nyams myong med pa'i kha bgad glus / /
gzhan blo sna bsgyur ba dka' mod kyang / /
mgon dam pa'i gsung sgros bskyar ba yin / /
'dis 'gro rgyud chos la 'khul bar shog /
ces pa 'di ni a ba gat+pa pi li'i shog nas dad brtson ldan ba rab 'byams pa blo bzang mkhas btsun gyis bslab bya sems la gzer btab ba lta bu zhig dgos zhes bskul ba ltar mtshang 'bru'i tshul du 7btsun pa dkon mchog bstan ba'i sgron mes bris pa'o / /
! / /
na mo ye /
rang nyid kyi rnam thar gsol 'debs byin rlabs mngon gyur ces bya ba /
bla ma rnams la phyag 'tshal lo / /
ka ye lho rgyal 'dzam gling byang gi phyogs / /
kha ba can gyi cha shas mdo khams smad / /
ga ju tho'u ju'i nye 'khor mdzod ge smad / /
nga yi lte khrag 'pho ba'i sa cha yin / /
ca co'i rdzun gtam grags pa mched pa dang / /
cha ye cho le rang yang kha blas shing / /
ja lag 'ga' zhig ngos 'dzin byas pa yis / /
nya mo lcags kyus drangs bzhin sa 'dir blus / /
ta thA ga ta'i bstan pa'i sgor zhugs kyang / /
tha mal bag med byis pa'i spyod pa bskyangs / /
da lta bsam na spyod tshul 'ga' zhig ni / /
na tshod smin pa'i dus las dga' ba'ang snang / /
pa sangs ltar dkar lhag bsam med na yang / /
pha rol bslu phyir lhag bsam che mdog bstan / /
ba spu tsam yang g.yo ba med bzhin du / /
ma rgan sems can zer nas mig btsum byed / /
tsan ka yi 'bru tshad nor phyir yang / /
tsha grang khyad du bsad nas grong chog nyul / /
dza ya'i bstan pa 'dzin skyong byas so lo / /
wa skyes rgyal por bskos ba'i rnam thar yin / /
zhwa ser bstan pa skad po che 'di yang / /
za chog mkhan po nga 'dras 'dzin dgos tshe / /
'a 'ur grags pa ci tsam che na yang / /
ya ma brla zhig min pa yongs med / /
ra ltar gyong ba'i sems 'di ma thul na / /
la lung dben par bsdad kyang dgos pa chung / /
sha thud dkor zas bag med spyod bzhin du / /
sa lam bgrod pa'i re ba a tsa ma / /
ha ha mgo 'phangs rkyang las mtho ba 'di / /
a a 'jig rten phyi mar ji 'dra yin / /
bsam gyin bsam gyin rang la phyag 'tshal zhing / /
gsol ba 'debs so rang rgyud byin gyis rlobs / /
'di ni gzhan mang pos gsol 'debs kyi bskul ma byung bas rkyen byas /
skor bar 'gro bzhin pa'i skabs shig sems kyi 'char @# / /
sgo thol byung du smras pa'o / /
! / /
mgon dus gsum rgyal ba'i zhal skyin dngos / /
pha bla ma ye shes rgyal mtshan dang / /
rje 'jigs med dbang po'i zhabs pad la / /
dus byang chub bar du skyabs su mchi / /
mdang thun gsum gnyid kyi rmi lam na / /
blo dga' sdug gi ri mo ci yang snang / /
dus de ring thams cad rdzun du gda' / /
rkyen de yis skyo ba'i nyams shag shar / /
lus zhag 'ga' g.yar bo'i mgron khang la / /
lar phan gnod kyi re dogs mang ba las / /
nga zer ba'i gces phrug 'di thog tu / /
gtan skyid sdug ci 'byung mno bsam thongs / /
nor longs spyod rmi lam gser gyi ri / /
nga'i yin snyam rlom sems dregs pa skyes / /
gnyid yer gyis sad tshe stong hang nge / /
de 'dra ma zhig 'chi ba'i nyin mo 'byung / /
dkor ha la'i dug gi rang bzhin can / /
zas zhim mngar bro ba myong bzhin spyod / /
dug smin tshe drag po'i gzer rgod kyis / /
lus dum bur gsan bzod glags med / /
gos mdog legs 'ja' tshon ltar bkra bas / /
lus mi gtsang phung po g.yogs na yang / /
dus mi ring snod bcud gnyi ga yi / /
mtshang 'gran pa bzhin du bstan nas 'ongs / /
bre stong pa sngags kyis btab pa'i mkhar / /
steng lha yul gyi bde skyid yod snyam byed / /
sgyu? mig 'phrul bshig tshe skyo ba skye| |gzhi khang khyim las kyi sgyu ma yin / /
'bu bse bo gyang la 'dzegs pa de / /
phyir lhung gin sun med sdug thag chad / /
don med par ma shes rmongs pas bslus / /
ming go sa mtho 'dod de dang 'dra / /
mtshon snyan grags stong skad 'brug gi sgra / /
las bsod nams sprin phung yal ba'i rgyu / /
col chung gi shing lo rlung khyer de / /
mthar smad pa'i rdzab tu 'jug nyen yod / /
lar zin med 'khor ba'i bya ba kun / /
sngar ma bsgrub dus na mkho mkho 'dra / /
grub zin tshe dgos med rkyang par go /
don snying po med pa'i rang rtags yin / /
sa lho byang mgron po tshong khang du / /
zhag 'ga' la dga' dga' ltar du 'grogs / /
slar gyes nas gtan du phrad pa med / /
grogs mdza' bshes 'dus pa de dang 'dra / /
yul mtha' med 'khor ba'i phyogs phyogs nas / /
don med par 'dus pa gnyen du rlom / /
phan btags pa med kyang bral ba yi / /
sdug snying la bzhag ste phyir yang 'gro /
yar brtags na ci byas smyon pa'i gar / /
gang bsags pa thams cad sdig pa'i khur / /
rang phung ba'i dgra bo rang yin na / /
phugs bde ba'i skabs shig ga na yod / /
phugs skyid 'dod skyid kyi sbyor ba la / /
'jug dka' ba brgya phrag sbyad na yang / /
don myong khom med par pha rol 'gro /
de 'di sdug phyi sdug ma lags sam / /
nyam chung gi byi'u phrug thang 'khyams de / /
las nyon mongs dmu rgod gyis pas bzung / /
gang dran tshad sdug las sna dgu yis / /
co 'dri yang mi bzod rang dbang med / /
gzhan chos la gzhug pa'i bla ma tshang / /
sku don dang thugs brel mang ba 'di / /
btsan chod kyis chos shig ma gnang na / /
btsan gcod cig byung tshe sku tshegs yin / /
mi rang thog tu mi 'ong nges shes pa / /
bod sog po'i mtha' yi 'dang rgyag las / /
rang thog tu 'ongs nges mtha' ring bo / /
tshe phyi ma'i don@# / /
la zon zhig gyis / /
ngag lhang lhang 'tsher ba'i glu 'di yang / /
dus yud tsam gyi 'char sgo lags na yang / /
sems rta rgod kha lo 'chun dka' bas / /
don med kyi thang la dkyus nas 'gro / /
don de phyir bla ma mchog gsum gyis / /
blo tshul bzhin chos la 'jug pa dang / /
chos yang dag lam du 'gro ba dang / /
lam par chad med par byin gyis rlobs / /
zhes pa 'di'ang rmi lam gyi snang ba 'ga' zhig la brten nas skyo shas kyis bskul te thun gseb du bris ba'o / /
! / /
dal 'byor don che dang rnyed dka' bsams na / /
don med bya ba la bkol ba 'phang ngo / /
nam 'chi nges med dang bzlog med bsams na / /
bag med sos dal du sdod pa 'khrul lo / /
bzod dka' thar med kyi ngan song bsams na / /
skyabs shig de ring rang mi btsal thabs med / /
las 'bras nges pa dang 'phel tshul bsams na / /
dge sdig phra mor yang pag zon byed dgos / /
'khor ba mtha' ngan gyi ngang tshul bsams nas / /
nges 'byung tshul khrims la slob par byed dgos / /
drin lan 'khor med gyi ma rnams don du / /
sems bskyed phyin drug gi spyod la slob dgos / /
khyad bar mtha' bral gyi lta bas rgyas btab / /
zab lam gsang sngags kyis snon pa 'debs dgos / /
de dag thams cad kyi rtsa ba bshes gnyen / /
bsten tshul rten 'brel gyi mgo nas 'grig dgos / /
zhes pa 'ang rje nyid kyi gsung yin no / /
! / /
mkha' mnyam 'gro la brtse ba'i dbang gyur te / /
bya dka'i spyod pa dpag med goms pa yis / /
yon tan kun rdzogs skyob pa bla na med / /
bla ma thub pa'i dbang pos dus kun skyongs / /
dal ba'i rten thob rgyal ba'i bstan dang mjal / /
dam pas rjes bzung mthun rkyen 'dzoms ba'i dus / /
don med g.yeng bas rang nyid ma bslus par / /
nam gzhag gtan gyi 'dun ma sgrub bar rigs / /
ya mtha' gtugs pa med pa'i dus shig nas / /
gting zab 'khor ba sdug bsngal rgya mtsho 'dir / /
las dang nyon mongs rlung gis rab bdas te /
dbang med zo chun 'khor lo bzhin du 'khor / /
khyad par lcags sreg 'bar ba'i dmyal khang du / /
bzod glags med pa'i sdug bsngal 'ba' zhig gi /
ngang du mtha' yas bskal par gnas pa las / /
dal 'byor thob pad lan tsam zhig yin / /
yar 'gro mar 'gro gnyis kyi so mtshams 'dir / /
skyid sdug 'dam ga rang la gtad pa'i tshe / /
brtson pa drag pos btsan sa ma zin na / /
slar yang dmyal ba'i gnas der 'khrid par nges / /
rlung nang mar me lta bur g.yo ba'i srog /
sngon chad ma 'gags bla ma lha yi drin / /
da ni de ring kho na mi 'chi ba'i / /
blo ga deng med phyir phyi bshol ga la rigs / /
gnyen 'khor longs spyod ji tsam 'dzoms na yang / /
rmi lam ji bzhin dran pa'i yul du 'gyur / /
phyi mar 'gro tshe lus dang grib ma bzhin / /
rjes su 'gro ba dkar nag las 'bras yin / /
de phyir bag yod dran shes brtan po yis / /
sdig ltung phra mo tsam yang spong ba dang / /
dad dang shes rab brtson 'grus shugs @# / /
drag gis / /
sgo gsum dge ba'i las la bkol bar gyis / /
khyad par bstan pa'i gzhim so sor thar / /
bde gshegs gzhung lam byang sems sdom pa dang / /
dngos grub rtsa ba gsang sngags dam tshig gsum / /
tshul bzhin bsrung ba chos kyi nying khu min / /
sdom gsum mig 'bras lta bur bsrung ba las / /
lhag pa'i nyams len snying po gzhan med par / /
rgyal kun mgrin dbyangs gcig gis gsungs pas na / /
bstan pa'i snying po 'di la 'bad par rigs / /
rang gis sgo gsum dge ba gang byas kyang / /
de nyid rnam dag chos su 'gyur ba la / /
'di snang chos brgyad gdon gyis ma bslad par / /
srid las nges 'byung bsam bas zin pa gces / /
ma lus 'gro kun pha mar mthong ba yis / /
de phyir byang chub sgrub 'dod sems bskyed dang / /
dngos 'dzin rtsa bral shes rab zung 'brel te / /
theg mchog lam gyi dga' ston myong bar bya / /
mdor na byang chub lam gyi rim ba'i sgos / /
thub bstan yongs la bag chags ci thebs kyis / /
nyin bzhin dal 'byor don ldan byed pa dang / /
bsngo smon dge ba'i mtshams sbyor nan tan bya / /
blo dang brtson pa'i nus pa ci yod kyis / /
sngon rabs dam pa'i rjes su slob byed pa / /
de ni skal bzang skye bo zhes bya ste / /
dal 'byor thob pa 'bras bur bcas pa yin / /
'dir 'bad dge ba'ang don med 'khor bde'i rgyur / /
mi smin khro sogs rkyen gyis mi gzhom par / /
sras bcas rgyal bas gang du bsngos pa yi / /
'bras bzang mtha' dag 'grub pa'i rgyur gyur cig /
ces pa 'di ni dad brtson blo dang ldan pa brag lung ri khrod pa dkon mchog chos 'phel gyis dge sbyor la bskul ba'i bslab bya mdor bsdus zhig dgos zhes bskul ngor /
7btsun pa dkon mchog bstan pa'i sgron mes bris ba'o / /
! / /
rmad byung thugs rje chen po'i dbang gyur te / /
nyin bzhin zab rgyas chos kyi gru sbyar nas / /
mkha' mnyam 'gro ba srid mtsho las sgrol pa'i / /
ded dpon mchog gis rtag tu skyong gyur cig /
rnyed dka' don che dal ba'i rten thob cing / /
'khrul bral bstan pa'i snying po mchog dang mjal / /
mthun pa'i rkyen kun lan gcig 'dzoms dus 'dir / /
lam bzang sgrub pa snying por byed pa gces / /
de yang lam mchog sgrub par byed pa la / /
lam gyi rtsa bar gyur pa bshes gnyen te / /
rnam dag lam gyi gzhi rten tshul khrims dang / /
lam gyi ngo bo sgrub pa nan tan yin / /
dang po mchog thun dngos grub kun gyi gter / /
theg gsum lung rtogs chos kun 'byung ba'i gnas / /
gtan gyi bde skyid rten 'brel thog ma'i sgo / /
skyabs gsum 'dus pa'i ngo bo bla ma ste / /
yi dam lha yi 'khor lo thams cad kyang / /
'bral med rigs kyi bdag pos rgyas btab cing / /
phyogs bcu'i zhing gi rgyal kun dus drug tu / /
de la mchod cing bkur sti bya bar gsungs / /
rdo rje 'chang dbang dngos su byon na yang / /
rjes su ston pa 'di las gzhan med pas / /
sangs rgyas las lhag bka' drin dran pa yis / /
bka' bzhin bsgrub pa chos kyi rtsa ba yin / /
rgyal bas chos phung brgyad khri gsungs pa yang / /
sde snod gsum du 'dus shing de yi don / /
ting 'dzin shes rab bslab @# / /
pa rnam gnyis kyang / /
tshul khrims rnam par dag pa'i rjes su 'gro / /
sdig ltung so sos rnam smin bzod dka' ba / /
bskyed cings lam bgrod la gegs byed phyir / /
sdig pa kun las sdom gsum dang 'gal ba'i / /
nyes rnams srog dang bsdos te spong ba gces / /
mngon par mtho dang theg gsum thar pa'i lam / /
gsang chen rim gnyis rnal 'byor mtha' dag kyang / /
rmang gzhi bslab khrims dam tshig gtsang ma la / /
ltos par rgyal kun mgrin dbyangs gcig gis gsungs / /
de phyir tshul khrims dag pa las lhag pa'i / /
nyams len snying po gzhan du ma mchis kyang / /
de nyid gzhir byas mdo sngags lam rim la / /
dbyad 'jog sgom pa sgrub pa'i yang rtse yin / /
'on te zab cing rgya che'i chos rnams kyang / /
ji bzhin gdams pa'i mchog tu 'gro ba ni / /
rang gi sems nyid kho nar rag las kyi / /
'khor 'das kun la byed po gzhan na med / /
des na rgyun du dran shes bag yod kyis / /
rang sems dge ba'i srol du btsud byas na / /
ci byas byang chub mchog gi rgyur 'gro bas / /
gcig chog sgrub pa man ngag snying po yin / /
mdor na sngon byon dam pa so so yis / /
yang dag lam gyi 'jug ngogs mang gsungs kyang / /
rtsa ba gsum bo 'di las ma 'das bas / /
nam yang brjed med snying gi dkyil du chongs / /
rang la nyams myong med pa'i kha bshad glus / /
gzhan rgyud chos la 'khol ba dka' mod kyang / /
mtshan ldan bla ma brgyud pa'i zhal rlangs drod / /
ma nyams bdud rtsi thar pa'i srog zungs yin / /
'dir 'bad dge ba'i dpung pa mi dman pas / /
lung rtogs bstan pa'i rgyal mtshan legs bzung nas / /
'gro kun bdud bzhi'i g.yul ngo las bsgral te / /
rnam grol sum rtsen grong du 'khrid gyur cig /
ces pa 'di ni bstan pa'i gsal byed dam pa 'dan ma sprul pa'i sku dpal ldan thub bstan rgya mtshos sgrub pa snying por byed tshul gyi bslab bya zhig dgos zhes bskul ba bzhin /
7btsun pa dkon mchog bstan pa'i sgron mes bris pa'o / /
! / /
mchog skyabs gsum 'dus pa'i ngo bo nyid / /
rje bla ma rnams la phyag byas te / /
chos zab mo byang chub lam rim don / /
tshig nyung du go sla'i glu ru len / /
dngos grub kyi gru char 'bebs 'dod na / /
log rtog rlung dmar mi g.yo ba'i / /
dad gus kyi nam mkha' yangs pa la / /
bla ma byin rlabs sprin chen 'khrigs pa dgos / /
'di legs byas kun gyi rtsa ba yin / /
rten 'brel kun gyi thog ma yin / /
de legs par bsam na rang la phan / /
blo sna nang du khug cig ang / /
sngar dal 'byor thob pa'i grar bsdad kyang / /
lto gos khol por zad pa yis / /
dud 'gro dang dbyer med gyur pas skyo / /
don ldan byed na dam chos kho nar 'bad / /
sos dal du sdod khom ga la yod / /
'di sems pa nang gi skul lcag yin / /
de legs par bsams na rang la phan / /
blo sna nang du khug cig ang / /
bzod med dang thar med kyi ngan song du / /
do nub kyang mi ltung gdeng med pas / /
da skyabs shig btsal na btsal ran yin / /
skyob byed dngos gzhi las 'bras blang dor yin / /
da bsam bzhin dmyal bar @# / /
mchong tshul med / /
long ba smyo 'gros ma byed cig /
de legs par bsams na rang la phan / /
blo sna nang du khug cig ang / /
tshe phyi mar bde 'gro'i rten thob kyang / /
da lan bzhin stong bar zad gyur na / /
sdug phyi thag ring ba khyad med bas / /
khams gsum 'khor ba kun las thar ba bde / /
de sred bas rang rang bcings pa yin / /
dkun la zhen log nges 'byung dgos / /
de legs par bsams na rang la phan / /
blo sna nang du khug cig ang / /
ma rig sred len zhen pa yis / /
las srid pa'i sa bon btab ba las / /
sdug bsngal bdun gyi lo tog rgyas / /
yang btab cing brngas te yang btab pas / /
sdug bsngal gyi pha mthar phyin dus med / /
thar pa'i dgon par bros na legs / /
de legs par bsams na rang la phan / /
blo sna nang du khug cig ang / /
srin bu mi gtsang dril 'khor ba bzhin / /
gtsang bdag bde dang rtag 'dzin gyi / /
rgyu las nyes tshogs kun 'byung bas / /
nyes kun zhi ba'i 'gog pa thob na bde / /
de thob byed yang dag rigs pa'i lam / /
de'i rtsa ba rnam dag tshul khrims yin / /
de legs par bsams na rang la phan / /
blo sna nang du khug cig ang / /
margan long ba gcan gzan gyi / /
khar bor nas bros na khrel med yin / /
sdug rang gis 'khur ba'i go bgos na / /
ya rabs rgyal ba'i sras kyi grangs su 'gro /
de nas phyin drug nyams len gyi / /
dam bcas mtha' ru 'don pa gces / /
de legs par bsams na rang la phan / /
blo sna nang du khug cig ang / /
blo 'khrul ngor nga zhes tshugs thub 'dra / /
gcig min gzhan min gyi sdod tshul med / /
der dpyad na 'ga' yang mi rnyed pas / /
snang ba tsam las rang bzhin med bar nges / /
snang stong 'gal med grogs gyur 'di / /
dus gsum rgyal ba'i dgongs pa yin / /
de legs par bsams na rang la phan / /
blo sna nang du khug cig ang / /
gzugs can rnams phyogs kyi cha shes dang / /
shes pa rnams skad cig snga phyi'i 'phreng / /
ldan min yang yan lag tshogs pa la / /
btags tsam las ngo bos ma grub pas / /
bdag med gnyis stong gzhi'i khyad tsam las / /
gnad rigs pa'i rnam 'gyur gcig gis shes / /
de legs par bsams na rang la phan / /
blo sna nang du khug cig ang / /
thun mong lam gyis rgyud sbyangs te / /
rnam dag dbang gis smin byas nas / /
rim gnyis rnal 'byor la 'bad na / /
don gnyis dga' ston rang gi lag tu yod / /
de'i rtsa ba dam tshig bsrung ba yin / /
gtan 'dun 'phyug pa med par mdzod / /
de legs par bsams na rang la phan / /
blo sna nang du khug cig ang / /
tshul 'di skad smras pa'i dge ba yis / /
dus rtag tu dal 'byor rten thob cing / /
lam bzang po 'di dang mi 'bral bas / /
dpal sku bzhi'i go 'phang myur thob shog /
ces pa 'di ni dad brtson blo dang ldan pa rgya mkhar dpon po dkon mchog chos 'byor dang dge slong tshul khrims dar rgyas gnyis kyis bskul ngor 7btsun pa dkon mchog bstan pa'i sgron mes sbyar ba'i yi ge pa ni sngags ram pa rat+na An sta'o / /
! / /
kye ma kye hud bsam blo nang du skor / /
yeng ma yeng la sdod thabs ga @# / /
na yod / /
ci bya ci byed med pa'i dus shig 'byung / /
rang mgo rang gis 'don dgos a tsam / /
'jigs 'jigs gshin rje'i pho nyas zin pa ni / /
rig rig mig gis phyogs bcur bltas na yang / /
zhum zhum skyo ba'i grogs su gyur pa las / /
lhang lhang dga' ba skyed phyed gang yang med / /
bsags bsags 'byor pa sog ma'i phon thag chad / /
'grig 'grig kha bshad pi wang rgyud thag chad / /
mkho mkho mang po'i sems kyi re thag chad / /
'dar 'dar ya nga'i 'phrang du a thang chad / /
ci drag ci drag bla ma dkon mchog mkhyen / /
mkhyen no mkhyen no thugs rje lcags kyus zungs / /
zungs shig zungs shig ngan 'gro'i g.yang las skyobs / /
skyobs shig skyobs shig bla ma thugs rje can / /
'di'ang mtshams kyi thun gseng cig tu stsal ba'o / /
! / /
skyabs gnas bslu med mchog gsum / /
snying nas gsol ba 'debs so / /
byang chub snying po'i bar du / /
rjes bzung byin gyis rlobs shig /
'di phyi'i legs tshogs rtsa ba / /
dus gsum rgyal ba'i zhal skyin / /
mtshan ldan bshes gnyen dam pa / /
bsam sbyor dag pas sten cig /
rnyed dka' don che'i dal 'byor / /
lan gcig tsam zhig thob pa / /
sngon chad stong par zad pas / /
tshe lhag don ldan gyis shig /
sangs bya gnangs bya'i ngang la / /
'chi bdag dgra bos 'khyer bas / /
bya ba kun las thog mar / /
lha chos gtso bor mdzod cig /
mchog gsum bsod nams zhing la / /
mjal ba da lan tsam yin / /
rlom sems g.yo sgyus ma bslad / /
phyag mchod tshogs bsags rems shig /
blo rtsal stobs 'byor 'dzom yang / /
skyid sdug legs nyes 'khyer so / /
dbang med las kyis 'khyer bas / /
de nyid dbang por zhog cig /
srid 'byor ji tsam bsgrubs kyang / /
rdul tsam 'khyer dbang med la / /
rnam smin phyi bzhin 'brang bas / /
don med sdig pa ma gsog /
zab zab gdams pa mang yang / /
yon tan kun gyi gzhi rten / /
mi bsrung rang dbang med pa / /
khas blangs tshul khrims yin pas / /
dran shes bag yod sgo nas / /
nyams len snying por byas na / /
lung rtogs yon tan thams cad / /
yar ngo'i zla bzhin 'phel lo / /
'on kyang rmongs pa'i mun sel / /
thos pa'i sgron me med na / /
blang dor bya thabs bral bas / /
slob gnyer nan tan gyis shig /
kha bshad rlung la bskur na / /
chu nang rdo ba bzhin du / /
rang rgyud skam por lus pas / /
gang shes rgyud la sbyor cig /
mdor na sgo gsum spyod pa / /
ci byas chos dang sbyar te /
'chi ba thog tu babs kyang / /
'gyod pa med pa gyis shig /
nye bar mkho ba'i bslab bya / /
nyung 'dus smras pa 'di yang / /
snyan gong ut+pal ma byed / /
snying gi dpal be'ur chongs shig /
de skad bsnyad pa'i dge tshogs / /
blogs la don gnyer can rnams / /
tshul gnas thos bsam sgom la / /
'jug pa'i rgyu ru gyur cig /
ces pa 'di ni dad brtson ldan pa dkon mchog thabs mkhas dang blo bzang dkon mchog gnyis kyis bskul ngor la btsun pa dkon mchog bstan pa'i sgron mes bris pa'o / /
! / /
dus gsum sangs rgyas @# / /
kun gyi ngo bo nyid / /
blang dor ji bzhin 'doms pa'i chos kyi mdzod / /
theg gsum dge 'dun 'dus pa'i gtsug gi rgyan / /
rje btsun bla ma'i zhabs la gsol ba 'debs / /
phyin ci log gi rtog pa kun zhi ste / /
blo kha chos la phyogs par byin gyis rlobs / /
sdom pa nod pa mang yang bsrung pa dkon / /
bslab bya zhu ba mang yang slob pa nyung / /
gzhan phan dka' yang dad ldan slob ma yis / /
snying la 'ching rgyu'i bslab bya dgos so zhes / /
nan gyis bskul ba'i g.yar ngo mchog par / /
bslab bya'i gnad 'ga' thol byung tshul du gleng / /
bya ba kun la las 'bras dpang por zhog /
skyid sdug cir yang mchog gsum blo gtad kyis / /
gzhung lugs kun las byang chub lam rim dang / /
nyams len kun las tshul khrims gtso bor zungs / /
'di nyid bstan pa spyi la slob tshul te / /
'di ni brjed med snying la bcing bar 'os / /
tho rangs snga bar lang tshe ma dang gi dus / /
ma shi lang rgyu byung ba mchog gsum drin / /
da tsam dmyal bar gnas na ci tshugs byed / /
de ring chos kyis don ldan bya'o snyam / /
'di ni dang por 'phen pa gtong tshul yin / /
de yang brjed med snying la bcing bar 'os / /
dkor zas spyod tshe ldan grol gdeng med na / /
lcags gong 'bar ba 'dra bar rgyal bas gsungs /
dge sbyong byin pa'i tshul dang 'du shes bcu / /
sems dpa'i gzhan don sngags kyi sbyin sreg tshul / /
'di ni bza' bzas kyi rnal 'byor yin / /
de yang x gos ni bzang ngan mtha' ru ma lhung zhing / /
rgyu sogs rung ba bgo lugs tshul dang mthun / /
nang gi bla ma lha la mchod rdzas su / /
bsngos na rang gzhan tshogs rdzogs sgrib pa byang / /
'di ni gos dang gnas sogs spyod tshul yin / /
de yang x gcig pu yin kyang lus kyi bag med spongs / /
mang po'i nang du ngag gi skyon yon rtog /
rnam pa kun tu rang sems zhu dag byed / /
sgo gsum spyod pa mtha' dag chos dang bstun / /
'di ni rgyun du dran shes bsten tshul yin / /
de yang x gnyen la ha cang chags pa mi bya zhing / /
dgra la ha cang khon 'dzin mi bya ste / /
gsar 'grogs mi che phyi thag bsring ba dang / /
phog thug mi mang sna thag ma shor bya / /
'di ni 'jig rten ya rabs spyod tshul yin / /
de yang x don med sdig can gnas su mi 'gro zhing / /
'gro tshe zhi dul bag yod 'dul bar bstun / /
bde ba can sogs dag pa'i zhing khams su / /
'gro'o snyam pa'i 'phen pa goms par bya / /
'di ni 'phral yun dgos pa'i don dang ldan / /
de yang x skyid kyang mi rlom dkon mchog drin du lta /
g /
sdug kyang mi 'khang rang gi las su bsam / /
bstod lam i dga' bsod nams nyams byed dang / /
smad la mi khro sdig pa'i phyags mar bsgom / /
'di ni chos brgyad mgo snyoms gdams pa yin / /
de yang x nyal kha nyin der dge sdig gang byung pa / /
brtags te dge ba mang na dga' ba sgom / /
sdig pa mdan rang la gyod brdal te / /
phyir bcos bgyis nas zhag tu 'grogs mi bya / /
'di ni nyes ltung sbyong ba'i thabs mchog yin / /
de yang x mtshan ldan bshes gnyen gtsug gi rgyan du bsten /
@# / /
chos mthun grogs bzang grib ma bzhin du 'grogs / /
mi dge'i bshes dang sdig pa'i grogs po ni / /
srin mo'i 'dzum dang ha la'i dug bzhin spongs / /
'di ni nyams len kun gyi mgo 'don yin / /
de yang x chos tshul sman gyi ming tsam shes pa yis / /
nyon mongs gdung pa'i nad rim mi sel bas / /
gang shes rang gi rgyud la sbyar byas te / /
byang chub lam du 'gyur nges mdzod cig ces / /
gsol 'di snyan rgyab bser bu ma mdzad par / /
ji bzhin lag tu longs shig skal ldan rnams / /
zhes pa 'di ni ha la ha khu re chen mo'i grwa rigs dad brtson ldan pa blo bzang rigs grol gyis bskul ngor 7btsun pa dkon mchog bstan pa'i sgron mes 'phral du sbyar ba'i yi ge pa ni sngags ram pa dkon mchog kun dga'o / /
! / /
bde dge legs tshogs yon tan dus gsum du / /
ji snyed byung ba thams cad bla ma'i drin / /
slar yang bka' drin dran pas gsol 'debs na / /
rnam dkar smon pa 'grub par byin gyis rlobs / /
sdug bsngal srid pa'i rgya mtsho brgal ba'i rten / /
dal 'byor gru gzings rnyed pa bla ma'i drin / /
slar yang bka' drin dran pas gsol 'debs na / /
don ldan snying po lon par byin gyis rlobs / /
rgan gzhon nges med 'chi ba mthong ba na / /
rang la bag zon skyes pa bla ma'i drin / /
slar yang bka' drin dran pas gsol 'debs na / /
bskul ma nang nas thebs par byin gyis rlobs / /
dkon mchog las 'bras bslu ba med pa la / /
yid ches cung zad rnyed pa bla ma'i drin / /
slar yang bka' drin dran pas gsol 'debs na / /
blang dor tshul bzhin nus par byin gyis rlobs / /
'khor ba spyi dang bye brag sdug bsngal las / /
thar 'dod bag tsam skyes pa bla ma'i drin / /
slang yang bka' drin dran pas gsol 'debs na / /
nges 'byung rnal ma skye bar byin gyis rlobs / /
so so thar dang byang sems gsang sngags kyi / /
sdom gsum tshang bar thob pa bla ma'i drin / /
slar yang bka' drin dran pas gsol 'debs na / /
dam tshig tshul bzhin bsrung bar byin gyis rlobs / /
rgyal sras spyod pa'i gzhi rten sems bskyed la / /
yid smon 'dun pa skyes pa bla ma'i drin / /
slar yang bka' drin dran pas gsol 'debs na / /
theg mchog rtsa ba tshugs par byin gyis rlobs / /
srid rtsa gcod byed zab mo'i lta ba la / /
sgra spyi'i brda tsam 'jags pa bla ma'i drin / /
slar yang bka' drin dran pas gsol 'debs na / /
chos kun de nyid rtogs par byin gyis rlobs / /
byin rlabs gter gyur lha sngags du ma dang / /
mjal ba'i skal bzang thob ba bla ma'i drin / /
slar yang bka' drin dran pas gsol 'debs na / /
zab lam mngon du 'gyur bar byin gyis rlobs / /
bzang ngan rkyen gyi snang ba ci shar yang / /
lam gyi grogs su bsgyur 'dod bla ma'i drin / /
slar yang bka' drin dran pas gsol 'debs na / /
nyams len mtha' thon par byin gyis rlobs / /
ma 'ongs dus nas lam spangs rtogs kyi / /
yon tan skyes tshe de yang bla ma'i drin / /
slar yang bka' drin dran pas gsol 'debs na / /
'gro kun mgon du 'gyur bar byin gyis rlobs / /
zhes pa 'di ni ha la ha ja sag @# / /
thu rgyal po'i shog nas lhag bsam dang rnam dpyod phul du byung ba rab 'byams pa dkon mchog smon lam gyis bskul ngor 7btsun pa dkon mchog bstan pa'i sgron mes sbyar ba'i yi ge ba ni sngags ram pa dkon mchog kun dga'o / /
! / /
blo bzang rgyal ba'i yab gcig 'jam pa'i dbyangs / /
dgyes bzhad kun mkhyen 'jigs med dbang po'i sde'i / /
bzhed dgongs bshad sgrub bstan pa'i sgron me mchog / /
skal ba ji bzhin gang 'dul skur ston pa'i / /
'dren pa mtshungs med gtan gyi skyabs gcig pu / /
khyod las gzhan na med do brtser dgongs te / /
phra rags 'khor ba'i 'jigs las bskyab tu gsol / /
bde chen thar pa'i gnas der drang du gsol / /
dus gsum rgyal ba kun gyi dgongs pa'i bcud / /
brgyad khri bzhi stong chos phung snying po'i don / /
tshang la ma nor mdo sngags lam bzang kun / /
ji bzhin gdams shing rjes su ston pa yi / /
dpal ldan bla ma thar ba'i sa mkhan mchog /
khyod las gzhan na med do brtser dgongs te / /
phra rags 'khor ba'i 'jigs las bskyab tu gsol / /
bde chen thar ba'i gnas der drang du gsol / /
'od gsal mkha' la bde chen 'od lnga'i mdangs / /
dag pa rab 'byams brtan g.yo'i sgyu 'phrul gyis / /
las bzhi grub chen brgyad dang zung 'jug gi / /
dngos grub rin chen 'dod dgu'i mchog sbyin pa / /
khyab bdag 'khor lo'i mgon po yi dam lha / /
khyod las gzhan na med do brtser dgongs te / /
phra rags 'khor ba'i 'jigs las bskyab tu gsol / /
bde chen thar pa'i gnas der drang du gsol / /
dus gsum rgyal kun thugs rje gcig bsdus nas / /
'gro blor gang 'tsham gzugs kyi skur bstan te / /
zab rgyas chos kyi snying po kun stsol ba'i / /
theg gsum thar 'dod yongs kyi gtsug gi rgyan / /
dkon mchog rnam gsum 'dus pa'i ngo bo nyid / /
khyod las gzhan na med do brtsir dgongs te / /
phra rags 'khor ba'i 'jigs las bskyab tu gsol / /
bde chen thar pa'i gnas der drang du gsol / /
khyad par mi 'gyur lhan skyes dga' ba mchog /
spros bral de bzhin nyid dang ro gcig pas / /
skad cig nyid la srid rtsa drungs phyung nas / /
zung 'jug sgyu 'phrul dra ba'i gur khang du / /
nye bar 'khrid mdzad dpa' bo mkha' 'gro'i gtso / /
khyod las gzhan na med do brtser dgongs te / /
phra rags 'khor ba'i 'jigs las bskyab tu gsol / /
bde chen thar ba'i gnas der drang du gsol / /
gang gi byin rlabs dbang po'i rdo rje yis / /
nag phyogs sde dang bcas pa'i sa 'dzin rkang / /
phye mar 'thag byed bstan srung tshogs kyi rje / /
mi phyed dam tshig rdo rje'i phyag rgya yis / /
dam can rgya mtsho'i tshogs la mnga' bsgyur ba / /
khyod las gzhan na med do brtser dgongs te / /
phra rags 'khor ba'i 'jigs las bskyab tu gsol / /
bde chen thar pa'i gnas der drang du gsol / /
mdor na deng nas byang chub snying po'i bar / /
gang gi zhabs pad gtsug gis gus mchod nas / /
lam gyi bar chad mtha' dag sel ba dang / /
mthun rkyen legs tshogs ma lus @# / /
grub pa yi / /
mgon dang skyabs dang dpung gnyen re ba'i gnas / /
khyod las gzhan na med do brtser dgongs te / /
phra rags 'khor ba'i 'jigs las bskyab tu gsol / /
bde chen thar pa'i gnas der drang du gsol / /
zhes pa 'di ni u cu mu chin shog nas dad brtson blo dang ldan pa bka' bcu dkon mchog skal ldan gyis bskul ngor /
7btsun pa dkon mchog bstan pa'i sgron mes bris pa'o / /
! / /
dbyings spros dang brel ba'i lha lam ngos / /
yul kun rdzob snang ba'i 'ja' tshon dbus / /
gdan pad zla nyi ma'i dkyil 'khor steng / /
pha drin can rtsa pa'i bla ma dang / /
dbyer med pa rdo rje 'jigs mdzad che / /
steng zhal dgu 'bar bas khams gsum za / /
phyag so bzhis mtshon cha sna tshogs 'dzin / /
zhabs bcu drug bgrad pas sa gsum g.yo / /
g.yang srid zhi'i mtha' yas sgrol ba yi / /
mgon khyod min re sa gzhan med do / /
thugs brtsa bas bdag gi mgon mdzod la / /
dgra phyi nang gshin rje'i g.yul las skyob / /
rgyal kun gyi yab gcig 'jam pa'i dbyangs / /
khro rgyal gyi skur bstan gshin rje'i gshed / /
dur smrig gi gar mkhan tsong kha pa / /
gsum 'dus kyi ngo bo drin can rje / /
khyod bla ma yi dam mchog gsum dang / /
dpal chos srung kun gyi ngo bo ru / /
yid rtse gcig gdung bas gsol 'debs na / /
sprang skyabs med bdag gi skyabs mdzod cig /
stong 'khor los bsgyur ba'i dpal 'byor kyang / /
rmi lam gyi dga' ston rol pa 'dra / /
thabs brgya yis bsgrubs kyang 'dong dgos pa'i / /
tshe 'di snang byis pa'i rtsed 'jo yis / /
gtan 'dun la bslu ba'i blo ngan gyi / /
gdon khong na gnas 'di drungs phyung ste / /
chos rnam dag bslab gsum bsrung nus par / /
rgyud byin gyis rlobs shig bla ma lha / /
rang srog las 'phang ba'i gces sbras kyis / /
lan grangs med bskyangs pa'i m+r+gan rnams / /
sdug bsngal gyis mnar ba'i ngang tshul la / /
shas mi bzod snying rjes yid drangs te / /
yongs 'gro ba'i don gyi khur bzung nas / /
skyabs bla med byang chub sgrub pa yi / /
sems bcos min myur du skye ba ru / /
rgyur byin gyis rlobs shig bla ma lha / /
dus ya mtha' med pa'i 'khor ba 'dir / /
bzod med kyi sdug bsngal myong gyur kyang / /
da dung yang rang grol mi 'ong bas / /
de'i rtsa bar gyur pa ngar 'dzin gdon / /
yul stong pa'i dngos la tshugs thub kyi / /
bdag gzhan du phye ba'i phung khrol gzhi / /
blo 'khrul pa'i rang mtshang rtogs nus par / /
rgyud byin gyis rlobs shig bla ma lha / /
tha mal gyi skye shi lcags kyi khams / /
sku gsum gyi gser 'gyur rtsis bran te /
rten brten pa dag pa'i 'khor lo'i mdangs / /
dmigs med kyi dbyings su bkra ba yis / /
lhan skyes kyi bde bas rab myos te / /
dpal zung 'jug mdzes ma'i lang tshol / /
dus rtag tu dga' bas sbyor ba ru / /
rgyud byin gyis rlobs shig bla ma lha / /
dus gsum gyi dge tshogs mchod par 'bul / /
rang gzhan gyi sdig ltung ma lus bshags / /
lar bskal pa rgya mtshor rtag bzhugs nas / /
chos zab rgyas kyi bdud rtsi'i dga' ston stsol / /
'dis mtshon gyi dge ba'i dngos po @# / /
kun / /
dus dang nas byang chub snying po'i bar / /
rje bla mas 'bral med rjes 'dzin cing / /
mchog dang po'i sangs rgyas thob phyir bsngo / /
zhes pa 'di ni su nyid shog nas rnam dpyod yangs pa rab 'byams pa ngag dbang bsod nams kyis bskul ngor 7btsun pa dkon mchog bstan pa'i sgron mes bris pa'o / /
! / /
lta ba'i mgur ma de nyid lta ba'i mig 'byed ces bya ba bzhugs / / / /
dpal bde chen thugs rje'i bdag nyid de / /
dbyings sbros bral ngang du rol pa yis / /
ma nyam thag 'gro ba'i dbugs 'byin pa / /
rje bla ma'i zhabs rdul gtsug gis mchod / /
gnas 'khor ba'i sdug bsngal yod do cog /
dgra bdag 'dzin gdon gyis bskyed pas na / /
de drungs nas 'byin pa'i thabs tshul la / /
bu thar 'dod yongs kyis 'bad bar rigs / /
da 'on kyang phra la ches zab ba / /
don de nyid rig pa'i snga rol na / /
ches rags pa'i mi rtag sdug bsngal dang / /
stong bdag med rtogs dgos rim pa mang / /
na rgan gzhon med par glo bur gyi / /
rkyen du mas 'chi ba mthong bzhin du / /
rang 'chi snyam blo yang mi skye na / /
lam zab mo'i rtogs pa ga la skye / /
rten gcig la lo zla re rer yang / /
skyid sdug dang 'byor rgud nges med tshul / /
shes bzhin du zhen pa a 'thas la / /
blo nges 'byung rnal ma'i re ba dka' / /
khong bye mdo sems tsam rang rgyud pa'i / /
chos lta ba'i skas la mas rim bzhin / /
yar ma 'dzeg dang po kho na nas / /
ches mthon po'i sbar 'dzin stong 'ud yin / /
lar bdag cag rang rang snang ba 'dir / /
tho ma reg bden pa sor bzhag gi /
blos bcos pa'i dgag bya 'gog pa 'dis / /
kho lhan skyes sku mkhar brtan du gtor / /
ming dbu mar btags kyang rang cag rnams / /
blo'i ngon bden stong mthar thug gi / /
mtshams 'di las phra zhing zab pa zhig /
khong don smra rnams kyang dgongs te mchi / /
gcig du bral la sogs gtan tshigs kyis / /
chos bdan med kha yis sgrub na yang / /
sems gtad so rtag gcig rang dbang ba'i / /
bdag phyogs tsam khegs kyang mtshar du che / /
khong don smra don gyis le spram / /
bdag rags pa'i g.ya' dang bral shul na / /
don bden grub dngos po'i rang mdangs shig /
tshur rnam pa gtong byed yod do zer / /
de bkag ste rnam rig smra ba rnams / /
nang 'dzin pa'i pir gyi ngos 'di na / /
yul sna tshogs mdangs bkra bag chags kyi / /
tshon bden pa'i shas cig yod par smra / /
khong rang rgyud pa rnams bden pa'i dngos / /
yul yul can gang la mi dmigs kyang / /
lcags rdo dang phrad pa'i rten 'byung las / /
me 'byung ba sreg byed rang mtshan zer / /
dpal klu sgrub dgongs pa mthar thug ni / /
byad me long ngos la shar ba bzhin / /
snang tsam po ma gtogs phyi nang na / /
don ngo bos grub pa 'gar yang med / /
sa'i dum bur dbu dang phyag go zhes| |ming btags kyin bcos pa tshogs tsam na / /
phar btags nyams med par rang ngos nas / /
tshur grub grub 'dra yang ga la bdon / /
de yin kyang tshogs pa'i rten 'byung gis / /
las bsod nams gsog pa'i gzhir @# / /
'gyur te / /
rkyen tshogs pas khang khyim cha byad sogs / /
kun dgos pa sgrub la bsnyon du med / /
mgon sangs rgyas nas bzung rang cag bar / /
kun bden med brjod pa'i tshig 'dra yang / /
blo'i 'chad tshul shar nub bzhin gyur pas / /
lam so sor rang rig spyod yul gsungs / /
gang rkyen las skyes pa de ma skyes / /
der skye ba'i rang bzhin yod ma yin / /
rkyen gzhan la ltos phyir stong pa zhes / /
gsung de las lhag pa'i ston tshul med| |rgyu tshogs bsags sgrib sbyong gnad smin la / /
de tsam gyis lta ba rtogs nus te / /
mi phal cher skyes phyir mi skyes zhes / /
tshig dngos zin 'gal ba lta bur go /
blos stong phyogs bsam pas stong tshul re / /
'char sla yang nyen dang gol sa che| |lugs 'og ma kun kyang rtag pa yi / /
mtha' stong pas sel bar mgrin gcig smra / /
snang tsam gyi rten 'byung 'di bsam pas / /
don stong ba shar na ya mtshan te / /
kun bden par zhen pa'i rkyen de yis / /
phyir bden 'dzin gzhom nus skal ba bzang / /
'bras rgyu la ltos pa'i rten 'byung tsam /
yongs dngos por smra ba kun 'dod kyang / /
rgyu 'bras bur ltos shing dgra gnyen sogs / /
kun phan tshun ltos pa'i btags yod 'di / /
yul dus gsum bya byed thams cad la| |sgo kun nas sbyar te dpyad pa yis / /
dus deng san snang tshad bden zhen 'di / /
go bzlog pas gang snang stong par 'char / /
dus de tshe lta ba'i dpyad pa rdzogs / /
dpal klu sgrub yab sras dgongs pa rnyed / /
g.yang rtag chad mtha' las grol ba yi / /
mgon rgyal ba dgyes pa'i lam du zhugs / /
don de ltar sgrub pa'i rgyu yi gtso / /
gzhi dad dang tshul khrims zhing sa la / /
lha bla ma'i byin rlabs drod phebs shing / /
rgyu nges don dpyod pa'i sa bon btab / /
rkyen tshogs bsags sgrib sbyong chu lud bkye / /
lam gol ba'i rtswa dang ldum bsal na / /
gnad mthar thug lta ba'i lo tog 'khrungs / /
rang nyams myong med pa'i kha bshad glus / /
gzhan chos la 'khul pa dka' mod kyang / /
pha mtshan ldan bla ma'i gsung zlos pa'i / /
dge 'di yis 'gro kun rgyal gyur cig /
ces pa 'di ni bstan pa'i gsal byed rgyal mkhan po grags pa rgyal mtshan pa'i gsung gis bskul ba ltar 7btsun pa dkon mchog bstan pa'i sgron mes bris pa'o / /
! / /
bslab bya zlog sgom gyi tshul du byas pa skyon yon gsal ba'i me long zhes bya ba bzhugs / /
! / /
'brug pa kun legs bzhin bshad na / /
mthos rgyag dams rgyag la gtong ngo / /
ge sar sgrung glu la nyan bzhin / /
dga' mdog sdug mdog re gyis dang / /
nyams len gnad 'dril zhig byed na / /
rtsa ba kun slong nas tshugs dgos / /
gtad so med pa zhig byed na /
kha zin sna zin nas sgoms shig /
sgrub pa mthar thon zhig byed na / /
mdun ma sna gcig la gtod dgos / /
sna sun phug med du skyur na / /
'phral la tsha drag rang thongs shig /
ri khrod dben nges shig byed par / /
'du 'jig rten chod dang dgos kyi / /
bsam sbyor grong yul du gtad na / /
ri kha'i sbyang ki dang 'dra'o / /
lus bde sems bde ru @# / /
'dug na / /
rang shong spyil bu ru bsdad tsheg /
ngal dub zin med cig byed na /
khang rgan zhig 'chos la rems shig /
mtho ris thar ba'i lam tshol na / /
lam ston bshes gnyen la rag las /
phyi ldir nang stong gis chog na / /
grags skam bla chen rer 'jus shig /
mgon skyabs bslu med cig bsten na / /
skyid sdug dkon mchog rang mkhyen gyis / /
mgo zhwas gnya' gnon zhig dgos na / /
khrel med rje dbon la sten cig /
sos bde gu yangs shig 'dod na / /
sna thag rang mgo la dkri dgos / /
mi khom stong 'ur la gzad na / /
che che mtho mtho'i rtsar rgyug cig /
gdon bgegs nyer 'tshe kun bzlog na / /
skyabs 'gro las 'bras la phugs gtod / /
bar chad rkyen dbang du gtong na / /
rnam rtog tsab tsub rang gyis shig /
re ba don ldan zhig bya na / /
dkon mchog mchod pa la brtson dgos / /
tshegs che don chung zhig byed na / /
phyug po'i ngo 'dzin la 'bod cig /
nam phugs legs pa zhig 'dod na / /
las 'bras lag rten du byed dgos / /
rang gis rang sma zhig 'bebs na / /
ha cang blo rgod po gyis shig /
'phral yun kun skyid cig 'dod na / /
dge ba bre phul gyis gsog dgos / /
'di sdug phyi sdug la gtong na / /
khe tshong bun log la rems shig /
bstan 'dzin gral mjug tu sdod na / /
rang rgyud bslab gsum la tshag gyis / /
mi 'dzin bshig pa rang dga' na / /
dus dang tshul bstan la kha ga zhog /
nyes ltung mtshon rnon gyis 'jigs na / /
dran shes go cha rang sten dgos / /
mtho ris srog 'chad la mi 'dzem / /
khrel med gcer rgyug rang gyis shig /
phyi btsun nang btsun zhig byed na / /
dgag sgrub 'dul ba dang bstun dgos / /
mig sngar mdzes chos kyis chog na / /
sgur sgur zhum zhum rang gyis shig /
dad pa gting khul zhig skyes na / /
brtson pa lhod med cig sleb yong / /
ri bong cal rgyug gi dad pas / /
phyag 'tshal rdul gtsub rang yin no / /
don ldan rnam dkar bya las la / /
spro ba brtson 'grus kyi don yin / /
don med sdug las la phod btsugs / /
glang rgan sa gsheg rang yin no / /
rnam 'byed shes rab rang yin na / /
gsung rab dgongs don la 'jug dgos / /
'phral la shes mdog gi blo yang / /
zla 'od don rtsan mi gsal / /
'chad nyan rnam dag tu 'gro ba / /
bla slob mtshan ldan zhig 'dzom dgos / /
chos med dad med gnyis 'tshogs na / /
nyin kha'i kha bdal rang yin no / /
thos pa don ldan cig bgyid na / /
gang shes rgyud thog tu sbyor dgos / /
mkhas pa don med cig byed na / /
tha snyad tshig skam rang sgrugs shig /
chos ba tshad ldan rang yin min / /
rang sems dpang po ru 'jog dgos / /
gzhan mgo skor thabs kyis chog na / /
mig btsum kha 'jam rang gyis shig /
gsang sngags chul bzhin du sgrub na / /
dam tshig sdom pa la gzab dgos /
mi phung bdag bral gcig bya na / /
grub rdzu'i smyo spyod rang ston cig /
nyin mtshan don ldan du byed na / /
rgyun du rang sems la blta dgos / /
mi tshe stong zad du gtong na / /
don med ngag 'khyal rang shod cig /
zhag gcig@# / /
sdong nges kyang med pas / /
'chi khar phan nges shig bya dgos / /
yang na gtad yod bzhin gyis la / /
lo brgya'i sa bcad rang khroms shig /
phyir 'byon rang dbang zhig yod na / /
phar 'gro de las kyang yod dgos / /
min na 'byon mdog gi shom ra / /
shes bzhin rang gis rang slus shig /
rigs drug gang rung gi gnas su / /
skye zhig nges par ni skye bas / /
de dus phan nges kyi chos shig /
da lta bsgrubs na rang e dga' / /
sku skye bstan don du byon na / /
bshad sgrub lag rjes shig yod dgos / /
'khor ba'i zong rten zhig byed rgyur / /
btsan phyug bu pho res los chog /
mnan gyin mtho ba zhig byed na / /
yon tan slob pa la sgur dgos / /
bteg kyin dma' ba zhig byed na / /
brgyag ches mgo rgyal la thongs shig /
gzhan phan rnal ma zhig sgrub na / /
sngon la rang gi rgyud du la dgos / /
tshong zong dbang bskur la byed rgyur / /
chos la dred kyin rang kham che / /
mngon shes ting 'dzin las 'byung zhing / /
de rgyu tshul khrims la rag las / /
rgyu med 'dre mthong gi cal col / /
sdom pa'i phyags ma rang yin no / /
thos bsam sgom gsum gyi sman sbyor / /
nyon mongs gnyen po ru 'gro dgos / /
chags sdang nga rgyal gyi sman log /
nad kyi kha snon las med do / /
skye rgu'i gtsug rgyan zhig byed na / /
'gro drug spyi bo ru 'khur dgos / /
kun gyis zhen log cig nyon / /
gzhan la brnyas smod rang thongs shig /
bya ba 'chug med cig sgrub na / /
rang dpe gzhan dpe gnyis sbyor dgos / /
min log rgyab dgal rang gtong na / /
rang 'dod gcig bu la gcus shig /
gzhan gyi rtsis thog tu sdod na / /
don nyung khog drang zhig byed dgos / /
kun gyis brnyas ba zhig bya na / /
kha mang rdzun shob rang shod cig /
mi rung mi rung rang byas na / /
rung ba'i don steng nas mi 'dzur / /
ci skyon ci skyon rang byas na / /
'di skyon dmyal ba nas bstan yong / /
pham pas mnar med du 'phen pas / /
ma byin len sogs la 'dzem dgos / /
min na zho gang gi don du / /
sdom pa gtor rgyag rab gyis thongs / /
phyug po blo bde zhig dga' na / /
chog shes bang mdzod la brten dgos / /
dbul po gang med cig byed na / /
mkho che'i sgye ral de zed cig /
nor rdzas don ldan du byed na / /
rlom med chos phyogs su gtong dgos / /
tsi tsi'i rnam thar la mos na / /
mug bsog sdug bsog rang gyis shig /
bu lon med pa zhig 'dod na / /
dad gshin dkor rdzas la 'dzem dgos / /
lan chags gang tshe zhig 'gran na / /
gang tsho gang zhim la rgyug cig /
kun yid zin pa zhig 'dod na / /
'dris med dben pa ru sba dgos / /
gcig bzung gnyis shor rang dgos na / /
dus ngan mi ngan gyi ngo zungs / /
nyams dga' gu yangs su sdod na / /
dgra med gnyen med cig bya dgos / /
re dogs tsher mal du nyal na / /
la rgya phyogs ris la sgrims shig /
rgyal po nga che zhig 'dod na / /
ltos med chig thub kyi rir sdod / /
yang na khas pher dang lag yang / /
kun gyis mngag bde yi g.yog gyis / /
mdun ma stabs bde zhig dgos na / /
@# / /
bya ba rang tshod la dpag dgos / /
mi theg sdug 'og tu 'dzul na / /
dran tshad de ma thag rtsoms shig /
dgras kyang zon byed cig yong bar / /
tshig gcig don steng du sdod dgos / /
gnyen yang kho chad cig byed na / /
sga log stan log rang gyis shig /
gnod byed khyi mang gis gtses kyang / /
kha rog tsog 'dug la skyon med / /
dal med rub pa zhig byed na / /
sprang dbyug dgu skor du gyis shig /
chen po phugs brtan zhig byed na| |ya rabs srol bzang gi 'phro skyongs / /
mdzo sbrel g.yang ltung zhig byed na / /
ma rabs grogs ngan la snying gtod / /
nyal bzhin dge chen zhig byed na / /
gzhan la yi rang rang sgom dgos / /
chags sdang rgyal pham la mnyan na / /
sdig ltung nam mkha' nas bab yong / /
chos srid ji 'dra zhig byed kyang / /
ngo tsha khrel yod 'di gal che / /
khrel med pho rgod du rlom na / /
nam phugs rgyal khams la bstan yong / /
go na 'jig rten gyi snang ba / /
kun kyang blo sbyong du shar yod / /
min na gsung rab kyi bo ti / /
brgya phrag phyag mdzod du rtsi gcig /
kun rdzob bshad bshad kyis mi tshar / /
shing sna rdo bsgul gyis ri 'dzad / /
go rim nges can gyi khrig med / /
sha zin spu zin nas bshad yod / /
blo skyed 'dug na ni longs shig /
kha brgyag dpe 'then yang byas chog /
bsam bzang yin khul du yod pas / /
ngag 'khyal du mi 'gro las che dang / /
'di ni 7btsun pa dkon mchog bstan pa'i sgron mes bris pa lags / /
de'ang 'brug pa kun legs kyi mgur ma phal cher zlog sgom gyi tshul du bzang ngan gnyis re sbrags te nyams dod po zhig 'dug pa'i lad mo byas pa yin / /
lad mo zhes pa'ang bshad lugs dbyibs mtshungs byas pa yin gyi /
'ga' zhig ltar tshig brkus pa dang /
don g.yar ba ni min no / /
! / /
sa stag zla tshes la thun gseng du /
rnam rtog rlung gis mgo po 'khor / /
snyigs dus kyi spyod par zhen kha log /
kha 'khyal skyug pa 'chor nye bas / /
rang rang gi na bza' phar la 'then / /
shes rab kyi ral gri so gnyis ma / /
shes bya'i gnas la gdengs ches pas / /
rang mgo smas pa a tsam / /
rno phyogs gcig yin na chog pa la / /
'bad rtsol gyi rta rgod kha yan po / /
bya ba'i thang la rgyug ches na / /
g.yang du ltung ba a tsa ma / /
srab mthur zhig yod na cho ga pa la / /
rgyu nor gyi go re cung rdog de / /
brnab sems skyur rtsis gsob ches na / /
tshal par 'gas pa a tsa ma / /
za bde zhig byung na chog pa la / /
smra mkhas kyi dkar nag lce gnyis po / /
gang 'grig la glog bzhin 'khyug ches na / /
rtse mo 'chag pa a tsa ma / /
lce gcig rang yin na chog pa la / /
mdza' gtsug gi grogs mched 'phang 'go zung / /
tshod med kyi mthun tshab che drag na / /
mnyam du rul ba a tsa ma / /
'grogs lugs shig byas pas chog pa la / /
ming gos skam po'i shing sdong la / /
je mtho je mthor 'dzeg ches na / /
phra sa nas chag pa a tsa ma / /
rked pa ru bsdad na chog pa la / /
grags skam gyi bon po'i rnga khog de / /
tshod med du shed kyis brdung nyes na / /
gzhung ral du 'gro ba a tsa ma / /
sgra lhod por byas na chog pa la / /
mtshan snyan po'i ram gyis bskyabs @# / /
pa'i wa / /
khyad 'phags kyi che ba 'don nyes na / /
than skad kyis brgyal ba a tsa ma / /
'dzum dmol le bzhugs na chog ba la / /
chos srid kyi 'byor ba'i nyi zla gnyis / /
gnam gang la lhan cig 'dzom ches na / /
mun nag tu 'gro ba a tsa ma / /
ran pa zhig byung bas chog pa la / /
bya bzhag gi mdun gros gtsub shing zung / /
sa mtshams med par brdar ches na / /
gnyis ka 'tshig pa a tsa ma / /
dros thog nas bzhag na chog pa la / /
bsod chung gi mi ngan dre'u mo / /
kha drag dbang che'i mngal sbrum na / /
rang gshed du 'gro ba a tsa ma / /
sha yang du bsdad na chog pa la / /
bstan 'gro'i don gyi 'o ma zhig /
bsrub pa'i snying po btsal ches na / /
bshang dri kha ba a tsa ma / /
dkar yin thog tu bzhag na chog pa la / /
'o dod 'bod pa'i glang bu de / /
skyon gyis rlog 'phen ches pa / /
rang thog tu bab pa a tsa ma / /
kha rog bsdad na chog pa la / /
gtam 'di kun la 'phog gyur cig /
phog nas go blo skye gyur cig /
phyi ma cung zad bsam gyur cig /
blang dor lag tu len gyur cig /
ces pa ljags rtsom mdzad / /
! / /
'jam dpal gshin rje'i gshed po dang / /
dbyer med rtsa ba'i bla ma yis / /
deng nas byang chub snying po'i bar / /
'bral med rjes su 'dzin gyur cig /
phyi nang nyer 'tshe zhi ba dang / /
chos ldan 'dod don 'grub pa'i phyir / /
snying nas gus pas gsol 'debs na / /
'bral med thugs rjes bzung du gsol / /
ma 'ongs tshe rabs kun tu yang / /
srid zhi'i 'jigs pa las sgrol phyir / /
khyod min skyabs gzhan mi 'tshol bas / /
'bral med thugs rjes bzung du gsol / /
mdor na legs tshogs kun gyi sgo / /
khyod zhabs gus pas bsnyen pa las / /
mchog thun dngos grub ma lus pa / /
bde blag nyid du 'grub gyur cig /
bla ma'i sku tshe rab brtan cing / /
rgyal ba'i bstan pa phyogs bcur rgyas / /
'gro kun dge la spyod pa yis / /
rdzogs ldan dpal la spyod gyur cig /
ces pa 'di'ang su nyid shog nas dad ldan rab 'byams ba blo bzang shes rab dang bstan 'phel gnyis kyis bskul ngor btsun pa dkon mchog bstan pa'i sgron mes sbyar ba'i yi ge pa ni sngags ram pa dkon mchog kun dga'o / / /
bdag dang pha ma rigs drug sems can ma lus pa / /
dkon mchog gsum 'dus bla ma rnams la skyabs su 'chi / /
bstan pa'i bdag po rdzogs sangs rgyas la skyabs su mchi / /
'gro ba'i sgron me dam pa'i chos la skyabs su mchi / /
theg gsum 'phags tshogs dge 'dun rnams la skyabs su mchi / /
yi dam mkha' 'gro chos srung kun la skyabs su mchi / /
gsol ba 'debs su thugs rje'i spyan gyis gzigs su gsol / /
gsol ba 'debs so byin rlabs lcags kyus drang du gsol / /
mi bzad las dang nyon mongs 'ching ba bcad du gsol / /
'di dang par do phyi ma'i 'jigs las bskyab tu gsol / /
khyad par 'chi tshe 'di snang zhen chags bzlog tu gsol / /
dad gus dge sems stobs ldan skye bar byin gyis rlobs / /
gnod gcod sdug bsngal tshor ba drag po bsal du gsol / /
'byung ba log pa'i sgra bzhi'i 'jigs las bskyab tu gsol / /
dug gsum @# / /
rang mdangs g.yang sa gsum las bsgral du gsol / /
'od gsal sems nyid rang ngo 'phrod par byin gyis rlobs / /
rgyus med par do'i 'phrang las bde bar drang du gsol / /
'jigs rung gshin rje'i pho nya'i 'jigs las bskyab tu gsol / /
srid par 'dren pa'i chags sdang kun rtog bsal du gsol / /
'khrul snang bden med gnas lugs rtogs par byin gyis rlobs / /
de tshe bla ma lha yi zhal bzang mngon gyur cing / /
snyan pa'i gsung gis dbugs dbyung dga' dad shugs drag skyes / /
de yis sa mkhan mdzad nas bde ba can sogs su / /
'dab stong padma'i snying por rdzus te skye bar shog /
mdor na tshe rabs kun tu dam pa'i mgon gyis bzung / /
phyin ci log gi blo sna ngan pa mi skye zhing / /
tshang la ma nor rgyal ba'i bstan la legs bslabs te / /
'gro kun don du bla med byang chub myur thob shog /
ces bar do 'phrang sgrol gyi gsol 'debs mdor bsdus pa 'di ni dad ldan dge slong ngag dbang don grub gyis bskul ngor 7btsun pa dkon mchog bstan pa'i sgron mes bris pa'o / /
blank pages
