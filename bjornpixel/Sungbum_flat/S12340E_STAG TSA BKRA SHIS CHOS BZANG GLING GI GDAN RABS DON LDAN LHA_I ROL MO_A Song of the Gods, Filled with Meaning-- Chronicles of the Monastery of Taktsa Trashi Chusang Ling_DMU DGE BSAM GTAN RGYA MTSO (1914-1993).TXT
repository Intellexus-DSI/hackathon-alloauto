stag tsha bkra shis chos bzang gling gi gdan rabs don ldan lha'i rol mo zhes bya ba bzhugs so / /
sa bcad dang bo /
dgon bdag rnams kyi lo rgyus skor /
'gro kun gdung ba'i rtsa ba gcod pa'i slad / /
rgyal kun ye shes gzugs su shar ba'i sku / /
brtan pa'i 'khor lo'i zlos gar gu ru rje / /
byang chub ma thob bar du spyi bor bsten / /
tshogs gnyis rin chen bye bas yongs bskrun thub dbang ri rgyal lhun po la / /
'khor tshogs rgyal sras dgra bcom gser ri'i phreng bas kun nas mdzes par bskor / /
de yi bstan pa rin chen yongs spel gser gyi shing rta che gnyis dang / /
rgyan drug mchog gnyis zhes grags 'phags yul 'gro 'dren rnams la kun nas 'dud / /
thub pa'i bstan pa yid bzhin dbang rgyal ljongs 'dir 'dren mkhas lo paN dag /
yid kyi me long la shar lus kyi ba spu kun nas g.yo bar gyur / /
lung rtogs bstan pa'i 'od dkar yangs pa'i sa chen yongs su khyab mdzad pa / /
tsong kha pa zhes snyan pa'i gdugs dkar srid na 'khor bas dus kun skyongs / /
de yi ring lugs nyi ma'i 'od / /
'dren pa'i mkhas dbang mtha' dag dang / /
khyad par kun mkhyen 'jam dpal dbyangs / /
bzhad pa'i rdo rje sras bcas rgyal / /
mtha' 'khob 'gro ba'i 'dren pa mchog /
stag tsha sku phreng rim byon dang / /
de yi thugs bskyed las grub pa'i / /
khrims gtsang chos sde rnam par rgyal / /
de yi gdan rabs gser ri'i phreng / /
so skyes bsam brjod yul las 'das / /
'on kyang rang blos dpag tshod tsam / /
dad pa'i rten du dbul bar bya / /
de yang byang phyogs kha ba can gyi rgyal khams 'di la /
bod dang bod chen po gnyis su phye ba'i bod chen po de la /
a mdo /
chab mdo /
chu mdo zhes mdo gsum du grags pa las /
a mdo la mdo smad zer zhing rma chen gangs ri chen po'i mdun nas 'bab pa'i rma chu ste rma klung dal gyis 'bab pa'i byang rgyud la mdo smad byang rgyud zer zhing /
de'i lho phyogs la mdo smad lho rgyud ces grags /
mdo smad lho rgyud kyi rma chen gangs mdun nas 'bab pa'i rma chu dang /
ska bar stag rtse nas 'bab pa'i ska chu dang /
rme khog nas 'bab pa'i rme chu dang /
re khog nas 'bab pa'i re chu ste rma chu ska chu rme chu re chu bzhi 'bab pa'i spang gzhung rgya chen po de /
gna' snga mo bod kyi btsan po mnga' bdag khri ral ba can gyi dus su /
ka ci'i mchod rten dkar bo yan chad bod kyi btsan po'i mnga' 'og yin gshis /
sa cha de dag tu khral bsdu ba dang /
rgya bod kyi sa mtshams srung ba'i phyir blon po dga' ye shes dar rgyas zer ba sa 'dir bsdad pa'i bu rgyud la che ba dga' stag thul can dang /
chung ba dga' spyang thul can gnyis byung /
dga' stag ris can nam dga' stag thul can gyi mi rgyud bla ma dge 'dun zer ba zhig yod /
des bod kyi bla ma chen po zhig rgya nag tu phebs pa'i lam bar rnams su phyag mdzod kyi 'gan khur stabs /
ming la mdzod pa dge 'dun zhes grags /
de'i mtshan zur las /
de'i rigs la mdzod dge zer zhing /
mdzod dge stod smad gnyis ka mdzod pa dge 'dun tshang gi rigs rgyud yin la /
dga' spyang thul can gyi mi rgyud ni a mdo co ne yin zhes rus mdzod me tog skyed tshal las gsungs /
dga' ye shes dar rgyas kyi gdung rigs ni /
sngon bod kyi yul dbus su bod rgyal bo'i gdung rgyud rgyal sa ma thob pa zhig la bu med par /
thang lha sogs yul lha rnams la gsol ba btab pa'i skabs shig tu nam mkha' nas mdun du 'ja' sne zug pa'i sne na bu chung zhig byung ba shin tu dga' nas bu skal byas pa'i rigs la dga' rigs zer ba de'i gdung rgyud yin pa las /
rmu tsha sga zhes pa'i sga rigs min zhes gsungs 'dug de rjes bod sil bur gyur pa'i dus /
gling ge sar nor bu dgra 'dul gyis yul 'di bzung ba'i stabs kyis mdzod dge gling dkar stod ces grags /
yul ljongs de'i chu bo chen po re chu'i 'gram ngos su stag tsha dgon zhes pa'i chos sde de chags /
der brten deng sang mdzod dge rdzong gzhis kyang dgon pa'i gsham du chags yod /
'dir thog mar dgon sde 'di gang gi 'phrin las kyis grub pa'i stag tsha bla ma sku phreng rim byon gyi rnam thar brjod pa dang /
chos sde stag tsha bkra shis chos bzang gling 'di'i gdan rabs brjod pa'o / /
dang bo ni /
spyir sku phreng rim byon rnams rje btsun 'jam dpal dbyangs kyi rnam 'phrul yin pa dang /
grub chen dA ri ka ba'i skye bar tshad ldan gyi bla ma du mas lung bstan par grags /
de la sku phreng dang bo ni /
mdzod dge phyogs su 'khrungs pa'i skyes bu dam pa zhig ste /
nar son nas 'bri klog sogs la sbyangs pas tshegs med du mkhyen nas /
'khor ba'i bde ba ni dug sbrul gyi tshang lta bur mthong zhing /
khyim nas khyim med par rab tu byung nas tshul khrims mig gi 'bras bu ltar srung ba ni thar ba dang thams cad mkhyen pa'i lam gzhan gyi don 'grub pa'i lam nyag gcig yin par dgongs te so sor thar ba'i tshigs snga phyi'i sdom pa rnams rim gyis nod /
mtshan smon lam lhun grub gsol /
rang blo shes bya'i gnas la ma sbyangs na / /
thams cad mkhyen pa nam mkha'i mtha' ltar ring / /
zhes gsungs pa ltar /
rnam par grol ba'i lam bsgrub pa la thog mar rig pa'i gnas la sbyang dgos par dgongs nas rig pa'i gnas la sbyangs shing /
khyad par du sman dpyad kyi rig pa la mkhas par sbyangs nas /
nad kyis nyen pa'i 'gro ba ches mang bar sman dpyad kyis dbugs 'byin par mdzad pas 'phrin las shin tu rgyas pa byung ste em rje bya btang chos rje zhes snyan pa'i grags pa phyogs bcur khyab /
mdo smad rang nas kyang dam pa'i chos kyi bgo skal mang du blangs mod /
dbus gtsang ni rgyal ba'i bstan pa yongs su rdzogs pa'i 'byung khungs su gzigs nas /
dbus gtsang phyogs su phebs te gnas rten so sor mjal phyag dang byin rlabs zhus /
rgyal dbang yab sras kyi gser zhal mjal zhing /
mkhas grub kyi skyes bu dam pa mang bo las dam pa'i chos kyi bgo skal du ma blangs te nyams bzhes su bstar /
bkra shis lhun por byon skabs /
paN chen thams cad mkhyen pa blo bzang ye shes dpal bzang bo'i zhabs bsnyun pa'i tshul mdzad pa'i skabs su 'dzoms /
paN chen rin po ches /
de ring mjal ba su byung yang gzim sbug tu gtong dgos gsungs pa ltar /
rje 'di ba mjal bar phebs dus /
de 'phral sku mdun du chud de gser zhal mjal nas byin rlabs zhus par ma zad /
paN chen mchog gis zhabs snyun la sman dpyad byed dgos pa'i bka' gnang ba bzhin /
gsol sman phul bas dwangs skyed byung ba la gsol ras gnang skabs /
gzhan mi dgos sku chos rten skal du bka' drin zhu zhes zhus par /
drung 'khor ba rnams kyis a mdo ba 'di tsho ham pa tsha bo red ces bkag cha byas mod /
paN chen mchog nas sku chos /
lcam sring gi rten thang /
mkhan chas cha tshang /
dngos chas sna tshogs bcas stsal /
mar lam sku 'bum byams pa gling du phebs skabs /
chos sde de gar khri gegs bdo ba'i skabs shig dang 'phrad pas /
khri gegs zlog pa'i zhabs rim zhus pa ltar /
khri la zhabs sor bkod nas lha sngags ting nge 'dzin gyis khri gegs zhi bar mdzad pa dang /
de'i skabs khri nang nas spyang gi dkar bo zhig bros par gleng /
'di sku 'bum gdan rabs su mi gsal mod /
bla ma so so'i rnam thar sa bon du ma the ba'i mdzad pa shin tu mang bo yod gda' bas dogs don mi che /
khri gegs bzlog pa'i 'bul bar tsan dan gyi mchod rten brgyad dang /
zi ling nas kyang chen por 'os pa'i 'phan gdugs sogs phul te gzengs bstod mdzad /
rje btsun dam pa rin po cher mjal skabs rje des sku chos gnang ba dang /
mtsho snying ma hA de bar phebs nas gnam lcags rdo rje rtse lnga ba gter nas blangs te r+wa gcig gter bdag la gnang bar grags /
rang yul du phebs nas gnas skyong dgon zhes pa'i ri khrod 'debs bdag mdzad de sgrub pa'i rgyal mtshan 'dzin pa 'ga' dang mnyam du bzhugs te gtso cher thugs dam nyams bzhes gtsor 'don mdzad par snang /
sngar sku 'bum nas phul ba'i mchod rten brgyad kyang gnas skyong dgon der bzhugs mod /
phyis su zhugs la zhen zer /
zi ling nas phul ba'i 'phan gdugs sogs dang /
lcags kyi rdo rje gter ma sogs god chags sngon du gdan sa stag tsha dgon du mjal rgyu yod /
bstan 'gro'i don mang du mdzad de /
mthar sku tshe de'i gdul bya rdzogs pa na the bo'i dpal shis steng khar gzugs sku chos dbyings su bsdu ba'i tshul bstan to / /
sku phreng gnyis pa ni /
sku phreng dang bo gnas skyong bla ma'i sprul skur ngos bzung ba yin te /
khong rgyal rje'i ha ra ha ra mar sku 'khrungs /
sa skya'i bstan 'dzin gyi bshes gnyen du ma rigs lhag med du dwangs /
dgung lo lnga'i steng rje gong ma'i chos kyi khri la zhabs sen bkod /
kun spangs legs bshad rgya mtsho tshang bsten nas klog bslabs /
klog bslab sa'i yongs 'dzin de nyid ring bo ma bzhugs stabs /
de rjes bla ma a lo ke zhes pa rta mchog rol ba'i sprul bar grags pa snang tshod la thugs ha cang gtum drag che ba de nyid dge rgan du bsten nas rgyud sde bzhi sogs 'don chos thams cad thugs 'dzin mdzad /
yan lag 'byung gi sprul par grags pa 'dul ba 'dzin pa dkon mchog gnas brtan las dge bsnyen dang /
dgung lo bdun par skyabs rje shing bza' rin po che sku phreng gsum pa'i drung nas rab byung dang dge tshul gyi sdom pa bzhes /
rje de nyid las snga phyir mi tra rdor phreng /
'jigs byed bcu gsum ma dang dpa' cig rta mgrin rnam gnyis /
spyan ras gzigs bcu gcig zhal /
mi 'khrugs pa lha dgu /
tshe dpag lha dgu /
gdugs dkar lha mang sogs kyi spyi zur gyi dbang bka' mang bo /
rjes gnang dang lung sna tshogs bcas gsan /
bya bral ba dkon mchog rgya mtsho las spyi bka' brgya rtsa gsum gyi rjes gnang /
rje blo bzang bstan pa'i nyi ma las rin 'byung brgya rtsa dang /
gzhan yang kun mkhyen 'jam dbyangs bzhad pa skal bzang thub bstan dbang phyug kirti blo bzang 'phrin las /
shing bza' sprul ba'i sku bshad sgrub dam chos rgya mtsho /
sgo mang mkhan sprul blo bzang tshul khrims rgya mtsho /
a mchog rin po che 'jam dbyangs mkhyen rab rgya mtsho /
dka' chen blo bzang dbang phyug 'bras dge bshes tshul khrims dar rgyas sogs theg pa mchog gi dge ba'i bshes gnyen mang bo las snga phyir zab rgyas chos kyi gan mdzod bdag gir bzhes /
zla ba bzhi'i ring stag tshang dpal gyi lha mo dge ldan bkra shis 'khyil gyi chos grwar mtshan nyid kyi gsan sbyong mdzad /
gdan sa stag tsha dgon du grwa grangs brgyad cu tsam las mi bzhugs kyang /
rje 'di'i thugs bskyed kyis nyis brgya tsam du 'phel /
sgo mang dge bshes tshul khrims dar rgyas las rgyud stod phyag len ltar bdun gsum gyi ring la gsang 'dus sgrub mchod kyi steng nas rtsa rgyud gtan tshigs dang /
gsang 'dus 'grel ba'i 'chad nyan byed rgyu'i ljags bkod stsal /
d+hi tsha'i phyag len ji lta ba bzhin mdzod dge tshul khrims las mchod pa'i chos thog bdun gcig tshugs /
sngar cho 'phrul smon lam nyin gsum yin yang 'di bas bdun gcig tu rgya bskyed /
dpal ldan bkra shis 'khyil gyi phyag len ltar lcags mkhar zur dgu ba dang /
mgon po'i gtor chen sogs gsar du btsugs /
nang chen du'ang stong mchod gcig btsugs /
rje yab sras gsum dang /
gzigs pa lnga ldan sogs 'bur sku che chung brgya lhag dang /
tsong kha brgyad cu sogs bris thang mang bo dang /
rta mgrin lha khang dang /
gdugs dkar lha khang /
mgon khang sogs gtsug lag khang du ma bzhengs /
bka' 'gyur tshar gnyis dang rje'i gsung 'bum tshar gnyis sogs glegs bam mang du bzhengs /
mchod rdzas yo byad je rgyas su btang /
sdom gsum dag par bsrung ba'i steng nas rgyun gyi nyams bzhes dang /
rdo rje 'jigs byed sogs yi dam dang lhag pa'i lha /
mkha' 'gro chos skyong du ma'i ljags bsnyen mang bo gnang ba dang /
shing bza' rin po che'i ljags bkod ltar chu mig brgya rtsa 'grims pa dang /
dngos rdzas la 'dzin chags chung zhing gtong phod pa dang /
dman la brtse zhing che tshugs med pa dang /
spros pa chung zhing 'jig rten gyi mi dang sgo mi bstun pa sogs dam par 'os pa'i mdzad bzang mang bo zhig mthun snang du mnga' /
lo mang bor smon lam gyi mgon du phebs nas skyes rabs 'chad pa dang /
'jigs byed rnam gnyis dang rta mgrin gsang sgrub /
ma cig zhi khro sogs kyi dbang dang rjes gnang mi nyung tsam stsal ba dang /
gzhis byes so sor tshigs snga phyi sogs kyi bslab pa 'bogs pa sogs mang du gnang /
shing bza' rin po ches bya me'i dpon bla thugs thag bcas skabs bya me dpon pos sprul sku 'khrul med cig min par /
stag tsha bla ma lta bu'i rtsam pa brdzi mi shes pa zhig mi dgos zer bas /
shing bza' rin po che thugs khros te /
ngas yang sprul brgya dang bcu gsum sku thag bcad kyang stag tsha tshang 'di 'dra'i rtags mtshan can zhig yod ma myong /
de 'dra dgos kyang mi yong gsungs /
rang dgon gyi grwa rigs shig la 'byung gdon gyis gnod par bzhugs gdan rang ga ba zhig dang /
pags gdan steng du bkab pas /
nad pas ri rab dang nags tshal can gyi ri bos gnon par lab pa dang /
grwa ba tha ma khar rngam pa zhig gi ske la shug pa 'dzer ba can zhig btags pas dud khu bskyugs pa la brten nas du ba gtan chod du song ba sogs dang /
srung mdud gnang ba dang /
na bza'i tshal bu btags pa dang /
ske phur dang bzhugs gdan sogs nad pa'i sngas la spyan drangs pa tsam gyis nad gdon las grol ba sogs /
mthong thos dran reg don ldan du mdzad pa'i rnam thar mang bar gleng /
rgyal rje'i sde khrod du sbyin bdag cig gi bu lha sa nas lo zla tshes 'di la 'byor bar gsungs pa steng du ji bzhin khel ba dang /
gzim gur du phaT drag po re gnang nas tshe 'das kyi ngang tshul gsungs pa dang /
mtsho sngon du song ba'i grwa ba zhig brtag pa mkhan gyis lo kha shas la mi yong bar lung bstan kyang /
dam pa 'dis de ring ri phra mo zhig gi sna la ja skol bzhin yod pas ma 'gyangs par sleb gsungs pa ji bzhin byung ba dang /
'das rtags rnams 'khrul med gsung pa sogs mngon shes mnga' ba'i rtags mtshan shin tu mang /
gcung bo 'on po dkon mchog rgyal mtshan rje nyid bcad rgyar bzhugs skabs phyi rol tu phebs bzhud mdzad par dngos su mjal zhing /
nang du slebs dus thun gsar du grol ba dang 'dzoms pa dang /
mtshan mor sgo dang sge'u sogs 'byed pa la ltos pa med par phyi rol tu 'byon pa dang /
dbu sngas kyi sku brnyan rnams bsgyur bkod la ma ltos par yas mas su phebs pa dang /
gzims pa'i tshe spyan mi btsum par gzims pa sogs grub pa'i rtags mtshan mang du yod pa dag sa bon du bkod 'dug go / /
sku na chung dus gsung cung mi gsal ba'i tshul bstan mod /
skabs shig bla brang bkra shis 'khyil gyi rigs grwa grub chen phebs /
mchog sprul rin po che phyag tu bzhes te zhal du mda' gzhu bstan /
bla ma las sna so so'i khri kha dang chos skyong gi snyan shal nang du bzhag khyed kyis gsung gsal bo 'byon nam zhes yang yang dris pa'i mthar gsung byon /
de dag mdzad pa'i don ni las sna so so'i khri gegs bzlog pa dang srung ma rnams bran bzhin 'khor ba'i rtags su snang /
dgung lo so dgu'i steng bsnyun tshul cung zad bzhes pa'i zhabs rim mang bo dang brtan bzhugs phul bar /
grwa ba mang bos tha ma kha 'then pa sogs sgo gang nas bsams kyang 'dug 'dod med tshul phebs par brten /
ngan spyod sdig 'phro gcod pa'i khas len phul ba nas dwangs rkyen byung /
de tsam ma gtogs sku tshe gang bor snyung phra mo tsam yang bzhes pa med /
nyin re la nyin 'khyongs zhal 'don sha stag dang /
nyin re la nangs snga mo gzim khang nang nas phar bcags tshur bcags dang /
phyogs so sor la btsas dang /
'jag ma'i mda' gzhu re byas nas phyogs so sor bstan te 'jog par mdzad pa dgos pa che bar sems /
rje 'jam dbyangs bzhad pa'i mdun du mjal skabs /
khyed nas dge sbyor dang bstan pa'i bya ba gang 'dra mdzad bzhin yod phebs par /
ngas gcod kyi 'dul dang 'dul 'don gyin yod /
ces zhus pa sogs drag zhan su dang yang snang ba mi bstun par gsung gyong nge ba gnang ba zhig yod /
skabs shig sems dpa' a khu rin po che legs bshad rgya mtsho tshang gi 'dra sku zhig dbu sngas su khri chung zhig gi khar bzhag bzhes phud mang bo dang lha dar mang bo mdun du spungs nas bzhugs par /
ci yin zhus par /
nga la 'dis lam rim chen mo'i khrid cig gnang gi yod gsungs pa dang /
dgung lo re gcig gi skabs shig rje yab sras gsum gyi mdun du bsdus grwa'i dpe cha rgyun du sku la mnab rgyu yod pa de bzhag zhwa mo zhig dbu la mnabs te thal skad btang nas /
da re'i rten 'di la 'di tsam las ma nus kyang skye ba phyi ma gzhung bka' pod lnga la 'chad nyan thos bsam mthar phyin par bgyi'i zhes pa'i thugs smon mdzad /
sngar gyi 'du khang de rgyud pa'i dU khang byed rgyu dang /
mtshan nyid 'du khang gsar du bzheng rgyu'i ljags bkod stsal kyang /
grwa rgan re'i grwa tshang gcig la dU khang gnyis mi dgos zhes steng du ma khel /
dus 'khor 'du khang zhig bzhengs te dus 'khor grwa tshang gsar 'dzugs byed rgyu thugs bzhed yod gsungs /
gshin po la sbyangs chog gnas skabs dkyil 'khor khra lam mer 'char 'dug gsungs pa la dpag na /
lha dang bla ma'i gzigs snang yang yang byung tshod 'dug de ltar rang gzhan gyi don mang du mdzad de dgung lo re gnyis bzhes pa shing glang lo'i nag zla'i nang 'bam gyis snyun gzhi lci bar bzhes pa la /
zhabs brtan nyin mtshan khor yug tu bsgrubs nas /
mkha' 'gro'i bsu bzlog dang 'brel bar brtan bzhugs phul yang zhal bzhes ji bzhin ma thob /
gtor sgam nang gi gtor ma thams cad gshegs nas /
dus 'khor gyi mchod gtor bsham bcug ste mtshams tho bslangs nas dus 'khor gyi bsnyen pa la bzhugs /
nye gnas rnams kyis rje nyid zhal ma bzhugs na 'das ma 'das kyi chos skyong rnams 'khu ldog mi 'byung ba sogs kyi thabs ci byed dang /
mchog sprul myur du 'byon pa dang /
'phral yun gyi bya ba thams cad la gsung bkod 'dra zhus pas /
bstan srung 'jig rten pa rnams la gshegs gsol mdzad /
nga la rang dbang med kyang khyed rnams kyis sdig spong dge sgrub dang /
'dul ba'i bcas khrims dge 'dun gyi nang khrims srung ba la 'bad na /
mchog gsum la gsol ba btab ste sprul sku mig thag mi ring bar 'byung ba'i 'dun pa byed /
skyabs rje shing bza' rin po cher 'phral yun gyi ljags bkod rnams zhus te bka' bzhin bsgrubs na legs lam che tshul gyi ljags bkod stsal nas /
sa ga zla ba'i tshes brgyad la zhi ba'i dbyings su thim ste /
thugs dam gyi bzhugs grol la sogs pa'i rtags gzhung bzhin byung /
de nas gdung mdun du rgyud sde so so'i bdag 'jug gzhung chen mang bo'i skyor sbyang /
chos spyod smon lam gyi gsung sgrogs /
bla ma so sor bsngo zhus /
mchog dman gyi zhing la bsod nams gsog pa sogs dgongs rdzogs kyi rim pa rgya cher bsgrubs /
gdung zhugs la phul te /
a mchog rin po che'i gsung bkod ltar dngul dkar rdo tshad sum cu tsam las rnam rgyal mchod rten bzo khyad legs pa rab gnas bcas 'grub par byas te 'du khang nang du bzhugs su gsol to / /
sku phreng drug pa bskal bzang 'jigs med bstan pa'i rgyal mtshan ni /
a skyid stod ma tshang du yab rab 'byor dang yum a kho gnyis la /
sras bzhi yod pa'i tha chung gi rnam par rab tshes me stag lo'i zla ba bcu gcig nyin sku bltams /
yum la 'ja' zug pa dang /
sku gong ma'i gzim sngas kyi gsang bde 'jigs gsum /
'od dpag med /
mgon po rnams sku phreng bzhi ba'i phyag bzo yin /
de dag g.yo 'gul byung bas /
grwa ba rnams skrag nas gtsang bla ma dang /
a mchog rin po cher zhus pas /
skrag mi dgos /
yang sprul 'khrul med cig 'khrungs pa'i rtags yin gsungs /
de sogs ltas ngo mtshar ba du ma byung /
khong gi khyim mtshes rgan mo zhig gi mig zhar nas mi mthong ba'i skabs /
rta sbangs shig gis mig la brgyab pas mo'i mig gis mthong bar gyur /
sku 'khrungs nas zhag bdun la ma'i nu zho ma bzhes par 'o ma rang bzhin pa cung zad re bzhes /
zla ba dgu tsam song skabs /
da ltos dang yong gi yod gsungs pa bzhin 'os tho bsdu mi 'byor /
dgung lo gnyis pa'i dus ltad mo zhes pas tshem bu rgyag byed khab cig khong gi zhal du bzhes /
phyi nyin dgung mo zhal nang nas blangs te slar gnang ba dang /
nub cig bor song ba /
nang bar sgo yol nang nas gad dang bcas nga stag tsha dgon du song ba yin gsungs pa dang /
gdan sa'i grwa ba gnyis mjal du 'ongs par /
khyed gnyis dgon pa'i g.yon ri'i ngos na 'ong ba rig thal zhes gsungs pa dang /
rje gong ma'i thugs dam gyi tshe 'dzin ma zhig la gzigs nas 'di nga'i yin zhes ngos bzung ba dang /
ngos 'dzin bstan skabs kyang rje gong ma'i phyag dril ma nor bar bsnams pa sogs rjes dran dang sngon gyi bag chags bzang bo sad pa'i mdzad sgo mang du bstar /
dgung lo bzhi ba'i dus 'on po blo bzang stobs rgyas sogs kyis mtshan tho bsdus tshe /
mtshan tho bsdu mi rnams a skyid du song nas /
a chab dbang grags sku gong ma'i sku nye yin pa la /
kho la bu glang lo ba zhig yod par thos nas /
de nas mtshan tho bsdu ba'i 'go 'dzin bsams te song skabs khyim du 'dug mi ma yod /
de nas rkyang dkar zhes pa'i lung mdor a skyid stod ma'i ru yod pas /
der song nas dris tshe /
ar ma sang la bu stag lo ba zhig yod zer ba thos nas /
de'i khyim du song dus de gar zas sna bsgrigs yod pa sogs rten 'brel 'dzoms /
de'i 'go bzung nas mtshan tho brgya dang bcu bzhi yod pa rnams sku gong ma'i gsung bkod bzhin /
shing bza' sku phreng bzhi ba shas sgrub dam chos rgya mtsho dpal bzang bor phul te gsol ba btab pa bzhin /
sbrul sku 'di dam pa gong ma'i yang sbrul du thag cad nas /
blo bzang bstan pa'i rgyal mtshan zhes mtshan gsol /
de skabs grwa ba 'ga' res par ma sang gi bu 'di yang sbrul min /
a chab dbang grags kyi bu 'di yang sbrul yin zhes rtsod gleng cung zad byas par /
shing bza' rin po che thugs rgyal bzhengs te /
'di ni 'khrul med yin /
'di ni nga la mgon po phyag drug pas gnang ba yin zhes dam can chos kyi rgyal bor gnyer gtad byas te gsungs shog tshigs bad ma dang phyag mdud bcas stsal /
khyod chos mtshan thog kha ma phye gong 'di 'dra bshad pa ma legs /
myur mdzad ma 'bum ther sgrub ma thub na bar chad chen po yongs nges yin gsungs /
de nas mtshan tho rang dgon du gsan drangs skabs char bab pa dang /
zhal phye nyin mchog sbrul rin po che'i dbur 'ja' 'od zur pa sogs rtags mtshan bzang bo ya mtshan pa byung /
'on kyang 'ga' zhig gis sprul sku'i don sogs la rtsod gleng 'ga' byas /
dpon tshang gis g.yo thabs sna tshogs kyis kyang gyod thag gcod du ma bcug sku gong ma'i rgyal tshab dge slong blo bzang skal ldan /
blo bstan /
phun tshogs rgya mtsho /
skal bzang smon lam /
ngag ston rnams a skyid du 'gro dgos byung nas lo gcig la bsad /
de'i phyi lo sos ka sog tshang bla ma gyod bshad du gdan drangs /
khong gis 'on po blo bzang stobs rgyas kyis tshe gang la nang chen gyi bdag byed rgyu dang /
mchog sbrul rin po che sku nar son nas khong gis nang chen bdag byed rgyu thag bcad /
de nas yang sprul rin po cher mtshan tho dang dga' dpar 'bul ba snga phyir byas te /
dgung lo lnga'i thog chen por 'os pa'i spros pa dang bcas nyin lung gser chu nas bsu ba ring thung du ma bcas gdan drangs /
dge 'dun mang gis ser sbrengs dang bcas zla brgyad pa'i tshes gsum nyin gzim khang du phebs /
de'i phyi nyin 'du khang chen mor chos kyi khri la bkod /
'jam dbyangs bzhad pa sku phreng lnga ba chen mo'i mtshan zhabs pa bla brang rdo rams pa mdzod dge 'jam dbyangs dang /
blo bzang don 'grub gnyis kyis tshogs gleng gnang /
spyi sger so sos legs skyes phun sum tshogs pa byas stabs /
nyams bzhes kyi rten dus 'khor gyi cho ga ngos bzung ba dang /
'od dpag med kyi sku brnyan zhig la gzigs nas 'di nga la bzhad gi 'dug nged kyi khang srung 'od dpag med yin gsungs /
mdzod dge 'og ba slebs dus /
rnam rgyal dbang chen khyod bde mo /
zhes dang /
yang skabs shig grwa rgan zhig yong nas nga e shes zhus pas /
blo bzang grags pa /
blo bzang grags pa gsungs /
stod ma'i sna tshang a tshogs zer bas sku gong ma la khyed kyi sngon du shin zhes zhus pas /
nga'i sngon la shi rgyur dga' na /
da ran 'dug gsungs par /
a la yang sbrul sku mjal thub na drag zhus par /
der thug thub gsungs /
kho mchog sprul mjal bar yong dus rtsed mo rtse zhor la /
a tshogs khyod bde mo yin nam gsungs /
dge ba'i bshes gnyen blo bzang bstan 'dzin chos 'phel bcar bzhugs ngos phral sbyor gyi klog slob pa'i dbu btsugs /
klog legs par mkhyen /
dgung lo drug bzhes skabs /
stag tshang dpal gyi lha mo'i dgon du /
rong chen ljags nag pa'i skye phreng bcu pa ki rti ngag dbang blo bzang bstan pa tshe ring dpal bzang bo'i gsan bzhes kyi ched du /
grub dbang 'jigs med bsam gtan gyi yang sbrul mkhas dbang 'jigs med dam chos rgya mtsho yongs 'dzin blo bzang dpal ldan bcas gdan zhus kyis phebs yod gnas tshul 'byor 'bral /
yong 'dzin dang 'on po gnyis kyis gros mol byas tshe /
'on po blo bzang stobs rgyas kyis /
bla ma kirti'i bla ma nyan na rang cag gi bla ma los nyam zer nas /
sprul ba'i sku ston 'khro bcas lta mo yod dgon du phebs te /
sa ga zla ba'i yar tshes la 'jigs med dam chos rgya mtsho dpal bzang bo'i zhal snga las dge bsnyen dang bar ma rab byung gi tshul khrims bzhes te /
mtshan sngar shing bza' rin po ches blo bzang bstan pa'i rgyal mtshan gsol ba la /
skabs 'dir mkhan po'i mtshan sgra tshang bar byas nas /
'jigs med bstan pa'i rgyal mtshan zhes gsol /
nyer gcig la bla ma lnga bcu ba'i bshad lung /
'jigs byed dpa' nas dbang dngos gzhi rim pa bzhin 'jigs byed bcu phyi nyin nas dbang dngos gzhi rim pa bzhin 'jigs byed bcu gsum ma /
zhe dgu ma /
ro langs brgyad skor /
dgra nas gshed dmar lha bcu gsum ma dang lha lnga /
'phags lugs gsang 'dus /
lU lugs bde mchog 'khor chen /
rta mgrin /
kun rig mngon byang /
sman lta /
gdugs dkar /
bde gsang ras gzigs bcu gzig zhal rnams kyi dbang /
bde gsang 'jigs gsum gyi sngags btu /
'jigs byed zhal phyag yongs rdzogs dang ma he'i gdan can /
rigs gsum spyi sgrub lugs gnyis /
'jam byangs dkar bo dang nag po /
dbyangs can ma dkar dmar /
gnas bcu /
sgrol ma dkar sngo /
rnam rgyal lha dgu /
rig byed ma /
phyag rdor u tsAr+ya /
rnam 'dzoms /
khyung khra /
seng+ge sgra /
drag po sum dril /
gtum mo khung lnga /
seng gdong /
lo gyon ma /
'od zer can ma /
dzi dkar nag mgon po /
chos rgyal /
phyi nang gsang gsum /
lcam sring /
lha mo /
gur 'dra min bco lnga /
zhal rnam 'gyur bcu bdun /
legs ldan mched gsum /
rdo rje shugs /
'jam gnang /
dngul chu'i tshem bu dmar khrid kyi steng nas lung gnang /
dngul chu'i tshem bu dmar khrid kyi steng nas lung khrid sbrags ma /
grub rgyal tshe khrid thugs thog ma /
lcang skya'i tsho ga'i steng nas sgrol dkar tshe khrid /
dpa' bo g.yul 'jug gi steng nas 'pho khrid /
sngags rim chen mo /
byin rlabs spungs zhus /
thun drug rnal 'byor /
ngag byin rlabs 'jam dbyangs chos skor /
lnga ba'i dmigs brtse ma'i TIk+ka lam gtso rnams kyi khrid /
nyams mgur dang /
dge ldan bstan pa rgyas pa'i smon lam gyi bshad lung bcas nyin nyer gcig gi ring la bar ma cad par gsan /
de nas nyin gsum la spro sangs byas pa'i mjug tu sems bskyed mchod pa'i cho ga rgyas par gsan /
de dag gi bar gseng du 'jigs byed ser bo'i tshe khrid /
rgyan 'jug chos spyod rab gsal /
sngags phyogs po ti /
mdzod rtsa /
rtog bdun dang /
rtog gsum /
bde mchog rtsa rgyud bcas kyi lung dang /
'dul ba rgya mtsho'i bshad lung bcas gsan /
yongs 'dzin blo bzang dpal ba'i zhal snga las bde lam dang /
dge ldan phyag rgya chen po'i khrid legs bshad kyi skyes mang du gsan /
dgung lo brgyad kyi dus bcad rgyar bzhugs te skyabs 'gro dang /
rigs gsum spyi sgrub kyi bsnyen mtshams gnang /
dgung lo dgu'i steng du 'jigs byed bcu gsum ma'i bsnyen mtshams gnang skabs nyin gcig thun bar la /
me tog ldum ra chung ngu zhig yod pa de'i 'khris su phebs skabs de nas 'od 'phro ba gzigs /
der bltas pas 'jigs byed bcu gsum ma'i sku par gzhan dang mi 'dra ba zhig 'dug pa blangs /
lo de'i zla ba dgu ba'i nyer gnyis nas rigs lung zhabs zhu bcu gsum dang bcas mtshan nyid bka' pod chen po lngar sbyang ba mdzad pa'i dbu tshugs /
de nas bzung ste tshogs chen khrir bzhugs reg gi bar du /
rigs lung zhabs zhu dang bcas pas grwa rkyang dkyus ma'i lugs kyi tshogs chos grwar 'grims /
dpe khrid skyor sbyang sogs chag med byas te /
las sne la dgongs pa ma zhus par bla 'bod cig thon rung mi phebs /
bshes gnyen bsten tshul dang zhi dul gyi spyod pa la kun gyi yid smon pa byung /
dgung lo bcu'i steng 'jigs byed dpa' cig dang /
sgrol dkar gyi bsnyen mtshams la bzhugs pa dang /
thal bla ma blo bzang chos ldan gyi zhal snga las 'jigs byed chos skor dang /
bsnyen chen gyi skor sogs gsan /
dgung lo bcu gcig thog snyigs dus kyi nye bar 'khor khong a mchog rin po che 'jam dbyangs mkhyen rab rgya mtsho dpal bzang bo'i zhal snga las dge tshul gyi sdom pa bzhes /
de'i dbyar thog bla brang bkra shis 'khyil du phebs nas /
paN chen thams cad mkhyen pa rje btsun blo bzang thub bstan chos kyi nyi ma dge legs rnam rgyal dpal bzang bo'i zhal snga las dus 'khor dbang chen gsan /
de dus paN chen rin po ches bka' shog tham ga gnang ba ni /
'jam dbyangs gnam bskos /
gong ma chen po'i bka'i lung gis paN chen er te nir bsngags shing /
kun mkhyen bu ram shing ba'i ring lugs nyin mor 'dzin spel gyi lhag bsam snying stobs mchog tu dkar ba shAkya'i dge sbyong blo bzang thub bstan chos kyi nyi ma dge legs rnam rgyal dpal bzang bor 'bod pa'i gtam /
yangs pa'i nor 'dzin gyi lto bar 'gro ba'i skye rgu spyi dang /
bye brag mdo khams sgang drug mtsho sngon /
a mdo /
mdzod dge shog che chung /
zi khron /
mgo log bcas kyi char 'khod pa'i khri ba bla ma /
mkhan po /
slob dpon /
las sne /
grwa rigs /
lung las kyis mtho ba'i rgya bod dpon rigs sogs bya ba las kyi sne mor mngags slebs rnams dang /
gzhan yang dmag jag 'grim 'grul ba /
dmangs kyi skye bo ji snyed pa sogs ser skya mchog dman bar mar bcas pa mtha' dag la bzlo ba /
mdzod dge phyogs kha bcu gnyis kyi nang tshan stag tsha bla ma blo bzang bstan 'dzin rgya mtsho dang /
dbon po bsod nams grags pa gnyis nas phyag btab dgon bkra shis chos bzang gling rten dang brten par bcas pa rje gong ma bstan pa'i nyi mar phul sbyor nas bzung da lta'i bar sku tshab bla ma rim par mngags rdzong gi bkra shis lhun po'i dgon lag tu gtogs shing /
gong gsal bkra shis chos bzang gling 'dzin spel byed po dang chabs cig tu bsko gzhag song ba'i bka' shog rim par song 'dug pa bzhin da lta'i bla ma tshang 'di bas 'khur skyong gi skabs su gnas bzhin pa ma zad /
da lam dbon po ngo ma dngos kyi mjal bcar thog dpal dang bo'i sangs rgyas kyi dbang lung gi man ngag zab mo nod de rdo rje slob mar gyur pa ring nas yon tan du 'brel zhing /
lhag par 'di bas bka' pod chen po rnam lnga'i 'chad nyan gsar 'dzugs kyi 'jam mgon rgyal ba gnyis pa'i bzhed srol thun mong min pa 'di dag bstan 'gro'i phan bde spel slad ji srid rgyal bstan rin po che yun gnas de srid dar rgyas gong 'phel du 'gyur phyir da lta bka' shog srung yig chabs cig 'di bzhin dmigs bsal byin pa yin pas gong 'khod drag zhan mtha' dag nas spyi sogs kyi legs tshogs 'phel slad mthun rkyen sri zhu phu dud gang zab dang /
mchod rgyun rigs /
dge 'dun bgres bar gzhon gsum byung 'byung gang cir phan cha mthun 'gyur gang 'gro las /
ji lta bsgo ba bzhin dang du len pa rnams la 'di nas kyang kun tu dge ba'i skyabs 'jug bgyid pa yin /
zhes go bar bya ba'i yi ge 'dzin byed chu stod zla ba'i gral tshes dge bar mdo smad bla brang bkra shis 'khyil gyi gzim chung du bris zhes pa gnang /
paN chen thams cad mkhyen pas /
'jam dbyangs bzhad pa lnga ba chen po 'jam dbyangs ye shes bstan pa'i rgyal mtshan la khong gi dgon pa 'di bkra shis lhun po dang ha cang thag ring bas phan mi thogs /
des na dgon pa 'di'i chos 'go khyed tshang yin zhes gnyer du gtad /
de nas bzung dge rgan dbyangs dpon sogs mngags pa'i srol rgyun byung /
dgung lo bcu gnyis steng kun rig dang chos rgyal phyi nang gsang gsum /
tshe dpag med gsum gyi bcad rgya gnang /
lo der mdzod dge stod ma'i khyim tshang du mar zhabs kyis bcags /
mdzod dge stod mas gdan drangs pa ltar /
'o mtsho zhes pa'i mtsho khar mtsho bstod dang gter sogs gnang tshe /
sgra snyan po yid du 'ong ba sna tshogs grags pa /
lo der mtsho khar sngar med pa'i me tog yid du 'ong ba 'khrungs pa sogs kun gyis gleng /
dgung lo bcu gsum steng slar yang 'jigs byed lha bcu gsum ma'i bsnyen mtshams la bzhugs /
dgung lo bcu bzhi'i steng 'jigs byed dpa' cig mgon po phyag drug pa /
bse khrab can rnams bsnyen sgrub gnang /
bse khrab can bsgrubs pa'i bsnyen pa'i dus dang /
gsol ja bzhes skabs nam rgyun phyag gi bsnyen phreng bor ba dang /
gcan gzan sna tshogs mthong ba /
skabs 'gar brag dmar bo spre'u mang bo rtse ba sogs kyi rtags mtshan mang bo byung 'dug lo de'i ston dus kirti ngag dbang blo bzang bstan pa tshe ring las dus 'khor dbang chen gsan /
de'i dus so shing gyen 'greng du bsdad pa la kirti rin po ches bsngags brjod mdzad /
dgung lo bco lnga'i thog lha mo kirti nas gdan sa gong 'og gi bla sprul 'ga' dang mnyam du mkhas dbang 'jigs med dam chos rgya mtsho'i zhal snga las /
bde mchog rab 'byams /
rngog dkyil bdun /
rje yab sras gsum gyi gsung 'bum gyi lung /
nyin bcu bdun ring la lam rim chen mo'i bshad lung /
legs bshad gser phreng gi bshad lung /
'jigs byed chos skor sogs gsan pa dang /
'jigs med rigs pa'i blo gros kyi zhal snga las skyes rabs so bzhi ba'i bshad lung gsan /
lo der bkra shi 'khyil gyi rdo rams pa the bo nag ris zhes pa mkhas grags can /
mtshan dngos don 'grub rgya mtsho zhu ba gdan drangs /
de nas bzung khong dang dgon pa gnyis char gyis tshul bzhin bsten nas ci gsung bka' bzhin bsgrubs pas /
dge mtshan gyi dpal la rol ba'i gzhi rtsar gyur /
dgung lo bcu drug thog gzhung rgyugs sprad /
'jam dbyangs dkar bo'i bsnyen mtshams la bzhugs /
de nas bzung sngar gzigs ma myong ba'i dpe lan gnyis re gzigs pa tsam gyis thugs thog nas shar se gsung thub pa byung 'dug dgung lo bcu bdun thog yongs 'dzin rdo rams pa don 'grub rgya mtsho dang lhan du bla brang bkra shis 'khyil du phebs nas /
mdo sngags bstan pa'i mnga' bdag khong a lags bla go rdo rje 'chang la mjal /
tshe dbang sogs chos bka' ci rigs gsan /
khong gi dbu sngas su bzhugs pa'i rje rin po che'i sku brnyan zhig gnang ba dang /
gsung lung 'ga' zhig gnang bar snang /
dgung lo bco brgyad thog yongs 'dzin rdo rams pa don 'grub rgya mtsho dang lhan rgyas dmu dger phebs te /
bla brang bkra shis 'khyil gyi bla ma yongs 'dzin rdo rje 'chang rje skal bzang dpal 'byor bzang bo'i zhal snga las /
sgrub thabs rin 'byung /
mi tra brgya rtsa /
thugs rje chen po'i dbang /
gcod dbang nam mkha' sgo 'byed /
'grel pa bzhi sbrags sogs bka' chos mang du gsan /
de nas a lags yongs 'dzin rdo rje 'chang tshur lam stag tsha dgon 'dir phebs skabs /
rigs grwa'i nyin dang bor yongs 'dzin rdo rje 'chang dang hor tshang rnam gnyis tshogs dbu la phebs /
rje 'di bas dge 'dun nyi shu'i tshogs gleng mdzad /
dgung lo nyi shu'i thog 'khor chen dang rta mgrin gyi bsnyen mtshams la bzhugs /
tshogs chen 'du khang nang du 'khor chen sku thog tshad tsam zhig phyag bzo mdzad dus sku rang 'gul byung ba sogs kyi rtags ya mtshan byung /
dgung grangs nyi shu'i steng der bla brang nas /
a lags yongs 'dzin rdo rje 'chang gis mkhan slob sbrags ma mdzad /
yongs 'dzin rdo rams pa don 'grub rgya mtshos gsang ston dang /
dge slong gi dus go ba yongs 'dzin 'jam pa'i dbyangs dkon mchog bsam 'grub /
dge tshul gyi dus go ba blo bzang mtha' yas /
kha skong ba a khu om 'khyil tshang rnams kyis mdzad de /
bsnyen par rdzogs pa dge slong gi sdom pa bzhes te skal bzang 'jigs med bstan pa'i rgyal mtshan zhes pa'i mtshan gsol /
gnas brtan 'dul ba 'dzin pa'i gtsug rgyan dam par gyur /
dgung lo nyer gcig skabs /
grwa ba rnams kyi nang nas 'ga' zhig gis /
gos log lham log gyon pa dang /
tha ma kha 'then pa sogs la thugs skyo nas /
sku snyung drag po bzhes tshul bstan /
zla ba bcu ba'i tshes gcig gi dgung mor /
'jam dbyangs kyi sku phyag bris ma zhig yod pa dbu sngas su bzhag ste /
sku mya ngan 'da' grabs gnang /
de skabs mdun 'dug pa dge slong blo bzang chos dbyings dang /
dge slong skal bzang gnas brtan gnyis kyis yang yang gsol ba btab /
bla ma las sne tshang ma phebs nas brtan bzhugs gsol 'debs yang yang zhus /
gtsang bla ma dka' chen dge legs 'od zer gyis brtag pa byas te /
khyod sku lus la nad med /
thugs la mi bde ba gcig yod pa gsung dgos zhes yang yang zhus pa dang /
dgon pa rang gis kyang zhabs brtan gtos chen bsgrubs /
grub mtha' ris med kyi dgon sde dag la'ang zhabs brtan rim gro bcol ba sogs byas pas rten 'brel dang /
gdul bya la thugs brtse bas bzhugs pa zhal gyis bzhes /
de skabs zhal gsung gnang ba ni /
'di ltar /
skyabs gnas kun 'dus kyi ngo bo / /
rje bla ma bka' drin gsum ldan / /
seng brgyad kyis btegs pa'i khri steng / /
de'i mthar bskor dpa' po gcig pa / /
grangs khro bo bcu yi lha tshogs / /
dpal mgon po ma hA ka la / /
'khor gnod sbyin bzhi yis bskor nas / /
gnas 'di ru mngon sum byon pa / /
mi bdag nyid rjes su bzung nas / /
lha bla mas bar snang gang ba / /
mi bdag gis mthong ba'i dga' spro / /
snying mi phyed dad pas gsol 'debs / /
e ma ho /
spyir mi rtag sgyu lus phung bo 'di / /
ma 'gro ba'i don du gtong nus bsams / /
snying rnam shes dkar dmar mdangs chags 'di / /
phaTH brjod pas spyi bo nas thon te / /
zhing bde ba can du skad cig mar / /
shing padma'i dbus su rdzus te skyes / /
de 'dra ba'i rtogs pa med pa min / /
lus gtong ba'i snying stobs med pa min / /
gtong mi thub kha tshod che ba min / /
grogs dge ba'i bshes kyi bka' bzhin bsgrub / /
mi bdag gi bsam pa ma grub kyang / /
khyed bla slob rnams rjes su bzung / /
deng phyin chad thugs mthun tshul khrims gtsang / /
nang bslab pa gsum po nyams su longs / /
phyi kun spyod gtsang ma'i cha lugs zungs / /
'di 'dra ba'i rten bzang thob pa'i dus / /
chos tshul bzhin nyams su blangs na legs / /
dus g.yo med bsgrub pa'i bka' drin mkhyen / /
des ldog phyogs chos min log pa rnams / /
dus nam yang ma bsgrubs bka' drin zhu / /
zhwa ser rang lugs mi 'dzin zhwa log dang / /
rang gi grub mtha' mi 'dzin gos log gyon / /
rab byung mtshon cha thogs pa'i rigs la sogs / /
chos kyi rgyal bos sgrol cig sa ma ya / /
zhes lo de'i zla bcu ba'i tshes gcig gi dgung mo bka' stsal ba ltar /
'on po blo bzang stobs rgyas kyis gtso byas 'grig bdag las sne rnams kyis tha ma kha 'then mkhan dag la mar rgya ma lnga bcu re'i khrims dang mna' skyel ba sogs bkag sdom legs par mdzad pa sogs thugs dgongs ltar dgon pa'i 'grig lam dang 'chad nyan sogs la legs bcos dang do dam yag po byas pas sku rim gyis dwangs te sngar rgyun bzhin 'chad nyan gyi rgyun bskyangs /
dgung lo nyer gnyis steng a lags yongs 'dzin rdo rje 'chang gi gsung bkod ltar bla brang bkra shis 'khyil du phebs nas /
gser khang chen mo dang /
kyai rdor 'du khang la skor tshad re gnang nas phyir phebs /
lo der rang dgon du phar phyin dam bca' bzhag bka' pod bzhi'i grwa skor dpal ldan bkra shis 'khyil gyi phyag bzhes ltar mdzad /
phar phyin pa rnams la mang ja dngul phogs sogs dang /
grwa tshang la dge 'dun pa re re'i phyag tu dngul sgor gnyis re dang /
mar rgya ma do re /
mdzo phogs /
ja phogs sogs btang /
yongs 'dzin rdo rams pa don 'grub rgya mtshos /
khong gi 'phror khyed tshogs chen khrir bzhugs dgos zhes gsung bkod yod pa dang /
dgung lo nyer bzhi'i thog bla brang bkra shis 'khyil du yongs 'dzin rdo rje 'chang la mjal bar phebs /
de skabs khong yongs 'dzin rdo rje 'chang nas khyed rang dgon gyi tshogs chen khrir bzhugs dgos phyag len thams cad bla brang bkra shis 'khyil ltar byed dgos pa'i bka' gnang ste /
rigs grwa tshang dmu dger phebs pa dang 'grogs nas phyir phebs /
rang dgon du byon nas zla ba gcig tsam la gra sgrig byas te /
dgung lo nyer lnga'i thog rang dgon gyi tshogs chen khrir bzhugs /
khri ston rgya mi chung bas byas te /
grwa tshang gnyis kyi 'grig lam la dag ther phra zhib mdzad /
dgung lo nyer drug steng khri khur yod thog a lags yongs 'dzin rdo rje 'chang gi gsung bkod ltar dmu dger phebs nas /
dmu dge'i mgon po la skor tshad gcig gnang /
khrir bzhugs pa'i ring la mkhyen rab kyi klong brdol ba'i 'bras rtags su /
'dzin grwa bcu gcig gi brtsi bzhag thugs 'dzin gnang ste /
chos thog rnams su chos grwar rgyun phebs kyi brtsi bzhag gnang /
chos mtshams rnams su rgyun gyi thugs dam dang /
nangs ja gsol ma thag rnga brda rdung reg gi bar du dpe 'dzin dpe bltas kyis dus 'da' bar gnang /
sngar dgon pa 'dir phyugs zog 'chang ba'i srol yod la /
dge rgan rin po che rdo rams pa don 'grub rgya mtshos /
phyugs zog 'chang na 'chad nyan la gnod gsungs nas /
phyugs zog nyung shas shig la rdzi bu gcig 'jog rgyu byas pas 'chad nyan dang mig ltos la phan pa chen po byung yod mod /
rje 'di ba khrir bzhugs skabs nas phyugs zog gtan nas bzung mi chog par byas stabs /
chos 'chad nyan dang slob gnyer la phan par ma zad /
chos sde chen po'i mig ltos kyi rjes su phyi nang gi gzur gnas kyis bsngags brjod kyi rol mo bkrol /
sngar shing slong dang /
nai ser lha tshes /
dus bzang /
sems bskyed mchod pa sogs kyi skabs su skams lug bsha' ba'i chos log gi srol ngan pa zhig yod pa de gtan gcod gnang ba ni byang chub sems dpa'i spyod pa rlabs chen zhig yin te /
lha gsol ba'i skabs sems can gyi srog gcod pa ni phyi rol ba'i lugs yin pa dang /
sems can thams cad kyi don du rdzogs pa'i byang chub tu sems bskyed zer nas /
sems can gyi srog gcod pa ni sangs rgyas kyi gsung la ngo rgol byed pa'i phyi rol kla klo'i spyod pa las kyang thu ba yin te /
khong bla go rdo rje 'chang chen po'i zhal nas /
deng sang ra lug bsad nas mi ma yin mchod pa 'di ni /
phyi rol ba'i phyugs kyi mchod sbyin ngo ma 'gyur ba red gsungs /
rgyal khrims dog pa'i skabs su kha ton dang yon tan sogs slob 'dod yod pa'i bla grwa 'ga' rgyal khrims lhod nas khe tshong la gzhol zhing /
nye char gtsug lag khang bzhengs pa mthar phyin par skams lug bshas te dga' ston byed pa mthong bas nga sems gting nas kho chad pa zhig byung song /
gzhan yang khong gis grwa ba rnams kyi nang nas /
sham thabs nag po gyon mkhan /
phreng nag dang phreng ba rgyan cha can 'dzin mkhan /
skra dang kha spu ring bo 'jog mkhan rnams la bka' bkyon gnang nas 'dul ba'i kun spyod je dag tu btang /
rgyugs brtsi bzhag dang /
'dzin skyor sbyang sogs la nam yang lhod pa med par do dam mdzad /
rgyud pa'i chung rim rnams la shes rab kyi che chung dang bstun nas khag du ma bgos te /
yig rigs sna tshogs /
rtsis rig dang /
snyan ngag sogs kyi rgyugs sprod du bcug pa dang /
zhi rgyas dbang drag dkyil 'khor sogs kyi thig dang /
gtor ma'i bca' bzo sogs slob tu bcug dbu mdzad skad sgra ba rnams la'ang 'don rta dbyangs dang /
rdung phyag len sogs la dag ther dang zhu dag mdzad /
mdor na khrir bzhugs ring la grwa tshang gnyis char 'grig lam dang /
chos 'dul ba'i kun spyod /
mdo sngags gnyis kyi bshad sgrub gang thad nas yar rgyas gong 'phel byung /
gung thang 'jam pa'i dbyangs kyis /
sprul sku bstan don du byon na /
bshad sgrub lag rjes shig 'jog dgos /
zhes gsungs pa ltar gyi rnam thar rmad du byung ba'o / /
dgung lo nyer brgyad thog nyin bcu gcig la phogs gtong sgo sogs btang nas khri ba'i las khur phog lo de'i zla bcu ba'i nang dmu dge nas /
khong a lags yongs 'dzin rdo rje 'chang gis phyag yig gnang ba'i gsung bkod ltar sku 'bum sogs su byang mjal du phebs /
reb gong ba dpyi sa blo gros kyis bris pa'i gnas yig ltar mjal bskor zhib rgyas byas /
rgan gya'i brag dkar dgon du khong a lags bla go rdo rje 'chang gi bzhugs gnas a khu 'phrin las kyi nang du bzhugs /
rgan gya'i gnas khang nang du mjal bar phebs skabs /
bde mchog rang byon dang bla mtsho'i khar kha btags phul ba dkar shar gyis len pa byung /
mkha' 'gro ma stong gi tshogs 'khor byed sa de nas mi'i brla mgo zhig rnyed /
de ru rkang brgyad dang lus sbyin gsungs /
a khu 'phrin las kyis /
khong a lags bla go rdo rje 'chang gis gnas khang nang nas rnyed pa'i rdo la rus pa'i sprin ris yod pa zhig phul /
sku 'bum nas gser gdung chen mo'i mdun brkyangs phyag mang tsam 'tshal /
byang gi dgon chen bzhi sogs rten 'gangs chen rnams la mjal /
phebs lam du seng ge gzhung dang rdo sbis kyi dgon sde du mas ja thab sogs kyis phebs bsu dang bsnyen bkur zhus /
lo de'i zla bcu gnyis pa'i nang phyir gdan sar 'byor /
dgung lo nyer dgu'i thog zla ba bdun pa'i nang /
khong a lags yongs 'dzin rdo rje 'chang gdan sar spyan drangs te /
spyi bka' dbang rdo rje phreng ba dang /
rgyud sde gzhan rnams kyi zur bka' mang bo zhus /
zla brgyad par bla brang du phebs nas /
paN+Di ta chen po lha mo tshul khrims tshang zhes yongs su grags pa'i mkhas dbang de ba'i mdun nas snyan dngags dang sa dpyad sogs rig gnas du ma gsan /
dgung lo sum cu'i thog zla ba gnyis pa'i tshogs mchod grol nas phyir rang dgon du phebs /
zla gsum par yang bla brang du phebs nas rgyal dbang rin po che bcu bzhi ba bstan 'dzin rgya mtsho tshang la mjal zhing thugs rje chen po'i dbang gsan /
paN chen rin po cher mjal zhing khong gis thugs brtse ba'i ngang nas bka' shog dang tham ga gnang /
phyir phebs nas /
a skyid yul skyong gi gtor chog rgyas pa brtsams /
mdzod dge stod ma'i sar gzigs /
dpon tshang gi gter bum las mnan pa blangs /
de nas lha sar phebs rgyu'i gra sgrig gnang ste /
khong gi sked phur yongs 'dzin skal bzang bstan 'dzin chos 'phel tshang la gnang nas /
dgon pa grwa tshang la khyed kyis thugs mnyam zhog gsungs nas zla lnga ba'i tshes dgu'i nyin dbus su chibs sgyur gnang /
dung ri'i mtsho nag khar bzhugs nyin shi bo zhig la khrus chog skur bzhin pa'i skabs gser skyems shig blugs nas 'di thab chen la zhog gsungs kyang ma bzhag de nas glo bur du gnam 'khrugs nas ser ba drag po bab ste ser rdel spungs 'dug khong shin tu thugs khros te thams cad la brda brgyab nas /
khong gis gsur dkar dmar gnyis ri ltar spungs te /
gsur bsngo rgya chen po mdzad /
de nas thams cad la lha bsang rgya chen po phud bcug thams cad la phyag dbang phyag mdud gnang /
mi gzhan bcu gsum la phur mdud na bza' bcas gnang /
khyim tshang 'ga' rer drug cu ba sogs rim gro mang du bsgrub bcug de nas bzung dgung mo thams cad du sgar phyir 'bud mi chog par go 'don byas nas 'dug dgos zhes bka' gnang /
khrums zla'i tshes bcu gsum nyin 'brug gzhung du phebs nas rdo la phyag zhabs kyi rjes bzhag lha sar phebs /
rgyal dbang rin po che la gzim chung nang mjal kha zhus te /
mjal dar du dngul rdo tshad dgu phul nas /
mi grangs brgya lhag la dem ja drangs shing phyag dbang dang /
'phags bstod ma Ni'i lung gsung bshad bcas gnang /
thog mtha' bar gsum du thugs shin tu dgyes nyams bstan pas /
khong dpon slob mjal phyag zhu mkhan tshang ma'i rgyud la dad pa dag snang gi dge sems khyad par can 'khrungs /
rgyal dbang rin po ches /
rten skal du gzim sngas kyi thugs rje chen po'i sku /
rgyal dbang gong ma 'jigs byed bsnyen chen la bzhugs skabs kyi 'jigs byed dang ma he'i sku /
nang rten gyi rten 'dus /
rgyal dbang rim byon gyi na bza' bcas gnang /
'bras spungs la dngul sgor khri gcig dang stong gnyis lhag gis mang ja 'gyed phogs btang /
the bo khang tshan la yang gtong sgo tshogs chen las kyang che ba btang /
sgo mang grwa tshang du gtong sgo dang bcas tshogs zhugs gnang /
rtsod pa sngon song yin gshis 'dzin grwa don bdun cu nas zhugs /
sgo mang mkhan po gsar ba sog po skal bzang legs bshad tshang dge rgan du bsten /
sems bskyed kyi rtsod pa'i mtshams nas dpe khrid zhus /
zla ba bcu ba'i tshes bcu dgu'i nyin shar ba chos rje'i khri gdan go sar gnang nas /
gdung gral gyi mgor khri gdan der bzhugs skabs /
nam mkha' nas kha dar zhig dkar shar gyis byung nas sku la phul ba kun gyis mthong ste ya mtshan du gleng /
'bras spungs nas bka' gdams mchod rten dang /
rje do kha ma khang bzang dang bcas pa gnang /
sgo mang grwa tshang gis dge dbyug sogs rten byin rlabs can mang du gnang /
dga' ldan la dngul sgor stong bdun /
se rar yang de bzhin du dge 'dun re re'i phyag tu dngul sgor gcig re phul /
lnga mchod spyi rdzas su rgya dngul rdo tshad bcu bdun bzhag smon lam chen mor phug gi dge 'dun re rer TaM ka bzhi dang /
mdo'i dge 'dun re rer TaM ka gsum re phul ba bsdoms pas dngul sgor stong gcig phul /
bkra shis lhun por phebs nas /
paN chen rin po cher gzim chung nang mjal zhus /
mjal dar du rgya dngul rdo tshad dgu phul /
khong ngo 'khor bcas la dem ja drangs shing thugs shin tu dgyes pa'i zhal gsung gnang /
paN chen rin po ches khong gi sku par gcig dang na bza' rdul len bubs tshang gcig paN chen sku gong ma chos kyi nyi ma'i sku sham bubs tshang gcig bcas rten skal du gnang /
bkra shis lhun po'i tshogs chen gyi dge 'dun re re'i phyag tu dngul sgor gcig re phul /
stag mo khang tshan dang /
co ne khang tshan gnyis kyi dge 'dun re re'i phyag tu dngul sgor gsum re phul /
bkra shis lhun po'i gzhung nas thub dbang shar li ma gcig chos skyong bag tse'i zangs kyi ral gri dang btsan mdung /
yum gdong dmar ma'i gri gug bcas gnang /
stag mo khang tshan nas thub pa li ma gcig phul /
sde gzhung nang blon zhig gi lag nas /
thugs rje chen po phyag stong spyan stong dang /
mkha' spyod ma'i sku gser zangs las grub pa de gnyis la dngul sgor stong gnyis phul te blus /
gzhan yang lcags po ri'i gso rig grwa tshang dang /
rtse rnam rgyal grwa tshang sogs grwa tshang khag gi dge 'dun re rer dngul sgor re phul /
jo bo rin po che gtsor byas pa'i sku che chung drug cu rtsa grangs shig la zhal gser phul ba sogs bsod nams kyi tshogs rgya chen po bsags pa bstan 'gro'i don du bsdos /
tshur lam phebs dus nub cig mtshan lam du dpa' bo mkha' 'gro bar snang gang ba rnams gcig gcig la thim pa'i shul na mkha' 'gro ma zhig gis lung bstan 'di ltar gsungs 'dug dus gsum sangs rgyas mkha' 'gro'i lha tshogs dang / /
yi dam srung ma'i tshogs kyis bskor gyur cig /
shar dung ri'i phrag pa g.yas pa na / /
rta bdun gyi rngog ma ring ba la / /
nub srin po sprel gdong kha gdangs can / /
lag g.yas kyi spar mo zin la nye / /
tshe yi lha la byin rlabs zhus / /
gangs seng dkar bo'i g.yu ral la / /
zhe sdang me dpung 'bar la nye / /
myur du zab zab 'bad na dga' / /
'phags dkar lha la rten ran 'dug /
nya mo lcags kyus zin pa la / /
mi srin tshogs kyis gtong ba med / /
rin chen glud gcig 'bul dgongs 'dug /
rta mchog rol bas de la rdzongs / /
mdo smad skal bzang brgya stong sgrubs / /
nga legs 'bras bum thogs bcu gnyis pa / /
sangs rgyas mkha' 'gro'i bsu ma yin / /
yi dam srung ma'i bka' nyan yin / /
khrus kyi chu bo 'bum phyir byon / /
lung bstan mgrin gcig gsung phyir byon / /
khyed ma 'khrul grogs dang 'bral ba med / /
dus kun tu dge ba ring nas bskul / /
zhes gsungs pa'i rmi lam lung bstan de dgon par bskur bas /
dgon pas kyang a lags yongs 'dzin rdo rje 'chang la lung bstan zhus pa'i gsung bkod ltar mchod sbyin 'o ma'i rgya mtsho la rta mchog rol bas rdzongs te /
sku glud gnyis la na bza' chibs rta rin chen rgyan cha cha mtshungs dang /
rta zog nyer gcig dngul sgor chig stong /
gos phrug dar gsum /
'bru drug sna lnga /
gser dngul zangs lcags sogs ma tshang med pa'i mdos chen dang /
sku rim zhabs brtan tshad med pa bsgrubs /
de ltar gnang ba'i lung bstan de /
rjes 'jug dag gis khong sku sger gyi lung bstan du go 'dug mod /
spyi gegs kyi lung bstan yin pa phyis byung dang sbyar na shin tu gsal la /
yongs 'dzin rdo rje 'chang gi gsung bkod de yang spyi sger gnyis ka'i zhabs rim yin nges so / /
dgung lo so gcig thog zla ba lnga ba'i tshes bco lnga'i nyin rang yul du phebs gnang skabs /
mtha' ba /
mdzod dge /
sbra sar /
stod ma ste shog kha bzhi dang /
sgar ba /
skyabs mgon /
chos 'khor /
mchod rten te shog tshan bzhi /
'bras spungs bla ma /
rang dgon gyi spyi gzhung rnams kyi ja thab steng la rim bzhin phebs nas gdan sar 'byor bas /
dgon sde sbyin bdag dang bcas pa dga' spro'i bde dga' la rol to / /
dgung lo so gnyis thog yang sgrol dkar gyi sku mtshams shig la bzhugs /
lo de'i zla bcu ba'i nang sho ba dgon du phebs nas /
sho ba'i rta mgrin la skor tshad gcig gnang /
dgung lo so gsum rab rgyal sa pho khyi'i zla ba bdun pa'i tshes bcu bzhi'i gung tshigs 'tshogs la /
khong dang khri zur skal bzang lung rtogs gnyis kyis 'dul ba'i tshogs gleng gnang /
de nas ring bo ma 'gor bar grwa mang bsdus te kha ta go bskon gyi gsung bshad mang bo gnang nas /
de ring nas bzung 'grig bdag med /
dka' ba ji 'dra byung yang rang rgyud kyi bslab pa la gces spras byed nges pa'i bsam pa yod phyin /
sus kyang bshig mi thub pa thag gis chod /
spyi rdzas sogs med kyang dka' ba med sems sdug mi dgos /
rang gi bstan pa rang gis skyong tshod yin /
rgya byed bsams na rang dbang yin la /
bod byed bsams na rang dbang yin /
zhes sogs mang du gsungs /
de nas zla brgyad pa'i tshes nas khong lo mang bor mtshams la bzhugs dgos gsungs /
da ci byed zhus pas /
skyon med dgon pa 'di grwa ba bdun gyis bdag byed ang gsungs pa dang /
nga la shig 'di 'dra mang gsungs nas shig sum cu so gnyis mnyam du bton /
de ci yin bsams mod /
phyis su mi so gnyis mnyam du khri mon du bcug pa de bstan pa yin 'dug zer /
lo de'i zla ba brgyad pa'i nyer gcig la bcos bsgyur gyi las 'go bzung ste /
khong khri mon du bcug tshe btson gyi khrims thag bcad /
lo gsum la mdzod dge rdzong gi btson khang du btson sdug mang bo myangs /
nad kyang mang bo bzhes /
gso ma 'khel ba dang skyag khang phyags pa sogs las la bkol /
dgung lo so bdun steng 'bar khams su khrid nas /
slob sbyong tshogs chung gi 'go byed du bcug mi lnga bcu lhag khrid nas nyin gsum mam bzhi re'i nang 'bu khri tsho lnga drug re bsad nas 'bu ro rtsis sprod dgos byung /
dgung lo zhe gnyis steng wun khron la khrid skabs yang slob sbyong dang gtsang sbra'i tshogs chung gi 'go byed du bcug pa dang tshem bzo ba'ang mdzad /
dgung lo zhe lnga'i steng mong wun rdzong du khrid nas slob sbyong dang /
lcags bzhu /
lcags skam brdungs /
mgar sna tshogs kyi las ka byas mthar tshe btson gyi khrims phab nas /
btson gyi dus tshad lo bco brgyad du thag bcad /
khrims ra phyi'i las kar song chog pa dang /
las ka cung zad je yang la song /
dgung lo nga bzhi'i steng nag zla'i gnam gang gi dgung kha btson grol thob nas rang yul du phebs te /
ru chen nang nas gyo mog dpar ba dang /
sa srung byed pa /
glog gis sman 'thag pa sogs kyi las ka byas /
de'i zhor du 'phags bstod sogs snum par du brgyab nas bkram /
dgung lo nga lnga'i steng srid jus je yang du song yod gshis /
gong rim la yar zhu byas te /
grwa ba rnams la skul ma byas nas /
rang rang gi sa de nas dgu ba'i nyer gnyis nyin 'tshogs nas dgon pa slar gso byed pa'i dbu bzung /
dgon pa'i nang du nye 'khor gyi grwa ba rnams kyis gso sbyong dang 'jigs byed dpa' cig gsungs /
ru gong ma na yod pa'i grwa ba rnams kyis bkra shis pa'i gso sbyong zhig 'tshogs te /
de nyin gnas bcu'i phyag mchod gsungs /
de nas khong gis gong rim la zhus te /
ru chen gyi thon skyed la mi gnod pa'i 'og nas yar ngo mar ngo'i gso sbyong sogs 'tshogs te rim gyis je rgyas la song nas dus mchod sogs 'tshogs thub pa byung /
dgung lo nga drug steng gong rim la lan mang du zhus te smon lam chen mo 'tshogs /
spyi rtsis kyi zla lnga ba'i tshes bdun la dgon pa 'di la chos sgo phyes /
gong rim gyi chog mchan thob /
de nas dbyar gnas 'tshogs pa dang 'du khang chung ba zhig gso byed pa sogs la khong gis ru chen nang nas las ka'i skar ma thob pa sogs phyag rdzas gang yod thams cad chud zos su cung zad kyang ma btang bar bzhag bka' bstan gnyis /
rje'i gsung 'bum tshar gnyis /
yum chen mo /
bskal 'phags gnyis /
lam sngags sogs dpe cha mang bo blus pa dang /
rje yab sras gsum /
slob dpon padma /
thub dbang /
tshe lha rnam gsum /
sgrol ma sogs gser zangs dang lugs sku che chung mang bo dang /
mchod rten che chung ji yod /
thod pa a yig rang byon ma /
rgyal paN rnam gnyis kyi na bza' sogs dang /
sbub chen bkra shis chos sgra /
rgya gling /
dung chen dung chung sogs phyag tu gang byung blu yon la ltos pa med par blus /
grwa mang dang mang tshogs la rgan gzhon dar ma su yin kyang rgyal khab kyi khrims dang 'gal ba'i bya ba byed mi rung ba dang /
grwa ba rnams kyis chos 'dul ba dang bstun pa las rgyas spros dang khe tshong sogs byed mi rung zhes gsungs par ma zad /
khang ba'ang 'dul ba ltar rdul khrus gzhal nas bzo ba las khang chen byed mi rung gsungs nas khong rang nyid nas 'dul ba ltar gyi khang chung zhig phub nas bzhugs /
de'i stabs kyis dge 'dun pa rnams kyang chos bzhin 'dul bzhin bya nyung don nyung gis bzhugs yod pa mthong ba tsam gyis dang ba 'dren pa yong /
grong ba rnams la rgyal khrims brtsi zhing rku jag 'chab gsum byed mi rung ba sogs chos dang srid jus sbrags nas rgyun du zhal ta gnang bas /
yul sde mang bos rku jag sogs bcad pas yul khams kyi bde 'jags la'ang phan pa chen po byung /
de'i stabs kyis gong rim rnams thugs dgyes shing /
ser skya mang tshogs kyis kyang dad 'dun rtse gcig byed cing re sa gcig pur sems so / /
khong rang nyid kung hre'i sman pa byas nas nad kyis gdungs pa dag gis re ltos 'cha' ba'i sman pa grags chen du gyur /
dgung lo nga bdun rab rgyal shing pho byi ba'i lor paN chen rin po che bla brang bkra shis 'khyil du phebs pa la 'tshams zhu ru phebs /
de nas zla ba bdun pa'i tshes gcig la paN chen rin po che kirti dgon du phebs pa la dgon 'dir phebs rgyur snyan gsan zhus /
hor zla dgu ba'i tshes bdun gyi snga dro paN chen rin po che mdzod dge rdzong 'dir phyag phebs gnang ste /
mdzod dge rdzong gi spang thang chen por chos dad mang tshogs dang mnyam du paN chen rin po che'i drung nas gsung chos gsan pa dang phyag dbang zhus /
phyi dro paN chen thams cad mkhyen pa dgon 'di'i 'du khang nang du chos kyi khri la zhabs sen bkod pa sogs dgyes zhal lhan du 'dzoms pa byung /
khong gi mi phyugs gnyis kyi sman khang gnyis la kun gzigs paN chen thams cad mkhyen pa gdan drangs /
de skabs shig tu 'bras spungs sgo mang grwa tshang gi gling ba dus 'khor skyabs kyi lag tu rten 'phrin yig dang bcas bskur ba ni 'di ltar /
'jam mgon rgyal ba gnyis pa'i ring lugs dri bral 'dzin pa shar tshe rdo rje 'chang chen po zhabs stegs bsnyengs bral gdong lnga glal ba'i gser khri'i drung du /
'go brjod bkod pa'i 'og tu sor drug tsam 'bebs pa'i 'og khri drung zhes pa'i thad nas /
rab gus dang ba chen pos phyag bcas gsol ba 'debs snying /
deng gi char yang thub pa'i bstan la thub dbang rdo rje 'chang dang bka' drin gnyis su med pa'i rigs gsum spyi gzugs la 'jam mgon chos kyi rgyal bo slar yang rang bstan 'dzin slad bsam bzhin srid par byon pa dang gang khyed gzugs sku mtshan dpe'i gzi brjid rgyas shing /
dge ldan ring lugs bdag gir bzhes nas gang zag snod kyi khyad par dang sgo bstun pa'i mdo sngags gso rig zab rgyas man ngag ran par stsal bas thar pa dang /
thams cad mkhyen pa'i lam bzang ci 'dod du ston bzhin 'tsho gzhes ni bka' drin bla na med par che /
skyabs gnas dam pa rnams kyi thugs rjes gus ldan pa'ang na 'chis ma bslus tsam nas /
bgo skal sri zhur gus pa'i skabs su mchis lags /
mtshams kyi zhu don 'jam dbyangs bla ma khyed kyi sku par dang gsung 'phrin sgor brgya dang bcu bcas 'byor /
slad mar 'jam dbyangs dge ba'i bshes gnyen blo bzang grags pa'i dpyad pa gsum gyis gtan la phab pa'i dri med dge ldan bstan pa'i bdag por chos 'khor bskor zhing zhabs pad srid pa'i ring mthar brtan pa dang /
dal rten stong bar zad pa'i snying ril bo zhi bde'i go 'phang ma bgrod bar du 'bral med rjes su 'dzin pa mkhyen mkhyen zhes gsol ba 'debs /
rten stod gangs ri nas dge dam chos rgya mtsho nas phul ba'i gser zangs kyi rje yab sras gsum /
yang rje mchod ma gcig yang rje rang nyid kyi phyag tsha bar leb gcig yang rje rang gi phyag tsha a ta ma'i sAts+tsha gcig rgya gar dang bod kyi rten 'dus ril bu sna tshogs /
yang rgyal ba bskal bzang rgya mtsho'i gzim chung gi sgrol ma'i thang ga gcig 'di'i lo rgyus rgyab tu yod ces bskur ba'i rten rnams da lta rgyud khang gi rten khrod du bzhugs /
thang ga'i lo rgyus rgyab na yod gsungs pa ni 'di ltar /
oM swa sti /
gangs can mgon gcig bskal bzang rgya mtsho sde'i / /
yang gsang rnam thar mig gi bdud rtsi ru / /
bskrun 'dir gsang gsum rdo rje'i byin chen phobs / /
'bral med rjes bzung thugs su ro gcig shog /
ces bka' drin 'khor med DA ki'i gtso mo yid bzhin nor bu g.yu sgron mdzes sdug gi gzim chung gi zhal thang bka' drin gsum ldan bskal bzang rgya mtshos gsung ba'i rnam thar 'dra mtshungs kyi rgyab byang smon tshig tu bka' bzhin snang mdzad rdo rjes sug las su bgyis pa rten 'brel 'grig pa'i rgyur gyur cig ma hA su kha sid+d+hi ra su /
zhes so / /
dgung lo nga dgu'i thog rab rgyal shing byi lo'i sa ga zla ba'i tshes bcu gsum nas lha mo'i a khu dar rgyas dbyangs dpon du gdan drangs te dus 'khor sgrub mchod ras bris kyi steng nas gsar du btsugs /
lo de'i dbyar thog 'du khang chen mo gsar gso byas /
de'i nang bzhugs su 'bras spungs sgo mang grwa tshang gi spyi gzhung nas mtha' ba'i dbus pa skal bsam sogs mi nyer gnyis yod pa'i lag tu /
'phrin yig dang rten bskur ba 'di ltar /
mdzod dge stag tsha zhes sngar nas mchod yon gyi 'brel ba chen po mi rabs mang bo'i ring nas yod thog da lta 'jam mgon bstan pa'i nyin byed stag tsha sprul ba'i sku shar ba chos kyi rje thams cad mkhyen pa rin po che'i drung du /
gser zangs las grub pa'i thub dbang gi sku gcig chos rgyal srong btsan sgam po'i phyag tsha /
spyan ras gzigs phyag bzhi ba gcig rje btsun r+wa lo'i phyag tsha 'jigs byed dpa' cig khro bo bcus bskor ba par leb gcig jo bo rje'i sku byin can gcig 'phrin yig dang bcas bskur ba'i rten rnams da lta 'du khang nang rten khrod du bzhugs /
lo der sngon nas a khu ngag lo'i lag tu lha dar bcas bskur te bdag stag tsha dgon pa 'dir yong dgos tshul gsungs pa bzhin /
lo de'i zla dgu ba'i nyi shu'i nyin nas khong rin po che'i thugs dgongs ltar dbang rjes gnang khrid dang lung sogs nyin bcu drug gi ring la bton /
rab rgyal shing glang lo'i sa ga zla ba'i tshes bcu gcig la mdzod dge steng ma shog kha gnyis dang gling ba'i 'brog ra sogs kyis khong rin po che dpang bor bzhag ste sku bcad /
lo de'i hor zla drug pa'i tshes bcu gcig la gung thang sku phreng drug pa 'jigs med bstan pa'i dbang phyug dpal bzang bo'i drung nas /
grub rgyal lugs kyi tshe dpag med kyi dbang gsan /
rab rgyal me stag lo'i khrums zla'i nyer bdun nyin dbus gtsang du phebs nas se 'bras dge gsum dang bkra shis lhun po bcas la lha mjal byas shing 'gyed phogs btang /
bkra shis lhun po nas rten skal du paN chen dpal ldan ye shes kyi gdung rten nang bzhugs gtsang ba dge legs ma /
'bras spungs nas rje mai tri ba zhes pa rje'i bzhad 'phar ma dang sku babs 'dra ba zhig dang /
'jam dbyangs chos rje la bkra shis bum gter ma /
rgan tshul khrims rin po che'i chab ril sogs gnang /
lo de'i zla dgu ba'i nyer bdun nyin dbus gtsang nas khong rin po che phyir phebs te /
dgon pa gzhung la khong gis bstan pa'i sgron me'i gsung 'bum /
thu'u bkwan chos kyi nyi ma'i gsung 'bum /
rje shes rab rgya mtsho'i gsung 'bum /
lcang skya ba'i gsung 'bum pod gcig pa sogs gnang /
dgung lo re gcig steng hor zla dang bo'i tshes gcig nyin /
gling ba stod smad bar gsum la phyag dbang gnang ba'i mjal dar sogs phyag rdzas sgor bdun stong r+wa bong dgon gzhung du phul /
zla ba de'i nyer gsum la pe cin du paN chen thams cad mkhyen pa'i gser zhal mjal bar phebs /
khong rnam gnyis dgyes tshor chen po'i ngang nas spyir bstan 'gro'i don dang /
nang sgos su chos sde 'di'i chos srid kyi don la lung bstan mang du zhus lan mdzad /
zla gnyis pa'i bcu drug la rang dgon du zhal 'khor /
rab gnas me yos dgung lo re gnyis steng /
zla drug pa'i tshes drug gza' phur bu'i nyin byang chub mchod rten yongs su grub ste gzungs gzhug phul /
bla brang bkra shis 'khyil gyi rgyud stod phyag len ltar dgon pa 'dir rab gnas chen po gsar du btsugs te mchod rten 'di la rab gnas byas /
a mchog dgon 'jam dbyangs smra seng gling du a mchog rin po che la 'tshams zhu ru phebs /
khong rnam gnyis mjal zhing thugs dgyes pa'i nyams kyis gsung gleng mang du mdzad /
a mchog rin po ches gsung bkod stsal te dar tshon sna lnga'i snyan shal phul ba ltar /
zla ba de'i tshes bcu gsum nyin bse khrab can la lha tho bzhag ste a mchog tshang gis phul ba'i dar tshon gyi snyan dar phul /
hor zla brgyad pa'i yar tshes la kun gzigs ye shes kyi nyi ma paN chen snang ba mtha' yas la 'tshams zhu ru bis mdo dgon du phebs /
yar lam bla brang du phebs nas tshes dgu'i nyin stag tsha sku phreng bzhi ba tshang la phul ba'i dgon lag bkra shis bsam gtan gling gi bdag gnyer ba sangs rgyas phun tshogs dang mjal /
dgon pa 'di la thugs rjes gzigs dgos tshul snyan du gsol ba na /
'o na ser skya de thams cad la re ba de ltar yod na ngas kyang bdag byed chog gsungs te skyong rgyu zhal gyis bzhes /
sngar sku phreng bzhi ba lan mang bor dgon pa der phebs te bdag skyong gnang nas da lta'i bar lo grangs brgya lhag song yod par mngon /
dgung lo re gsum bzhes pa rab gnas sa 'brug lo'i zla dang bo'i tshes gcig la /
smon lam tshogs dbur phebs /
hor zla dgu ba'i bco brgyad la bla brang du mang ja 'gyed phogs btang /
bcu ba'i tshes bcu gsum la 'bar khams su chos lugs nang bstan tshogs 'dur phebs /
bcu gcig pa'i tshes bcu gcig nyin dgon gzhung nas gnas bcu'i phyag mchod dang 'brel ba'i brtan bzhugs phul /
dgung lo re bzhi'i steng /
sa sprul lo'i zla dang bo'i nyer gcig la kun gzigs rin po che'i dgongs rdzogs su tshogs dbur phebs te mjug tu mchog sprul myur 'byon gyi gsol ba shugs drag tu btab /
de'i nyer lnga nas nyin gsum gyi ring la thos bsam gling gi bca' yig kun mkhyen 'jigs med dbang bo'i gsung gi steng nas dgon pa 'di'i 'grig lam dang 'brel ba'i gsung bshad phra zhing zhib pa zhig gnang /
zla ba gnyis pa'i tshes dgu'i nyin the bo dgon lag steng ga dgon bkra shis bsam gtan gling du zhabs btegs te /
tshes bcu'i nyin ser skya mang tshogs lnga brgya lhag la phyag dbang dang srung mdud stsal /
grwa ba rnams dang dud tshang du yod dang mnyam pa'i kun gzigs paN chen gyi sku par dang /
'du khang gsar bzhengs la sgor stong gcig phul /
mjal dar gyi sgor mo du yod gnang /
rten skal du dgon pa gzhung la stag tsha sku phreng bzhi ba dang lnga ba rnam gnyis kyi gzim sngas kyi thub dbang nub li ma gcig rgyal ba mi 'khrugs pa'i zhing bkod thang ga gcig bcas gnang /
skyabs 'gro lha brgya ma /
lam mchog sgo 'byed /
thugs bzhed 'grub pa'i smon tshig skal ldan re ba kun skong /
rta mgrin bsnyen pa /
ma Ni sogs kyi ljags lung dang /
dge skul dang sdig spong dge sgrub kyi bslab bya mang du stsal /
hor zla gsum pa'i tshes bco lnga nas dus 'khor 'du khang gsar du bzheng rgyu mgo bzung ste bla brang bkra shis 'khyil gyi dus 'khor 'du khang la zhib gzigs mdzad /
rang dgon du 'du khang che chung de ltar byed rgyu thag bcad /
khong gis 'du khang de'i nang bzhugs byams pa mgon po'i sku thog tshad tsam zhig bzhengs pa'i sbyin bdag byed rgyu yin gsungs /
hor zla lnga ba'i tshes bcu gcig la mdzod dge stod ma dgon thams cad la ma cig grub pa'i rgyal mo nas brgyud pa'i tshe dpag med lha gcig bum gcig gi dbang dang thar mdo'i mtshan spungs sogs ljags lung sna tshogs dang /
bod rgyal srong btsan sgam pos bcas pa'i mi chos gtsang ma bcu drug gi khrims bzang de la bod rgyal mes dbon rnam gsum gyi sku ring nas bod rang gi yul srol goms gshis thun mong ma yin pa de la nges par mthun dgos zhes nan gyis gsungs so / /
de'i nyin bdag thengs bzhi bar slebs pa dang zhal 'dzoms /
bdag gis zla gcig lhag la khong gi thugs dgongs bzhin chos bka' ci rigs 'chad khul byas /
de ltar rnam thar gyi gtso bo ni /
rje bdag nyid chen pos /
dang bo rgya chen thos pa mang du btsal / /
bar du gzhung lugs thams cad gdams par shar / /
tha mar nyin mtshan kun tu nyams su blangs / /
kun kyang bstan pa rgyas pa'i ched du bsngos / /
zhes gsungs pa ltar /
dang bor thos pa rgya chen btsal ba'i tshul ni /
dang bor klog slob pa nas bzung ste bka' pod chen po lnga sogs mdo sngags rig gnas dang bcas pa sbyang ba'i tshul gong du rnam thar gyi dkyus su bshad pa las shes la /
de sogs yon tan thams cad kyi rtsa ba dge ba'i bshes gnyen bsten tshul ni /
klog slob pa'i slob dpon nas bzung bshes gnyen gang bsten gyi bka' bzhin bsgrubs pa yin te /
dper na /
the bo dge bshes rdo rams pa don 'grub rgya mtsho bshes gnyen du bsten nas ci gsung dang du blangs nas dgon pa'i chos don dang nang chen gyi srid don thams cad kyi dbang cha khong la phul /
dge bshes khong snang tshod la thugs kyi 'char sgo mang zhing mdzad spyod myur ba sogs bsten dka' ba'i tshod 'dra yang /
khong 'di bas /
'di phyi'i skyabs su bla ma bsten na'ang / /
bden kha rang gis bzung ba yi re mug /
gsungs pa ltar ma yin par spyi sger gyi don che phra mtha' dag gi dbang cha bshes gnyen la phul te /
dge phrug dkyus ma'i lugs kyis sku gshegs pa'i bar du bsten pa'i tshul la gzur gnas kun gyis bsngags brjod kyi rol mo dkrol ba snga mo nas bdag gis kyang rna ba'i lam du shin tu 'jebs pa byung /
snga phyir dbang bka' mnos pa'i bla ma dag la rdo rje 'chang dngos kyi 'du shes bzhag nas zang zing gi dngos po dang bka' bzhin sgrub pa'i mchod pas mnyes par byas pa dper na /
khong a lags yongs 'dzin rdo rje 'chang bla mar bsten nas bzung spyi sger gyi bya gzhag che phra mtha' dag khong la zhus nas bka' bzhin bsgrubs pa dang /
rdo rje 'chang gis kyang rten 'brel 'ga' zhig gi dbang gis 'di ba'i sku mdzad pa la bar chad re yod par dgongs nas skabs skabs su ma zhus kyang gsung brtag gi phyag 'phrin gnang ste /
phyag skor dang mjal skor dang mtshams bsnyen sgrub /
rim gro gnang ba /
chad lus med par bsgrubs pa gong du bshad pas shes la /
bshes gnyen tshul bzhin du bsten pa'i yon tan 'dis /
skyes chen du rlom pa phal mo che'i yon tan thams cad zil gyis mnan cing /
mkhas rtags dang /
grub rtags kyi rnam thar gyi gtso bo 'di yin no / /
rje bdag nyid chen pos /
de nas 'di phyi'i legs tshogs ji snyed pa'i / /
rten 'brel legs par 'grig pa'i rtsa ba ni / /
lam ston bshes gnyen 'bad pa du ma yis / /
bsam dang sbyor bas tshul bzhin bsten pa ru / /
mthong nas srog gi phyir yang mi gtong bar / /
bka' bzhin sgrub pa'i mchod pas mnyes par byed / /
ces gsungs pa ltar /
bshes gnyen bsten tshul legs pa'i rten 'brel 'di'i stabs kyis sde dgon spyi sger gyi bya ba thams cad yar zla bzhin du 'phel rgyas byung ste /
spyi mthun las kyi spyi gegs chen po ma byung gi bar du nang chen dang dgon pa'i chos dang srid kyi bya ba mtha' dag yar rgyas ha las pa byung /
de ltar spyi gegs chen po'i bar du thos bsam rgya chen po byas par ma zad /
thos don gdams par shar te nyams su blangs pa ni /
mdo sngags kyi chos bka' thos lo dang shes lo tsam du ma bzhag par lo re bzhin bar ma chad par mtshams bsnyen sgrub la gzhol ba dang /
dus rgyun du 'dul khrims gtsang ma gzhi bzhag gi steng nas thugs dam nyams bzhes lhod med ngos /
dgon pa'i chos don dang /
dad ldan gyi sbyin bdag ser skya drag zhan mtha' dag gi tshe 'di'i gegs bar chad bzlog pa dang /
phyi ma'i lam sna 'dren pa'i byang chub sems dpa'i mdzad pa rlabs chen gnang /
kun kyang bstan pa rgyas pa'i ched du bsngos pa ni /
dad rdzas dang phyag rdzas kyis nang chen rgya bskyed pa /
lha sde mi sde bsgrig pa /
kha mchu rtsod gleng gi don du gtong ba /
rang che rang mtho'i don du rgya drag bod drag mi drag sku drag sogs la ngo 'dzin 'tshams rtags la tshod med gtong ba lta bus chud zos su gtan nas ma btang bar /
rang dgon du mkhan khrir bzhugs zur gyi skabs su snga phyir mchod gtong bla na med pa gnang ba sogs mdo smad 'dir bla ma dge 'dun bcas la 'bul gtong snga phyir byas te kun kyang bstan pa rin po che rgyas pa'i ched du bsngos pa dang /
khyad par du phyag rdzas mang che ba dbus gtsang du khyer te /
rgyal ba paN chen se 'bras dge gsum sogs la gtong sgo rgya chen po byas te sangs rgyas kyi bstan pa sems can gyi bde skyid kyi ched du bsngo bar mdzad do / /
gzhan yang sku tshe du mar mdo sngags kyi gzhung la goms pa'i 'bras rtags su rtogs pa brnyes pa'i yon tan dpag tu med mod /
bka' gdams gsar rnying gi skyes bu dam pa'i rnam thar bzhin du /
yon tan thams cad bum nang gi mar me bzhin du sbed par mdzad /
'on kyang byis pa'i mdzad spyod skabs sngon gnas rjes dran gyi rtags mtshan du ma zhig mngon par gsal ba gong du smos pa ltar yin la /
gzhan yang /
'o mtsho la mtsho bstod gnang bas /
mtsho nang nas rnga sgra dung sgra sogs sgra snyan po byung ba dang /
sngar med pa'i me tog skyes pa dang /
sngar mtshan tho kha 'byed pa'i tshe dbu la 'ja' zug pa sogs dang /
mngon shes dang nus mthu che ba ni /
sngar mdzod dge gling bar snyan grags ser mgo tshang zer ba'i khyim du shi sngas shig la phebs skabs khyed cag gi ro de'i ske la phur mdud cig yod pas 'pho ba mi thebs gsungs nas phur mdud len du bcug sog tshang dgon nang du'ang shi sngas shig la phebs skabs ro de'i ske la phur mdud cig yod pas de ma blangs na 'pho ba mi thebs gsungs pas bltas par phur mdud yod 'dug pa blangs /
yang gling 'dre che sang zer ba dang /
bu khyim sang zer ba'i khyim dag la 'dre gdon yod par grags che bas /
gzhan dag rim gro sogs la de dag gi khyim du 'gro rgyur shin tu 'dzems mod /
khong gis gzhan la phan na rang nyid la ci byung yang rung dgongs nas de dag gi khyim du phebs nas thugs dam zhal 'don gsungs pas /
thugs byams pa'i stobs kyis 'dre gdon dag btul bas phyis med par gyur /
yang skabs shig mdun 'dug pa'i lag tu yi ge sa rdo ri brag thams cad shig shig ces zer ba bzhag nas /
'di byang shar mtshams kyi tsha khang gi ngos la sbyor la phyi mig ma lta bar shog cig gsungs /
lha sa'i lam du nub cig sgar thog tu 'dre gdon gyis gnod 'tshe byung ba la thugs dmigs dang zhal 'don tsam gyis zhi bar mdzad pa dang /
'brug chu khar rdo la phyag zhabs kyi rjes bzhag pa dang /
lha sar bzhugs yod dus /
zla brgyad pa'i tshes bcu bdun gyi dgung mor rmi lam du /
khong rang dgon du yod pa'i snang ba la /
nam mkha' nas 'od dkar shar se zhig yod pa'i nang la yar grwa ba zhig nga khyed kyi tshab tu 'gro zer nas 'gro ba la /
nga'i bsam par nga lha sa nas phyir thon nas nga 'gro bsams mod /
grwa ba des khyed bzhugs dang nga 'gro /
'u gnyis myur du mjal yong gsungs nas lag gi spos kyi dud pa dkar shar se 'byung bzhin du mdzod dge'i ru nang du 'phangs nas song ba rmis /
nga sad dus spos dri zhim pos khyab 'dug gsungs pa /
lcags mkhar bla ma skal bzang kun dga' sku gshegs pa dang dus mtshungs /
sngar sku 'bum na bzhugs dus nub cig dad ldan bkra kho shi song gsungs nas 'pho ba mdzad pa dang /
nang ba'i mgon po zer bar /
khyod lha sa nas chus nub par nye ba na nga la ma bos mod /
khyod nga la ma dad pa yin nam gsungs pa dang /
stod ma'i a rgya zhes par /
khyod kha sang nangs par 'gro dus lam nas grwa ba zhig la 'phrad pa de'i sems la /
nged chos rje'i bu rgyud 'di gzhan la shor 'dug 'di phangs che bsams pa ltar /
kho'i srung ma yang ma mnyes pas khyod la gnod pa byung ba yin gsungs pa dang /
rab gnas sa 'brug lo'i bdun pa'i nyer lnga'i nyin gyi nangs dus gsol ja bzhes skabs bzhes dkar nang du me tog padma 'dab ma brgyad ldan dkar zhing gsal la /
lo ma /
yu ba dang ldan pa shar yong bar /
khong gis 'di ha cang yag po red /
'dab ma gcig cung mi gsal ba de ni da dung nga bsdad yod pa de yin gsungs pa dang /
sngar khri mon nas bzhugs skabs skal bzang me tog mang du yod pa dang 'dab ma brtsegs pa yang yang rmis pa de ni /
phyis su phyi rabs kyi grwa ba bsam gyis mi khyab pa mang bo skyong skul byed pa'i lung bstan yin rgyu red gsungs pa sogs mang /
mdor na mngon shes kyis dad ldan dag la rtag tu gzigs shing /
dad ldan dag gi dad pa'i rten 'brel gyi dbang gis 'chi khar sku dngos ma phebs kyang zhal mthong ba sogs kyis gtam shin tu mang /
lha sar bzhugs skabs kyi mkha' 'gro'i lung bstan de /
spyi mthun las kyi spyi gegs kyi lung bstan yin la /
phyis byung dang rtse 'phrod byung 'dug pa bltas pas shes /
lha sar bzhugs skabs 'ga' zhig gis rgya gar du phebs na bzang tshul zhus mod /
gtan nas mi 'gro gsungs /
rang yul du phebs rjes /
nga zla ba brgyad pa'i nang nas lo mang bor mtshams la 'dug pa yin gsungs tshul sogs gung bsgrig na /
mkhyen bzhin du sems can gyi don du khri mon du bzhugs rgyu'i 'dun pa sngar nas yod 'dug khong gis khri mon du bzhugs skabs pham lhag srung thub kyang /
ltung byed dang nyes byed sogs srung thabs dka' /
des na sangs rgyas bcom ldan 'das kyis /
spyir sdom pa 'bul ba dgag bya dang /
dgos dbang gis bsgrub byar gnang yod pas /
dgos dbang 'di lta bu la dgongs pa yin 'dug dgongs nas /
'dul ba ltar tha snyad lnga ldan gyi gang zag a no dang yag rtam gnyis la sdom pa phul te /
dbon rigs dang 'dri gcod mkhan dag gis gang dris pa la g.yo zol med pa'i lan dang /
las gang bcol la'ang g.yo sgyu dang ngo lkog med par rang nus gang yod phud nas bsgrubs stabs /
skabs kun tu tshogs chung gi 'go 'dzin la bzhag spyod 'jug las /
gzhan yang sdug bsngal yon tan ni / /
skyo bas dregs pa sel ba dang / /
dge la dga' zhing sdig la 'dzem / /
'khor ba pa la snying rje skye / /
zhes pa'i man ngag skyong bar gor ma chag la /
bdag la de dag sdig smin cing / /
bdag dge ma lus der smin shog /
ces gsungs pa ltar /
bdag gzhan brje ba'i gdams ngag nyams su blangs par nges pa ni /
btson grol byas ma thag ngas bdag gzhan mnyam brje sgom ma thub ces khengs skyungs gsungs pas shes te /
gzhan bdag gzhan mnyam brje'i sgra tsam yang rjod mkhan med par ma zad /
chags sdang phyogs kyi gtam 'ba' zhig gleng bar byed do / /
de ltar g.yo zol med par drang bo'i lam la zhugs pa na /
chags sdang a 'thas su 'jig rten pa dag dang mthun lugs med pa chos nyid yin pas /
rang spyod dang ma mthun tshe kha zer cal col dang zer zlos 'ga' yang snang mod /
de dag ni /
khwa tas mi gtsang zos pa'i mchu / /
sa gtsang dag la 'bad de 'phyid / /
ces pa ltar yin no / /
des na /
dge ldan legs bshad las /
mkhas pa gzhan dag ci zer yang / /
don la bltas nas 'jug ldog byed / /
bram ze'i slob mas slob dpon gyis / /
rku bar bsngags pa bzlog la ltos / /
zhes gsungs pa ltar 'jug ldog ma nor bar byas pas /
btson zhabs su yod skabs ma zad /
khri mon las thar te /
rang yul du phebs rjes rim gyis 'jug ldog ma nor bar byas pas rim gyis bya ba legs lam du song ste /
da lta'i bar du bstan 'gror phan pa'i phyag las yar zlar 'gran bzhin pa ni /
mkhas pa shin tu rgud na yang / /
zla ba bzhin du yar ngo 'byung / /
zhes gsungs pa ltar byung ngo / /
mdor na /
dgung lo nyer gcig thog sku bsnyung tshul bstan skabs /
brtan bzhugs phul ba'i gsung lan tshigs bcad ma'i nang du /
bla ma yi dam mkha' 'gro chos skyong dpag tu med pa'i zhal mthong ba dang /
skye 'chi'i rang dbang thob kyang snying rje'i dbang gis /
'khor ba'i sdug bsngal la skyo ba med par /
gdul bya'i don du zhing 'dir bzhugs par zhal gyis bzhes pa'i gsung las rtogs pa'i yon tan shes nus so / /
smras pa /
zla gzhon dbang phyogs ri rtser slebs pa na / /
zla gzugs 'bum phrag mtsho ru snang ba ltar / /
zla med ston pa sku bzhi'i bdag nyid kyi / /
zla bral sprul pa'i bkod pa dpag med 'char / /
skye phreng zla ba gzhon nu'i 'od snang gis / /
rgud pa'i smag chen yongs su bsal dang lhan / /
dge legs ku mud dkar bo'i mdzes zhal la / /
skal ldan skye bo yongs kyis longs su spyad / /
lung rtogs bstan pa'i nyin byed 'od snang gis / /
'gro ba'i bde skyid padmo'i dga' tshal rgyas / /
rgud pa'i mun chen nub dang chabs cig tu / /
log smra 'byung bo'i bya tshogs long bar gyur / /
g.yu yi maN+Dal phyis 'dra'i spang gzhung du / /
g.yu 'brug sa la rgyu 'dra'i chu bo'i 'gram / /
rin chen phra tshom bkra ba'i sde chen por / /
'dul 'dzin dge 'dun gur gum 'bum phrag bkra / /
sde snod gsum 'dzin 'dus pa'i tshal chen po / /
yongs su skyong ba'i sna tshogs 'od can phreng / /
bar mtshams med par shar ba'i dge mtshan la / /
bskal pa'i bar du spyod pa'i dpal thob shog /
ces bya ba ni bar skabs kyi tshigs su bcad pa'o / /
sa bcad gnyis pa /
chos sde'i lo rgyus skor /
dgon sde 'di stag tsha sku phreng bzhi ba blo bzang bstan 'dzin rgya mtsho'i sku ring la btab pa yin te /
de'i ring la re rme 'dres mdo'i ri khrod pa rnams da lta'i dgon gnas 'dir spos te dgon pa'i gnas gzhi bting /
dgon pa'i mtshan la bkra shis chos bzang gling zhes gsol /
khong gi 'on po bsod nams grags pa dbus gtsang du phebs nas /
rgyud stod grwa tshang du tshogs zhugs gnang /
rgyud stod kyi 'don rta dbyangs dang /
phyag bzhes tshang ma bslabs nas /
slar rang dgon du phebs te /
bla 'on gnyis grogs mthun gyi sgo nas /
gzhi gsum phyag len /
bde gsang 'jigs gsum gyi sgrub mchod rgyud stod kyi phyag rgyun ltar btsugs /
cho 'phrul smon lam dang /
rgyal me tog thang gi dgu 'cham ltar dgu 'cham kyang btsugs /
'du khang sogs sku gsung thugs rten yang 'bor chen bzhengs snang /
dgon pa chags sa'i yul ni stod ma'i dpon po'i mnga' khongs yin stabs /
stod ma'i dpon po dpal don gyis dgon mgo 'phrog rtsis snga mo nas yod mod /
skabs shig na lha ba rdzun ma zhig gis stag tsha 'on po khyod la dmod zor gtong gi yod ces zer bas /
dpon pos dmag drangs te 'on po 'dzin bzung byas pa ma bzod pas /
'bul sdud pa gtsang dka' chen blo bzang dbang phyug gdan drangs nas dgon mgo phul nas don bcol /
de ltar kun gzigs ye shes kyi nyi ma chen po paN chen bstan pa'i nyi ma'i sku dus su /
gdan sa chen po bkra shis lhun gyis grub pa'i 'dus sde rin po che'i dgon lag gi gras su tshud pa zhal gyis bzhes pa nas bzung /
dka' chen blo bzang dbang phyug gis gtsos da lta'i bar bla rabs dgu tsam song ba de dag gi ring la dgon ma lag gi 'brel je zab tu gyur /
rten skal du gzim sngas su bzhugs pa'i thub pa rdor gdan rgya gar shar li byin can gcig dang /
paN chen dpal ldan ye shes kyi shangs khrag gis bzhengs pa'i bag tse lcam sring gi brtsan thang /
paN chen bstan pa'i nyi ma'i sku sham bubs tshang /
thel bka' shog lan du mar gnang /
sku phreng lnga ba ngag dbang blo bzang thub bstan rgya mtsho sku na gzhon pa'i dus /
bla brang bkra shis 'khyil gyi rigs grwa grub chen dgon pa 'di'i nang du phebs te /
bla ma dge skos dbu mdzad sogs kyi khri gegs bzlog thabs su stag tsha mchog sprul sku na ha cang gzhon pa khri chung de rnams kyi khar bzhugs su bcug gsung ha cang mi gsal ba'i snang tshul yod pas /
zhal la mda' dang ral gri gtad de gsung e 'byon zhus pas gsung gsal bar byon khri gegs bsal /
chos skyong gi snyan dar nang du'ang de ltar mdzad /
gzhi brtan pa'i ched du rnam rgyal mchod rten bzhag stag tsha sku phreng lnga ba'i sku dus /
sngar grwa ba lnga bcu tsam yod pa de /
grwa ba nyis brgya tsam du 'phel /
sgo mang dge bshes tshul khrims dar rgyas kyis rgyud stod phyag len ltar bdun gsum gyi ring la sgrub mchod gtan tshugs dang /
'grel pa bzhi sbrags kyi 'chad nyan btsugs /
mchod pa'i chos thog d+hi tsha'i phyag len ltar mdzod dge tshul khrims kyis btsugs /
sku phreng lnga ba khong gis smon lam bdun gcig la rgya bskyed /
khong gi sku ring la rta mgrin lha khang /
rnam rgyal mchod rten /
gdugs dkar lha khang sogs bzhengs /
dpal ldan bkra shis 'khyil gyi phyag len ltar mgon shos snyan grags tshang gi mdun nas zhib slob byas te rang dgon du lcags mkhar zur dgu ba dang mgon po'i gtor chen sogs gsar 'dzugs gnang ste /
dgon sde 'dir dar rgyas che tsam byung /
sku phreng drug pa skal bzang 'jigs med bstan pa'i rgyal mtshan tshang gi dus su bshad sgrub 'chad nyan gang cha nas dar rgyas chen po byung /
khong dgung lo dgu ba'i dus /
rab rgyal shing khyi lor smon lam khar sman pa ngag stobs kyis /
stod ma'i dpon po rta mgrin 'bum la /
spyir dgon pa 'di la mtshan nyid kyi 'chad nyan cig yod na bzang tshul dang /
lhag par stag tsha gong ma sku phreng lnga ba tshang la de 'dra'i thugs dgongs yod /
dper na gang du phebs kyang bsdus grwa'i dpe cha zhig sku la bsnams yod pa dang /
rje tsong kha pa yab sras sogs kyi sku gzugs la rtsod pa byed pa mthong mkhan yod pa dang /
a khu legs bshad tshang gi 'dra sku zhig gzim sngas na yod pa las lam rim chen mo dang bsdus grwa'i bshad lung gnang gi yod gsungs nas /
mchod me phul te /
mdun du bzhugs 'dug pa sogs zhib tu bshad pas /
dpon pos kyang /
mtshan nyid 'dzugs thub na bzang ngas rogs byed ces khas blangs /
lo de'i sos ka ngag stobs la dge legs kyis rogs byas te bla brang bkra shis 'khyil du song nas /
'jam dbyangs bzhad pa sku phreng lnga ba rje btsun bstan pa'i rgyal mtshan dpal bzang bo la rgyu mtshan zhus pas thugs shin tu dgyes /
rje btsun 'jam pa'i dbyangs kyi sku zhig dang /
gzhung bka' pod lnga'i dpe dang bcas gnang sbyin du btsal nas /
a khu 'jam dbyangs ni khyed tsho'i dgon par bzhugs yod pa red /
khong ni nga'i rigs lung zhabs phyi'i gras red /
gzhan la mi bsko /
khyed tsho gal chen byas nas khyed tsho'i dge rgan du bskos pa yin gsungs nas /
gsung shog phyag mdud /
kha dar bcas gnang ste /
da khyed gnyis phyir song la 'di bzhin zhu 'bul gyis la slar 'dir shog gsungs /
phyir 'ongs nas a khu 'jam dbyangs tshang la zhus pas /
khong gis lo gnyis tsam la dge rgan byed rgyu zhal gyis bzhes /
'di ba pha yul mdzod dge stod nas ar ma tshang la 'khrungs /
phyis su bla brang bkra shis 'khyil du phebs te grwa sar zhugs nas bka' pod chen po lnga sogs la sbyangs /
mdzod dge 'jam dbyangs zhes snyan grags rgyas /
mkhas btsun 'dzoms pa'i dge bshes de /
kun mkhyen 'jam dbyangs bzhad pa sku phreng lnga ba rje btsun blo bzang 'jam dbyangs ye shes bstan pa'i rgyal mtshan dpal bzang bo'i rigs lung zhabs phyi'i gras su bzhugs /
rin po che mchog gis bka' pod lnga'i gsan sbyang mthar phyin rjes /
'khrungs yul mdzod dge stod 'dir phebs nas stag tsha dgon du bzhugs so / /
yang lo de'i dbyar thog ngag stobs la phun tshogs rgya mtshos rogs byas nas song skabs 'jam dbyangs bzhad pa rin po che bstan pa'i rgyal mtshan dpal bzang bo sog po urger bzhugs pa dang mjal /
khong gis bsdus grwa'i dpe cha tshar bco lnga par du 'jug rgyu yin /
lo 'di'i dgu ba'i nyer gnyis la mtshan nyid rtsod grwa'i dbu 'dzugs dgos gsungs pa ltar /
khong gnyis phyir 'ongs nas de lugs zhus /
de nas khong stag tsha sprul ba'i sku rin po ches gtsos rigs lung ba bcu gsum la /
dge rgan rin po che a khu 'jam dbyangs tshang gi zhal snga las /
bsdus grwa'i dpe khrid dang /
rigs lung gtong tshul /
khas len 'dzin lugs /
rtsod pa'i rnam dpyod bcas grwa sa chen po'i phyag bzhes ltar khrid /
de'i phyi lo dpyid ka ngag stobs gcig pu bla brang bkra shis 'khyil du song ste /
skyabs mgon bstan pa'i rgyal mtshan dpal bzang bo la de lugs zhus pas shin tu dgyes /
khong la bya ba mang bas phan chen po mi thogs /
a lags brag dgon pa tshang ni /
dgon pa chung ba tsho la phan thogs mkhan yin stabs khong la gtad na 'grig gsungs nas /
brag dgon pa tshang la bcol /
brag dgon pa tshang gis mkho ba gang yod dris te /
yar zhus bzhin bsdus grwa'i dpe cha tshar brgya tham pa yab rgyal bor zhus nas dpar bar ma zad /
bsdus chen sogs dang mtshan nyid phyogs la gang dgos kyi dpe cha chos spyod sogs dpar /
de nas skyabs mgon rin po ches /
phyi lo stag zla'i tshes bco lnga la 'dzin grwa bcu gsum byas te grwa mang la mtshan nyid kyi 'chad nyan tshugs gsungs pa ltar /
'dzin grwa bgos te brtsi bzhag bzung /
gzhung las pa skal bzang stobs 'byor gyis khri tshab mdzad de brtsi bzhag gnang /
de rjes yang ngag stobs bkra shis 'khyil du song dus /
a lags brag dgon pa tshang gis khong ni lo na rgas pas khom lung cher med /
de bas a lags yongs 'dzin rin po che la zhus na phan chen po thogs nges yin gsungs nas /
dngos skyes kha dar bcas yongs 'dzin rdo rje 'chang la zhu bcol dang ngo sbyor mdzad /
de nas bzung khong yongs 'dzin rdo rje 'chang gis rjes su 'dzin pa'i skal ba thob bo / /
khri tshab pa skal bzang stobs 'byor ni /
rab tshes shing bya lor yab stobs ldan dang /
yum a bso gnyis kyi sras su 'khrungs /
nar son nas bkra shis chos bzang gling du tshogs zhugs gnang /
'don cha thams cad thugs la byang bar bzung /
rje'i lam rim chung ba tshogs rgyugs la phul /
stag tsha sku phreng lnga ba'i yongs 'dzin legs bshad rgya mtsho'i sku'i skye bar grags /
dgung lo bcu dgu'i thog spyi ba bzung /
nyer gcig thog chab ril bzung /
zhe gnyis thog dge skos bzung /
zhe gsum thog bla ma gzhung las pa gnang /
dgon pa'i las khur thams cad lus chag med par khur /
shing bza' rdo rje 'chang /
kirti blo bzang 'phrin las /
a lags yongs 'dzin rdo rje 'chang sogs kyi zhal snga las /
spyi zur gyi dbang bka' rjes gnang mang bo gsan te /
yi dam gyi bsnyen sgrub la nyin mtshan khor mo yug tu brtson par mdzad /
skal ldan du ma la rjes gnang sogs chos bka' du ma gnang /
dgon pa rang gi gzhi gsum gyi nyams len dang /
rgyud mtshan nyid gnyis kyi tshogs chos grwa'i 'don pa dang lag len sogs phra zhib mdzad pa sogs bstan pa dang 'gro ba'i don gyi sku tshe 'di'i mdzad pa mthar phyin nas /
dgung lo re dgu'i thog rab rgyal shing rta lo'i dbo zla'i tshes bcu gsum la mdzad pa'i tha ma bstan to / /
khri thog dang bo /
rje bla ma blo bzang chos ldan bzang bo ni /
rta tshag rje drung yongs 'dzin zung chu'i dge 'dun rgya mtsho zhes pa'i dge bshes grags can de dang /
de'i sku gnyen thal dge bshes tshul khrims rgya mtsho zhes pa gong ma'i dbu blar phebs pa sogs dge bshes du ma 'khrungs pa'i rigs rgyud du 'khrungs pa yin la /
de yang dmu dge'i nor bar thal zhes pa'i khyim kha shas yod la /
de'i nang gi dge bshes tshul khrims kyi spun zla yab 'jigs byed skyabs dang /
yum ma cig skyid gnyis kyi sras su 'khrungs /
mtshan bla ma skyabs zhes gsol /
gzhon nu nyid nas chos kyi bag chags sad pa'i dbang gis rtsed mo tshun chad du chos kyi bya ba sha stag mdzad /
dgung lo bdun thog rgyal rong sgom chen pa'i yang sprul mkhas shing grub pa'i dbang phyug khe tshang bla ma 'jam dbyangs mkhas grub rgya mtsho'i zhabs la gtugs te /
klog dang mdo sngags kyi gzhung du ma bslabs nas thugs 'dzin sogs mdzad /
de skabs shig tu khe tshang rin po ches gtor rgyag cig byed skabs rje 'di ba la gzan sham dang zhwa mo rngog rtse ma zhig mnab bcug nas /
gzhan gyis dris na 'di chos 'khor gling gi khri ba red ces shod gsungs nas gtor rgyag gi sku 'khris su khrid /
de ni phyis su dgon kha shas kyi khrir bzhugs pa'i lung bstan du mngon /
dgung lo dgu'i thog rab tu byung zhing dge tshul gyi sdom pa mnos te mtshan blo bzang chos ldan du gsol /
dmu dge bkra shis 'khor lo'i dgon du tshogs zhugs gnang ste chos mdzad btang stabs /
mtshan la thal chos zhes grags /
mgo log byams pa zhes pa'i dge bshes de gnas kyi slob dpon du bsten nas /
mtshan nyid kyi bsdus grwa sogs rnam 'grel skor dang rgyan 'jug sogs dang /
'jigs byed rnam gnyis gsang 'dus bdag 'jug dang bcas pa /
kun rig sogs mdo rgyud chos spyod du ma thugs 'dzin gnang /
thugs rab che ba'i tshod du 'dzin /
dge bshes tsha kho 'phrin las dang a skar dge bshes 'jam dbyangs sogs las rnam 'grel dang phar phyin gyi gzhung du ma'i dpe khrid zhus /
sgo mang chos dar yang sprul sgo mang tshang blo bzang tshul khrims rgya mtsho dmu dge'i khrir phebs skabs dbang dang rjes gnang chos bka' mang du gsan /
gcod dbang zhus te chu mig brgya rtsa 'grims /
dgung lo bcu dgu'i thog bla brang bkra shis 'khyil du phebs nas tshogs zhugs gnang /
sngar khong gzhon nu'i dus /
khong gi khu bo dge bshes tshul khrims rgya mtshos a mchog mtshan nyid kyi khrid sogs mthar phyin rjes /
tshe blos gtang gi ri khrod pa gnang ste ri bo rtse lnga sogs su phebs khar rgyu nor thams cad dor /
bla chas 'di tsho bdag gyis dang bla ma skyabs 'di la dgos nyin zhig yod gsungs /
bla brang bkra shis 'khyil gyi chos grwar bzhugs skabs /
khu bo'i khri 'dzin skabs kyi dbu zhwa chen po de mnabs pas /
dmu dge zhwa chen po zhes grags /
jo mo khri ba zhes pa'i dge bshes de dge rgan du bsten /
gzhan yang /
dge bshes dmu dge bsod bkra dang /
sa dkar mig phrug ces pa'i dge bshes grags can dag gi mdun nas dpe khrid mang bo zhus te sbyangs pas snyan grags rgyas /
zhwa che ba /
skad che ba /
rnam dpyod che ba ste che ba gsum ldan du 'bod /
sgo mang rdo rje 'chang sogs kyi mdun nas dbang rjes gnang sogs chos bka' mang bo gsan pa dang bsnyen rdzogs kyi sdom pa bzhes /
de rjes dbus gtsang du phebs te 'bras spungs sgo mang grwa tshang du tshogs zhugs gnang /
gdams pa'i gter mdzod 'bul sdud rin po che blo bzang ye shes bstan pa'i rgyal mtshan dge rgan du bsten te phar phyin sogs la sbyangs /
'jam dbyangs dkar bo'i smyung gnas dang 'brel bsnyen mtshams la bzhugs pas /
'jam dbyangs dkar bo'i sku'i smin mtshams nas 'phel gdung bab pa sogs shes rab rgyas pa'i rtags mtshan byung /
'jigs byed gzhi bsnyen gling tshang gi gsung them skas bcu gsum ma 'bul sdud rin po che'i drung nas gsan pa sogs chos bka' mang bo gsan /
gangs ri mkhan chen gyis rigs chen gtong lo la dge 'dun nyi shu'i tshogs gleng mdzad /
dge bshes chen po klu 'bum shes rab dang 'dzin grwa gcig yin /
lo shas bzhugs nas rang yul du phebs te /
dgung lo so gnyis thog a mchog mtshan nyid dgon gyi khrir bzhugs /
'grig lam srid skul 'chad nyan sogs la do dam btsan po gnang bas /
thal chos /
rag chos /
dgun chos gsum zhes btsan pa'i tshad du rtsi /
rag chos zhes pa dge bskul gyi ming dang /
dgun chos zhes pa grang ngar che sgang gi dgun chos chen mo'i don du snang /
a mchog rin po che'i zhal snga las chos bka' du ma gsan /
dmu dge bkra shis 'khor lo'i dgon gyi khrir snga phyi lan gnyis la bzhugs /
grwa ba gzhan du bros pa la dmod pa'i dpe ngan bcad nas grwa tshab kyis 'thus pa byas /
par rko ba'i srol btod /
mdze nad kyis khyab pa gtan chod gnang /
'chad nyan la'ang dar rgyas chen po byung /
dus rgyun par rang dgon nas dpe khrid dang chos bka' mang bo gnang /
rab rgyal me byi lor stag tsha chos bzang gling 'dir phebs te khrir bzhugs /
dpe khrid gnang ba dang /
chos 'chad nyan rgyugs brtsi bzhag 'dzin skyor sbyang sogs 'phel rgyas su btang mod /
khri thog dang bo yin zhing mtshan nyid gsar tshugs yin pas /
yul bab dang bstun nas ha cang gi btsan po ma gnang gsungs /
yul srol goms 'dris la bltas te /
gnas skabs kyi bca' yig cung zad gu yangs shig mdzad /
lo gnyis mtshams nas sku 'bam gyi snyun gzhi byung stabs khri bzur nas rang yul du phebs /
gzhi tshang sprul ba'i sku rin po che dang rnam gnyis nas dbyen zlum mchod rten chen mo'i nang du /
byams sku thog tshad gnyis pa bzhengs /
khong gis rje tsong kha pa brgyad cu sogs tsh+ku gsung thugs rten du ma bzhengs te grwa tshang la spyi 'jog gnang /
rang dgon nas snga phyir 'jigs byed gzhi bsnyen chen mo sogs yi dam du ma'i bsnyen mtshams mang bor bzhugs /
sku snyun bzhes skabs zhal chems su phyag rdzas gang yod chos phyogs su thongs /
sprul sku 'dra blu rgyu ma dran /
grwa rkyang dkyus ma'i lugs kyi slob gnyer ba zhig gi skye ba blangs na snyam yod gsungs /
sku tsha dge bshes bde chen gyis /
'o na dbus gtsang zhig tu skye ba bzhes nas /
se 'bras sogs su zhugs na legs sam zhus pas /
de bzang mod /
mdo sngags rig gnas mtha' dag dkyus gcig la slob pa bla brang bkra shis 'khyil las lhag med gsungs /
'o na bsang khog lta bu zhig nas skye ba bzhes na zhus pas /
de thag nye song /
pha yul dang thag nye na mi bzang gsungs /
'o na kho tshe nas skye ba bzhes na zhus pas /
'o de tag tag red gsungs /
de nas dgung lo re lnga'i thog sku 'das /
zhag nyer gcig la thugs dam ma grol /
zhag nyer gcig nas thugs dam grol ba'i rtags gzhung bzhin byung nas /
de rjes sku gdung rin po che zhugs la phul /
sngar khong rang nyid kyis zhal bkod gnang ba ltar sku rus la sku mang bo dpar te /
dgon pa'i rgyab ri'i ri nyag tu tsha khang bzhengs nas bzhugs su gsol to / /
khri thog gnyis pa /
rdo rams pa don 'grub rgya mtsho ni /
bla brang bkra shis 'khyil gyi the bo dkon mchog ces grags pa dge bshes de'i tsha bo yin la /
'di ba yang khu bo'i rjes su 'brangs te /
bla brang bkra shis 'khyil du rmad byung thos bsam gling gi chos grwar zhugs /
gzhung bka' pod chen po lnga la sbyangs pas /
the bo nag ras zhes pa'i dge bshes grags can zhig tu gyur /
mdo sngags gnyis char gyi grwa skor mdzad pas /
rdo rams pa'i dam bca' dang /
sngags rams pa'i dam bca' rtser son byung /
chos dpal zhing bla ma dkar bo'i dgon pa'i mtshan nyid dge rgan du phebs /
rab rgyal lcags 'brug lor dgon 'dir gdan drangs te /
stag tsha mchog sprul rin po che dang grwa tshang gi dge rgan du bsten pa dang chabs cig mtshan nyid dang rgyud pa gnyis ka'i khri gnyis 'dzin mdzad /
sngar gyi rmang gzhi'i thog dpal ldan bkra shis 'khyil gyi phyag len ltar /
tshogs chos grwa'i 'don pa /
phebs bzhud sogs gang cha nas zhu dag phra zhing zhib pa gnang /
phyugs zog 'chang ba sogs 'chad nyan la gnod pa thams cad bkag sdom gang thub gnang /
dbyar chos /
ston chos /
dgun chos /
dpyid chos rnams zla chos dang bar chos rnams kyang phyag len ltar gsar 'dzugs dang /
bdun pa'i rigs grwa'i chos thog gsar du btsugs te /
tshogs gleng dang /
rtsod rgyugs /
tshig rgyugs sogs 'grig lam gang thad nas dam 'dzin gnang /
chos grwa sogs su khong dngos su phebs te rtags gsal gtong zhing blo rgyugs sogs len par mdzad cing skabs 'gar bka' bkyon dang phyag 'bebs gnang /
skabs 'gar skyor sbyang skabs sgo la sgo lcags brgyab nas song ba dag gi sgo lcags kyang gcog par mdzad nas bka' bkyon chen po gnang /
skabs 'gar khyed rnams kyis slob gnyer yag po mi byed na nga 'gro rgyu yin zhes 'bros stabs su phebs pa la /
grwa ba rnams sku rjes su song nas phyag 'tshal zhing slob gnyer legs par byed pa'i khas len dang bcas phyir gdan 'dren par byed pa sogs /
skabs 'gar thugs ha cang gtum pa'i tshul mdzad /
de ltar ha cang btsan drag gi sgo nas 'grig lam legs bcos dang /
gsar sgrig gi mdzad pa gang bstan kyang /
mchog sprul rin po ches gtsos dge 'dun pa tshang mas dad log spyod log gang yang ma byas par bshes gnyen bsten tshul phyin ci ma log par byas pa'i rten 'brel gyis chos srid gang cha nas yar zla ltar byung /
khong gi thugs dgongs bstan 'gro spyi dang khyad par chos sde'i 'chad nyan kho nar thugs gtad pa las rang don ngo 'dzin mdzes chos gtan nas ma gnang ba red /
skabs 'gar /
ngas 'di 'dra'i btsan shed byas na'ang bla grwa 'di tshos da dung nga la 'di 'dra'i dad gus byed 'dug pa ya mtshan gsungs nas spyan chab bsil bar mdzad /
de ltar legs tshogs kun gyi rtsa ba brtan pa'i rgyu mtshan gyis chos ldan gyi bya ba thams cad yar rgyas byung ste /
grwa tshang yang bzhi brgya yas mas su 'phel /
dge 'dun rnams kyang thugs mthun zhing khrims gtsang ba'i ngos nas thos bsam bshad sgrub la 'bad pas /
mi ser dag gi dad 'dun lhag par 'phel te mchod 'bul sogs kyang cher 'phel stabs /
dge 'dun rnams kyi 'tsho ba'ang sngar las bzang bar gyur /
sngar mtshan nyid gsar tshugs skabs rnying zhen bag 'khum gyi bsam blo can gyi mi rgan 'ga' zhig yid la mi 'bab par /
kun rig bton pas gtong sgo gtong mkhan yod pa las /
kha dog dkar dmar brtsad pas gtong sgo gtong mkhan mi yong zer zhing /
ngag stobs dang phun tshogs rgya mtsho la'ang kha zer mi nyung tsam byung yang /
'di dus su mi snyan pa'i khwa ta'i skad kyang /
snyan pa'i khu byug gi skad du gyur 'dug de ltar dge bshes chen po rdo rams pa don 'grub rgya mtsho dpal bzang bo lo ngo bcu gcig gi bar du dgon sde 'di nyid mas bu bzhin du bskyangs te /
rab rgyal lcags stag lo'i zla drug par sku mya ngan las 'das so / /
khri thog gsum pa /
chos sde 'di'i bstan bdag stag tsha sprul ba'i sku rin po che skal bzang 'jigs med bstan pa'i rgyal mtshan dpal bzang bo yin la /
khong gi rnam par thar ba rags rim zhig gong du brjod zin pa tsam las 'dir gsar ba brjod rgyu ma mchis mod /
khong dgung lo dgu'i thog dgon 'dir 'chad nyan gsar tshugs nas bzung /
bshes gnyen tshul bzhin du bsten te /
gzhung bka' pod lnga la phu thag chos pa sbyangs /
dgung lo nyer lnga'i thog tshogs chen khrir bzhugs te /
dgon pa'i 'grig lam sogs sngar las dag thon dang /
skabs lug bsha' ba dang /
sgar du phyugs rigs 'dzin pa sogs chos dang mi mthun zhing /
'chad nyan la gnod pa'i bya ngan mtha' dag gtan gcod gnang ste /
'khor lo gsum gyi bya ba dang /
chos dang zang zhing gi cha nas bskyangs te lo gsum la khrir bzhugs pa'o / /
khri thog bzhi ba /
skal bzang lung rtogs tshang ni /
mdzod dge stod ma'i nang /
yab a khyi dang yum padma skyid gnyis kyi sras su /
rab tshes chu glang lor sku 'khrungs /
gzhon nu'i dus nas stag tsha dgon bkra shis chos bzang gling du tshogs zhugs gnang /
yi ge klog sogs la sbyangs nas /
tshogs 'don tshang ma thugs 'dzin mdzad /
dgung lo nyer gnyis thog stag tsha mchog sprul rin po che'i rigs lung zhabs phyi zhus te mtshan nyid la sbyangs /
rgyan 'jug dang grub mtha' rtsa ba sogs tshogs rgyugs phul /
dgung lo so bzhi'i thog chab ril gyi 'gan bzung /
de rjes bla brang bkra shis 'khyil du tshogs la zhugs nas mtshan nyid la lo shas sbyangs /
rab rgyal chu sbrul lo'i zla brgyad pa'i tshes bco lnga'i nyin dgung lo zhe gcig thog khrir bzhugs /
lo 'khor bzhi'i ring la khri ba byas te 'chad nyan gyi 'phro bskyangs /
de rjes spyi mthun las kyi spyi gegs byung rjes /
rang yul du bzhugs nas dge sbyor gyi 'phro bskyangs /
rgyal khrims lhod yangs kyi lam du slar 'khor nas /
rab rgyal lcags sprel lo dgon pa slar gso byung skabs /
khri tshab mdzad pa'i mthar rab rgyal shing byi lor sku 'das so / /
khri thog lnga ba /
dge bshes dge slong skal bzang rgyal mtshan tshang ni /
rab tshe me 'brug lo mdzod dge stod ma'i yul du /
yab a chos dang yum a ka gnyis kyi sras su 'khrungs /
gzhon nu nas stag tsha bkra shis chos bzang gling du tshogs zhugs mdzad /
gzhung las par blo bzang ar+ya las bar ma rab byung dang dge tshul gyi sdom pa bzhes /
dge ba'i bshes gnyen du ma bsam sbyor gnyis kyis slob dpon du bsten te mdo sngags gnyis la mkhyen rgya che ba'i tshod du 'dug gzhon nu nas zhi dul bag yod kyi brtul zhugs dang ldan zhing brtson 'grus dang shes rab zab pa sogs skye bo mchog dman kun yid smon byed /
dgung lo bcu dgu nas mtshan nyid kyi 'dzin grwa'i skyor dpon byas te thos bsam mthar phyin pa mdzad /
dgung lo nyer gsum thog a lags yongs 'dzin rdo rje 'chang gi zhal snga las bsnyen rdzogs kyi sdom pa bzhes /
dgung lo nyer dgu'i thog chab ril bzung /
so dgu'i thog skyabs mchog stag tsha rin po che dbus phebs skabs khong gi zhabs phyi gnang ste rgyal dbang yab sras kyi gser zhal mjal zhing byin rlabs zhus /
dgung lo zhe gnyis thog tshogs chen khrir bzhugs te lo gcig lhag gi ring la grwa tshang gnyis chos srid 'grig lam gang cha nas skyong skul tshad med gnang yod skabs /
spyi mthun las kyi spyi gegs thog tu babs te khri mon du bzhugs /
khong gi khrims grogs rnams tsha nad kyis gdungs pa dag la shin tu byams shing /
bdag las gzhan gces par bzung ste thugs brtse bas nad g.yog byed pa dang /
khong gi bzhes skal ji yod nyam thag nad pa rnams la bsngos pa ni /
byang chub sems dpa'i spyod pa red ces kun gyis bsngags brjod kyi me tog thor /
mthar bcings 'grol thob nas rang yul du ngal rtsol la zhugs /
me lug lo'i zla ba dang bor sku gshegs tshul bstan to / /
'di'i mtshams nas bstan pa'i me ro slar gso byed skabs /
rab rgyal lcags sprel lo gong smos khri thog bzhi ba skal bzang lung rtogs kyis lo 'khor bzhi'i ring la slar yang khri tshab mdzad de /
chos grwa'i brtsi bzhag dang srod chos /
smon lam gyi tshogs dbu dang gsung chos /
gso sbyong gi mdo 'don pa sogs sngar yod brjed gso dang nyams pa sor chud pa gnang nas sku gshegs bar du bzhugs /
de nas dge slong skal bzang bzod pas lo bzhi'i ring la khri tshab byas te 'grig lam gyi 'phro bskyangs /
smon lam rigs grwa sogs chos thog che chung thams cad kyi 'gan khur te chos 'chad nyan /
'dzin skyong sbyang gang thad nas da lta'i bar gnas pa gong 'phel du btang ste las don mthar phyin to / /
spyi mthun las kyi spyi gegs chen po byung nas bstan pa rin po che nyam dmas su gyur skabs /
'dul 'dzin chen po dge slong blo bzang rgya mtsho dang dge slong skal bzang rgya mtsho rnam gnyis kyis lo bcu gsum ring la dgon pa 'di ga'i gser zangs kyi sgrol ma nyer gcig dus gsum sangs rgyas /
ltung bshags lha so lnga /
gnas brtan bcu drug khru gang yas mas kyi sku 'dra brgya phrag brgal ba /
chos po ti nyis brgya lhag gsang bas byas pa dang /
gzhi gsum gyi nyams len dgon pa rang gi phyag len ji lta ba bzhin du 'phro ma chad par lkog 'tshogs byed pa thabs gang yod kyis srung 'dzin byas /
khong blo bzang rgya mtsho ni /
mdzod dge stod ma'i yul du yab bkra shis dang yum bzang mo gnyis kyi sras su 'khrungs /
dgung lo drug gi thog rab tu byung ste dgon pa 'di'i chos sgor zhugs /
yi ge sbyor klog dang 'don cha mthar phyin par bslabs /
dgung lo bcu bdun thog mtshan nyid la zhugs /
sum cu'i thog bla brang bkra shis 'khyil gyi mtshan nyid grwa tshang la zhugs /
bla go rdo rje 'chang gi mdun nas spyi zur gyi dbang bka' sogs mang du gsan /
mdo sngags zab rgyas kyi chos tshul mang du gsan /
yongs 'dzin 'jam pa'i dbyangs dkon mchog bsam 'grub dpal bzang bo'i zhal snga nas rgyal ba'i bka' 'gyur rin po che dang gsung 'bum du ma'i ljags lung sogs gsan /
lo 'khor dgu'i ring bla ma de dag las bka' chos gsan pas gsan rgya che tshod du gleng /
dgung lo bzhi bcu'i thog dbus phebs mdzad skabs lam bar du'ang lhung bzed chu tshags dang ma bral zhing yar ngo mar ngo'i gso sbyong sogs 'dul ba'i bcas mtshams phra rags dang ma 'gal par byas /
dgung lo zhe gnyis thog dmigs brtse ma'i bsnyen mtshams la bzhugs /
spyi mthun las kyi spyi gegs byung nas lo bcu gsum la rang yul du bzhugs nas sgrub pa snying bor mdzad /
dgung lo lnga lnga'i thog khri mon du phebs pa'i bar du bstan pa'i 'gal rkyen sel ba'i khur chen khong la ma phrad bar du mi gtong ba'i dam bca' mdzad /
dgung lo nga lnga'i thog khri mon du bcug ste khong rin po che dang mnyam du bzhugs /
nga drug thog dgongs pa chos dbyings su thim pa'i tshul bstan to / /
de ltar du ma zad /
kun mkhyen sku phreng bzhi ba skal bzang thub bstan dbang phyug shar dung ri'i gnas mjal phebs skabs /
dgon pa 'di la chibs bsgyur te zhag 'ga' bzhugs nas khong gis dgon pa 'di'i chos srid 'phel ba'i lung bstan mang du gnang ba dang /
yar phebs dus dar 'bog byed du bcug khong gis kyang chibs kha lan gsum 'khor te /
mtha' ba nas yar bud med dar ma zhig gis zo ba zhig khyer yong ba de ci yin dris pas /
nang du dar ba yod zhus pa'i rten 'brel 'grig gsungs nas thugs dgyes dgyes mdzad pa dang /
kun mkhyen sku phreng lnga ba'i bka' lung bzhin mtshan nyid gsar 'dzugs dang /
mtshan nyid btsugs rjes gung thang rin po che sku phreng drug pa snga phyir lan gnyis phebs nas chos grwar gzigs rtogs gnang ste phyag nas 'thor ba dang /
a lags yongs 'dzin rdo rje 'chang gis gzigs rtogs yang yang mdzad de /
khong nyid nas brtsi bzhag gnang ba dang tshogs gleng bslangs pa dang 'phros gnang ba sogs dam pa de dag gi thugs bskyed dang smon lam gyi mthu grub cing /
rab rgyal lcags bya lo'i zla ba lnga ba'i tshes bdun nas dgon pa 'di la chos sgo 'byed chog pa'i bka' grol bar brten nas /
'du khang chung ba zhig rgya bskyed /
sde dge nas bka' bstan 'gyur dang rje'i gsung 'bum /
sku 'bum nas rje yab sras kyi gsung 'bum dang a kya yongs 'dzin sogs kyi gsung 'bum /
bla brang nas mtshan nyid skor sogs sku gsung thugs rten blus pa dang /
dbyar dgag sogs gzhi gsum gyi nyams len /
bde gsang 'jigs gsum /
kun rig sman bla /
thugs rje chen po sogs kyi sgrub mchod sngar yod rnams dang /
mtshan nyid chos thog gang yod nyams pa rnams rim gyis sor chud byed rgyu grwa tshang gnyis kyi 'grig lam gang cha nas sngar yod dran gso zhig byed pa'i 'go brtsams /
rab rgyal chu pho khyi lo'i hor zla dgu ba'i tshes bdun la /
kun gzigs paN chen sku phreng bcu ba chen po gdan drangs te chos kyi khri la zhabs sor bkod /
skyabs 'gro lha brgya ma /
lam mchog sgo 'byed byin rlabs spungs zhus ma /
khong gi zhabs brtan gsol 'debs /
rigs gsum mgon po /
tshe lha rnam gsum /
rta mgrin sogs kyi bsnyen pa /
sid+d+hi bcas dang /
sham b+ha la'i smon lam /
sangs rgyas bstan 'bar ma /
dge ldan bstan 'bar ma sogs kyi ljags lung /
gsung bshad bslab bya zhal 'phros /
phyag dbang phyag mdud bcas stsal /
rab rgyal shing pho byi lo'i sa ga zla ba'i tshes bcu gsum nas a khu dar rgyas dbyangs dpon du blangs te dpal dus kyi 'khor lo'i sgrub mchod thog mar btsugs /
tshogs chen 'du khang zhig gso byas te /
dzam dkar gter dang 'jam dpal mtshan brjod /
dung dkar cha ma dar tshon gyis brgyan pa /
zangs kyi ral gri bcu gsum /
rgya khab brgya phrag du ma /
bang mdzod kyi rdzas dang bcas shes rab 'phel ba'i cha rkyen mang bo gter du sbas /
lo de'i hor zla brgyad pa'i tshes bco brgyad nyin bdag 'di gar slebs te /
tshes nyi shu'i nyin bstan pa'i sgron me'i skyabs khrid kyi steng nas skyabs khrid dang skyabs 'gro'i lung /
nyer gcig la gung thang blo gros tshang gi sdom gsum bslab bya'i steng nas dge tshul slong gi sdom pa'am so thar sdom pa'i khrid dang /
bstan pa'i sgron me'i tshe gcig nyams len gyi sdom gsum bsngo ba grangs las sdom pa phyi ma gnyis kyi khrid dang /
'chad nyan g.yang 'bod lung bcas nyin gnyis la bton /
nyer gsum la lam mchog sgo 'byed bla mchog dang 'grel ba'i bshad lung /
bstod pa don ldan ma'i lung bcas bton /
nyer bzhi la dpal rdo rje 'jigs byed kyi dbang gi sta gon dang sman thung gi lung /
nyer lnga la rdo rje 'jigs byed bcu gsum dbang /
nyer drug la dpa' cig gi dbang dang dpa' cig gi lung /
byang chub lam sgron /
kun mkhyen bzhi ba'i gsung gi 'khor chen mngon rtogs /
rnam 'joms gzungs ring /
gcod pa bsdus pa sogs kyi lung /
nyer bdun la phyag rdor 'khor chen dbang /
nyer brgyad la skyer sgang lugs kyi rta mgrin gsang sgrub kyi dbang /
'jigs med dbang bos mdzad pa'i rta mchog rol ba'i dgongs rgyan /
thu'u bkwan pa'i rta mchog rol ba'i zhal lung bcas kyi lung /
nyer dgu la mi bcu bzhir dge tshul gyi sdom pa phog gnam gang la sgrol ma dkar ljang gnyis kyi rjes gnang /
sgrol ma legs bris ma sogs dang sgrol dkar bstod pa bcas kyi lung /
hor zla bcu ba'i tshes gcig la rigs gsum spyi sgrub kyi rjes gnang /
dga' ldan lha brgya ma'i khrid dang lung /
sher phyin gyi stong nyid le'u dang /
ting nge 'dzin rgyal bo'i tshig don /
tshul khrims bsrung ba'i smon tshig rnam rgyal ma'i gzungs ring bcas kyi lung /
tshes gnyis la 'jam dbyangs dkar bo dang dbyangs can ma dkar mo gnyis kyi rjes gnang /
bstod pa don zab ma /
rje'i gsung gi 'jam dbyangs bstod sprin rgya mtsho dang /
dbyangs can ma'i bstod pa /
kun mkhyen bzhad pa'i rdo rjes mdzad pa'i 'jam dbyangs dkar bo'i sgrub thabs /
bstan pa'i sgron me'i 'jam dbyangs dkar bo'i sgrub thabs /
dbyangs can ma dkar mo'i sgrub thabs /
rgyal mkhan gyi rjes bsam lhun /
'dul ba rgya mtsho'i snying bo /
so thar mdo bcas pa'i lung /
tshes bzhi la gsung ba'i 'jigs byed dang chos rgyal phyi nang gsang gsum gyi rjes gnang bzhi /
tshes lnga la mgon po phyag drug pa'i rjes gnang /
drag po gsum sgril gyi rjes gnang /
bstan pa'i sgron me'i gsung gi drag po gsum sgril gyi sgrub thabs kyi lung /
gsang 'dus rtsa rgyud dang smon lam /
bde mchog rtsa rgyud kyi le'u dang bo dang le'u rjes ma gnyis /
bzang spyod bcas kyi lung /
tshes drug la gnas brtan bcu drug gi rjes gnang dang /
rgyan 'jug gnyis /
bdag gi zhabs brtan gsol 'debs don gnyis lhun 'grub ma dang bdag gi rjes 'dzin smon tshig dbyar skyes rnga gsang gnyis bdag gis sbyar ba /
shes bya'i rnam grangs blo gsal rigs sgo las dge ba bcu'i sems byung bag yod kyi mtshan nyid bar gyi lung bton /
lo'i zla drug pa'i tshes bcu gcig nyin gung thang bstan pa'i dbang phyug gdan drangs nas tshe dpag med lha gcig bum gcig gi dbang dang phyag dbang stsal /
a mchog rin po che dang kirti rin po che sogs snga gzhug tu phebs /
zla drug pa'i tshes nyer gsum la bdag slar slebs nas /
grwa ba bcu drug la bsnyen rdzogs kyi sdom pa phog mjug tu kun mkhyen 'jigs med dbang bos mdzad pa'i 'jam dbyangs dkar bo'i sgrub thabs dang zhi ba'i sbyin sreg 'dod 'jo'i bum bzang /
sgrol dkar tshe sgrub rnams kyi lung bcas bton /
rab rgyal me stag lo'i zla brgyad pa'i nang bdag slar yang dgon pa 'dir slebs /
tshes bcu'i nyin bde mchog dril bu lha lnga'i dbang dang /
byin rlabs spungs zhus kyi khrid bton /
bcu gcig la dus 'khor spyi bka'i dbang dang 'jam dpal mtshan brjod kyi lung /
bcu gnyis la gsang 'dus mi bskyod pa'i dbang /
bcu gsum la kun rig gi dbang dang /
drag po gsum sgril gyi rjes gnang /
ri khrod pa mdzod dge bstan 'dzin gyis mdzad pa'i rgyal yum sgrol ma yid bzhin 'khor lo'i sgrub thabs bum mchog dang bcas pa'i lung /
tshes bcu bzhi la dpal mo'i lugs kyi thugs rje chen po bcu gcig zhal gyi dbang /
thugs rje chen po phyag bzhi ba'i rjes gnang /
tshe mdo'i lung /
rnam rgyal ma'i gzungs ring /
gtsug tor dri med gzungs sogs kyi lung /
tshes bco lnga la mi 'khrugs pa lha dgu'i dbang dang /
seng ldeng nags kyi sgrol ma'i rjes gnang bton /
'di'i skabs su yang dge tshul slong du ma zhig bsgrubs /
rab gnas me yos lo'i dbyar thog rgyud pa'i bla ma dbu mdzad sogs bla brang bkra shis 'khyil du mngags te rgyud stod phyag bzhes rab gnas chen mor zhib bslab byas te /
drug pa'i tshes bzhi nas drug bar nyin gsum la dngos gzhi'i chos thog gi phyag len gtan tshugs byas /
mtshan nyid chos thog las zla chos kyi tshab tu nyin bdun gyi dngos gzhi dang nyin lnga'i skyor sbyang byed rgyu dang /
bar chos shig la dngos gzhi nyin lnga dang skyor sbyang nyin gsum la byed rgyu gtan la phab ste 'tshogs /
sa 'brug lo dus 'khor sgrub mchod sa chog rdul tshon dang bcas kha tshang byas /
sa sbrul lo'i zla lnga ba'i tshes bcu gcig la slar yang bdag chos sde 'dir slebs nas tshes bco lnga la gso sbyong gi mdo bton /
tshes bcu drug nas bstan pa'i sgron me'i gsung gi bde lam snying bo tshigs bcad ma'i khrid nyin lnga'i ring la bton /
nyer gcig nas bstan pa'i sgron me'i tshe gcig nyams len gyi khrad nyin gsum la bton /
nyer lnga la dge slong sum cu dang dge tshul bcu bdun la sdom pa phog nyer bdun la kun rig dbang /
nyer brgyad la 'jigs byed dpa' bo gcig pa'i dbang /
nyer dgu la rta mgrin yang gsang khros pa lha dgu'i dbang /
zla ba drug pa'i tshes gcig la rnam 'joms ser mo lo gyon ma ljang sngon /
rig byed ma spyi sgrug seng ldeng gtso 'khor gsum sogs kyi rjes gnang /
tshes gnyis la bde mchog lU i ba lha re gnyis kyi dbang /
mgon po bar chad kun sel gyi rjes gnang /
tshes gsum la chos rgyal mthing nag lha mo dmag zor ma /
rnam sras ser chen rnams kyi rjes gnang /
bdun la gzhi gsum cho ga'i bshad lung /
brgyad la theg chen gso sbyong /
sman bla bde gshegs bdun dang /
zhang blon rdo rje bdud 'dul gnyis kyi rjes gnang /
tshes dgu la gzhi gsum cho ga'i mjug rdzogs /
tshes bcu gcig nas nyin gsum ring la sngags kyi sa lam gyi khrid dang /
a lags bla go rdo rje 'chang gi gsung lhag lha dang dbyer med pa'i bla ma'i rnal 'byor gyi lung bton /
de dag gi tshe nyin bcu bzhi'i ring la bsdus grwa'i dpe khrid dang dam bca' rgyun ring tshugs te 'chad nyan la phan pa ci thogs byas so / /
lo de'i zla bdun pa'i nyer gnyis la gung thang bstan pa'i dbang phyug gdan drangs te /
dga' ldan lha brgya ma /
byin rlabs spungs zhus /
dpal ldan yon tshogs ma /
lha dang mi bcas ma /
yon tan dkyil 'khor ma /
sangs rgyas bstan 'bar ma /
dge ldan bstan 'bar ma sogs kyi lung dang phyag dbang gnang /
chos grwar gzigs zhib gnang ste phyag nas thor /
si khron zhing chen gyis sgor khri sum cu byin te zhing chen gyis srung skyob byed pa'i dgon pa rnams kyi gras yin zhes gong rim nas kyang brtse gzigs gnang bzhin yin /
'di yan gyi dgon pa'i gdan rabs rags rim zhig bris pa 'di ni /
de ltar stag tsha bkra shis chos bzang gling 'di /
stag tsha rin po che sku phreng drug pa bskal bzang 'jigs med bstan pa'i rgyal mtshan dpal bzang bo'i thugs rje dang byin rlabs la brten nas /
dar zhing rgyas pa'i skabs la gnas pa yin te /
dge 'dun pa rnams kyang rgyu nor gyi spros pa la mi dgyes shing tshul khrims rnam par dag pa'i gzhi bzung nas 'dod chung chog shes kyi grwa rkyang dkyus ma'i lugs kyis gzhung bka' pod lnga'i 'chad nyan dang /
rgyud sde bzhi'i sgrub mchod nyams len sogs la 'bad bzhin yod la /
grong chog dang khyim pa mgo skor sogs kyis rgyu nor bsdu thabs la thugs mi dgyes shing /
deng dus kyi dgon sde 'ga' zhig ltar chos kyi dga' ston sogs la skams lug gi srog gcod pa gtan spangs gnang ba dang /
grwa ba du mas sha khrag mi gsol /
de'i stabs kyis tshogs thug la'ang dkar thug las /
sha thug gtan spangs mdzad /
dad ldan sbyin bdag rnams la rim gro dang gshin dge byed pa'ang gzhung nas tshags btsugs te 'gro ba las rang 'dod kyis 'gro mkhan med /
bka' gdams gsar rnying gi rnam thar bzang bo phyi gtsang nang gtsang pad ma'i sbubs lta bur gnas pa'i rgyu mtshan gyis /
nye ring gi dad ldan rnams kyang dad pas yid drangs te /
mchod sbyin dang bsnyen bkur bar mi 'chad par 'byung bzhin yod pa dang /
rten bzhengs kyi skor yang /
tshogs chen 'du khang /
rgyud pa'i 'du khang /
dus 'khor 'du khang nang rten dang bcas phun sum tshogs pa bzhengs pa dang bzheng bzhin yod pa dang /
gzhan yang rje'i lha khang /
mgon khang /
bse khrab brtsan khang /
mchod rten gsum /
ma Ni 'khor lo 'khor khang bcas gong nas gong du 'phel bzhin yod pa dag phyi nang mtshungs pa dngos gtsang zhing gra dag pa mngon gyur du yod pa 'di bzhin lags /
bzang don 'grub brgyud bdag la dgon 'dir yong nas 'chad spel re byed dgos tshul yang yang lab pa dang /
dbyar thog bzhag ldom slob grwa'i nang rang skyong khul gyi dus thengs sbyong brdar 'dzin grwa bzhi ba btsugs skabs /
stag tsha rin po ches a khu ngag lo'i lag tu kha dar bcas bskur nas dgon 'dir yong dgos tshul gsungs pa dang /
de rjes sman pa ngag stobs dang /
dge slong skal kho gnyis slebs nas dgon 'dir yong dgos tshul /
yun mi thung tsam la 'dug dgos tshul sogs nan cher brjod stabs /
lo de'i hor zla dgu bar bdag chos sde 'dir yong nas lung khrid dang dbang rjes gnang ci rigs 'don khul byas pa gong du smos pa ltar la /
bdag gis dge tshul bcu bzhi bsgrubs pa'i nang gi bcu tshogs zhugs byas pas dge 'dun brgya phrag longs pa byung /
rab rgyal shing glang lo'i zla drug pa'i nyer gsum la bdag yang 'di gar slebs nas grwa ba lnga la dge tshul dang bcu gcig la bsnyen rdzogs kyi bslab pa byin pa sogs chos bka' ci rigs bton /
rab rgyal me stag lo'i hor zla brgyad par yang bdag dgon 'dir slebs te chos bka' ci rigs dang /
dge tshul gnyis dang bsnyen rdzogs dgu bsgrubs /
sa sbrul lo'i hor zla lnga bar bdag 'dir yong nas gong smos ltar chos bka' du ma dang /
dge slong sum cu dang dge tshul bcu bdun bsgrubs /
lo de'i hor zla dgu bar bdag bla brang nas dgon sde 'dir slebs te /
grwa tshang la klu dbang rgyal bo dang /
dzam dkar lha lnga'i rjes gnang dang /
thu'u bkwan chos kyi nyi ma'i gsung gi drag po gsum 'brel gyi cho ga sbyin sreg bcas pa'i lung bton /
nyung bsdus shig la gong lnga gza' gdong dang /
beg tse'i srog gtad bcas bton pa dang /
'ga' zhig la lung kha shas bcas bton /
dge tshul gsum bsgrubs /
da lta grwa grangs brgya dang drug cur 'phel to / /
smras pa /
sa lam rtogs pa'i yongs 'du rab rgyas pas / /
sku bzhi'i 'bras bu g.yur du za ba yis / /
las nyon gdung ba'i bkres skom sel mdzad pa / /
byang chub bar du spyi bo'i rgyan du 'dzin / /
de yi 'phrin las 'od snang 'bum shar bas / /
'gro ba'i rmongs mun yongs su sel ba'i thabs / /
dge 'dun 'dus pa'i chos sde rab rgyas par / /
lha dang bcas pas bstod bsngags rol mo 'khrol / /
blo dman byis pa'i 'dam gyis gos pa dang / /
ma rtogs log par smras dang go rim 'chol / /
tshig sbyor nyams pa'i skyon sogs gang mchis pa / /
mkhyen ldan tshogs kyi spyan sngar mthol /
zhing bshags / /
'di yi byung ba lha yi rnga bo che / /
yongs su brdung ba'i dge tshogs ci mchis pa / /
bdag gzhan dus gsum dge tshogs mtha' dag dang / /
chabs cig byang chub chen po'i rgyu ru bsngo / /
zhes stag tsha bkra shis chos bzang gling gi gdan rabs don ldan lha'i rol mo zhes bya ba 'di ni /
dge slong skal kho sogs kyis sa bon gtad de nan tan gyis lha dar sogs dngos kyes du ma bcas snga phyir bskul ba ltar /
bsam gtan rgya mtsho mi 'jigs dbyangs can dga' ba'i blo gros su 'bod pas /
rab rgyal shing byi lor bcos bsgyur sngon yan chod bris shing /
de phyin chad rab gnas sa sbrul lo'i hor zla bcu ba'i dkar phyogs kyi dga' ba dang bo'i nyin mjug rdzogs par bris pa'o / /
