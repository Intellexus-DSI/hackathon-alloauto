@# / /
bI tsA ram da ma na si n+d+rA ga r+Sha syA dgu sha hri kA la sya su ga tas kA la swa spra b+hu ra t+nA bu N+ya bar si d+d+ha shA sa ma sya b+h+wa ja shrI b+ha dra to bi mo k+Sha nA ma bi ha ra ti sma / /
! / /
dus gsum gyi bde bar gshegs pa ma lus pa'i ngo bo khyabs dag rin cen bsod nams mchog grub bstan pa'i rgyal mtshan dpal bzang po'i rnam par thar pa dbyod ldan yid dbang 'gugs pa'i lcags kyu zhes bya ba bzhugs /
! / /
shes bya kun rig bu ston rje / /
@## / /
trai kA le Shu lak+Sh+mI b+ha wan+tu /
dus gsum gyi bde bar gshegs pa ma lus pa'i ngo bo rigs dang dkyil 'khor kun gyi khyab bdag dang po'i sangs rgyas dus kyi 'khor lo tshul khrims kyi dri dad phyogs brgyar khyab pa'i 'tshams sprin gsar pa'i bla gos can rin cen bsod nams mchog grub bstan pa'i rgyal mtshan dpal bzang po'i rnam par thar ba dpyod ldan yid dbang 'gugs pa'i lcags kyu zhes bya ba dpal ldan bla ma dam pa'i zhabs kyi padmar yan lag mchog gis btud nas gsol ba 'debs na thams cad mkhyen pa'i ye shes mngon du ma gyur par de srid du brtse ba chen pos rjes su gzung du gsol /
rin cen phung por spungs bas rnyed min bsod nams ye shes tshogs chen pos / /
nyer bskrun chos gzugs sku gnyis mngon gyur stug po bkod pa'i mgon po mchog /
sna mang sprul pa'i zlos gar bsgyur las zhing 'dir mkhas grub tshul bstan nas / /
thub pa'i ring lugs rgyal mchan bsgreng mdzad dpal ldan skal ba bzang ! / /
bstan pa'i nyi ma tshar chen /
! / /
rlabs chen ldan dpal /
@# / /
por bsngags / /
'pho med gtsug tor rtser bcings bde chen waM / /
stong chen e dbyings sna tshogs lha mo dang / /
mnyam sbyor kA la tsakra bshes gnyen du / /
ston pa'i 'khrul po che gzhan dmigs su med / /
tshul de legs pa'i cha bsags grong khyer na / /
dpal ldan rgyu skar 'khor lor skal can rnams / /
smin mdzad 'jam dbyangs grags snyan 'bar ba'i lha / /
ljongs 'di'i shing rta chen por bstan nam snyam / /
yang na bdag med mkha' 'gro'i gsang mdzod kun / /
nyer 'dzin rnal 'byor dbang phyug ring lugs srog /
zungs su shar phyogs slob dpon kar+Na kaH / /
byon tam blo 'di som nyi'i dra bar chud / /
gcig tu dkar ba'i thub bstan kha ba'i ri / /
log rtog na bun bsangs nus rnam dpyod nyi / /
ma pham bla ma'i ring lugs ba kU la / /
'byed pa'i g.yon mig 'gram chang ngag ngod 'thor / /
rgyal sras slob ma'i tshogs kyis mgrin gcig glu / /
nyer blangs gdugs dang ba dan rol mor ! / /
zha lu mkhan chen rdo rje 'dzin / /
bcas / /
bu ston chos rje'i bshad sgrub bdag po ru / /
mgon khyod mnga' gsol ched du dbang bskur nges / /
lhun po'i rtse mor rnam par snang mdzad kyis / /
yongs sprul gzhang tshon ltar bkra'i gzhal med khang / /
gangs can dangs mtshor sgrib bral 'char nus ding / /
rdor sems ngo bo mi gtong khyod gcag pu / /
gang blo yangs pa'i ma ngal du mkham grub kyi / /
yon tan gser sgong smin pa'i rtogs brjod chad / /
'dzin la khyab 'jug rig rtsal chen po'i mtha' / /
'dzad na bdag 'dras brjod pa'i khur de lci / /
bsam gtan par bcos 'gog pa'i ting 'dzin mkhan / /
rtog ge'i tshig ma das nges pa'i don snying 'bigs / /
cher rlom 'phyon ma'i spyod tshul gleng mthong tshe / /
skyid pa mi skyur gzengs bstod sems de spro / /
rdzun phra rtsu ba kyal ser bas phan bde'i lo / /
'joms 'dren lce yi glog zhags mang 'khyug mod / /
ba tan mdun myu gu bskyed nus ngo mtshar gtam / /
nu 'dzin lang long g.yo ba brgya lam tsam / /
de phyir gdan gsum tshang ba'i he ru kaH / /
bshes gnyen sgra drar rol pa'i thun mong ga /
rnam thar nor 'dzin gzhi las sor mo'i rtses / /
blangs pa'i rdul gyi grangs tsam bshad kyis nyon / /
de yang mkhas 'jug las /
bstan bcos byed pa'i dam pa yis / /
ston pa la ni mchod brjod bya / /
bstan pa spel phyir dag pa'i tshig /
'di la 'thang pa bzang po mthong / /
zhas pa ltar yul khyad par can la ched du brjod pa'i tshigs su bcad pa ta srU ra'i rgyud las nye bar drangs te skabs su gleng bar bya ba ni /
mgon pa zhi ba lhas /
'gro ba'i sdug bsngal @# / /
sman gcig pu / /
bde ba thams cad 'byung ba'i gnas / /
bstan pa rnyed dang bkur sti dang / /
bcas te yun ring gnas gyur cig /
ces lus can rnams rgyu kun 'byung las nyon gyi bden pa las 'bras bu sdug bsngal ba den pa 'byung ba'i zug rdu rtsa ba nas 'byin par byed ba'i rtsi sman gyi ljon pa chen po /
rgyu lam gyi bden pa las 'bras bu 'gog pa'i bden pa'i zhar la gnas skabs srid pa'i bde ba rnams kyang 'byung ba'i sgo gcig pu sa gsum gyi sgron me sangs rgyas bcom ldan 'das kyi bstan pa rin po che yin la /
de yang sangs rgyas phal po che las /
nam mkha'i mthar thug gyur pa ji tsam pa / /
sems can ma lus mtha' yang de bzhin no / /
zhes nam mkha'i mtha' khyab pa de snyed ltar sems can gyi khams kyang zad pa med pas 'gro ba rnams 'dren pa'i ched du 'das pa dang ma byon pa dang da ltar bzhugs pa'i sangs rgyas kyi grangs kyang 'di tsam mo zhes blo'i rab las yongs su brgal la /
'on kyang lha rnams kyis 'di ni bskal pa bzang po'i zhes ba'i ched du brjod pa'i grags can gyi bskal pa 'di la sangs rgyas stong ngam stong dang lnga tshang bar 'byung ba'i bzhi pa 'o skol gyi rnam 'dren thas gtsang gi sras po 'di nyid rgyud bla mar /
thugs rje chen pos 'jig rten mkhyen / /
'jig rten kun la gzigs nas kyang / /
chos kyi sku las ma g.yos par / /
sprul pa'i rang bzhin sna tshogs kyis / /
skye pa mngon par skye ba dang / /
dga' ldan gnas nas 'pho ba dang / /
lhums su zhugs dang bltams pa dang / /
bzo yi gnas la mkhas pa dang / /
btsun mo'i 'khor bcas rol pa dang / /
nges 'byung dka' ba spyad pa dang / /
byang chub snying por gshegs pa dang / /
bdud sde 'joms dang rdzogs par ni / /
byang chub chos kyi 'khor lo dang / /
mya ngan 'das par ston mdzad rnams / /
yongs su ma dag zhing rnams su / /
srid pa ji srid gnas bar ston / /
zhes 'og min gyi gnas su nges pa lnga dang ldan pa'i longs spyod rdzogs pa'i skur mngon par rdzogs par sangs rgyas nas dga' ldan gyi gnas su dam pa tog dkar po'i rnam par bstan pa da nyid 'dzam bu'i gling du shAkya'i brgyud du 'khrungs te mdzad pa bcu gnyis bstan pa'i gtso bo ni /
chos kyi 'khor lo rim pa gsum du bskor te gdul bya rnams smin grol gyi lam la bkod pa'i lung gi bstan pa'ang /
ji skad du /
mdo sde dbyangs bsnyad lung bstan dang / /
tshigs bcad ched brjod gleng gzhi dang / /
rtogs brjod de lta bu byung dang / /
skyes rabs shin tu rgyas pa dang / /
rmad byung bstan la dbab pa'i sde / /
gsung rab yan lag bcu gnyis so / /
zhes yan lag bcu gnyis sam / /
bsdu na sde snod rin po che rnam pa gsum du 'du ba'i bstan pa de 'phel zhing rgyas la yun ring du gnas pa'ang de 'dzin la rag las pas /
rdo rje slob dpon cen po khyab bdag zha lu pa rin cen bsod nams mchog grub nyid kyi sku'i skye ba snga ma zha lu byang gling pa rin cen bkra shis rgyal mtshan dpal bzang po yin par rdo rje 'chang dbang phyug rab brtan gyis 'dar chos 'khor yang rtser dus kyi 'khor lo'i dbang gnang ba'i tshe 'od gsal la shar ba dang ging chen tshangs pa dung thod can @# / /
gyis byang ngos 'dzin mdzad /
rjes su zha lu pa'i bstan srog bzung ba'i mdzad pa la dpags kyang som nyi dang bral pa /
bzhan ma dam pa'i yang srid mtha' yas pa yod par gor ma chag na'ang rnam thar gyi zin bris dgos tshul sus pa'i reg zig tu /
phran bu bdag la rnam thar 'god 'os pa'i lung dang rtogs pa'i yon tan ci yang med kyang bla ma'i bka' bcog ma nus bas g.yar cha spangs nas g.yar khral du 'tshal ba la /
zhes yon tan thams cad rkun po'i nor bzhin sba ba lhur blangs te mngon par mi mdzad pas spyan dang mngon par shes pa mnga' ba rnams ma gtogs bdag lta'i dman blo'i yul las 'das pas rngo ma thogs /
sku tshe 'di'i thun mong ba'i gdul bya dang sgo bstun pa'i mdzad pa rag pa rim tsam la sku bltams pa'i yul ni /
jo bo chen po mar me mdzad rdo rje gdan gyi nub phyogs 'od dpag med pa'i lha khang na byang chub kyi sems bsgom par mdzad pa'i che phyag na padmas zhal bstan nas /
skyes bu dam pa legs so legs so dus gsum gyi sangs rgyas thams cad kyi gsang ba'i mdzod gang yin pa de khyod kyi shes saM / /
'di nas byang phyogs na nga'i zhing khams yod /
khyod kyi yo dam jo mo sgrol ma yang de na sems can gyi don mdzad cing bzhugs /
khyod kyi gdul bya mang po yang da na yod pas byang phyogs bod du song zhig /
ces bod kha ba can gyi rgyal khams 'di dge ba bcu rdzogs par tshang zhing rgyal blon lo paN byang chub sems dpa' rnams kyi bka' drin las chos khrims dar gyi mdud pa dang rgyal khrims gser gyi gnya' shing zung du 'jug pa'i 'bangs rnams bde skyid la spyod pa'i sa stong mnga' ris skor gsum /
smad mdo khams sgang gsum /
bar dbus gtsang ru bzhir grags pa las ru lag gi sa'i cha sa hor mchod yon gyi dus che gsal chen mo'i tshe bri skor bcu gsum dud bye ba las zha lu khri dpon gyi chab 'bangs su gtogs pa 'chi med kyi grong khyer sa la 'phos pa lta bu nyang smad yin la /
de yang mnga' ris su bod kyi lha btsan po'i gdung brgyad dri ma med pa ye shes 'od dang bstan pa phyi dar gyi lo tsA ba rnams kyi nang nas mchog tu gyur pa sprul pa'i skyes mchog rin cen bzang po gnyis kyis thub pa'i ring lugs dar rgyas su mdzad pa'i tshe log par 'khu zhing 'gran zla can zhang zhung gi bon rnams phyogs gzhan du bskrad bas thun mong gi rdzu 'phrul thob pa'i bon zhig gis dmod por nas gshang nam mkha' la 'phur ba song ba'i rjes su 'khu na dir ri ri 'phur nas 'ongs te nyang snang kyis phyogs rgyang /
skyi li /
mag gsum zer ba'i mag gi phur pa phu gcig tu yul chags nas gzhis bzung ste pa tshan mang du 'phel bar bon rigs 'khon tsho gshang 'phur du grags /
rus rdza yin pas thams cad mkhyen pa bu ston rin po cher 'chi bdag 'joms pa'i bstod chen bskul ba po bla ma rdza ba zer ba'ang 'di pa'i rigs su gtogs /
mi rabs mang zhig gi bar bon g.yung drung gi man ngag la mkhas bas grong chog la shin tu brin /
ring zhig yon ba na rdza rigs kyi bon zhig gis sku zhang rdo rje 'chang mkhyen rab rin cen mchog grub kyi zhabs la thug /
mkhyen rab rin po ches gzhan phan che bar dgongs ta gso ba rig pa'i gzhung lugs bslab tu @# / /
bcug par bdud rtsi snying po yan lag brgyad pa /
rtsa bshad man ngag phyi ma ste rgyud bzhir grags pa gtso bor gyur ba'i gzhung man ngag lag len rnams slob dpon mkhas pa mang du bsten te dbyis phyin par sbyangs /
khyad par sman gyi lha mo'i bra sgrub kyi sgo nas dbyod ba don rig /
mthong ba yul rig /
thos pa sgra rig gsum la brten mi dgos par nad 'di yin dang sman dbyad bcos ga gang 'phrod mtha' dag sems la wal gyis 'char ba'i thun mong gi mngon shes grub pas lha rje byings las khyad zhugs pa'i gzhan phan gyi 'phrin las ches cher 'phal bas drung 'tsho chen mor grags /
de'i sras 'tsho byed bstan pa grags pa /
de'i sras 'tsho byed sangs rgyas grags pa ni thams cad mkhyen pa mkhyen brtse'i dbang phyug gis thugs la btags nas rog tsho byang pa sman grong rin po che zhes tshe'i rig byed kyi gcug lag la gzhan dring mi 'jog ba'i mkhas pa chen po gang de'i drung du slob gnyer la rdzong ba sogs lugs gnyis kyi sgo nas bdag rkyen mdzad /
bslab sbyangs kyang mthar phyin nas nyang gzhung du dpen tshang sman khang nas zhes sbyi mchod chen por gyur /
yab lha rje de dang cho 'brang ni sngon gyi lce lo tsA ba khyi 'brug dang dz+nyA na sid+d+hi sogs lce'i gdung rabs rim par byon pa las bar skabs su shar rgyal po'i lung gis zha lu khri dpon du bskos nas lung lag rtags kyis mngon par mtho /
dpal ldan sa skya pa bdag nyid chen po bzang po dpal gyi dus gong nas pa'i bla ma'i gdung rabs chad na mi yong bas btsun mo drug len par lung gyung ba bzhin dpon chen ang len gyis de don bzhin do dam mdzad pa'i zha lu khang gsar ba'i sras mo bdag nyid chen pos khab tu bzhes par 'jam dbyangs don yod rgyal mtshan dang dpal ldan bla ma dam pa gnyis sku 'khrungs bar brten zha lu sku zhang du grags shing /
rgyal ba gnyis pa bu ston rin po che'i sbyin bdag gi mthil sku zhang grags pa rgyal mtshan gyi zur sras dpon kun dga' bsam grub la gzhis dge sdings skal bar phog pas sku zhang dge sdings par grags pa tshong 'dus mthil du gzhis bzung ba'i ming bde rgyas pa zhes gtsang rong gi drung 'khor drag khar gtogs pa'i sku zhang lha a nyan rgyal po'i sras mo ye shes 'tsho rgyal bsus pa'i sras su 'phags pa'i yul du stod 'grel ba'i rjes su 'brangs te rab byung du grags pa'i nang tshan shwa b+ha kr-i zhes pa ljongs 'dir dge byed du 'bod cing 'jam dbyangs gong ma'i khab tu zhin yin zhes chu pho stag tu grags pa'i nam mthong zla ba phyi ma'i thabs kyi cha'i dga' ba gnyis pa zla skar rgyal la babs pa'i tshe yum la snyun zug sogs mi bde ba'i rnam pa med par chu shel gyi dbang po shar ri'i phrag pa las thon pa ltar bltams so / /
lha dang rig sngags grub pa'i rdzu 'phrul gyis / /
'chi med lam du bya ltar 'phur ba'i bon / /
g.yung drung gshen gyi lugs sol 'dzin pa'i rigs / /
nyang smad sum rtsen skye rkus mchod pa'i gnas / /
mang bkur gnam bskos rgyal po'i lung bzang pos / /
khri dpon las ka 'dzin pa'i mi dbang dang / /
kun mkhyen mkhyen brtse'i zhabs kyi bka' drin mthus / /
mtho ris sman pa gnyis pa lta bur bkur / /
brtul zhugs grub pon snang rigs 'gro @# / /
ba'i gnyen / /
'jam mgon bla ma'i sku zhang sa spyod lcam / /
smin legs rtse dga'i chog rdzogs ba las / /
rgyal sras gzhon nu'i zla ba gsar du tshes / /
de yang mngal du zhugs pa'i tshe yum gyi mnal lam du mchod rten la skor ba mdzad pa dang dngos su'ang sdor dkar la brten na zo mdog bzang zhing dmar skyur shor na mi bde ba byung 'dug pa bzhin dgung lo bcu bdun par yab yum gyis sku skyed bsring phyir sha phran bu dbang med kyis bzhes su bcug na ma gtogs dmar gyi ris la mi dgyes pa yod par snang /
sku tshe sngon ma rnams nas glags lta ba'i 'byung po gdug pa can zhig gis yum gras gnyis ka gshegs par nye ba'i zug rdu drag pos gtses pa'i tshe gru rdo rje seng ge la sogs pa rig sngags grub pa'i brtul zhugs can rim par byon pa'i chos rje dgon nub pa gru rig pa 'dzin pa dge bsnyen gyis bgegs bskrod byin rlabs rten 'brel du ma mdzad pas phan ngo tsam las gzhi med du ma gyur na'ang rigs brgya'i bdag po dbang phyug rab brtan nye skor du phebs pa dang 'grig pa'i skyer sgang lugs kyi rta mgrin gsang sgrub kyi dbang bzhi byin rlabs kyi tshul du stsal /
dbu skra bubs kyi bsrung ba dang rdo rje'i ra ba'i 'khor yug chen po'i nang du chud par mdzad pas bdud rigs kyis brlang por spyod pa'i nus pa mtha' dag nyi zer gyis ba mo la reg pa bzhin sku tshe'i bar chad kyi g.yul las rnam par rgyal bar brten /
bgegs dbang du ma song bar da lta'i bar 'tsho ba 'di bla ma dam pa de nyid kyi bka' drin yin zhes thugs bzo ba'i gsang bgros yang yang gnang /
'on kyang bka' las chung du'i dus nas btsun pa ma byas par gnyid du song 'phral rmi lam lta bu'i 'khrul snang za zil ser ba drag bo 'bab pa'i rkang shar shar gyi khrod nas 'bag gyon ba sogs 'jigs gzugs mang pos mtha' bskor nas mi tshugs pa lta bu yong ba zhig rgyun du byung lags shing /
deng sang yang dog cha che skabs phran bu yong gi 'dug lags /
deng sang gi bar du bya ba che chung ci byed kyang bgegs bar chad re nges par yong gi 'dug gsung pa la dpags na mkhan chen gnas drug pa /
mar thang mkhan po /
'jam dbyangs dkar po gsum la bsam yas kyi gnas srung chen po'i bar cha dbyung ba'i gzhan gnyis gshegs /
'jam dkar gyis thugs sras rin po cher gra lnga'i dbang zhus bas bgegs las grol na'ang /
des rin po che gdan sa bar gnod tshul kun mkhyen bus gsungs pa bzhin /
thugs sras rin po che dang 'jam dkar bsu rigs kyi bag chags sad pa'i lha 'dre'i snyogs ma byung ba'i nges pa med dam snyam pa'i kun rtog gi ri mor shar mod kha dmar ni gdags par ga la nus /
lo nang der rje rdo rje 'chang gis rjes gnang byin rlabs sogs gsung chos yang yang gnang /
gcen chung du nas grongs pa'i sri byung dogs kyi lo gcig gi bar gso ba rig pa'i gzhung nas bshad pa ltar zla re bzhin mtshan rim gyis spos pa'i rting ma don grub bsod nams dbang gi rgyal por gsol /
dgung lo gnyis tsam gyi dus rdo rje 'chang dbang phyug rab brtan mjal bar phebs pa na sku rgyab kyi thang kha'i lha mgron rnams la phyag mdzub bstad @# / /
nas gang yin zhes dri ba gnang bar bla ma dang lha'i rigs 'khral med du ngos 'dzin mdzad pas 'di 'dra ngo shes ba dgod brol mtshan che zhes dgyes ba'i rnam 'gyur ci yang mdzad /
dgung lo bzhi snga tsam gyi dus rtses bo kha spub pa khri'u shing gi lugs gu bas pa'i steng du byams bzhugs mdzad mchod gnas kyi gra pa 'dras sa chog la dbyangs 'then pa dang mnyam du khro spro mdzad pa'i stang ka dang /
res gdan sna tshogs brtsegs pa bzhugs khri'i tshul du mdzad rdza brdungs pa'i phyi ma dang rtsam pa bsres nas dkyil 'khor gyi dbyibs bris te sgrub mchod tshugs pa'i rnam pa dang yum sbyin bdag yin rgyu'i lugs kyi dbon sa rin po che deng sang sku khams bzang bo byung ngam gsung ba sogs ni 'jam dbyangs byang gling rje'i sngon gyi bag chags bzang po'i mthu brtas par gdon mi za zhing /
rje rdo rje 'chang 'khrul zhig tshul khrims rgyal mchan du 'khrungs pa'i dus 'khor du yod ces gsung ba la dpags na'ang thams cad mkhyen pa bu ston rin po che'i ring lugs spel ba'i dam pa 'ga' zhig gi rnam par sbrul par lung rigs kyis bsgrub nus sam snyam /
dgung lo brgyad bzhes pa sa mo bya'i go gtsang sde srid nas yab dbon tshang sangs rgyas grags pha rong byams chen gyi gnyer par bskos pas yab sras lhan cig tu phebs /
sngar gyi rgyun bzhin gso rig gi phyag dpe 'jon pa sogs sbyong dar gyi dbu bcugs kyang rje nyid dam pa'i chos khon mdzad pa'i thugs bzhed gyis sku lus bsgyur /
thun mong zhes pa lcags yo khyi'i lo dga' ldan gyi gnas nas ma pham mgon po zhing 'dir gnas lnga rig pa'i paN+Di ta'i tshul bzung ba thams cad mkhyan pa bu ston rin po che'i bsti gnas ri phug chos kyi pho brang du dus gsum rgyal ba'i spyi gzugs rje btsun dbang phyug rab brtan gyi zhabs drung du phebs nas gtsug phud phul ba'i mtshan bsod nams dbang por gsol /
slar yab kyi khyad nas byams chen du byon 'di lo rje rdo rje 'chang yar klungs bkra shis rtse chos sder rjes res chibs kha bskyod pa'i zham ring du khyab bdag bka' 'gyur pa byon pa rong dga' ldan byams pa gling du thog ma'i mjal 'dzom mdzad /
tshad chen chos kyi rgyal po'i thugs sras rigs brgya'i bdag po bod mkhar ba mai tri don grub rgyal mtshan gyi gdams pa'i mdzod 'dzin spyan snga rin po che chos kyi rgya mtsho'i zhal slob kyi gtso bo skyed tshal gong gi mkhan po 'brum rab 'byams pa thar pa rgyal mtshan gdan drangs nas dbang rjes gnang rigs mi gcig pa bco brgyad tsam gsan pa'i dang bor grub thob kyi 'khor los sgyur ba rnal 'byor dbang phyug bi rU pa'i bzhed srol dpal kye rdo rje'i man ngag lugs ras bris kyi dkyil 'khor du rgyu dus kyi dbang gis smin par mdzad pa skur tshe 'di la thugs kyis dran ba'i dbang gi thog ma yin gsung pa bu lugs la dus 'khor gsang 'dus rdo dbyings sogs gtso bor mdzad na'ang thog ma'i 'jug sgo sbyir rje btsun gong ma'i bzhed pa dang /
yang sgos kha'u brag rdzong pa nas brgyad pa'i gnyis med dgyes mdzad rdo rje'i dbang thog mar gsan pa bdag chen rdo rje 'chang gi bstan pa la mchog tu bya ba mdzad pa'i rten 'brel gyi sgo 'grig par mngon /
mkhan rin po ches ded ded sang skyed tshal gyi mkhan po bzhag na sa rong dkar chos su @# / /
ri khrod byed kyin yod kyang khyod rang mtshan nyid kyi yon tan ma rdzogs par bdag gis skyed tshal du bsdad nas brtsi bzhag sogs thos bsam gyi mkhe 'don byas gra skor zin nas ngas ri khrod la phyin khyed rang zha lu pa dang sa lugs kyi sngags chos la bslab sbyang byas na yod phebs par thugs la dgyas tshor dpag tu med pa byung na'ang mkhan rin po che srod thun la thugs rig dangs khyad kyis rtsig pa'i steng du thugs dam gnang ba bstan ba'i bgegs chags kyi rnam pas sku rbab gshor ba'i rkyen gyis ma dang mkha' 'gro'i grong khyer chen bor glu'i bgod pa bsdus pas /
skyed tshal du mtshan nyid kyi bags gnyer mdzad pa'i gra gshol te ri bu gtu phebs /
dge slong rin cen 'phel zhes bu lugs kyi chog phyag len rnams shin tu byang zhing rje rdo rje 'chang sogs dam pa du ma'i zhabs la gtugs te mtshan bcas mtshan med kyi thugs dam smin pa de la gnas gyi slob dpon zhus /
rgyud sde gong 'og gi dkyil 'khor mang po thugs 'dzin dang phyag khrid sogs nyin mtshan thang lhod med pa lta bus thugs gnyer la 'grus par mdzad /
rdo rje'i slob dpon chen po lha bo pa rin cen rgya mtsho la thog mar dpal mchog rigs bsdus kyi dbang bcu bzhi rdzogs par gsan /
rje nyid kyi dge rgan rin cen 'phel dang bla chen bsam grub rgyal mtshan gnyis bka' bgros pa'i bu ston dka' 'bum gyi lung rgyun chad du nye bar 'dug bas rin po che dkon cog rgyal mtshan la zhus pa 'bag tshul ltar ston lo de gar dus kyi 'khor lo'i rgyud 'grel mchan bu bcas ba rdzogs par gsan nas bka' 'bum rim gyis zhu ba'i dbu bcugs /
chu ma glang lo mkhan rin cen rgya mtsho'i drung du dbang chos 'ga' zhig gsan /
bka' las /
bdag gi dge rgan rin cen 'phel gyi gsung las bslab gnyer dang chos zhu ba'i mjug 'khyongs pa gyis /
dgon pa che chung gi kha 'dzin bsko bzhag byas pa'i bla ma ma byed /
kun mkhyen bu ston rin po che'i ring lugs kyis gtsos pa'i grub mtha' phyogs med kyi chos la thos bsam sgom gsum dang 'chad rtsod rtsom gsum g.yel med ngos bsnyen sgrub thugs dam la brtson po mdzod /
rang gzhan gyi bstan pa thams cad la phan thogs yeng /
dbus nas dpon slob gnas gsar nas phebs byung na gsung chos zhu gang thub dang /
ngor sgrub khang du dbang chos sgra'i ri mo sogs zhu dgos tshul thugs rtsar bcar ba'i bslab ston yang nas yang du mdzad /
dge rgan de deng sang yang dran po rang yong gi 'dug ces gsung ba drin du bzo ba'i dam pa'i rnam thar du snang /
dge slong rin cen 'phel zla ba brgyad pa'i nang du bsnyung ba'i dus rin po che lha bo pa gdan drangs nas bdag gi dge gzhon 'di la kun mkhyen bu ston rin po che yab sras nas brgyud pa'i rgyud sde bzhi'i dbang rnams gnang thub pa rang sku mkhyen no zhes don gnyer chen pos zhal chems bzhag /
kun dga' zhes pa shing pho stag gi lor sa skya nas bdag chen rin po che 'jam dbyangs bsod nams dbang po zha lu ri phug tu phebs pa'i tshe bang gling bla brang du tshigs snga ma dge tshul gyi sdom pa bzhes pa'i dus gtsug phud 'dreg pa'i skabs kyi khrus chu'ang rgya bod kyi mkhas grub mang po'i rnam rgyal bum pa'i chu rgyun 'dras pa'i @# / /
kun mkhyen bu ston rin po che'i bum chu nas gnang /
mtshan rin cen bsod nams mchog grub tu gsol /
sang chibs kha sgyur ba gnang rgyu'i dgongs /
phyag mdud /
bdud rtsi ril bu /
bum chu chen mo nas cha bu rga chung gang /
zang zing gi bdog ba'i chan grangs /
oM swa sti /
'jam dbyangs ngo bo bla ma'i mchog / /
bsod nams ye shes mthar phyin pa'i / /
chos kyi dbang ngo dam pa la / /
gsol ba 'debs so byin gyis rlobs / /
sarba mang+ga laM zhes pa phyag bris su mdzad de stsal nas 'di dag tu 'don pa dang /
dbya 'gyur du gsung ngag 'chad pas de dus slebs pa gyis /
khyed las paN gyi sngom rgyun zhig dgos pa 'dug pas lo nyi shu lon nas nga'i rtsar shog /
gnas gsar rje drung dbus nas byon byung na chos zhus gsung ba sogs thugs rtsar bcar ba'i bslab ston mang du phebs 'dug pa /
bu ston rin po che'i bum chu ni rje 'di nyid kyis sa zhal gyi dbang gi rgyun thams cad dngos dang brgyud pa'i sgo nas rgya cher spel te bstan ba'i srog 'thud pa dang /
'jam dbyangs sa skya paN chen gyi sdom rgyun bzhes dgos sogs ma 'ongs mngon sum du mkhyen pa'i lung bstan du 'dug pa bdag chen 'di nyid slob dpon chen po padma'i rnam sprul du grags pa don la gnas pa'i dpon slob gnyis ka'i che bar mngon no / /
lcags stong du phebs nas bdag cag gi ston pa'i gser sku'i rten dang bcas ba'i bka' shog bslab ston zhib 'khod gnang zhing /
rting sor zhabs drung khri chen gzhis ka rtser phebs dus mjal ba gnang skabs sngar lugs ltar thugs rjes 'dzin pa'i dgyes nyams ci yang gnang zhing 'bras sil yu thung gang gi gsol bas mdzad nas 'di su la'ang ma star bar btsun chung dang zo gsung ba ltar chos rje kun bkras pas phyag mdzod kyi sbug tu zar bcug nas lhag ma lus pa bzhas pa yang rje btsun gong ma'i snyan brgyud kyi gdams pas thugs kyi bum bzang bltams pa'i rten 'brel yin nam snyam mo / /
sngon goms ma 'dris 'gror brtse'i snying rje'i gzugs / /
na tshod ches phra'i shel la tshon ris bzhin / /
bzha'i rje bcun mthu stobs me dpung rtser / /
glegs lta'i sbur ma ming gi lhag mar byas / /
bzang po'i bag chags mthu brtas ngo mtshar gyi / /
ri mo gzhon nu'i dus shar dri za'i rgyud / /
dang por brdungs tshe dman cha bzung ba'i gzings / /
mngon sum gsal ba'i mtsho nang zhig 'di ci / /
kun mkhyen bla ma'i gdan sa ri phug tu / /
kun spangs chos rje'i gdung 'chob gnas gsar bar / /
kun nas dang ngas gtsug phud nyer phul tshe / /
kun dga'i bsod nams zhing gi dbang por son / /
pang nas skyes dang nye rgyal ji bzhin du / /
mched zla rje btsun dbon dang thog mar mjal / /
bar ba'i rgyal mtshan rtse mor smin byed nor / /
bde legs 'dod dgu'i gru char ches cher phab / /
sdom brtson rin cen 'phel dang lha chan rje / /
dkon cog rgyal mtshan la sogs bshes gnyen 'gas / /
bu ston chos rje'i gsung rab 'chi mod kyi / /
khang bzang 'jug pa'i chos kyi them skas bcugs / /
'jam dbyangs dbang bo'i drung du rab byung tshe / /
ma 'ongs mngon sum mkhyen nas brda thabs dang / /
dgyes zhal 'jum pa'i lung bstan thog babs pas / /
skyengs @# / /
te padma ka ra rnga yab bzhud / /
tshar chen chos kyi rgyal pa /
thams cad mkhyen pa mkhyen brtse'i zhabs /
mkhan chen bslab gsum rgyal mtshan /
sngags 'chang bsod nams chos 'phel te yab sras bzhig la zab rgyas chos kyi bka' drin rgya cher gsan pa'i grang chen slob dpon kun spangs pa rin po che shAkya peng ge la mnyam sbyor rigs bsdus dang rdo rje 'jigs byed r+wa lugs thun mong ma yin ba lha bcu gsum ma /
e waM shar khang pa mnga' ris pa nam mkha' dpal ldan la bde mchog padma dra ba /
dpal 'khor chos sde nas rin po che lta bo pa gdan drangs te sngon ma'i 'phros kyi dbang mang du gsan /
bu lugs kyi dbang phal cher grub pa'i rtes su phyag gi rdor dril rje 'di nyid la gnang nas rdor dril bla ma'i phyag tu 'phrod do zhes thugs dgyas pa'i nyams gang yang mdzad cing /
thams cad mkhyen ba bu ston nas brgyud ba'i rdo rje 'phreng ba'i dbang yang gnang /
bod 'dir brtsams chos kyi gsung 'bum bla ma dam pa dang chos rje thams cad mkhyen pa gnyis las mang ba yod chad du mi 'dug cing /
bu ston rin po che'i mdo phyogs kyi gsung rab ni thor bum gtags phal ched chad nas lung rgyun khungs ma mi 'dug na'ang sngags phyags sogs gang yod pal char bla chen bsam rgyam pas do dam mdzad nas rin po che dkon cog rgyal mtshan gyi drung du chang bar gsan /
'jam dkar ma ti lugs kyi ljags bsnyen 'bru 'bum ma sha'i las sbyor bcas pa gnang bas sku na smin par sang nas kyang dbang 'khrid rjes gnang sogs gang la'ang thogs pa med pa'i mkhyen rab rje btsun brtan pa'i 'khor lo'i byin rlabs kyi bdud rtsis thugs kyi za ma tog yongs su gtams par nges rnyed kyi dad ba ci yang 'phel /
shing yos ngor e waM chos ldan du phebs /
dkyil 'khor rgya mtsho'i mnga' bdag sgrub khang pa dpal ldan don grub la bde mchog mkha' 'gro rgya mtshos gtsos ba'i dbang chos 'ga' zhig gsan /
thos bsam sgom gsum mdzad lugs kyi bslab bya zhib tu stsal zhing thugs mos kyang lhag par che bar byung bas bka' drin che ba'i bram gcig tu mdzad /
phyir byon nas sman khang du yab yum gnyis kyis khur bzhes ba'i 'jam dbyangs byang gling rje'i bka' 'bum po ti gcig 'dri ba'i snag shog yig mkhan ran po che lha bo pa dang /
slob dpon dkon rgyan pa gnyis gdan drangs pa'i zhabs tog 'bul ba sogs kyi mthun rkyen sbyar /
me 'brug bu lugs kyi dkyil chog mang po dang yog pa rin chen tshe dbang gis mdzad pa'i yig cha rnams thugs 'dzin dang gar thig gi sbyong dar nan tan du mdzad /
me mo sbrul lo rje rdo rje 'chang gis zhabs drung dbon rin po che yar klungs bkra shis rtse chos sde'i gdan sar rgyal chab tu mnga' gsol ri phug tu phebs /
rje 'di nyid kyis mjal bar byon par sngar rgyun bzhin thugs dgyas pa chen po mdzad /
bde mchog bde chen ral gcig gi smin grol gnyis dkon zhing la bral lta bur gyur ba'i grol byed sems nyid ngal gso'i nyams 'khrid kyis gtsos dbang chos kha yar gsan mur rang bstan kha'u brag rdong pa'i ring lugs 'dzin pa chen po glang bu nas 'jam dbyangs chos skyong dbang phyug byon pa'i dpon slob gnyis @# / /
chabs cig par rdo rje na pa bo chen po'i brag rdzong ma phyi nang gsang gsum gyi nyams 'khrid zab mos skya tshad kyi rna bar ma grags shing rdo ring dbon po kun dga' rgyal mtshan sogs 'khrid gzhung dngos bstan gyi yig nag thug phrad du 'jog pa tsho dang mi 'dra ba'i snying khrag gi zungs lta bu'i zhal shes kyis brgyan pa smin rgyas /
rgyal chen rnam mang thos sras lnga phrag lnga'i rjes gnang gang rnyed kyi las tshogs lung sogs gsan /
ring por ma lon par ngor nas mkhas grub chen po dpal ldan don grub phebs par mgon chen gyi gsang 'khrid la'ang thun mong ba rnal 'byor dbang phyug yar klungs pa seng ge rgyal mtshan nas brgyud pa dang /
thun mong ma yin pa gdung brgyud rim par chig brgyud du byon pa gnyis las phyi ma'i bsnyen bsgrub las sbyor gyi zab 'khrid gzhan yang gdugs dkar zhe gnyis ma'i dbang sogs zhu ba mdzad pa dang lhan cig par rje 'di nyid dang glang phu chos rje gnyis kyis kyang gsan /
ston rdo rje 'chang glang phur gdan drangs pa'i zhabs 'bring du phebs /
glang phu nas sbyin bdag zhus ba'i byang gter gyi thugs rje chen po 'gro ba kun sgrol sgrub chen la brten nas skye bdun ril sgrub kyi tshe gzungs thag rdo rje slob dpon chen po dang /
glang phu chos rje /
rje nyid /
dka' bcu ba grags pa bkra shis bzhis 'dzin pa'i thun dpon mdzad nas yi ge bcu ma dang drug ma gsung mi chad du 'dzab khor yug gi dang dngos gzhi grol nas skya ser rnams la sgrub dbang dang ril bu bkye ba sogs kyi phyag g.yog gnang bas skal ba bzang dgongs pa'i dgyes rtser son /
de nas glang phu'i zhal ngo rnams la rdo rje nag po chen po'i brag rdzong ma phyi nang gsang gsum gyi 'khrid /
phyag chen lhan cig skyes sbyor /
thams cad mkhyen pa mkhyen brtse'i dbang phyug gi gsung 'bum sogs chos mang du gnang ba rnams lhan du gsan /
klu khang du skye ba kun tu rjes su 'dzin par gsol btab gnang bar rdo rje 'chang gis zhal gyis 'ches /
khyab bdag dbang phyug rab brtan brgya tshor phebs pa'i zhabs phyir 'byon rtsis la zha lu nas gdan 'dren byung ba'i phyir bteg gzher dga' ba gdong du bzhugs sar rdo rje 'chang tshar ba chos rje'i phyag bris kyi dpe mang du byung bslar rdo rje 'chang dang mjal skabs 'bul ba mdzad /
'phags yul nas nang pa sangs rgyas pa'i paN+Di ta khungs btsun byon pa'i rjes ma paN chen nags kyi rin cen nas brgyud pa'i sbyor ba yan lag drug gi nyams 'khrid rin po che shAkya seng ge la rgyas par gsan /
sor sdud kyi skabs mun mtshams zhag bdun mdzad /
chag lo gsum pa rin cen chos kyi rgyal pos mdzad pa'i dus 'khor chos 'byung sogs lung mang du gsan /
rdo rje 'chang shangs nas sa pho rta'i lo ri phug tu phebs sku mtshams yun reng bar gnang ba grol rjes sgrub khang nas mkhas grub dpal ldan don grub dang lhan cig tu dus 'khor sdom chen gyi dbang /
gur mgon gyi rjes gnang kha shas /
snyan brgyud kha skong sogs be'u bum phal cher gyi lung dang rje nyid kyis sger du 'jigs byed r+wa lugs 'od zer dri med gtsug tor dri med phyag rdor 'gro bzang gi dbang dang lung rjes gnang du ma gsan /
bdag 'khrul zhig rin po che'i dus zhabs phyir e yod zhus @# / /
pas yad gsung /
rgyal yum tshul khrims bzang mo'i dus e yod zhus pas med pa 'dra gsung /
zla gtsag par brag rdzong ma'i bsnyen mtshams gnang ba'i skabs zhal 'don mdzad rgyu'i gsol 'debs zhig zhus par sh+lo ka gsum pa zhig gi kha yig la ri phug dbu mdzad chen mo'i thugs dam zhes gnang ba de skabs nyams 'char lta bu las dgung lo bcu bdun tsam las mi 'gro gshis de 'dra'i dogs gnas phyi nang su la'ang med rung /
don du lkog gyur gyi tshes mngon sum du gzigs pa'i lung bstan la thugs nges lhag par rnyed /
re zhig brtag gnyis thugs 'dzin sogs gsan sbyong mdzad /
sa lug lo rdo rje brag rdzong ma'i bsnyen chen zla ba bdun mdza' skabs nub kyi mtshan lam du ha shang gi cha byad can gzugs bongs che ba rta pa mang po'i 'khor gyis bskor ba ri phug gi ma Ni chen mo'i thad tsam du yod mur gzims khang du 'tshangs nas sbug der 'od mer re bsdad song ba thugs 'jigs zhum pa'i snang bshar zhing sang nyin rgya 'dre'i cho 'phrul yin nam dgongs pa'i rdo rje 'chang la zhu yig phul ba'i lan du bzlog 'khor gyi rtsel bskyon gsung ba bzhin mdzad kyang rgya 'dre de gdug rtsub che ba yod tshod nas srod thun zhig la dngos su sdig pas zhabs kyi brla nang la so btab pa phyag gis bzung nas phyir 'phangs pa na shi zin 'dug pas bslab ston zhus par ro de bzhugs gdan 'og tu chug gsung ba bzhin bcug /
de skabs spyan gyis gzigs par ma zad thugs nyams la shar tshad kyi snod bcud mtha' dag rdo rje 'chang dbang phyug rab brtan yin dgongs ba'i zhabs sa la 'degs 'jog mi nus pa lta bu byung ba'i rgyu mtshan zhur btang ba'i lan du gnas lugs rang ngo rang shes don dam gyi mgon po yin /
dus thams cad du bskyed rdzogs zung 'jug gi thugs dam dang ma bral ba mdzod ces zhal gdams gnang /
don du gang snang thams cad bla ma'i rnam par shar ba 'di gzhan las khyad du 'phags pa'i gsung bsnyen gyi rtags su 'dug /
rdo rje 'chang dbang phyug rab brtan ston lcags stong du dbang gzhi mdzad nas ri phug tu phebs pa dus mtshungs sku mtshams grol ba 'grig nas rje 'di nyid kyis mjal bar phabs bas da nub bzhugs me'i sar tshogs kyi 'khor lo'i dga' ston gnang /
bka' las 'o me 'dis lhab lhab byas pa dang dran gsos byung ma dang rmi lam du thams cad mkhyen pa phengs ba zhig byung ba de ring khyed 'byon par lta ba 'dug phebs pa thams cad mkhyen pa'i ring lugs 'dzin ba la mchog tu 'gyur bar don gyis dbugs dbyung mdzad pa 'dra /
lcags sprel lo lho gser mdzod ser po nas byon pa'i rdo rje drag po rtsal gyi ljags bsnyen zhag nyer gcig gnang /
yar klungs nas khyab bdag bka' 'gyur ba chen po phebs pa dang lhan cig par snang srid kyi chos thams cad rgyud gsum gyi dregs pa'i rnam rol gsang ba rang sems gnas lugs don dam gyi mgon por ngo sprod pa'i man ngag gi nyid khu rdo rje nag po chen po gur gyi mgon po'i gsang 'khrid thun mong ma yin pa zla ba gsum gyi bar smin rgyas su gsan pa'i tshe nub cig grib gnon gyi rnam pa byung bar rgyu mtshan zhus pa na nag po chen po 'grub pa'i rtags su bshad pas ngan rgyu med tsam las gsal bar ma gsungs @# / /
kyang lugs 'di la rtags mtshan shin tu legs par ngos 'dzin mdzad srol snang /
shE sa na'i ljags bsnyen gyi sku mtshams dam par mdzad pa'i 'bum phrag gnyis tsam nas gzhan rkyen gyis 'phror lus par nga dung kyang byed dgos rgyu yin pa 'dra zhes yang yang gsung /
rtsis gnas gsar gyi dgon gnyer gyis rdo rje 'chang ga rtsis mgon gyis rjes gnang zhu yi 'dug ba'i zlar lhan du gsan dkon gnyer de dang ror ba'i grwa pa kha shas la rje nyid kyis shAkya thub pa gtso 'khor dgu pa'i dbang mdzad /
lcags mo bya lo klu sgrub chos kyi rgyal mtshan gyis gsol btab mdzad pa dang phyogs mthun par rje bka' 'gyur ba dang mkhan chen zha lu pa gnyis kyis kyang gsang sngags gsar rnying gi dbang chos mang du gsan /
gtsang sde srid nas snar thang thar pa zha lu sogs dgon rnying du ma'i nyams gsos mjad pa dang 'jam dbyangs bsod nams dbang po dag zhing du gshegs pa dus mtshungs pa'i mkhan po med pa nas zha lu'i mkhan por sku zhang bske ba'i sgo ngod /
las sne ba rnams kyis gra rgyun thams cad 'du dgos pa'i brda rgyag la brten rje 'di nyid kyang bka' chos gsan 'phror phebs dgos shar ba thugs shin tu ngal ba byung rung gnang thebs zad cing rdo rje 'chang yang thugs 'phrad ba'i sgo nas sku chos pa zhes 'phro dang sku byam legs po zhig gnang /
chos 'phror lus pa thugs kyis ma bzod pa'i rgyu mtshan dang bcas bslab ston rgyas par stsal /
zha lu gser ba kang du mkhan po bsko ba sogs za zi rnam pa rim gyis zhi ba'i tshe rje rdo rje 'chang dgon pa sgyi lung pas gdan drangs ba'i zhabs phyir byon /
thugs rje chen po nyon mongs rang grol gyi sgo nas skyo bdun sgrub ba'i phyag phyi mdzad /
yang 'ug /
bla ma sgyid lung pa sogs stod smad kyi sngags 'chang ches mang ba 'dus pa dang zhabs drung dbon rin po che sogs la bka' brgyad bde gshegs 'dus pa'i sgrub dbang gnang ba dang phyogs mtshungs su gsan /
de dus sde grid nas rin lding slob dpon du 'byon dgos pa'i bka' shog byung /
dbang grol nas zha lung dpon slob phyogs mthun du phebs /
ri lug tu rdo rje 'chang gi sku zhabs su gdan gzos dang tshe dpag med kyi sbus btsos gnang sbyin bzabs rgyas bkra shis tshigs bcad mang du gsung zhing phyag nas mor ba'i byin rlabs gnang mjug tu /
bltas ba tsam gyis srid gsum dbang du sdud / /
ces sogs gsungs nas rjes 'dir rnying ma bzhig byas byung ang gsungs /
zhabs drung dbon rin po che nas dung chos legs po zhig gis gtsos pa'i gnang sbyin mdzad /
dpon slob thams cad phan tshun 'bral mi phod ba lta bu'i dang nas rje nyid kyis nyang stong phyogs su bteg /
rin lding ba rnams kyis chibs bsu thab bsu bzabs rgyas dang bcas rin cen lding khang phub pa'i sngags grar phebs /
rnga chen zhes pa chu pho khyi'i lo hor gyi zla ba lnga pa'i tshes bzhi'i nyin dang la ldan rnal 'byor rgyud rgyal gyi son pa rnam bar snang mdzad chen po'i seng ge'i khrir phebs par rgyal rtse rdzong dang bla brang dkar bo nas bsko 'ja'i gnang skyes /
dge 'dun tshogs pas bgegs skrod dang bkra shis mnga' gsol rgyas par @# / /
mdzad /
sngar slob dpon bar phyag mi 'tshal ba'i brgya 'og gi drung 'khor rnams kyis kyang sus ba'i sor bcu snying khar sbyar ba sogs mchod yon thams cad thugs yid gcig 'dres kyi dga' ston phun sum tshogs pa mdzad do / /
mkhas grub yongs 'dzin tshangs pa'i ral klung nas / /
mkhyen brtson skal ldan shing rtas nyer drangs ba / /
dbang lung rig gtad rjes gnang gang+gA'i rgyun / /
'thung nus dzah+na de gzhan na su / /
khyad par dkyil 'khor bye ba spro bsdu'i mgon / /
rin cen chos kyi 'byung gnas rgya mtsho'i rlabs / /
legs bshad yol med phyag mtshan yongs gtad pa / /
bu ston bstan pa'i bdag bor mnga' gsol bzhin / /
phyi nang gsang ba'i brag ri mthor brtsegs rdzong / /
rgyud gsum dregs pa gsal stong zung 'jug tu / /
ngo sprod mkha' 'gro'i kha rlangs snyan brgyud kun / /
pha rgod gnas gsar chos rje'i drin las rnyed / /
yid 'phrog lta na sdug ba'i skyed tshal du / /
zla med bla ma mchog dang mi 'bral bar / /
zhal 'ches nyi ma'i gnyan dang kun dga' bo'i / /
rjes 'gro'i rnam thar 'di go gcig tu mtshar / /
ma rungs rgya 'drer rdzu ba'i snying dron khrag /
mi'u thung srin bo'i zhal sgor hub kyis drangs / /
gang snang bla ma'i ngo bor rtag 'char ba / /
rab 'byams dag pa'i zhig gi bkod par 'gran / /
sum rtsen sa la 'phos 'dra nyang stod yul / /
rin cen lding khang phub pa'i gzhal med cher / /
khyab bdag rnam bar snang mdzad 'tshams sprin mdog /
gsar ba'i bla gos 'chang la gcig tu brel / /
mi ring bar ri phug tu rje rdo rje 'chang gi zhabs drung du byon rin po che gser gyi maN+Dal bteg nas rig 'dzin chen po'i gter gsar bla ma bka' brgyad yongs bdus dang drag bo dbu dgu'i dbang gnyis kyis gtsos pa'i chos ci rigs gsan /
phyir phebs nas rin lding 'du bad gi shing rtsi ldebs bris kyi khur bzhes dang sgrub mchod bskad pa gzhan don gyi 'phrin las sogs rnam dkar gyi mdzad pa gong 'phel gyi ngang nas ring por ma lon par bsnyen par rdzogs pa'i dgongs pa bstad pa de yang bstan pa snga dar gyi dus thams cad mkhyen pa zhi ba 'tshos sad mi mi bdun rab tu byung ba nas bzung so thar gyi sdom rgyun dar rgyas su gyur pa rgyal bo dar mas bstan la rma phyung pa'i rjes su dmar g.yo gtsang gsum gyis mdo smad nas bstan ba'i me ro bsos te rje btsun sa paN yan chad kyi sdom rgyun phal cher bla chen dang pA la rnam pa gsum nas dar ba'i stong 'dul ba'i rgyun yang byung mod /
kasmi ra ba'i paN chen bsod snyoms pa chen po bod du phebs pa nas bzung tshogs sde bzhi dang 'jam mgon sa paN nas brgyud par paN chen brgyud ba zhes snyan grags che zhing bdag nyid chen po bzang po dpal ba /
kun mkhyen bu /
thams cad mkhyen pa blo bzang grags pa sogs mkhas grub phal cher sdom rgyun 'di nas bzhes pa mang zhing /
khyad bar ngar phyogs su bsnyen rdzogs kyi gra bzang pa nas dpal e waM chos ldan yon tan ma lus 'byung ba'i gtsug lag khang du mkhyen brtse nus pa'i mnga' bdag tshul khrims kyi dri bsung gis phyogs kun tu khyab pas 'phags pa nye bar 'khor sa 'dir byon pa lta bu brtan mkhas kyi yon tan gnyis dang ldan pa don gyi slad du mtshan nas smos te yongs rdzogs @# / /
bstan pa'i mnga' bdag sgrub khang pa dpal ldan don grub kyis mkhan po /
sde snod gsum dang rgyur sde bzhi la mi 'phrogs pa'i mkhyen pa dang ldan pa'i gnas brtan 'dul ba 'dzin pa chen po brang ti ba nam mkha' sangs rgyas kyis las kyi slob dpon /
mkhas grub shar chen shes rab 'byung gnas kyis gsang ston /
dad pa'i dge 'dun grangs tshang ba'i dbus su dge bsnyen nas bzung bsnyen rdzogs kyi dus sgo brjod pa'i bar 'dul lung rgya bod kyi rnam bshad rnams kyi dgongs pa bzhin grangs gsum du gcod pa sogs phyag len shin tu dngos gcang ba'i sgo nas khrag skyug ces pa shing phag chu stod zla ba'i gza' skar 'phrod sbyor dge ba'i tshe yongs su rdzogs pa dge slong gi dngos po rnam par dag pa bzhas ta nyon mongs pa'i g.yul las rnam par rgyal ba'i rgyal mtshan bsgreng ba ni / /
sum brgya bar /
nyon mongs dgra g.yul rgyal byed tshul khrims te / /
nges par 'byung ba'i tshul khrims sdug bsngal spong / /
dpal 'byor sa dang me tog mda' can 'joms / /
rdzogs pa'i byang chub dpal snod dbang bskur ro / /
zhes pa'i don thog tu babs shing mkhan slob khungs btsun de dag 'bad pas 'tshol ba'ang rdo rje 'chang tshar chen gyis /
deng dus 'di na kha cig gzhan dbang gis / /
rang yul bla ma chul 'chal ngag rgong / /
gzhan dag bsams bzhin thag ring sar bgrod nas / /
chen po hor 'dra'i spyod chul can la zhu / /
bdag gis tshe 'di'i ngo srung rgyab tu bor / /
phyi ma'i don chen 'ba' zhig snying nas bsams / /
yongs rdzogs kha che'i paN chen bsod snyoms pa / /
shAkya shrI'i grar ni 'bad pas zhugs / /
zhes gsungs pa'i don kho nar snang /
rin lding 'du khang gi shing rtsi ldebs bris grub pa'i rab gnas la zha lu nas mkhan po sku zhang gdan drangs /
thugs brel rnams chod nas slar ri phug tu byon /
dong nas mkhas grub dpal ldan don grub phebs pa'i rdo rje 'chang dang zhal 'dzom gyi dpon slob gnyis kar chos ka gsan bzhin pa'i mkhan po sku zhang dang rje 'di nyid sogs la shas la rin po che sgrub khang nas kyis sgrub thabs brgya rtsa gnang ba'i skabs gtsang sde srid rgyal rtser bzhugs thog gzug po nas la bka' bkyon gnang rtsis rjod dpon dpon g.yog hrags pa thugs blor ma chud pa'i nyer gsum la bong gong nas kyi dge rtsa'i bka' 'gyur la phyag nas gnang bar bsnyad btags kyis gzugs po nas 'byor lags 'khor bcas grabs yul la chos sder brdzangs /
chos sde'i slob dpon rnams kyang nyi ma rtser shar la mchod rten chen mo'i mdor gdan 'dren la 'byor dgos pa'i brda 'grems byung bar brten 'phros byung 'phral sgrub thabs brgya rtsa 'phror bzhag ste bshad nas phebs pas mtshan phyed tsam la chos sder 'byor /
sang nyin slob dpon rnams kyis phebs bsur byon pa dang rtse'i brgya sgo bsdams gzug po nas la bka' bkyon yin 'dug zer bas gdan 'dren pa rnams so sor gyes /
re zhig de gar stan chags nas rtse mo sgrub mchod dang dgun chos sogs rgyas par mdzad /
slar ri phug tu rdo rje 'chang gi bslab ston bzhin bla ma bka' brgyad yongs 'dus kyi lngags bsnyen gnang /
shing byi'i lo rdo rje 'chang dbang phyug rab @# / /
brtan tshar chen chos kyi rgyal po'i gdan sar phebs pa'i legs 'bul la byon /
rje bla ma'i sku rim la sgrol dkar yid bzhin 'khor lo'i sbyin sreg gang mang dang /
gtsug tor 'bar ma'i chu bzlog mngad /
dge slong chen po mkhas grub par thams cad mkhyen pas mjad pa'i 'od zer dri med kyi srog shing 'jugs pa'i cho ga'i lung gsan /
phyir phebs nas rdo rje 'chang la lo 'di tsam bzhugs kyi zhal bzhes dgos pa'i zhu yig 'bul ba gnang ba'i lan du khyad kyi dor lo lnga sdod pa'i mnyam gzhag brtan po byed gsung ba'i zhal len 'byor /
rin lding gi slob dpon sde srid ngan na bskyed kyis khrol cha zhus nas rtsis sprod sags kyi thugs 'brel dang 'grig pa'i 'dar du gsung ngag rin po che gsan par 'phros byang yang phebs ma thub /
de nas lo lnga tsam gyi bar ri phug tu bcar bzhugs ngos chos brgyad kyi bun long mtha' dag rgyab tu bskyur nas nyin mtshan ngo mi mkhyen pa lta bu'i brtson pas bgrang yas rgyud sde rgya mtsho'i pha rol tu son pa'i thugs gnyer smar bar mdzad /
skabs shig 'dar du r+wa 'khrid mkha' 'gro snyan brgyud tshugs par brda byung rung zha lu'i gra rgan 'dras bslab gnyer la gnod ces phebs ma bcug pas thugs 'phreng yang gnang thebs dang bral /
nub cag mnal lam du sngar brag rdzong ma'i ljags bsnyen dus byung ba'i hA shang de yin rgyu'i khul zhig gis gzims bang steng gi rgyal mtshan dar lcog sogs rgyan du ma 'dag pa rnams bcag song ba zhig byung bas ngag par ldum rar byon pas byang chub shing gi sdong lo de yang dngos su ska mas char ba gzigs gshis bar chad du dgongs nas 'dar du zhu yig phul ba'i lan du /
rgyal ba kun dngos mkhyen brtse'i dbang phyug gi /
thugs sras dam pa dbang phyug rab brtan la / /
mi phyed dad pas snying nas gsol 'debs na / /
bdag sogs bltos bcas 'bral med thugs rjes bzung / /
gang byung thugs rjer shes pa'i mas gus kyis / /
bgegs dang bar chad gang gis mi brdzi bar / /
cibs mas don kun 'bad med lhun grub nas / /
bstan dang 'gro don mkha' khyab 'gyur bar shag /
ces pa'i smon lam yang stsal /
sa 'brug lo 'dar du phyag 'bul la phebs pa na 'u cag dpon slob mjal ba'i dus kyang byung legs byung zhes dgyes pa chen pos chos mang du gsungs /
khyad par thams cad mkhyen pa bu'i rim lnga'i 'khrid yig za ma tog dang /
kun mkhyen mkher brtse'i kha 'byed lde mig sbyar ba'i nyams 'khrod rgyas par gsan pa'i tshe man la lam 'dzin pa gnang bar zin nas yum bde dog ci 'dra yod dam dgongs gzigs par phebs pa zha lu'i gtsug lag khang gi 'gag der byon pa dang mnal sad /
de dus paN chen ngag dbang chos grags sku rkyang gis tshom chen du rdo rje 'chang la gsung chos gsan pa'i che rje nyid gzims chung spug tu bzhugs yod pha gsung chos kyi mtshams shig la shar mar phebs nas kun mkhyen bu ston rin po che'i bstan pa zha lu pa'i grub mtha' 'dzin bar gzhan chos lugs mang po bgrangs nas mthar gzhan su'ang mi yong bas nyid kyi pho rgyab cig ces bslab ston gnang ba sogs la thugs mos che bar 'dug rung gsang chos zhu ba ni stabs 'grig /
@# / /
ba zhig ma byung bar gda' /
rdo rje 'chang gi bka' bzhin khyab bdag bka' 'gyur bar tshig sgra'i khyad nas bla brang rtser phun tshogs dngos grub ma'i lung rdor dbyings kyi dbang sogs chos bka' 'ga' zhig stsal /
mi dang mi ma yin gyi srung yig zhu ba gnang 'dug pa 'di lta ste /
oM swa staM /
rgyal ba khyab bdag rdo rje 'chang chen po 'jam pa'i dbyangs mkhyen brtse'i dbang phyug bstan pa'i rgyal mtshan dpal bzang po'i zhal snga nas kyi bka' /
dpal rdo rje'i 'jigs byed chen po'i lung /
ma he'i zhal gyi rdal 'byor pa rdo rje 'dzin pa dbang phyug ra brtan dpal bzang po'i yi ge /
khams gsum du gtogs shing sa gsum du rgyu ba'i 'byung ba mi dang mi ma yin pa thams cad kyis dgongs shing nges rgyu /
ngad kyi rdo rje'i slab bu rgyud sde 'dzin pa rin cen bsod nams mchog grub bstan pa'i rgyal mtshan dpal bzang po 'di nyid bstan 'gre'i don dang rang don du thod bsam sgom gsum dang gzhan don du 'chad rtsod do rtsom gsum la sogs pa lugs gnyis bya ba gang dang ci byed kyang khyod yul khams so so'i lta 'dre mi gsum gyis gus pa'i bkur sti mchod bstod snyan sbrel dge ba'i grogs su gang 'gro bgyid pa ma gtogs bsam gtan gyi bgegs dang bar chad du 'gro ba skad cig kyang ma byed /
gal te gong las 'gal ba byung na rdo rje 'jigs byed rab tu khros pas 'chig dag gshin rje'i zas skal du gtong pa nges bar gyis /
'di'i de dam ched gnyer dgos pa rgyal po chen po rnam thos sras 'khor dang bcas pa dang gnod sbyin chen po beg tse ba 'khor dang bcas pas nyin mtshan du bsrung skyob g.yel ba med par mdzod /
ces rnam byung zhes pa sa pho 'brug gi lo zla ba drug pa'i tshes drug gi nyin grang chen bla brang rdo rje'i pho brang nas bris /
zhes pa stsal /
de nas rim phug tu phebs /
rdo rje'i slob dpon chen po ri phug dbu mdzad rin chen rgya mtsho lo sngon ma'i ma he'i 'tshub kyi rnam pa yin nam gang ltar rgyal mkhar spel gzhir sku gshegs pas gzhis ka rtse nas 'os tho dgos phebs pa bzhin rje nyid dang bla chen bsam rgyam pa gnyis phul ba /
sde srid kyi phebs sgor nged rang gi 'dong par rin lding bla ma rnying pa yin pas 'bod mkhan thongs phebs pa bzhin 'phres byung 'phral byin pa'i dgongs khrel nan chags zhu ba gnang rtsis la sku ngos kyis rin lding gi slob dpon rgyun ring ma seng yang khrol cha byas pa yin /
da lam dgongs pa zhu re ma byed ces pa'i yul ci pas de rigs kyi spros pa dang bral te gsol dpon skyid stod nas dang thugs nang gtsang ba gshis bka' gros gnang bar nga cha bskyar zhus mdzad na dgongs khrel yong /
de las rgya mkhar bla gzhis 'jags pa'i bka' shog zhu ba 'thad chul byung ba bzhin dbu mdzad kyi ring 'jags pa'i smin grub kyang byung /
zla ba bcu gnyis pa'i tshes bcu drug la ri phug dbu mdzad du phebs pa'i bsko 'ja'i gnang sbyin dang bka' shog sgrog par bde rgyas pa a bar lha rgyal rdzong bda' mdzad /
'dar nas rdo rje 'chang yab sras kyis thugs sras sems dpa' chen po sogs bla ma na rim gyi dbang bum cha /
rdo rje dril bus gtsos pa'i bdog pa /
ngor nas sgrub khang thar rtse klu sdings pa bcas bla brangs khag /
nyang phyogs kyi sde dpon sbyin bdag gzhis byes kyi gra pa la @# / /
sogs so so nas legs skyes kyi tshan grangs ring du bstar /
sgyed bu kha spro rgyas par gnang /
rin po che dkon cog rgyal mchan dang bla ma bsam grub rgyal mtshan gnyis kyis 'jam dbyangs byang gling rje'i phyag len ji lta ba'i sa gar gyi khra spro /
gar dbyangs /
phyag rgya /
cho ga'i khrigs rnams zhib mor phul ba bzhin sa sprul sgrub mchod chen mo'i dus gnang ba kun ya mtshan du 'dzin /
'dar du phyag 'bul ba la phebs thog zhabs drung dpon rin po che dang lhan cig par stag chang lo tsA bas mdzad pa'i mngon dkyil gyi steng nas dus kyi 'khor lo'i byis pa 'jug pa'i dbang bdun nas bdag po chen po'i tshang bar gsan pa'i nub rdo rje 'chang gi 'od gsal du byang gling rje dgyes tshul bstan pa chos bdag por sprad pa la dgongs pa 'dra /
gzhis ka rtser rtag brtan sprul sku rin po cher nyi ma sbas pa'i lugs kyi sgrol ma nyer gcig gi rjes gnang sogs chos kha yar gsan /
dus 'khor gsar 'gyur zhig yod gsung ba dgos tshul zhus par dbang rdzas yi 'grig 'dug pas slar rtag brtan du byed gsungs kyang do ga la ma gnang bar ma phebs /
dbang rdzas de dbang gsum pa'i dus phyag rgya ma dngos su gtod pa'i so thar gyi bstan pa 'jig thub nges shes pa zhig yod par snang ba jo bo chen pos /
gsang pa shes rab dbang bskur ni / /
tshangs par spyod pas blang mi bya / /
zhas dus la ma babs par dngos dbang bkag pas tshul de 'dra rnam pa dag pa bstan pa'i gras su mi 'gro bar ma zang rje 'di nyid sku shin tu btsun pas bzhugs gral de 'drar ga la phebs /
lhun rtse bde skyid gling lcags ri kha stod kyi mchod gzhis la brten pa'i dbyar chos dgun chos mi chad tsam phod pa dang dus mchod chen mos ma chen sgrub mchod kyi rdo rje slob dpon la chag med 'byon pa sogs thugs khur che bzhes gnad ba na gal chung chos su byas pa'i char rlom gyi spyod tshul dang mi 'dra ba'i dam pa'i rnam par thar po ngo mtshar bar mngon / /
lcags mo lug lo 'dar du phabs rje rdo rje 'chang gi bka' las /
zha lu'i gra pa kha ya lkog po ma tshe'i zlar bzhugs pa las 'dir byon nas rdo rje 'jigs byed kyi bsnyen sgrub cig mdzad na yong gnang bar /
re zhig sde srid nas dgongs pa mi khrol tshul zhu ba mdzad pa'i lan du 'o na bskyar ba skos shig byas rgyun ring po zhig mdzad dgos pa yod phebs pa de kho na'i thog tu song ba mngon mkhyen yod do ba'i cal sgrog tsam ma yin par grags pa don dang ldan pa'o / /
mkhan po sku zhang snyun yun ring gis btab ste sa sprul nag pa zla bar la stod du gshegs pa'i stabs 'di lo mkhan po'i 'os tho bsdus tshe /
phyag mdzod dpon po byang chub la dri ba gnang bar rtag brtan mkhan po zal mo brag pa'i sku skye la mthun grub yin tshul g.yo zhus byas par sde srid thugs 'khrul te rtag brtan mkhan por bka' shog gnang bas khong pa chos sde brag dmar du 'byor /
dpon po byang chub kyis spyi sa'i zhu yig brdzus ma dang bcas dbu chos gnyis gzhis ka rtser btang bar dri ba gnang lan bu dol lta grub mi gcig cing tshad ma'i 'dod mthun min chul zhus pas ri phug dbu mdzad dang phyag mdzod pa gnyis pos gsung pa ltar phebs /
sku zhabs @# / /
su rje nyid bsger du dri ba gnang par jo nang rje btsun rin po che skyes bu dam pa gzhan dang mi 'dra yang lta grub khyad nas kun mkhyen bu'i bstan par phan pa dga' /
zha lu par tshar chen yab sras bka' drin che bas rab gnas gsar zhabs drung dpon rin po che /
de min glang bu nas chos rje'i drung /
ngor mkhan po shes 'byung ba gsum po gang rung 'os pa 'dre /
dngos gzhi rnam dbyings nas gang bcad las 'os ci yod zhu pa gnang pas sde srid zhal skyengs nyams kyis zha lu pa'i zhu don pa spyi tshogs la sgyur sbyang dang bcas bral mo brag pa'ang mkhan po mdzad mi dgos gsungs par brten thar par byon /
shing pho khyi lo gzhis ka rtser khyab bdag zha lu pa dpon slob brgyad skor la gsol phogs sogs dgos cha tshang ma gnang /
bla ma kun dga' dpal 'phel gyis slob dpon mdzad nas yog dbyangs nyis brgya lhag tsam spyod dar gnang /
de nas e waM chos ldan du phebs rigs brgya'i bdag po dpal ldan don grub la thugs rje chen po'i dmar 'khrid smin rgyas su gsan pa'i nub kyi mnal lam du rje nyid zha lu'i chos sde'i shar sgo nas byon pa dang zhabs sa ma mi reg par mi gang tsam 'phags /
mo yan gyi byang sgo nas bud med rgyab la chu zom khyer ba zhig mthong byung ba dang dam pa nyid kyi phyag tu phur pa bu chung lo brgyad pa tsang byung ba bud med de'i spyi bor btab pas bshad lam gyi bar phug stas la sprags /
de nas nam mkha'i mthongs thugs blos mi 'khyud ba tsam du 'phur bas lung pa thams cad chus mer ba khengs pa gzigs pas 'di 'khor bsdug bsngal gyi rgya mtsho chen po yin sems tan thams cad 'don mthub kyang yab yum gnyis 'don dgongs te phyag chu la yul yul mdzad pas sbal lcong 'dra mo phyag mthil du byung /
da shar phyogs mngon par dga' ba la thegs dgos dgongs te 'phur bas shar phyogs mngon dga' yin snyam par phebs /
der mi 'khrugs pa'i stong thang 'dra ba zhig sdo cham gyis gzigs pa dang mnyam du man sad /
yang skabs shig rmang lam du nub phyogs bde ba can du 'byon dgongs te mkha' la 'phur ba na sgrub khang gi ja khang du phebs nas nga ba de ba can du 'gro rgyu yin gsungs par mi zhig na re 'od dpag med 'di ga yin zhes rje dpal don pa phyogs pa brda thabs byed snang ba dpon slob gnyis ka'i bsam gyis mi khyab pa'i che bar mngon /
yog dbyangs sbyod dar gnang skabs sde srid nas thugs khur bzhes pa'i ri dug tu 'du khang zhig ga sos kyi 'go 'dzugs mdzad pa lo gnyis lhag tsam gyi bar 'gor ba'i ldebs bris la nye skabs khyab bdag zha lu pa chen pos ngor sgrub khang du bslab ston zhu ba gnang bar kun mkhyen bu'i rnam thar /
'bras sdungs dang sham+b+ha la'i bkod pa bris gsung ba bzhin seng g.yabs la rnam thar zhing bkod rgyas pa /
'du khang la skyes rabs so bzhi pa /
gnas bcu /
sgo nang byang du chos skyong sgor /
lho na sbyin bdag /
ka spungs na rgyal chen bzhi /
steng gi 'khor g.yabs la mdzad bcu dang bstan pa'i gtad rabs bu ston chos 'byung ltar /
theg pa chen po'i lugs kyi cho 'phrul /
gzims chung na 'khrid chen bzhi'i bla brgyud /
gtsang khang dang mgon khang so so'i ldebs bris rnams dngos gtsang ba thugs @# / /
khur che ba zhes kyis zhal bkod gnang /
sham+b+ha la dang 'bras spungs 'dri ba'i sa stongs de lta yang lus /
mkhar las kyi 'tshub cha'i rnam bas rje nyid shin tu bsnyun par ngor sgrub khang du snyan 'bul mdzad pan thugs dar /
skyabs 'jug dang sku rim sogs kyi bslab bya gnang /
'gag tu mi slebs byung yang gtam ngan gang khyer yod dam bsam sems la gtser po byung gsung /
'dar du zhu mi gnang bar bzhugs 'ding rnying pa'i byin rlabs rten dang bcas nga lam skyon ci yang mi yong /
thugs dogs rgod po de nyams yin tshul dang /
bla ma yi dam srung ma'i byin rlabs kyis / /
rdo rje'i slob bu bsod nams mchog grub kyi /
tshe 'phreng tshe yi bar chad kun sgrol nas / /
tshe ring nad med lo brgyar brtan par shog /
ce pa gnang zhing /
'di dag gi snga gong kun mkhyen rong ston nas brgyud pa'i tshe sgrub zhag bdun ma'i ljags bsnyen gnang ba'i 'od gsal du bris thang zhig gi ldebs la byon pas gtso bo ngo mi mkhyen pa la lha mgron du kun mkhyen gung du phyag gnyis pus steng du brkyang ba 'di khyod yin zhes mi zhig gis zer /
sku de'i mdun na ril bu 'dra mo bzhi 'dug pa byung ba mnal sad nas thugs som nyir gyur nas rdo rje 'chang la lo bzhi lta bu gcig la 'chi ba 'dra brtag pa gnang dgos snyan 'bul zhu ba mdzad par bzhi la min pa 'dug bzhi bcu la dgongs pas chod dgos pa 'dra 'on kyang gegs sel byed gsungs /
tshe dbang mang po dang byin rlabs gnang ba gong gi bden stobs brjod ba sogs kyis sku tshe'i 'phreng sgrol bar thugs nges shes gnang 'dug cing /
mnal ltas 'di dgung lo sum cu zin tsam gyi tshod yin 'dra bsad cha bdun cu'i nang du phebs gshis khyab bdag dbang phyug rab brtan gyi phebs sgo de sgrib bral ye shes kyis gzigs ba kho nar snang zhing gegs sel gyi che dbang gnang ba'i mthus da chag grangs ched las kyang brgal ba bzhugs par mngon /
sku khams dangs rdzas rab gnas bkra shis rgyas byed steng nas rnal 'byor rgyud dang rjes su 'brel ba'i rab gnas nyin nyis ma'i rdo rje slob dpon du rgyal kun ngo bo rje btsun bla ma rin po che bsod nams mchog grub nyid phabs te sangs rgyas de sras slob mar bcas pa'i ye shes sems dpa' bzhu blugs su dam tshig pa la bstim nas phun sum tshogs pa'i dga' ston rgya cher mjad /
'du khang gi zhal spror tshogs pa la sems nyid ngal gso'i nyams 'khrid zla gcig gi bar dang bu ston rin po che'i bka' 'bum gyi ljags lung bcugs pas thog mar gra dmangs phal cher yod na'ang brgya stong pa nas bshad ba'i bdud las kyi rnam pas je nyung du song ba yongs rdzogs 'dri ba lnga tsam las ma byung zhing deng sang ni lnga po'i khred nas kyang gcig las ma lus 'dug pas brgyud yi g.yod nges kyi rgyun rnams 'bad rtsol byed ran du snang ngo / /
nyes brgya 'khor ba na kra'i grong khyer gyis / /
nyes dmigs tshul la nges par thugs byung bas / /
nyes bral phun tshogs cho ga'i gru gzings kyis / /
nyes ltung dri bral rin cen gling du byon / /
'chi med pad 'byung gdung 'chab gnas gsang bar / /
'chi ba'i dngos brgya 'jams par gsol btab tshe / /
'chi dang skye bar dbang ba'i gdengs tshad mthus / /
'chi bdag la lngar bzlog @# / /
par zhal gyis 'ches / /
dod med ba du 'dzi'i rnam g.yeng rgyab bskyur nas / /
dan chen rgyud sder bcu phrag 'grang bya'i bar / /
don tshig kun sbyangs mkhal ba'i rtser son pas / /
don ldan dal ba'i rten la snying po brangs 'tshub 'tshub lha mi'i gdon gyi dmag gi dpung / /
long long stug po'i sprin nag ltar 'thibs pa / /
'ji las 'jigs ma he'i zhal can dbang rab kyi / /
'ur 'ur thugs rje'i rlung gis pha mthar bskrad / /
rmi lam sprul bsgyur sngon nas goms ba'i mthus / /
'khor ba'i mtsho las 'gro 'dren lhag bsam dang / /
mtha' klas dag pa rab 'byams zhing khams pa la / /
gcig tu gzigs mor g.yengs pa de rmad byung / /
zhabs rdul byang gling chos rje'i khrir bkod nas / /
sman grol gar thig dbyangs dang dus kyi chos / /
bya ba las kyi 'khor los bu ston rje'i / /
bstan pa'i nyi ma gnyis pa deng 'dir shar / /
sku tshe'i tshad sogs lkog gyur shes bya'i gzugs / /
gnas gsar bla ma'i thugs kyi me long du / /
gsal bar mgon khyod dad pa dbyar gyi mtsho / /
'phyur ba'i rtse mo tshangs pa'i yul la brgal / /
thun 'tshams gos kyi phang du zla bzhin ma / /
rtse dga' nod pa'i mkhan po zal brag pa / /
'jam mnyen gzhan snang 'dring pa'i me tog mda' / /
'phang ba'i cho ba ma rdzogs bstan pa'i gsos / /
shang phag lo rje rdo rje 'chang mjal bar phebs ring zhig bzhugs shing brtan bzhugs kyi gsol 'debs mdzad /
tshun 'byor khar slar yong thub nges gyis gsung zhing rje 'di nyid kyi phyag g.yas nas rdo rje 'chang gis 'dzin pa gnang thugs dam la brtson po mdzod gsung pa sogs 'phral phugs kyi bslab ston mang du stsal /
phyag mjug kar nas zhu rol zhes dgyes ba'i rnam 'gyur dpag med mdzad pan bka' las nga rang tshogs bsags snyam pa dang sems 'phreng zhing dga' yas le bde 'bol le skyid ngo shas pa rang zhig byung gsung /
phyir lam ngor du phebs 'dar nas rin po che sgrub khang nas la phyag tham rdul gzan gyi rten bcas yod pa bul bas na bza' de 'phral du bzhes nas rin po phe'i phebs sgor 'chang nyan gzhon dus khyer kham byas na rgas pa myur po yong bas 'bungs mdzod /
'chad nyan yang zhu mkhan gcig byung na de la byed gnyis gsum byung na de la byas pas mthar je mang la 'gro chog gang la'ang sla chos ma byed /
rang sdod mkhas snyom chung ngos dus kun tu thos bsam sgom gsum dang ma bral ba mdzod ces bslab ston mang du gnang / /
phyag mdzub ker nur la zhes gsungs /
gzhis ka rtser phebs nas kha'u ba'i bstan 'dzin rdo rje'i mched po 'jam dpal dbyangs chos skyong dbang phyug la dpyal phur gyi dbang lung dang /
slar hal nag po'i be'u bum sogs zab chos rgya cher gsan pa mdzad pas gnas gsar ba khu dbon dang sgrub khang pa'i 'og nas thugs mos che /
rim gyis zha lur phebs me byi shar nas sgrub khang du khyab bdag dpal ldan don grub mjal bar phebs pa na skun smin cing skun gyis zin pa'i nyams kyis sku khams shin tu dub pa'i gsung gi gsal /
sprul pa'i sder 'jam dbyangs sa paN sku'i bkod pa bsdu ba'i tshe 'phags pa rin po cher tshig dgongs mi dgongs @# / /
sna tshogs byung ba dang dbyibs 'dra bsam pa mang cam gsungs mthar gsung shed chen pos chos rje dpon la dpal mchog tu slong dang gsung /
dbon pos sgu skyor nas tsong mdzad pa rje nyid la sbyan cer gzigs nas dam pa po lab mi thub pa 'dug kun mkhyen bu ston rin po che'i bstan pa khyed la lag yad do phebs pa gsung gi tha ma yin gsung /
hor zla bcu pa'i ches bzhes bzhi la ngor du mkhas grub dpal ldan don grub mkha' spyod gyi zhing du gshegs pa'i gtam ngan zha lu phu'i bsam gtan sgang du byung 'phral re phug tu phebs nas mtshad 'bul ba rdzong bda' mdzad /
tshes gnyis la 'dar du rdo rje 'chang dgyes mjad rdo rje'i thugs gar bsdus ba'i gnas tshul dang bcas zhabs drung dbon rin po che'i phyag tham thugs dam gsal 'debs skyel mi 'byor gshegs bka' drin che shos kyi bla ma gnyis ka gshegs pas /
dka' las /
bla ma gnyis ka dang bral bas sdug pa la tshod ma byung gsung /
de 'phral nor gling nas chibs dral g.yar ngos e wa chos ldan du khyab bdag ba ma dam pa'i sku gdung rin po che mjal ba dang gdung 'bul phul nas rtsol khyad kyis 'dar la phebs skabs rgyang gzigs nas 'ja' dkar po snam bu brgyad pa lta bu grang mo che'i gdung gi thad du zug /
gdung 'bul 'bul ba gnang zhing bzhugs ring gdung yid bzhin gyi nor bu'i drung du stan chags nas gdan gsum tshang ba'i dkyil 'khor gyi bdag nyid la mchod 'bul gsol 'debs dbang bzhi len pa sogs rgyas par gnang /
thugs ngal shin tu che bar khyab bdag bka' 'gyur ba chen pos thugs brel che bzhag chung bshol gyi sgo nas r+wa pod gyi ljangs lung sogs thugs gso thabs ci yang gnang gsung /
dpon slob gnyis tshoms chen gyi nyi ma thong la gsol tshigs skabs mi tog gi char kha ba lta bu babs pa gzigs /
chur lam ngor du phebs pa dang shar chen shes 'byung pas sgrub khang du pur khang zhab 'byed mngad pa dang 'grig byin rlabs gdung skal zhu ba dang bur tsha 'debs pa'i phyag phyi mdzad ngos rang gi bsti gnas su phebs /
lcags lug rdo rje 'chang dbang phyug rab brtan gyis lung bstan gnang ba thog tu babs pa ltar /
me byi'i ston rnam thar snyem pa'i ma tog glas /
yon tan can gyi mi byung na zhing dkyil gyi pa bong ltar mja' phyogs bzhi nas btsugs nas 'don zhes pa'i don bzhin lo 'di'o ston zha lu'i grwa ba mi srun pa 'ga' zhig gis rang bstan seng ge'i khog pa 'jig pa la dpa' ba'i thel bsdus sogs 'tshubs lhongs sna tshogs kyis thugs sun dbyung bar sgrub khang du rin po cher bslab ston zhu ba mdzad par thal mo ya gcig la sgra mi 'byung bas tshur phebs sgro byung bar sde srid la zhu snga ma mjad gsung ba bzhin re zhig rin lding ba sogs phra ris dang khang dmar nas gyis gcos pa'i sga nye rnams la brten phal cher se rag sgrub sder bzhugs pa'i 'brug pa sprul pa'i rtsa'i mgron gnyer khang dmar rje drung mkhyen brtses kyi ri mo phul /
me glang 'brum thag chod nas gzhis ka rtser 'bod mi bka' shog gnang ba bzhin byon /
mi snar bde 'byer byad pa yongs pa'i lte bo rnams gan dung gis gnas nas dbyung gnang sbyin bzang po dang bcas tshogs su bka' khrims @# / /
bsgrags shing dbu mdzad bskyar bsko mdzad /
da nas gra pa hrags bsdus la gzhung nas phogs sogs mthun rkyen gnang ste bya tshor zla gcig gi bar se gar mchod gar rnams la sbyor dang gyi do dam gnang /
grub bstun sgrub mchod dang rnam sras mchod pa rnams kyi gzigs mar sde srid kyi phebs pa'i gra 'gig byung ba'i legs sor pa rnam tsho bo gzhis ka mchod thebs su sbyor 'jags byung /
sngar gzhis rtser bka' 'gyur gyi zhu dag la byon skabs nas chos 'brel gsan 'dug pa dang bcas dpen slob paN chen rin po cher bu ston ran po ches mdzad pa'i mdo phyogs kyi gsung rab 'ga'i lung gsan /
de nas e waM chos ldan du phebs mkhan chen thar ba rtse ba nam mkha' sangs rgyas las paN dang 'phags pa rin po che'i bka' 'bum gyi lung sogs chos du ma gsan /
bzhugs mtsher sgrub khang du yod par tho rengs shig mnal lam du gu ru drag po'i sku brnyan shin tu gsal ba zhig byung ba nam langs tshe thar brtser dbang la byon gsung ba'i 'phros byung pa na ci yin nam dgongs tshe dbang de gter kha gong ma'i drag po me'i spu gi'i dbang yin 'dug gsung ba drag po'i sku de yang zhal gzigs ma lta bu zhig yin nam snyam /
'di lo zha lu'i mkhan thog tu rin po che shar pa byon nas mi ring bar dor tshogs chen la 'breng ba zhe lnga ma'i dbang gnang ba dang der ma zad dbang chos kyi rigs rgyas par gsan /
yo ga ma las bu dga' ba dbang ldan chos 'khor du mkhas mchog bstan pa'i sgron mes gdan drangs dpal mchog rigs bsdus kyi dbang bcu bzhi po dbang cha nyer lngar bcad pa char bzhi /
gtum po spyi gzugs kyi dbang sogs dbang rjes gnang lung rgya cher gnang /
mar phebs nas ri phug tu ri khrod dga' ldan slob dpon la bu ston bka' 'bum gyi lung stsal /
sa stag rin lding grwa tshang gis chos sung 'du khang zhig gsos grub par bkra shis rgyas byed kyi yi ge dang brgyud pa'i phyag len nas rab tu gnas pa'i bkra shis kyi dga' ston nyin gnyis ma rgyas par gnang /
phan nya rir rtsa khu nas kyis 'bum bzhengs pa'i rab gnas kyang gong pa'i na sbyin bdag gi re ba yongs su 'geng bar mdzad /
ri phus tu phebs bstun khang rnying grwa tshang pa rnams kyis rtsol ba la brten chogs chen du rdor dbyings kyi dbang cha nyi shu rtsa lnga'i sgo nas phyogs de'i gdul bya rnams smin grol la bkod /
'jam dpal drag por khros pa 'jigs mdzad rdo rje ra r+wa kyo zhang ma la gnyos te lo tsA ba lnga dang /
rgwa lo yab sras /
kun mkhyan bu /
rgyal ba btsong kha pa /
dor rdzong sogs mkhas pa mang po'i bzhed srol khungs btsun mtha' las pa'i nang nas r+wa chen lo tsA ba rdo rje grags kyi phyag len bsre bslad dang bral ba rdo rje 'chad tshar pa chos rjes mdzad pa'i sgrub thabs bdud las rnam par rgyal ba dang /
r+wa 'khrad mkha' 'gro snyan brgyud gnyis sbyar te ma he mchod par dmigs pa'i ljags bsnyen sngon 'gro rgyas pa dang bcas grub mtshams bya khul nas 'brug pa sbrul sku rin po che dpag bsam dbang po 'brong rtse rgyal byed tshal du phebs par ched bstad zhabs 'grul gyis byon /
phyag chen gyi sngon 'gror tshogs gsog tu phyag mang po dgos kyi pod 'bug ba rje nyid kyi sku gzugs @# / /
kyis cung ma lcogs pa'i nyin re phyag stong phrag gnyis re dang de 'phros yig brgya'i zhal 'don gnang /
gtso bo bag chen lhan cig skyes sbyor gyi nyams 'khrid dang bla sgrub kyi 'khrid bzabs rgyas /
gzhan yang nA ra tshas drug /
ayon bsnyen sgrub /
bde mchog bcu gsum ma'i dbang sogs chos bka' du ma gsan /
snga dro zhig phyag dbang la phabs dus dbu la pus 'khyud bzhag nas rin po che la bya bral gyi bsko 'ja' yin no gsung /
nyin gcig sku la bzhes bzhin pa'i sku gzan dang sku chos sbrags ma gzims dpon gyis rje nyid kyi sku rgyab la bskon nas gnang ste /
rje rdo rje 'chang chen mi gzugs can / /
pha mchan ldan bla mar gus pas 'dud / /
spang gnyen dbyer med kyi nyams len 'di / /
khas len bral ba'i lta ba yin / /
ched du mi bsgom pa'i rang babs 'di / /
sgom med yengs med ces sgom pa'i mchog / /
gnyis 'dzin dang bral ba'i rang grol 'di / /
a ba d+hU ti pa'i spyod par gsungs / /
gzhan phan gyi sems bskyed rgya chen pos / /
sdig spong dge sgrub kyi las 'bras brtsi / /
dge chogs sems can gyi don du bsngo / /
de bka' brgyud gong ma'i gdams pa lags / /
zhes pa 'di zha lu'i gdan sa rin po che bsod nams mchog grub la dpal 'brug pa dpag bsam dbang pos gdams pa'o / /
zhes ba'i zhal gdams dang sang zha lur thegs rgyu'i de ring de gsung mgur mang du 'then pa'i rjes su rje yi snyan la gzan lags kyang /
sprang la snang ba 'di las med khyed dpon slob sang thegs rgyu'i blo 'bul yin /
rten 'brel gyi byed ba zhig yod gsungs nas gsol ja bzhes can gang gsol ras su gnang /
thugs dam gang 'phel gyi dang nas kun mkhyen bu ston rin po che'i bstan pa la gang phan yong ba mdzod /
de ltar mdzad na nged kyi phyag phyi byas par yang 'gro /
zha lum na gra pa kha cig rtogs ldan yin zer nas zha lu rang gi cho ga mi byed par 'brug lugs kyi bla ma mchod pa byed kyi yod zer ba de 'dral yer ni mi dgyes /
kun mkhyen bu ston rin po ches cho ga rgyas bar dga' na rgyas pa /
bsdus bar dga' na bsdus pa mang po mdzad 'dug pa des ma 'thus pa ce yod /
rin po che g.yeng ba rang la ma 'byams par mthar thugs dam rtse gcig mdzad dgos so gsungs /
dam ba nyid sku zhabs pa rnams kyis skyel ma mdzad nas bzhugs sgar gyi mtha' tsam du phebs pa dang sku zhabs la 'bod me khan byung ba ltar thegs par sgu phrag gi byin rlabs khas mag shog bu'i khud du thams cad sbrugs nas gnang /
sab ngad rang dpon slob thegs dus rgyab gyes rang ma byung ba mdzod gsungs /
zha lur phebs nas sa yos ma he mchong pa'i gra sgrig grub rjes ska mtshams shin tu dam pas las gshin gyi ljags bsnyan dang /
de zin nas bskang gse dang drug cu ba sogs rgyab chos kyi sku rim rnams smin rgyas su mdzad /
ma he mchod pa'i dus drug cu pa dang las gshin gyi gtor ma gnyis ka rgyag pa gnang /
rim gyis rnam bras mchod pa sogs sngar rgyun bzhin grub nas lcags 'brug nang du sgrub mchod dbyad dgun gyi dus chos sogs sngar bzhin chag med ngos dpal 'khor chos sde'i dus 'khor gra tshang shar byang gnyis dang gzhi gra bcas pa'i don @# / /
gnyer can brgyar longs par dpal dus kyi 'khor lo'i bdag po chen po'i bar kyi longs rdzogs dbang cha bzhi gnang /
lcags sprul zla ba lnga par bstan 'dzin chos kyi rgyal po'i dpung chen gzhis gtser 'byor ba'i dbus gtsang thams cad dus gcig tu mi bad ba'i bde gzar chen po langs /
ston ka sa skyong bsod nams rab brtan kyang dpung thog tu phebs /
rgyal ba btsong kha pa chen po'i sngags chos gsan sa phal cher bu ston thams cad mkhyen pa'i zhal slob rnams yin pa'i grags pa dang /
sde srid kyi zhabs phyir bzhugs skabs sku drung shag lhun pa sogs dang bcas thugs 'dris kyang yod chod kyis lta grub mi gcig pa'i khrod nas gzigs phyogs legs pa 'dra zhig 'dug pa bzhin rje nyid kyis gtsos pa'i ri mthel kyi chen slob rnams mjal bar phebs par thugs mnyes mnyes dang spyi sger du bslab ston gnang /
mi ring bar dpon slob paN chen rin po che zha lu'i mkhan thog tu gdan drangs chog pa snyan bcags phul /
bde gzar thag chod nas spyi so'i zhu yig 'bul ba dang bcas mkhan pa'i skor gyi snyan 'bul zhu bar snga ba bsod nams rab brtan gyi sku zhabs su byon par don ris 'di la ster bya ci la dgos pas phyir slog yod /
khyed rang rnams kyis kyang dpon slob zhabs drung rin po cher gsol ba thob /
'di nas kyang snyan 'bul zhus pa'i bsko bzhag dus thog tu byed gnang ba bzhin zha lu chen slob dang gzhung gi mi sna bcas bkra shis lhun por snyan 'bul phul bas /
paN chen chos kyi rgyal po'i bka' las /
nged na se 'di las gzhon pa zhig yin na kun mkhyen zu'i bzhugs khri la 'dzeg pa shin tu spro /
da cha lo mthos pas phan thogs dka' na'ang nang so'i drung gi phebs nan chags pa dang bcas de zhig deg byed do zhes zhal bzhes byung bas thams cad sprob 'phel /
hor zla drug pa'i tshes gsum gyi nyin gza' skar dus tshes dge bar ri mthil gnyis ka'i chos kyi khril zabs zung gi padma rnam par bkod / /
bri ston gyi mang 'gyed sogs shin tu dpangs mtho zhing gyi nom pa stsal bas phyogs de'i skye rgu rnam thos kyi bu'i gan mdzod du chung pa lta bus dbul ba'i gdud pa mtha' dag rnam par bral te dad pa dang gus pa phan tshun 'gran pa'i lus kyi ba spu g.yo ba dang mig nas mchi ma 'khrug pa sogs dga' spo'i rtse dag 'khod nas rgod pa'i rnam 'gyur ci yang ston par snang /
chu lug sgrub mchod chan mo 'dus bkra shis lhun po nas chibs kyi kha lo bskyod cho ga gar dbyangs sogs la thugs dgyes rtsed son pa'i rje 'di nyid la gzengs bstod kyi bkang mchid mang du stsal /
drung chen gangs rgyas bstan 'dzin zhes phyi nang tshang ma thugs blos bkal nas rje bla ma nyid chos ldan gyi bya ba 'ba' zhig la tshig dril gnar chog pa'i phyag g.yag tu 'gyur ba de shing sprel dus kyi chos nyid du song ba'i skabs /
rdo rje 'chang bka' 'gyur ba chen po bcad rgya lo gsum ma mdzad pa 'grib kha /
shis sgrib sbyod gnang ba'i dus shig rdo rje 'chang bka' 'gyur ba'i phyag bris gnang bar da nang tho rengs bdag gi rmi lam la rdo rje 'chang de gsal por phebs nas bra'u 'ded cha mi lus bzung tshar bas khyed tsho de cam rang byed mid gos gsung ba gsal po byung ba lar rmi lam bden pa rang dka' na'ang da lam rang bla ma'i thugs rje dang dag ba rgya che @# / /
la myur ba sogs kyi nus pa yin 'dug pas thugs las ci yang mi gnang ba rang zhu gsung ba byung zhing /
thun par du gsol 'debs pad dkar bzhad pa'i chun bor /
lta ba'i padmar rlung lnga'i ti la ka /
rtse gcig bsgoms pas kha sbyor rnal 'byor gyis / /
lus sems rtsa la dri bzhon zhugs gyur nas / /
bde ba mchog gis bdag rgyud tshim par shog /
ces pa'i rje btsun yab dang thun mong pa'i rtsa dbu ma'i nyams 'khrid kha'u brag rdzong pa'i bzhed pa mnor ba de dang /
mchog gi sprul sku rig 'dzin mnga' res pa legs ldan rdo rjes chu bo ri nas gdan drangs pa'i bla ma sku gsum gyi nyams 'khrid zab mo 'bul ba gnang bas sku khams 'dus pa la shin tu phan pa byung /
ljags bsnyen snga ma rdzogs shing phyi ma ma tshugs pa'i bar rje bka' 'gyur bar dbang lung gi rigs du ma 'bul ba gnang /
drung chen 'das po'i dge sgrub tu dkon cog la mchod pa /
sgrub mchod /
mi 'khrugs pa'i sku 'bum phrag gsum /
sAts+tsha kaM ka ni'i gzungs bzhugs pa 'bum phrag gcig /
sku'i rten du bu ston thams cad mkhyen ba dga' ldan du bzhugs pa'i zhing bkod bzhengs nas rin lding gra tshang du sbyar /
gsung gi rten du 'phags pa brgyad stong pa bzhengs nas rje btsun bka' 'gyur ba chen por phul /
thugs kyi rten du 'od zer dri med dang gtsug tor dri med kyi ljags bsnyen sngon du 'gro bas byang chub chen po'i mchod rten phal thog gsum tsam la dri med kyi srog shing 'dzugs pa'i chog gzungs 'bul rab gnas rgyas par gnang bas bla ma dam pa nyid kyi mi 'phrog pa'i thugs rje chen po'i mthus mi 'khrugs pa'i sku par gnang skabs phyogs nub byang nas bya rgod cig 'phur ba'i rjes la 'ja' dkar po zhig tal gyi zug ba dang srog shing 'dzugs nyin 'ja' kha dog lnga ldan srog shing la gdugs ltar phub pa dri med kyi dkyil 'khor la zhal khebs btang na mi gsal zhing phye na gsal ba sogs ngo mchar ba'i ltas khyad par can dang /
rje btsun bka' 'gyur ba'i mnal lam gnyis gang la dpags kyang drung chen mngon mtho'i skas la 'dzegs nas mtho ris kyi gong du ring por mi thogs par 'jug pa'ang /
ji skad du /
gang zhig gser gyi ri la gnas pa bcas pa'i / /
de yi 'dab chags rnams kyang gsar du 'gyur / /
zhes pa ltar dam pa'i zhabs yun du bsnyen pa'i phan yon du mngon /
skabs shig rmad lam du rgyan gong gi gtsug lag khang du byon zer ba zhig byung ba ltar phyin pas lha ma'i gtsang khang du slebs pa dang bud med kyi dkon gnyer byas nas lha mo'i sku 'di rnam pa tsam yin /
lha mo rang 'di'i rgyab kyi sgo chung 'di'i nang la yod zer dang la ston dang gsungs bsad lta'i ska 'dra'i rgyam na sgo chung 'dug pa phye ste de nang du khrid nas 'di yin zer rdo rje sems dpa'i gsar sku mi ched tsam legs po zhig bstan byung /
slar lha mo'i sku mdun du phebs pa na ngad rgyan gong pa rnams 'di rang 'don zhes sh+lo ka gcig shar te bton byung ba dang la slobs dang gsungs pas /
gzhi la dmigs pa'i ngang nyid las / /
dang po re phyar gyon par bya / /
smyug nag ma chen 'khor ni 'bum / /
tshig gcig thugs kyis bsnyel /
da dung mjal lam zer nas g.yas @# / /
steng zhig tu gdan drangs pa de na mi dkar po bla gyi thod gyon cing rnga brdung gin k+ShiM ka ra la /
ming bo klu chen thod dkar k+ShiM ka ra la /
k+ShiM k+ShiM k+ShiM zer /
de nas dgon chung zhig tu byon zer nas de'i 'du khang gi phyi zur na rdza'i chos 'byung ba 'dra mang po 'dug /
rjes sor mnga' bdag pa'i shul gyi dgon pa byams pa gling dpon slob zhabs drung gis rje nyid la gnang ba rdza gru gsum sogs mnal lam ji lta bar byung snang /
bu ston thams cad mkhyen pa'i yum gyi dgongs rdzegs la dmigs pa'i dri med mchod rten rdo'i gdugs lhung bar nye ba bkra shis lhun po nas thugs khur bzhes pa'i hor zla bcu gcig pa'i tshes bcu skor la zhig gsos kyi 'go tshugs /
de bzhin gshegs pa shAkya'i rgyal po'i mchod rten la bya ba byas na ma 'ongs byams pa'i bstan pa la 'bras bu 'byung ba sogs mdo rgyud dum nas rgya cher bsngags pa ltar gdugs gser zangs kyis gtum pa'i ya thog gi zangs rnams rje bla ma 'di nyid kyis 'bul ba mdzad dril bu me long sogs rgyan cha du mas mdzes shing gdugs za ra tshags bgod pas khyad du 'phags pa'i yid 'phrog pa grub tu nye ba na sil snyan lta bu'i sgra dang me tog gi char 'ja' 'od kyi gur sogs ltas ya mtshan par byung /
hor zla bcu gnyis pa'i tshes bcu bdun la dbon slob zhabs drung rin po che tshogs kyi mgon por phebs /
rdo rje'i slob dpon gyi phyag len rnams thugs rgyus kheg nas rje 'di nyid kyis mdzad de rdo rje dbyings kyi dkyil 'khor zhal phye rab gnas bkra shis rgyas byed kyi phyag len bzhin zha lu'i dge 'dun rags rim gyis gsung ram bteg nas rab gnas spyin sreg mchod gar dang bcas pa rgyas par gnang bas /
dpon sleb paN chen rin po che'i bka' las /
rab gnas rang nga lam las rgyas pa byas pa med dam zhes gsungs shing thugs shin tu dgyes par gnang /
shing bya lo rdor dbyings rtsa lugs kyi bsnyen pa 'bring po bsnyen pa'i dkyil 'khor la brtan pa dang thugs sras sems dpa' chen po'i gsar 'gyur gyi yig cha bzhin dbyangs can ma'i ljags bsnyen grangs cheng mdzad /
ston mjug rgyal po mchod yon gnyis ka gtsang phyogs su chibs kha bskyod bsam don lhun gyis grub pa'i rtse mor bzhugs thog rje 'di nyid kyis phyag 'bul la phebs te bu ston thams cad mkhyen pa chen pos 'dul ba la gces pa'i gzhung brgyad la sogs ba gsung rtsom mdzad /
zha lu 'dir bzhi gsum gyi phyag len sogs bstan pa'i 'byung khungs yin na'ang deng sang 'phel 'grib kyis ming gi lhag ma lta bur song pa /
gang na gzhi gsum la sogs pa las kyi cho ga yod par thub pa'i bstan pa yod par gsungs pas don gyis bstan pa nyams ba gsol ba'i bka' drin bla na med par 'gro ba 'dug gshis bdag gis khur len zhus gzhi gsum gyi cho ga 'dzugs par gzhi rten du sngar sde srid karma phun tshogs rnam rgyal gyi dgongs rdzogs la gnang ba'i lcags ri stod dang lhun rtse bde skyid gling gnyis bzhes bde sbyor 'jags tsam phul na ji ltar yong gi rgyu mtshan 'jebs chags pa 'bul ba gnang bar sa skyong bsod nams rab brtan gyis zhal gyis bzhes par brten bkra shis lhun po nas pa dog pa gya nom pa'i zhu rten bstar bar sde pas gtan tshigs gtsang @# / /
chod gnang /
de 'phral gzhi gsum 'og 'phyugs med 'dzugs dgos pa'i bca' yig dpon slob paN chen rin po che'i phyag tham gyis mnan bzhu ba mdzad /
phyag len spyan 'khrid la thon rgyal byed tshal ba'i slob dpon don grub dpal ba bla brang rgyal mtshan mthon po nas rdzong bda' gnang ste dbyar gnas gso spyong dgag dbye rnams legs par tshugs so / /
rdo rje 'chang dngos dpal ldan bla ma gnyis / /
mkha' spyod zhing du gshegs kyang dam pa khyod / /
byang chen de srid rjes 'dzin nang rtags phyir / /
ston pa'i skal bzang 'di la su mi smon / /
lnga bdo'i snang tshul rtsub mo'i tsher mal la / /
snying stobs bzod pa'i ya lad btsan po yis / /
bu ston ring lugs srid mthar spel ba'i khur / /
'degs la mi ngal rgyal sras rnam par thar / /
gar thig dbyangs kyi phyag len rgya cher spel / /
rnal 'byor rgyud sde'i smin byed sgo 'phar phye / /
rin chen grub kyi gsung rab srog gi zungs / /
'di ko dga' ldan gnas nas byon tam ci / /
gting mtha' mi mngon gsan bsam chu gnyer nang / /
rgyu yang ngom med tshor ba'i gser sbal de'i / /
snyan pa'i grags pa thos cha deng dus kyi / /
bstan 'dzin khron pa'i 'phar 'gro don snying 'gas / /
log par 'khu ba'i dgra bgegs brag gi ri / /
ma he'i zhal can mthu stobs rdo rje'i thog /
'phebs dang lhan cig drug cu rtsa bzhi'i dpal / /
'phen khyod rdor 'dzin bye ba'i gtsug gi rgyan / /
g.yu 'brug phyag rgya'i mkhar 'khrigs sgra snyan po / /
sgrog tshe mi chos char gyis myu gu bsrings / /
gser gzhong mar khus bkang ba'i mkhan slob kyi / /
rten 'brel zho la phug ron sder rjes gsal / /
sngon goms kun 'byung sa bon bskyed pa'i long / /
med par nges legs zhing du rim gro pa / /
drangs tshe 'ja' ris las kyi me long la / /
shar bas dge sdig 'bras bu gcig tu mtshungs /
bstan skyong ma mo dgyas pa'i rnam 'gyur gyi / /
ya mtshan cho 'phrul 'od gsal dang du shar / /
rgyal pa'i mchod rten ched du sri zhu'i ljid / /
khur la mi mngon rus sbal gzugs su sprul / /
bsdu dngos bzhi dang yongs 'brel nyi zer gyis / /
sa spyod snyan gyi pad dkar 'dab stong bzhad / /
'dod yon sbrang rtsis myos pa'i rkang drug rnams / /
gzhi gsum cho ga'i glu dbyangs mgrin par len / /
me khyi lo rin lding gra tshang dang zha lu gzhi gra'i don gnyer can mang por rtse mo rigs bsdus kyi dbang cha gnyis /
rdor dbyings mi 'khrugs pa 'chi med rnga sgra'i smin byed stsal /
zla ba bcu pa'i tshes bcu bdun la yum gshegs gdong mgul gnas rdo rje 'chang dbang phyug rab brtan gyi tshems bton pa'i rked pa chag pa'i nang ngos ring bsrel shin tu 'tsher ba gnyis phebs par rang la rje bla mas thugs rjes gzhigs pa yin 'dug pas bslang gsungs nas 'bral du gsol /
rje nyid kyis cugs khral ma gnang phyag g.yog gang drag zhu gsungs par de 'dra mi dgos khyed rang gshegs dus dang gdan 'dren la yong gsung ba ye shes kyi DA ki ma sbas tshul can du gor ma chag cing gnas skabs su'ang yi ge drug pa dung phyur bzhi tsam song ba'i thugs dam smin pas ri bo gru 'dzin nas lag na padmas rjes su bzung ste 'ja' 'od kyi gur dang bcas zhing khams 'phos /
rten @# / /
bzheng gi thebs su gser spyi gcig ma gtogs yum gyi phyag rdzas gang yod steng rje nyid kyi dam tshig rdor dril chos gos rnam gsum sogs med kha med 'dra las gzhan pa'i phyag rdzas yod dgu kun khyab bdag bka' 'gyur bas gtsos pa'i bla ma rnams la bsngo rten /
dkyil 'khor gyi cho ga /
gsung sgrog smon lam sogs kyi rgyur dgongs rdzogs la gnang /
phyag rdzas rnams 'dzangs gshis rje nyid kyis yum la dmigs shAkya mu ni'i pho brang 'khrul snang sprul ba'i gtsug lhag khang la zhabs bskor gnang bzhed kyi spos khang du phebs /
mkhan po khang dmar nas kyis na bza' gsel chas chibs pa dang bcas mthun rkyen sbyar te phyag mangs su phebs pa'i nub kyi mnal lam du gser gyi rgya phibs dang bcas pa lhos yongs su rdzogs pa gsal sam gyis gzigs /
mi zhig na re sngar byas la 'gyod sems dang phyin chang la sdom sems gyis sogs mang po zer byung yang brjed nas mi 'dug gsung ba sgra ji bzhin pa rang gi min pa 'dra /
rdog gis jo 'o chen po lha sar spyan drangs te bsu ba'i tshe thugs rje chen pos kyang bsu pa mdzad pa'i mi hreng skya bo zhig byung nas ma hA paN+Di ta byon pa legs so rgyal bar gyur cig gsungs nas bzhud pas jo bos chibs pa las babs te brgyugs pas ma zin pa'i lo rgyus dang /
khu ston yer bar byon dus nya mgo gru'i mnyan pa lta bu'i rnam thar yin nam snyam /
de nas rim gyis gnam 'gag gong du phebs 'brug pa sprul sku rin po che mjal ba gnang /
phyag mdzod mnga' ris pa dang sngar nas thugs 'dris yod gshis lha sa bar gyi chibs khal /
zhabs skor ring mi gsol mar dang bzhugs shing phul /
me phag hor zla bcu gnyis pa'i tshes gcig la bstan pa'i bdag po jo shAka rnam gnyis /
rang byon lnga ldan /
byams pa chos 'khor sogs rten rnams zhib mjal ngos bstan 'gro'i legs tshogs sdel ba'i smon lam rgya cher mdzad /
rim gyis zhabs skor btsugs /
sa byi hor zla dang po nyis brtsegs kyi snga mar cho 'phrul mchod pa'i smon lam chen po mo tshugs pa'i nged 'bras spungs nas tshogs dbur lha sar slebs /
chu rta tshong 'dus lcang ra stong du zha lu ba'i chen slob rnams phrad par byung ba de dus bral 'go ma des skyes bu dam pa dang mjal ba ni dkon pas bla ma'i rnal 'byor zhig bka' drin skyong dgos zhes ngos kyi rgyu mtshan byung ba ltar 'phral du phul gsung 'phros mdzad mkhan de rje bla ma yin par snang /
de skabs sger du zhal 'tsho ba med /
de skabs ngos phrad kyi thugs re bskyungs na'ang khe gsum nas lcam yum sras byon pa 'brig pa'i bzhugs mtsher gcig pa gdong dga' ba dang bde rgyas pa gnyen lam du song ba'i gdong dga' nas gzhon pas ban rtsa'i sme sbyor yed tshul zhus 'dug pa bzhin 'dir rgyu mtshan gleng bar brten dgongs mo'i smon lam la 'gro khar ja gral zhi gi thog ngos mjal zhus /
de bar ri phug gi dbu mdzad yon zer ba las rgyu mtshan zhib pa ma nges pa gsung bgros la gzhigs pa na char lugs pa zhig yin pa 'dra snyam sang gung tshigs grol 'phral gdan drangs /
ja sbyor gsum tsam gyi yun gsung gleng 'phel bar byung zhing zur gsos phul /
byams pa gdan 'dren gyi sang nyin ka brgyad sbug tu gung tshigs kyi mgron la phyin dus @# / /
rje 'di nyid kyang lhan cig par byon /
rgyud sde spyil sa zhal gyi phyag bzhes 'dra mi 'dru'i dbya ba dang bya brag kha'u brag rdzong pa'i skor la zhib cha shin tu che ba gsung gin 'dug pas 'di lta bu'i mkhas grub chen po snyam snying nas mos ba thab /
tshar lugs kyi chos bka' 'dra zhus na snyam pa shar yang sde pa bsod nams rab brtan gyi dgongs mngangs ma phyed pas lag zag tu 'gel ma bde /
de skabs gtsang dang sa khad 'gyangs shing nye skor du ngo mkhyen pa'i rigs che ba med gshis gsol chas re dgon byung tshod nas /
bka' las /
bka' brgyad smad pas spyan 'dren zhus pa'i phyag phyir shog gsungs nas phyin sder kha mang po 'dug pas rnam rtog la 'di rnams nang du slebs na dbul ba sel ba 'dug ste sus khyer 'dis khyer med pa la 'gro'am bsam pa la rdor legs phrug gu chung du yin kyang hur drags thams cad gzan khyogs byas khyer nas nang du slebs /
bla ma thugs rje can gyi bka' drin gyis de skabs kyang mu ge dang bral zhes gsung /
ngad 'bras spungs su 'gro khar rje nying la bdog pa'i skyes dang gsol chas phul /
gshol bton pa'i zla ba gnyis par yar klungs bkra shis rtse nas chibs bsu byung ba bcas yer pa lha ri snying po'i gnas yangs rdzogs dang /
dpal bsam yas kyi dbu rtse rigs gsum mjal kha gnang nas yar klungs su khyab bdag gnas gsar ba chen po dang gdan 'dzom /
zhag bco lnga'i ring bzhugs te phar bu lugs dus 'khor gyi yig cha rnams dang /
chur bde mchog bde chen ral gcig gi glegs bam gyi lung rnams gsan len mdzad /
chos sde nas chibs khal g.yar po dang bcas gong dkar rdo rje gdan du phebs /
rje nyi ma gling ba dang mjal 'dzom mdzad pa sngar nas dpon slob thugs 'dris pa lta bu'i thugs nang gtsang ba byung /
tshur sgrol dgar gyi rjes gnang dang phur bu ston rin po che'i gsol 'debs tshogs gnyis ma dang rnam rgyal gyi gzungs kyi lung 'bul ba mdzad /
rab 'byams chos rje rin cen rgya mtshos sne shan dang rtse'i mi sna bcas phyi nang gi rten tshang ma zhib gzigs ngos gsung ngag lam 'bras gsan pa'i snyan gsan phul nas ri phug tu phebs /
dbus phyogs nas phyag tu 'byor pa'i rnyed pa dang rin lding spyi so'i 'bul ba khang drang nas kyi ma'i gos sna thig sogs phyag rdzas gsar 'byor gyi steng sngar gyi gser spyi dang bcas byams pa gling gi dgon par sum gyi dgongs rdzogs su bzlog btsugs te /
sku'i rten du yang dag par rdzogs pa'i sangs rgyas shAkya'i rgyal po'i gser sku /
thams cad mkhyen pa bu ston yab sras kyi sman sku /
gsung gi rten du mkhas pa tsan+d+ra shrI dang shar chen ye shes rgya mtsho'i gsung 'bum po ti gsum /
thugs kyi rten du dngul dkar gyi mchod rten mda' gang pa dri med kyi srog shing 'dzugs pa'i cho ga sogs rten rnams la gzungs 'bul dang rab tu gnas pa'i rim pa shin tu dngos gtsang ba byin rlabs kyi gzi 'od 'phro ba gnang /
sku gzugs mchod rten gnyis ri phug gi gzims mal sku 'dra rin po che'i sku mdun du bsgigs /
yum gyi gdung rus rnams rus chog mdzad par bu ston rin po che'i phyag par gyis sAts+tsha btab ste ri rtse dang chu bo chen por gdan drangs @# / /
zhabs cung zad bsnyun par phyag rdzas lhag rnams sku rim du btang bas sku chas dkon gshis shi gson gyi don du grong chog gi sgo nas gzhan phan rgya cher mdzad /
zha lu mo yan rnams kyi do dam byas nas gzhi byes kyis dbang gzhi btsugs pa' 'bul bar nas khal sum brgya tsam dang /
rdor legs bkra shis lhun po dang ngor gnyis su me tog 'bul bar rdzong bda' gnang ba'i skyes sogs kyis gsol thabs tshugs pa byung /
sa glang dbang ldan chos 'khor bas gdan drangs tshogs pa la gsung chos mang po 'bul ba mdzad /
grwa rkyang so sos kyang thab gdan chas sogs nyer mkho'i rnyed pa btab /
ri phug tu phebs skabs khang drag nas kyis shar chen du gdan drangs /
de zhor rtse chen sgrol ma mdzad te khrus gsol rgyas par gnang nas khrus chu bum pa gang bsnams te pa rnam dga' gdong rgyab rir sman chu grang tshan zhig yod 'dug par phebs /
de'i sngon sde pa nor bu dpon g.yog gis grang tshan brgyab nas log rjes rdzing chu phran bu ma gtogs bskams 'dug pa ston pa sangs rgyas kyi sku la sgrol ma'i khrus chus sku khrus gsol ba'i chu rgyun rdzing nang du 'bab pa byas /
gser chos kyi man ngag ltar rje btsun ku ru kul+le la gsol 'debs dang gtor ma gnang bas rdzing mer gyis skad cig nyid la khengs te rdzing gi phyir lud 'gro ba byung /
grang tshan bsten pas zhabs yab nang du mi shong ba'i snyung ro de yang zhag gcig gnyis la gzhi med du song /
lcags stag lo nged rang gi ring 'tsho'i rten 'byung gi ched du gzims mal sku 'dra'i sku mdun du rnal 'byor rgyud kyi bshad rgyud rdo rje rtse mo'i cho ga rdo rje 'chang mkhyen rab chos rjes dbang ldan chos 'khor du bcugs pa'i phyag len ji lta ba /
sgo bzhi'i dbyangs chos skyong chen po'i bstod de sogs zhag bco brgyad bsgrubs pa'i mchod gzhis snga sor rje nyid la gtsang sde srid kyis gnang pa gzhung nas de lam du 'jags pa'i dar rgyas gzhis ka sbyor ba mdzad /
spra dbyangs lha mo'i rjes gnang spyi 'gro'i gzhogs drung las sgra tshad pa nas brgyud pa'i khungs btsun de shin tu dkon pa dang 'jigs byed ro langs brgyad skor gyi dbang gnyis ngor du mkhan tshan shes rab 'byung gnas la gsan /
dpon slob paN chen rin po che sras la phebs 'phros 'dug pa mjal ba legs tshul snyan 'bul mdzad pa bzhin dor mkhan pos byon par /
paN chen rin po ches gdan bzhengs phyag babs sogs legs po gnang bas bka' gros thon pa'i chad du phyin /
ma he mchod par dmigs pa'i bu lugs gshed dmar lha lnga dang tshar lugs rdo rje 'jigs byed las gshin dang bcas pa'i ljags bsnyen gnang /
ma he'i bka' bsgor bkra shis lhun po nas dpon slob zhabs drung phebs pas gra sgrig gis zha lu'i grwa tshang bzhi'i grwa pas mkhom par ri phug dbu mdzad kyis drug cu pa mdzad srol yod pa ltar rje 'di nyid kyis gshed dmar drug cu pa'i rdo rje slob dpon gnad pa'i cho ga grar rin lding grwa chang nas grwa pa bco lnga bzabs mchor dang bcas 'ongs par gshed dmar lha lnga'i dbang bskur rgyas par mdzad /
dbang ldan chos 'khor nas gser rnga zhe gcig brnyan po dang bcas drug cu pa sogs smin rgyas kyi thugs khur bzhes pas dpon slob paN chen rin po che'i dgongs @# / /
par shin tu bde bar byung /
shing rta paN chen rin po che sku na smin pas dbus phyogs su phebs 'gul thub ris min 'dug pa nas nged dang mchod yon gnyis gtsang phyogs su bteg /
bkra shis lhun po'i rta su ba'i slob / /
dpon rnams kyi khrod du rje bla ma 'di nyid byon zhing /
ser sprang pa'i zlar zha lu'i gnang mang hrags bzabs mtshor mchis /
zha lu'i dbyar bdag gnang gi yod 'dug gshis sang nyin bla brang rgyal mtshan mthon por ja sbyor sprel zhig la gsung 'phros phran bu las brling ba ma byung /
nged rang gis kun mkhyen bu'i sku bstod dag pa don dam mar grags pa brtsams pa chogs su 'dzugs pa'i khur bzhes gnang /
rgyal po sku ltem nas phebs ma thub rung nged dang sde pa sogs kyis zha lu ri mthil gyi gnas mjal rgyas par byas pa'i gnas bshad kyi phyag chen tshang ma rje bla mas gnang /
bu ston rin po che'i gsol 'debs /
dpon slob zhabs drung gi brtan bzhugs nged rang gi rang 'tsho'i tshigs bcad gsum tshogs chen la gyis gsung ba bzhin bklags lung phul /
zla ba bcu gnyis pa'i nang du rje bla ma dbus su phebs 'bras spungs su zhag shas bzhugs dgos tshul phebs pa ltar tshe dpag med grub rgyal lugs dang snying po don gsum gyi nyams 'khrid sogs phul /
sngar nas 'di rigs kyi 'jug med par brten zhib dpyod kyi do gal ma shar ba 'di lo bstan 'dzin chos rgyal gshegs pa'i bur sbyong bzhin ma nges pa'i dgos pa byung na snyam phung po sreg sbyang gi skor dang rim gyis rab gnas sbyin sreg sogs dogs gcod mang du zhus /
gsol phogs kyi 'dzin dang bcas gong dkar chos sder phebs /
shing lug lo nyi ma gling du rdo rje 'dzin pa chen po tshul khrims bkra shis pa'i drung du dpal ldan sa skya pa'i zab chos gsung ngag rin po cher dor rdzong chos sde bste thun mong ba'i lugs gsum /
thun mong ma yin pa slob bshad dang bzhir yod pa'i srid gsum 'gran zla bral pa chos rje bla ma dam pa'i gsung rab pod nag gzhir bzhag pa'i dbang 'khrid byin rlabs gzhung bshad lung man ngag sgrub pa lung sbyin gyi bar /
rdzong lugs kyi gegs sel gyi yi ge gcig ma gtogs bla ma rin po ches gang gsan thams cad bum pa gang byo'i tshul du thugs kyi za ma tog gtams /
bla ma kun bzang rtse pa paN chen bsod nams mchog ldan la yag khams gsum rnam rgyal dang chos dbyings gsung dbang gi dbang sogs chos bka' du ma gsan /
de nas 'bras spungs su phebs zhag kha shas bzhugs yar klungs bkra shis rtse chos sngar gsung chos gsan ring phogs yig gi 'dzin phul /
hor zla lnga pa'i nang du bkra shis chos sder phebs nyin rol cha ser sbreng sogs phebs bsu'i bkod pa rgya chen pos mdun bdar te rdo rje 'chang bka' 'gyur ba chen po dang gdan 'dzom bka' 'gyur bzheng ba'i thugs brel mchod ring gsar ma'i rgyud 'bum sgrub thabs brgya rtsa /
gshed dmar spros med kyi 'khrid sogs chos bka' mang du gsan zhing 'khor lo sdom chen gyis gtsos pa'i dbang chos du ma 'bul ba gnang /
smin drug zla ba'i tshes nyi shu nas kun mkhyen klu sgrub rjes /
tshogs par bshad pa'i drang don za zi'i gtam / /
rnam par spangs @# / /
te slob bu mchog dag la / /
gces par gdams pa nges don snying po'i chos / /
zab mo slob bshad 'khyongs par byin gyis rlobs / /
zhes tshogs bshad tshig gi na yams tsam ma yin par snang gsum gyi dus srid 'byor kun skyug nad can la zan bzhin blo ldog pa dang 'khor 'das dbyer med kyi skabs kun rdzob chos kyi rang mtshang mngon sum du rdib cing bum dbang man chad la so so'i dmigs pa rdo rus thug par ma zad tshe 'dir grub mtha' ma snyogs na bar do sogs lam gyi tshod 'dzin rnams nyams 'og tu chud nges pa'i gnad kyis tshar chen gyi gsung mgur las /
bdag dbang po brtul zhing brtson 'grus zhan / /
don gnas lugs tshe 'dir ma thob na / /
'phrang srid pa bar do'i gnas skabs su / /
lam dran pa rnam gsum gyi gdams pa bsgom / /
rje bar do 'phrang sgrol gyi rdo ring pa / /
sems rang byung rtogs par byin gyis rlobs / /
lam de dag gi nyams tshod 'dzin pa'i phyir / /
thabs sgyu ma rmi lam gyi gdams ngag gis / /
dus nyin mtshan gyi snang ba gcig tu bsres / /
sgom khor yug gi ngang la nyams su len / /
rje sgyu ma ngo sprod kyi rdo ring pa / /
lam rmi lam 'byongs par byin gyis rlobs / /
zhes sa skya tshad kyi rna bar ma grags pa'i ma dang mkha' 'gro'i kha rlangs mngar por 'thul ba gsung ngag slob bshad kyi nyams 'khrid zab mo'i dbu btsugs /
me sprel dbo zla'i dkar phyogs rgyal ba gnyis pa'i tshes la gegs med du legs par gub pa'i chos yon rgyas pa dang bka' 'gyur rin po che bzheng ba gnang ba'i legs byar sngar lo gsum ma gnang sa'i ri phug gi gzims khang rnam grol yang rtse rtsa ba nas 'bul ba mdzad pas thugs dgyes pa'i rtse mor phyin /
khyab bdag bka' 'gyur pas mkhan po /
rje 'di nyid kyis las slob mdzad nas brtal zhugs spod pa'i he ru kaH kong smon rdzogs chen ba nam mkha' 'jigs med kyi gra slob shel brag tu sdod mkhan 'ga' zhig r+wa ba byung bsnyen rdzogs su sgrub pa mdzad /
pho brang chen po sne'u sdong rtser lha gzigs phag mo gru pa mi pham bsod nams dbang phyug grags pa rnam rgyal dpal bzang po mjal bar phabs pa deng zha lu pa'i sbyin bdag gi rtsa ba yin zhes dgyes dgyes dang bsnyen bkur gzangs bstod gnang /
dpal ldan bla ma dam pa bsod nams rgyal mtshan dang rnal 'byor dbang phyug yar klungs pa seng ge rgyal mtshan gyi bsti gnas rtses dang bsam gling bde ba chen po'i gtsug lag khang mjal bar phebs /
sku 'dra tshul khrims ma sogs la smon lam rdo rje'i chos skyong rnams la bka' bsgo gnyer gtad mdzad /
sger pa gzhis kar phebs zhal ngo rnams kyis bsu phyag sogs gus pas btud /
grub thob chen bo'i sku brnyan gyis gtsos phyi nang gi rten rnams zhib mjal gnang skabs da lta'i rje drung ngag dbang bstan 'dzin phun tshogs dgung lo bzhi tsam 'gro ba des grub thob chen po'i sku brnyan phyag nas ma'i sku mdun nas dpe cha shog gcig ma zhig bsnams nas gzhan su la'ang ma sprad par phul ba sgra mi snyan pa'i tshe sgrub yin snang /
tshur lam phan bde'i 'byung gnas zan g.yang mi 'gyur lhun gyis grub pa'i gtsug lag khang gi dbu rtse rigs gsum /
gling bzhi gling phran jo mo glang gsum dang @# / /
bcas pa'i gnas mjal mchod 'bul rgyas par mdzad nas dpal ldan 'bras spungs su phebs gsung gleng zhib mol ngos rim gyis gong dkar chos sder chibs kha bskyod pa'i nyi ma gling du dus 'khor dang yo ga rdor dbyings kyi dbang /
sgra mi snyan pa'i tshe sgrub kyi lung /
rin po che kun bzang rtse par rtse mo rigs bsdus kyi dbang dang rtogs brjod dpag bsam 'khri shing gi lung /
rab 'byams chos rje rin cen rgya mtsho'i chos sgo'i 'phrin las dang por 'byed pa'i rten 'brel du 'jam dbyangs a ra pa tsa na'i rjes gnang gsan /
mtshungs med nyi ma gling pa'i gsung bzhin rje dpal ldan tshul khrims /
kun bzang rtse pa /
mdo pa chos rje /
rab 'byams chos rje sogs dbang cha gnyis la dpal mchog rdor sems dang mi 'khrugs pa lha bcu gsum gyi dbang sbyor drug gi sngon 'gro yan phul ba'i dkyil 'khor zha lu nas bris pa mkhas pa gnyis kyis bzhengs pas rje nyi ma gling pa'i gsung las /
nga'i ma dgon zha lu de brlag pa med pa 'dug gsungs dgyes skad /
grwa dam ngas la yog 'khrid sogs lung kha shas stsal /
nyi ma gling pa dang dpon slob gnyis brtan bzhugs 'bul res dang phan tshun thugs 'phreng bzhin pa'i dang nas bla ma rab 'byams pa dang dpon tshang 'jam dbyangs gnyis phyag phyir 'khrid phar bam dpal 'khor chos sder rab byung bsnyen rdzogs kha yar sgub pa gnang nas ri phug tu rab 'byams chos rjer rje btsun gong ma gsum gyi bka' 'bum gyi lung gsan /
phar yang 'ga' zhig gnang /
dbang ldan chos 'khor ba dang gzhi grwa mang zhig la rab byung bsnyen rdzogs stsal /
bkra shis lhun por dpon slob paN chen rin po cha mjal bar phebs pa'i ja gral gyi sar bla ma rab 'byams par bka' 'gyur gyi lung yod tshul snyan 'bul mdzad par karma pa rang byung rdo rjes g.yag sde paN chen la dbyangs gsal gyi rjes gnang bskur nas des chos thams cad thob par 'gro gsungs par gzhogs drung nas kar lugs pa rnams kyis lung mdzad pa yin /
bklags lung khungs ma dang sang bod na med tshul sogs bka' phebs rgyas par stsal /
byams pa gling du chos dbar bteg kun mkhyen bu'i nye gnas bsod nams grub kyis mdzad pa'i gar yig steng nas dus 'khor gyis gar dpon tshang 'jam dbyangs kyis phul ba bzhin sbyong bdar dbyis phyin pa gnang /
lho bod kyi bde gzar chen po da langs pa'i sa skyong bsod nams rab brtan dpung thog tu rgyal rtser phebs pa mjal bar byon /
ri phug gi dus 'khor sgrub mchod la sa gar sbyin sreg mchod gar sogs kyi gar dpon dang chog dpon rje bla ma 'di nyid kyis gnang dkyil 'khor de'i steng snye mo ru'i bla ma sogs nyer lnga la bdag po chen pos mtha' brten pa'i dbang rdzogs par stsal lo / /
rgyud sde rnam bzhi'i smin byed dbang gi sgo / /
sgo 'phar brgya t+ph+rag phye tshe gdan gsum kun / /
kun nas tshang ba'i mgon khyod 'od yin zhing / /
zhing khams rgya mtsho'i gtso bor dag dod 'khums / /
spas pa'i rnal 'byor ma dngos gru 'dzin du / /
gshegs la bltos pa min kyang rjes 'jug rnams / /
tshogs chen gsog la bskul 'dis thams cad sgrol / /
sbyin pa'i pa @# / /
rol phyin pa ming du zad /
'od gsal lam nas lha ldan gan+d+ho la / /
ma sgribs shar pa ji bzhin mngon sum du / /
gzigs tshe bla nas blar 'phel dad pa yis / /
rgyal kun byin rlabs thugs kyi dpal bad gtams /
khrus gsol bcom ldan rigs byed lha mo'i mthus / /
sdig to'i dri ma 'khrud ba'i rdzing bu ru / /
gyen 'phyur sman gyi chu bo a gastyas / /
gzhan snang zug rdu'i dug kun drung nas phyung / /
rang byung thugs rje che sogs ri mthil gyi / /
gnas rten mig gi bdud rtsir bsten pa'i tshe / /
dad spel lo rgyus tam bU ra yi rgyud / /
khyab bdag bla ma'i rnam dbyod sor mos bskul / /
thu ston 'jigs med dpa' bo'i chos kyi sder / /
thub gzhung lus kun rdzogs pa'i gsung ngag chos / /
mkhas grub rdo rje'i slob dpon nyi gling rje / /
se ston dur smrig zol gyis 'ongs pa bzhin / /
thun mong lam gyi kun+da bzhad nus pa'i / /
bstan 'dzin 'bum phrag zla bas 'byed min gnad / /
slob bshad pad dkar ze'u 'bru'i sbang rtsi'i bcud / /
'thung ba'i skal bzang bung ba khyod nyid tsam / /
'chi med grub pa'i mgon po lcags zam pas / /
tshe byin brlabs pa'i rten 'brel lhun gyis grub / /
'jam mgon gong ma'i legs bshad lha lam gyi / /
mtha' 'jal gshog rdzogs mkha' lding gnyis gzhan med / /
dpal ldan rgyu skar dkyil 'khor gzhal yas khang /
'gro la mngon sum ston pa'i zla ba bzang / /
rin cen mdzes ba'i ngo shal ter dor nas / /
phyag dar khrod pa'i gos kyis klubs 'di ci / /
sa khyi gnam sa'i dbang phyug bstan 'dzin da yan rgyal po'i khri 'don la phebs zhor gong dkar du khyab bdag nyi ma gling bdag zhing du gshegs zin 'dug pa'i gdung mjal mdzad /
de skabs khri 'bul ba'i mi tshogs ha cang chas pas nged dang mjal gleng zhib par ma byung /
sa skyong bsod nams rab brtan la zha lu mthil gtsang dgon gyi bka' khyab dgos chul zhu gnang ltar sde pa nor bur bslab ston phebs /
gtsang du byon nas rje nyim gling pa'i 'dra sku legs bzhig bzhengs pa dang lhan du dngul gdung thebs su srung bcu gsum 'bul ba gnang dgos tshul phebs ba'i bogs zhing sbyar bar brten lo lo bzhin dus ja chag med tshugs pa'i thugs khur che 'du bzhes /
bkra shis lhun por gtsang dgon skor gyi rgyu mtshan 'bul ba mdzad pa'i bca' yig bu ston rin po che'i dus sor bzhag la yul dus kyi dmigs bsal dgos pa rnams rje nyid kyis dbri snon mdzad nas dpen slob zhabs drung gi sbyan lam du bab pas rin po che bka' drin bskyangs 'di 'dra zhig rang dgos gsungs dgyes pa'i gsung dang bcas mjug tu bu ston rin bo char hor rgyal pos gnang ba'i shel tham gyis mnan /
kun mkhyen bu ston rin po cher gsol 'debs dang bstan ba yun ring gnas ba'i smon lam gsung rtsom gnang /
sku zhabs pa kha cig la rin po che lta bu thams cad kyis byas na rang lugs kyi bstan pa la dga' mo yong bar gda' ste gsungs skad /
gzhis ka rtse nas mi sna'i tsha 'jun dang bcas b+jol nyog tu sbyod pa rnams nyin gcig la byi rol tu dbyung nas khrims legs bar bsdams te ra lta'i bar du gnas pa dam pa 'di'i bka' drin ni zha @# / /
lu ba rnams kyis gzhal dka' /
khams mnga' ris kyis gtsos pa'i phyogs mtha'i gra rgyun yong srol mi 'dug cing tshong 'dus sogs nye skor rnams kyang 'gags pas gra rgyun shin tu dkon par rje 'di nyid kyis phebs sgo byung pa bzhin zha lu mi sde'i mi gra yangs pa dang dge 'khor bu gsum bar ma'i gra khral sbyor 'jags byas /
gong dkar nas kun bzang rtse ba dpal ldan tshul khrims ri phug tu gdan 'dren gnang /
sa phur stod las smad las kyi dbang sogs chos bka' mang du gsan /
phar sgrol ma lus dkyil gyi dbang sogs kha shas phul /
bla ma phyir thegs nas bsnyen chen bar chad sel byed du sgrol ma bcu bdun ma'i ljags bsnyen gyi rjes su de ba pi tsu'i skabs sku khams shin tu 'dus che bar mnal lam du /
rdo rje 'chang dbang phyug rab brtan phebs nas de ba pi tsu'i sngags phreng zhal nas 'khor bzhin pa de phyag gis bzung ste khyod la mi dgos na bton gtod gsung ba dang /
yang nub cig rmad lam du rna bar brgyud ldan gyi bla ma dam pa la bcud ldan gyi gdams ngag zhus nas dben pa'i gnas su nyams su len par khyed gang la sdug zer ba dang /
nub cig phyag g.yon pa'i sku rus ma gtogs sha pags bcad ba las sku mtshal mang po zegs yod gi 'dug pa mi zhig na re sdug sran chung rang drags pas da nes khrag gi lhag ma ma lus na yong ba 'dug ste lhag dum ba lus song zer ba byung ba ni sngon rnal 'byor dbang phyug kyang grub ba brnyes khar khams 'dus kyi 'phreng bgegs kyis mnal lam du ltas mi sdug pa mang du byung ba 'phreng ba chab khang du bor nas ci bder bzhugs pa na bdag med ma bud med tha mal ba'i tshul gyis grub pa thob khar dam tshig nyams sam zhes lung bstan pa bzhin slar bskyar nas sgrub pa mdzad pas bdag med lha mo bco lngas rjes su bzung ba'i lo rgyus dang phyogs mtshungs shing /
sku mtshal gyi lhag lus pa'ang bsnyen chen rdzogs par grub na sngon bsags kyi sdig sgrib mtha' dag lhag med du byang ngo zhes ba'i brda yin nam snyam /
gong dkar du khyab bdag bka' 'gyur ba chen por gnas tshul 'bul ba gnang bar zhib bslar 'bul tshul gyi zhu lan byung /
'on kyang sku gegs kyi rnam pas sku mtshams 'phror lus /
hor zla bcu pa'i chos pa bcu'i nyin rdo rje 'chang gnas gsar ba chen po lang+ka'i rgyal khab padma 'od kyi zhing khams su gshegs pa'i dus mnal lam byung tshul bka' las ri phug byang gling du rje bka' 'gyur ba dgyes mdog rnam po byas bdag gi rtsar phebs nas phyag /
'phrer rak+sha de 'di da dal mi dgos pa 'dug thugs bcag mdzod cig gsungs nas bdag la gnang /
sku mdun tshur bstan rgyab 'gros kyis sgo nang nas zhal 'dzum pa mdzad nas thegs song zhes gsung /
de yang rje bka' 'gyur ba gong dkar du me tog 'thor ba'i zhugs 'bul la rje 'di nyid phebs dgos tshul gyi nged rang nas yi ge phul /
gong du slar zhib cha 'bul gsung ba'ang 'di la dgongs par snang /
de skabs gang sgo zhang tshan dang bkras sgang nas sogs lag sbral gyi bde gzar langs ba'i skabs yin rung ba rnam man la skya langs med gshis khyab bdag zha lu pa chen po shar rgyag tu chos sder phebs /
bla ma rdo rje 'chang gi @# / /
sku gdung rin po che 'jam dpal dbyangs dmar po lha lnga'i dkyil 'khor gyi gtso bor bzhengs pa la sreg rdzas kun tu bzang po'i mchod pa'i sprin phung rgya cher spro bar mdzad pa'i tshe zhugs rtsol ba la ma bltos par rang 'bar lta bu dang de'i sang nyin me tog gi char 'dra ba nyi ma'i 'og nas 'od skya sim sim gdung khang la he bar mang du babs pa'i ngo mtshar can byung /
thugs bral chod nas rje bla ma po ta lar phebs /
sa'i snying po 'khor lo bcu pa'i mdo las bshad pa bzhin nged rang yang 'jig rten khur len dang khyad par bde gzer gyi g.yeng bas bdag chen sngags 'chang chen po dang 'brug pa padma dkar po gnyis la 'gran bzod pa'i ban ling gis blo kha rdzogs pa'i zhib cha zhu ma thub rung da lta'i bzhugs gnas grang khang chos 'khor shar chen dang khang rnying pa'i mchod gzhis bkra shis lhun po'i gzims dpon sog po blo bzang chos 'phel gyis phrogs pa lcags yos sa skyong bsod nams rab brtan gyi dgongs khrel la brten tshang ma shor ba'i gzhung khongs su yod pa dgongs bzhed ltar phyir 'bul zhus pa khyab bdag bka' 'gyur ba chen bo'i dgongs rdzogs la dmigs nas gsang 'dus sgrub mchod nyin bzhi spar ba gnang /
lcags khyi'i ston sa skyong 'phrin las rgya mtsho'i khri 'bul la phebs /
de skabs rje 'di nyid dang lhan du bor mkhan chen dpal gling pa gra thang mkhan po sangs rgyas dpal bzang sogs kha shas la chag lugs tsha dpag med kyi rjes gnang /
grub rgyal dang rta mgrin gsang sgrub kyi byin rlabs /
thig le bcu drug gi dbang /
bka' gdams pa chos bu chos /
sbyod 'jug gi lung dang ngor mkhan po byon rjes slar dpon slob rnams la dmar chung skor gsum dang beg tse'i rjes gnang rnams phul /
thig le bcu drug gi nyin 'ja' sbrin byung phebs pa thams cad mkhyen pa dge 'dun rgya mtsho'i rnam ther bzhin chos kyi che bar mngon /
zha lur mchod gzhis dgos tshul md+jad pa bzhin pa rnams la phyi gzhis ka'i mi gra yong 'bab rnams sbyor 'jags zhus pas dus mchod chen mo'i nyi ma bzhi 'phar ba dang /
zhing yan 'bul mkhan rnams dang bcas deng sang dpal mchog dang rtse mo gnyis zhag bcu gnyis kyi bar tshugs pa'i cho ga yongs rdzogs re 'gro gi yod par snang /
gsol phogs phul nas dga' ldan khang gsar gyi lcog tu khyab bdag zha lu pa nyid kyis zla gcig bar rta mgrin zhabs brgyad pa'i ljags bsnyen gnang /
de grub nas po ta lar rgyang cam bzhugs /
ded kyis khyab bdag bka' 'gyur ba chen pos thugs rtsom mdzad pa'i rnam sras lnga phrag lnga'i rjes gnang gi yig cha'i lung zhus pa chos 'brel gyi thog ma yin /
de snga zhig mnal lam bzung nas nged la dus 'khor gyi dbang gnang rgyu'i lugs kyis 'phur nas po ta lar phebs pa'i gzims chung de da lta'i 'di ga sgra ji bzhin par 'dug gsung /
nA ro mkha' sbyed kyi byin rlabs dang nyams 'khrid yang bskyar zhal gyi spu gri so bsdebs kyi 'khrid /
rigs 'dzin chen po'i dag snang rlung sbyor tshe sgrub /
gshed dmar bskyed rim sogs 'jam dbyangs mkhyen brtse'i gsung bod longs rdo rje 'chang dbang phyug rab brtan gyi gsung 'bum thor bu /
dbyangs can dkar mo'i rjes gnang khyad par can @# / /
dang sgrub skor /
rtse mo'i kha 'bar ma sogs bla ma sna tshogs kyis mdzad pa'i sgrub skor rjes gnang gi yi ge /
nyi ma mdud gang ma'i sgom lung sogs dang rje nyid kyi thugs rtsom pod longs tsam yong chod nas rab gnas phun tshogs dpal 'bar gyis gtsos zab chos mang du zhus /
khyab bdag gnas gsar ba chen po dag zhing du gshegs rjes char chen rdo rje 'chang gi ring lugs 'dzin par rje 'di nyid las lhag pa zhig mi 'dug pa dang sa zhal gyi rab 'byams rgyud sde kun la mkhyen rab zla bral bar dbang rnon chos rjes 'brang ba'i dad pa lhag par thob /
chos ldan gyi bya ba rgya che ba re mdzad res kyi smon lam log pa'i 'tshub lhongs re yong gi yod 'dug pas brtag babs bzhin dpal 'bri gung zur pa rin po che gnam lcags me 'bar gyi gter gsar hUM sgrub rdo rje gro lod kyi dbang lung phul /
gong dkar chos star aSh+Ta'i bsnyen chen gyi ring rtse nas gsol phogs kyi 'dzin dang bcas phyir phebs skabs zhal gnad dbab mgon po'i rjes gnang nge chad par nye 'dug pa khyab bdag zha lu bar 'bul dgos pa'i mtshams sbyor gyi yi ge bsnams nas lcags zam du phebs pa dpon slob thugs nang gtsang zhing dgyes pa'i sgo nas rta mgrin zhabs brgyad pa'i byin rlabs dang lung gnad dbab mgon po'i rjes gnang byung zhing rjes su 'phags chos mang du gsan /
bka' las /
bdag gis tshe 'di la mjal kha dus la ma thob na phyi ma myur du mjal ba dgos zhus bas dag byed phebs byung ba sprul pa'i sku 'di dang myur du mngal ba la dgongs pa yin pa 'dra la /
bsung par cha mtshams ji ltar dam yang sker pa'i zhal ngo rnams ngang rin po che rang nam yin la mtshams 'og tu phebs chog gnang ba sogs bka' drin bsam gyis mi khyab pa bskyangs /
dbul gdung bzhengs dus sku rgyur phan pa'i srad bcu gcig phul zhes gsung /
gong dkar sne'u khang gsar du bzhugs skabs mnal lam du rje nyid lcags zam gyi kag+Ni ngos nas zhal shar du gzigs nas phebs pa dang shar nas 'phreng nge la grub thob thang stong rgyal po mi lpags kyin bza' gyon pa zhig byon brag rtser bzhugs nas g.yang gzhi de thengs gsum brdabs song bar rje bla mas dri ba zhus pa na lcags zam pa dang khyed la sdang ba'i dgra zhig bsgral ba yin gsung /
da ci drag zhus pas ngan song sdug bsngal ma myong sogs smon lam thob gzhan bye ba rgyu ci med gsung /
de nas mi zhig gis khyed kyis lcags zam la rab gnas gyis zer /
gcig na re lcags la 'gro mi nus zer ba la nga lcags zam pa'i bu chen lcags la 'gro mi nus pa e yin gsungs lcags zam gyi steng gi nam mkha' la 'phur nas lcags zam dang dgon pa la rab gnas gnang ba byung bar gda' /
lcags glang zla ba dang po nas gzung gang dkar rdo rje gdan du thog mar gegs sel la hUM sgrub cig gnang rjes aSh+Ta'i bsnyen chen bcu cha'i sbin sreg dang bcas pa hor zla bcu gcig pa chun la gegs med du legs par grub pa ni snyan brgyud tshad ma bzhi ldan gyi bstan ba'i rtsa ba tshugs pa lta bur song /
dpon slob paN chen rin po che sku na mthon por phebs pa'i phyogs 'byon ma thub gshis kun spangs gnang @# / /
ba'i dgongs pa bstad /
mkhan po 'os mi 'os sna tshogs pa'i khrod nas 'dre dang glud kyi dpe bzhin chos rje thams cad mkhyen pa'i bstan par kha phyogs ma log ba zhig gal che gshis rje nyid sku mtshams la bzhugs thog la skyong 'phrin las rgya mtshos phyag tham mdzad pa bzhin 'di nas kyang da lam sku mtshams kyi thog snyan gsan byung ba rgyal ba gnyis pa bu ston rin po che'i bzhugs khri chos phyogs sum zad 'jig rten phyogs nas kyang shar rgyal bos shel tham gnang ba sogs 'gangs che bas dngos grub kyi sgo bye ba lta bur 'dug pas zhal len gnang ba 'gab tshul zhus hor zla bcu gcig ba'i nang du khyab bdag zha lu pa chen po po ta lar phebs rdor dbyings kyi dbang /
lam 'bras pod nag /
dzam dmar srog sgrub kyi rjes gnang man ngag skor /
skyer sgang pa'i thugs rje chen po gtso 'khor gsum pa /
ba ri lugs kyi rnam 'joms /
seng ge sgra'i rjes gnang dang ngag bsrung 'grol /
dur khrod bdag po'i las tshogs kyi lung sogs zhus /
thams cad mkhyen ba dge 'dun rgya mtshos mdzad ba'i 'dul ba'i bslab bya'i lung phul /
phebs rdzong dang bsko 'ja'i tshan grangs tshogs chen la 'bru 'gyed /
gzhis rtsar sde pa'i phyag tham dang bcas chibs kha gtsang du bskyod /
chu pho stag gi lo cho 'phrul mchod pa'i dus chen tshes drug gi 'phrod sbyor phun sum tshogs pa'i tshe gangs can gyi ljongs 'dir gnas lnga rig pa smra ba la zla med pa'i paN+Di ta chen po bu ston rin cen grub ces ma byon sangs rgyas gsum pa rab gsal gyi rnam par sprul pa'i gdan sa dpal zhi lu gser bkang dang ri phug gi chos kyi khrir zhabs zung gi padma rnam bar bkod par gzhis ka rtse nas zhing mo che ba mi snar mdags pa'i gzhang gi tshan grangs dang gra rigs sbyin bdag sogs kyi legs 'bul bcas phun sum tshogs pa'i bkra shis dang dga' ston rgya cher spel te chos rje thams cad mkhyen pa'i ring lugs dri ma med pa'i me ro slar yang gso ba'i sgo 'phar phye /
zhing mo che bas khyi nang gi rtsis sprod zhib par phul /
bu ston rin po che'i zhal gdams dbu sngas 'gor bzhag nas yang yang gzigs te dbyar dgun gyi dus chos /
gar thig dbyangs sogs gtso bor gyur pa'i sgrub mchod /
dbang byin rlabs /
rjes gnang /
lung nyams 'khrid sogs kun mkhyen mkhyen brtse'i zhabs gshegs pa nas bzung ming gi lhag mar gyur pa ri mo rnying bgab pa slar yang gsal ba'i chul du bstan pa'i gyi dor mdzad /
tshogs bye rdzing mkhan po sangs rgyas dpal bzang gis 'bad pa chen pos gsol ba btab pa ltar mkhan po'i zhar byung du dbon mkhyen rab rnam rgyal sogs don gnyer can du ma la gsung ngag rin bo che slob bshad kyi nyams 'khrid rgyas par stsal /
zab chos 'di nyid gnyan drags pa'i 'tshub lhongs kyi rnam pas kun slong skyon can gyis thugs sun dbyung ba 'dra byung ba'ang ring por mi thogs par zla ba gza' las grol ba bzhin 'jam chags su gyur /
mkhan por sger bu rdo rje brag rdzong ma'i nyams 'khrid /
snyan brgyud bo ti dang kha skong po ti bal cher gyi ljags lung /
rdor dbyings kyi dbang /
sam+bu Ta'i TIka chen sogs chos bka' mang du stsal /
dbus su phebs pa'i nye @# / /
len la rdor legs rdzong bda' mdzad nas grub pa'i 'khor los sgyur pa birU ba'i bzhed gzhung 'jam dpal gshin rje gshed dmar bo lha lnga'i gtso bo la bzhi 'bum dang 'khor la bzhi khri'i ljags bsnyen shin tu dam pa gnang /
chu yos hor zla dgu ba'i tshes 'gor po ta lar phebs r+wa lugs kyi dmar po mdang gzhu 'geng ba'i dug dbang dang /
gur las byung ba'i phyag rdor 'byung 'dul /
snye mdo sngags 'chang shAkya dpal ba'i dag snang gi me dbang /
gtsug tor 'bar ma sogs tshes bka' 'ga' zhig zhus shing 'jigs byed kyi sngags btu'i rjes gnang dang tshe dbang 'chi med dpal ster phul /
ma he mchod ba'i bka' bsgo gnang rtsis 'dug pa 'jam dpal rdo rje dngos dang dbyer ma mchis pa'i 'khor lo'i mgon pos mdzad thub pa gzhir bcas kyang dam tshig mi gtsang ba'i sa nas mang ja sogs zas 'brel byung na 'tshub lhongs mi yong ba'i nges pa med cing /
de rigs la 'jem cha'ang gnang dka' ba nas da lam res ma gnang ba 'gab tshul nan tar gsol /
zha lur phebs nas ma he mchod pa ma grub bar 'jigs mdzad rdo rje'i sgrub mchod dang 'brel ba'i ljags bsnyen /
las gshin la bskang ba 'phrin bcol /
drug cu bsogs sku mtshams khog nas star chags su gnang /
shing 'brug la gdan sa chen po dpal ldan sa skyar phebs nyin gar gzhung du las sne drag pa lnga chibs bsur byung /
bzhi thog tu phebs skabs drung 'khor skya sar rnams kyis bla brang mdor phebs bsur 'ongs nas mjal dar dang /
gzims chung 'gag tu phyag mdzod pas mjal dar dang phyag phul /
bdag chen rin po che yab sras gnyis kyis bzhugs khri'i steng nas dbu zhwa phud de bzhed pa dang mjal dar bzhugs gdan bzos sgo sogs bdag nyid chen po bzang po dbil ba'i dus zha lu mkhan por gang gnang ga'u le'i nang bzhin gzangs bstod /
zhabs drung chen mor bde mchog nag po pa'i dbang /
nA ro mkha' spyod kyi byin rlabs dang nyams 'khrid /
rnam sras kyi be'u bum po ti gnyis /
bsam gtan gling pa'i a ti sogs gsung chos rgya cher gsan zhing lugs gnyis nas bdag rkyen phul du byung bas dpon slob thugs yid gcig 'dres lta bur gyur /
slob bshad kyi bstan 'dzin chen po yangs can mkhan po gzims shag pa ngag dbang rnam rgyal la ni gu yongs rdzogs gsan rtsis gzims shag chos rje'i sku khams kyis ma lcogs par brgyud pa rin chen sna bdun gyi rnam thar sogs thor bu dang 'jam mgon sa skya pa'i lcam srid zhabs drung rje btsun drung la'ang sngags lung gi rigs gsan /
yang dag par rdzogs pa'i sangs rgyas kyis rab tu gnas pa'i bse mgon ye shes sems dpa' dngos su bzhugs pas gtsos mgon khang dang mchod khang rnam grangs ches mang ba /
dam can srung ma sprin bzhin du 'du ba'i zhing skyong dbang po'i pho brang tshar lugs zhes grub mtha' 'bur bu dod pa'i rdo rje gdan kha'u skyes lhas /
mkhas grub mang pos grub mtha' snyogs pa'i dben gnas bya 'gyur sogs kyi rten brten pa rnams zhib mjal mdzad nas bstan 'gro'i phan bde rgyas pa'i smon lam rlabs chen dang /
rdo rje chos skyong rnams la bka' bsgo gnyer du gtang /
bya 'gyur @# / /
gyi brag logs zhig tu rnal 'byor dbang phyug bir+wa pa gzigs pa spyan 'khrul lam dgongs te zhabs 'bring pa rnams la khyod tshos mthong dam gsungs pa la gang yang mi 'dug zhus skad /
de ni lam 'bras bu dang bcas pa'i gdams pa yongs su rdzogs pa padma'i skud pa ltar phra ba rdo rje'i rang bzhin du mdzad de bstan pa nyin mo ltar gsal ba'i rten 'brel du mngon /
zha lur phebs nas dngul dang gos dar sogs kyi tshong bsgyur la brten 'du khang chen mor gser shog shin tu phyug pa'i shing rtsi legs par bskrun te rab gnas rgyas par mdzad do / /
mang bkur rgyal por gsol ba'i dga' ston zhar / /
mi dbang bka' rtags lung gi lcid chen pos / /
gser bkang dangs mtshor khrims ldan dur pa'i khyu / /
thos bsam skad snyan khrol ba'i cho ga bstar / /
rdor 'dzin drin can bla ma rnam gnyis kyi / /
thugs dgongs chos dbyings kong du nyer rdzogs par / /
gcig tu brtson 'di bshes gnyen bsten tshul la / /
rtag tu du yi rnam par thar pa bzhin / /
gsar pa'i legs bshad dngos grub 'dod 'jo'i gter / /
nA ro ta pa'i snyan brgyud gsang lam mchog /
mgon khyod zhal lung ro bda' 'dud rtsi'i bcud / /
ngoms med 'thung ba'i thog ma'i skal bzang rnyed / /
khams 'dus 'phrang gi dbang du ma gtong zhes / /
khyab bdag bla mas mnal lam lung bstan mthus / /
dgyes mdzad rdo rje yongs bsnyen grub mtshan gyis / /
sa drug mngon gyur dpal ldan chos skyong bzhin / /
brtul zhugs spyod pa mthar phyin thang stong pas / /
log 'dren phye mar 'thag pa'i stang stabs mdzad / /
mkha' 'da' 'dab chags ltar 'phur sprul bsgyur gyi / /
'od gsal gcig gis khor yug 'byams su klas / /
kun mkhyen bu ston zhabs de'i seng ge'i khrir / /
mgon khyod rgyal tshab dam par dbang bskur bas / /
cher snyigs bstan pa'i me tog ldum ngal| /
rnam gsum 'khor lo'i chu bo 'dren par bskul / /
'khon rigs 'jam dpal dpa' bos rjes su bzung / /
rnal 'byor dbang phyug dgyes zhal mngon sum bstan / /
rdo rje'i chos spung rnams kyis 'phrin las kun / /
'bad med sgrub pa'i rten 'byung lhug par 'grig /
kun dga' ra ba'i khor khor yug rnams / /
gser gyi ba gam lta bu'i 'od zer 'phro / /
dam tshig ye shes gnyis med rab gnas pa'i / /
dga' ston dpyid kyi pho nya'i glu bzhin snyan / /
shing sprul gyi ston rje nyid po ta lar phebs hor zla bcu pa'i tshes drug nas zhag shas kyi bar klu sgrub rjes mdzad pa'i lam 'bras kyi 'khrid /
dzam lha 'brug zhon ma'i rjes gnang sgrub skor /
jo bo a ti sha lugs kyi rta mgrin gshog pa can dang shwa na bzhi skor gyi rjes gnang /
bsam gtan gling pa'i a ti /
rnam sras kyi be'u bum /
bu ston rin po ches mdzad pa'i las chog gi lung sogs gsung ches mang du nos rten 'brel gyi khyad nas 'phrang 'go gter ston gyi cho rta phul zhing byang rbod kyi thugs rtog dang bcas sku ha cang bde ba mi 'dug pas byad 'gro la zhus /
dgun grang ring gong dkar chos sder sku mtshams la phebs pa'i gsol chas phul /
sku mtshams ma tshugs gong du slob dpon rnam mkhyen gong pa sogs chos sde'i gra slob kha shas dang gnas gsar 'jam dbyangs bstan 'dzin @# / /
la bu ston chos 'byung dang bsam gtan gling pa'i a ti'i lung gnang /
mdo ba chos rje mtshungs med dge ba'i dbang por 'jigs byed ro langs brgyad skor gyi dbang dang ras chen dpal 'byor bzang po nas brgyud pa'i tshe dbang mda' 'phel ma gsan /
me rta cho 'phrul chen mo'i thog dmar po rir phebs kye rdo rje man ngag lugs kyi rgyu lam gyi dbang /
lam zab bir srung /
nA ro mkha' spyod /
sngar ma byung ba'i gur zhal gyi be'u bum kha skong gi yig cha du ma /
dgos ljon skong gsum thub pa dgongs gsal /
bu ston chos 'byung /
lam 'bras bod dmar dang pod khra'i stod cha /
sman bla'i mdo chog /
mkhan ngag dbang chos grags kyi rnam sras lnga phrag lnga'i rjes gnang gi yi ge ma ti lugs kyi 'jam dkar /
sna tshogs yum /
las gshin dpa' gcig /
bcu bdun ma /
bse bya bzhis bskor /
khrag mdog dmar po /
trag shad /
gdugs dkar /
legs ldan mched kyi rjes gnang sogs dbang lung zab chos mang po /
man ngag dbang rjes gnang gi phyag len dang gzhung don gyi rigs la the tshom ba du mar dogs gcod zhus pas /
mdo las /
gang zhig zas dang gos kyi gtam tsam ni / /
de ni rab dang mchog ces sems ma yin / /
mi yi rnyed pa rab mchog rnyed nas ni / /
gcig la gcig gis chos kyi gtam yang bya / /
zhes zas gos sogs gnas skabs kyi 'du 'dzi'i gleng mo ni skye bo phal ba bdag gi ngang tshul yin la /
rnyed ga mchog ni dam pa'i chos kyi legs bshad yin par gsungs shang /
mgon po klu sgrub kyis /
smra na yid phebs 'brel ba dang / /
don gsal yid du long ba dang / /
chags sdang zhe sdang spang ba dang / /
'jam zhing ran par smra bar bya / /
zhes brjod bya'i don khungs dang 'brel zhing tshig don rnams ma 'dres phar so sor gsal la snyan par smra bas yid la 'jebs pa /
rang phyogs la chags dang gzhan phyogs la sdang ba med pa gzu bo'i tshig gis gdul bya'i blo mchog dman dang bstun te ran par smra ba'i yon tan mtha' dag bla ma dam pa 'di nyid la tshang bas rgyal ba'i gsung rab spyi dang khyad par rdo rje theg pa la mkhas pa'i yang rtser son /
so sor thar pa'i bcas pa phra mo la'ang mi 'da' ba'i btsun pa'i mchog tu gyur /
bdag gzhan mnyam par brje ba'i byang chub kyi sems bcos ma ma yin pa thugs rgyud la mnga' bas bzang po'i tshad du phyin /
bskyed pa dang rdzogs pa'i rdo rje'i rnal 'byor mchog la brten nas rtogs pa'i bdag nyid chen por gyur /
khyad par kun mkhyen bu dang rdo rje 'chang tshar pa chos rje'i ring lugs thugs kyi dpal be'ur bcangs pa'i bstan 'dzin skyes bu zla med bar mthong nas gcam bu tsam ma yin par khyab bdag rdo rje sems dpa'i ngo bor yid ches kyis mos pa thob /
se ston chen po'i dbang chog nges don bde 'jug gi steng nas 'jam dpal gshin rje gshed phyag rgya zil gnon gyi dbang bzhi yongs rdzogs dang byad 'grol phul /
skyi gtsang gi chu bzang pas sku khams kyang shin tu dangs /
nA ro mkha' spyod dang 'chi med dpal ster gnyis kyi brgyud 'debs /
gshed dmar gyi brgyud 'debs thugs sras lo tsA bas mdzad pa'i 'phro 'thung rnams bzhed pa bzhin brtsams /
chos @# / /
yon gyi maN+Dal rgyas par bteg nas gtsang phyogs su thegs /
re zhig zha lur sku ngal gsos nas gdan sa gong du phebs bdag chen 'jam dpal dbyangs ngag dbang bsod nams dbang phyug grags pa rgyal mtshan dpal bzang po'i zhabs drung du dbu sems lugs kyi sems bskyed /
lam zab nang ma sogs dbang lung byin rlabs mang du gsan /
'jam mgon sa skya pa chen po yab sras la dgongs bzhed dang bstun pa'i bka' chos ci rigs 'bul ba gnang /
lo phu mkhan chen byams pa ngag dbang dpal bzang la kye dror 'jigs byed /
rdo rje khyung khra bo sogs kyi zab chos mang du gsan /
bla ma 'di rdzong lugs kyi bstan 'dzin zla med bzhig 'dug ces bsngags brjod kyang mdzad /
sa sprel lo 'gor gtsang nas shar rgyag po ta lar skor tsam phebs nas mi 'gyangs par chos sngar bzhugs mur zha lu'i mkhan por khrol cha dgos tshul la rdor legs pa 'byor /
nag pa zla bar slar gong dkar nas po ta lar phebs 'khor lo sdom pa dril bu lus dkyil /
gsang 'dus mi bskyod pa /
kye rdor nag po mcho skyes Dom b+hi gsum /
gtsug tor dri med dang 'od zer dri med rnams kyi dbang /
gshed dmar gyi spros med /
'od gsal /
bdud rtsi gsum gyi byin rlabs dang chos skor /
lam zab nad ma sogs lam 'bras dang 'brel ba'i byin rlabs bco lnga skor lam 'bras pod khra'i smad cha /
khyung khra'i byin rlabs las tshogs klu dbang gi rgyal po /
khro mo sme brtsegs kyi rjes gnang /
r+wa bod kyi kha skong dang zhal gyi rdzong yod /
dbu sems lugs kyi sems bskyed gnyis /
sems nyid ngal gso'i 'khrid sogs dbang chos mang du zhus /
sa skyong 'phrin las rgya mtsho'i dgongs rdzogs kyi sangs rgyas sum cu so lnga'i gser thang la rdo rje dbyings kyi gsung dbang gi sgo nas rab tu gnas pa mdzad pas sde pa de nyid sku bsod che snyam pa shar /
zha lu'i chen slob 'ga' 'byor ba'i mkhan po re zhig dang bsring gnang ba'i ngo chen dgos tshul ltar rgyu mtshan gsol bas lo gcig gi zhal len mdzad /
rkyen sel gyi tshe dbang sogs phul te gtsang du chibs kha sgyur /
pa rnam bsam sdings na bu ston rin po che'i bka' 'bum gyi par gtos che ba dang sku par pod 'dug pa rtsams dgongs bzhed ltar zha lung phul /
gra gzhon rnams kyis gdan drangs pa'i tshe mkhan rin po che nyid kyis sbos sna dang tshogs bas ser spreng rgyas par bstar /
gtsug lag khang gi lnga bas ris dang gnam rgyan sogs kyang phal cher grub /
'gyod rgyas sgem du bad 'brong rtse byung ba'i kha spror gdan drangs legs bya'i skyes dang rab gnas rgyas par gnang /
zha lur bzhugs pa'i mchod gzhis kyi don skor la rdor legs pa rdor bda' mdzad /
sa sgyong blo bzang mthu stobs mchod dpon gyi las sne'i skabs yin pa brgyud phebs sgo byung ba bzhin pa rnam sgang gi mi gra yongs 'bab rnams sbyor 'jags zhus /
snar thang 'bag snas skyong bsod nams ra'i brtan gyis zha lu bar gnang ba rin cen rtse ba lha bsangs dran 'phrul che zhing bskyod thabs 'dra la brten pa'i phrogs ba kham chu ma chod pa'i mur 'dug pa rin cen rtse bas snum gyi dkar 'don ma nus par @# / /
brten nor bdag por sprad /
thugs rje chen po don yod zhags pa'i sgrub mchod zha lus la bting ba nas zla ba dang po byung res la tshugs pa bar skabs su chag na'ang 'di lo 'bag sna'i sa ris la brten nas sngar lugs su tshugs sa bya lo zha lur bzhugs pa'i dbyid lho'i jus rim la dmigs pa'i zha lu spyi sos las gshin gyi gtor bzlog btsugs skabs glo bur du sku ltem pa'i zham ring pa rnams blo 'khol ba'i dus gzigs snang du beng gi 'cham sku zhal 'dzum pa nas skyon mi 'dug gsung ba ltar 'phral du sku dangs /
dbyar sku shin tu bsnyun pa'i brtag pa dgos tshul dang bcas phyag bris byung 'phral brtan bzhugs kyi tshigs bcad sku ber bzhugs 'ding sogs phul /
brtag par shar ba'i sku rim rnams mdzad pa'i dus /
'od gsal du mgon po gur mi tshad tsam du shar zhing /
brag rdzong ma la nyams len mdzad pas sku bde ru song /
'jigs byed bu lugs ma byed par tshar lugs kyis zer ba bzhin nyams bzhes gnang bas kyang bogs shin tu che /
de nas nyang stod du mkhang drag nas kyi gzhis kar dbon tshang mthong smon rgyab pas bcos ka mang du phul bas dangs rgyu'i khul gyis zha lur tshur phebs nas sa skyong blo bzang mthu stobs kyi khri 'don la bteg /
byad rbod kyi rtags dang snyung gzhi yang je mthor song nas skyid gshongs su bzhugs rdor legs khri 'bul la rdzong bda' gnang /
grong gseb tu bzhugs pa ma 'gab pas rin lding pa'i dgon lag chos lung du bsgril /
dpon tshang skyid dpe ba ngag dbang bzod pas thang chen nyer lnga dang bsnol rtsar gtar kha sags sman dpyad kyi 'phrod bsten mang du zhus pas skyed blangs /
sku gegs la dmigs pa'i srung 'khor bzhes yig /
bden pa brjod pa'i tshigs bcad tshan grangs dang bcas 'bul mi mngags /
dal 'gros kyis bo ta lar sa bya'i mjug tu phebs /
nged lag pa na ba dang thug pa'i rjes gnang 'bul ma thub rung de bzhin gshegs pa'i 'phel gdung dang ayon chen po'i gter sku mang po'i byin rlabs phul /
sku khams dub phar 'dug pas chos zhu ba'i spros pa ma byung /
gsol phogs dang bcas sku'i 'phrod bsten la gong dkar chos sder bzhugs /
lcags khyi zla ba gnyis pa'i tshes 'go la yar byon log tri'i rig gtad phul bas rgya mthongs kha phye ba lta bu'i snyun gzhi la khyad mnga' che ba byung gsung /
kun mkhyen bu dang byang sems bsod grags pa zhal sprod kyi bris thang byin can zhig gnang /
zhal 'don tshigs bcad ma dgos phebs pa nged rang la nus mthu gang yang med mod 'on kyang 'brog mi'i gsung bgros rdo ring rin po che'i rnam thar du drangs 'dug pa bzhin /
tshe mtha' yas dngos dbang drag padma yi / /
'khor lo'i mgon po ngag dbang blo gros gter / /
skal bzang rgya mtshor nges pas gsol 'debs na / /
bar chad bdud las rgyal bar bdag byin rlobs / /
zhes pa bris nas phul /
mtshan sgyur gnang rgyu yin phebs pa na tshe dbang lhun grub rab brtan bstan pa'i rgyal mtshan dpal bzang por gsol /
'phreng bzhe lnga ma'i dkyil thang bzheng ba'i 'go tshugs dang 'grig pa'i rgya bod kyi gzhung dang rdo rje gdan pa'i thugs dam thang kha bstun pa'i zhu dag gnang /
gtsang @# / /
du shar rgyag thegs rtsis la gong dkar du chu 'bam gyis bsnyun par skyid dpe nas kyis chab nad gzhi med du btang yang zhabs nad la drung 'tsho sum dga' rdzod bda' byas pas 'gyangs med du bde /
dbyar thog gsol chas phul nas chos sder bzhugs /
sku khams ma gzhi yang dangs skyed shin tu che bas chos sde'i grwa pa phyed sum brgya tsam la dbang cha bcu lhag tu bcad pa'i gdugs dkar lha mang gi dbang dang legs ldan mched gsum gi rjes gnang stsal /
mang thos 'phrin las rnam rgyal la bka' gdams glegs bam dang grub thob brgyad cu'i byin rlabs sogs chos bka' mang du gsan /
hor zla lnga pa'i nang du dmar po rir phebs zhal dkar po'i rjes gnang thun mong ma yin pa /
tshogs bdag gi rjes gnang khrad par ba dang thun mong ma yin pa /
'chi med rdo rje'i lha mo'i rjes gnang /
bka' gdams lha bzhi'i 'khrid /
dpal ye'i blo sbyong chen mo'i 'khrid /
yang dag gi dbang sogs chos bka' 'ga' zhig zhus shing /
rim gyis gtsang du thegs mkhan po kun spangs mdzad pa'i sgo dod nas sprod dpang du gzhis rtse nas zhing mo che pa rdzong bda' byas pa'i thog mar gser sku mda' gong tsam gcig /
gzims mal sku 'dra rin po cher dbu paN /
rnam sbyar /
dbu phog tu bla dre sham ldan /
mchod khang gi lcam gling gcig la gnam rgyan /
sku mdun du dngul gyi maN+Dal che ba /
ljangs gser gyi maN+Dal /
li ting 'gag gzugs bdun tshar /
bum pa gras mtshungs bcu /
mchod kong /
rten khri dmar 'jam legs pa mi tshad tsam /
bla bre sham ldan /
rnga bo che thog tshad /
gsol cog rnams re /
gos snyel gnyis /
spa ltir /
rtsid phying gru bzhi gsum /
gos gdan kha gang ma /
bzhugs 'ding /
'jag gdan ring ba cha bzhi gar dpon la gos gdan kha gang bzhi rnams dang /
bla brang gnyer tshang du rtsa mkhal brgyad cu /
tshwa khal bzhi bcu /
nas khal stod tsho gcig /
lug khog brgya /
chag bubs bzhi /
mar khal bzhi bcu /
'bras khal drug /
snum mkhar khal bzhi /
phyur ba khal phyed gnyis sogs sprod 'phar rgya cher gnang /
lcags phag zla ba dang por rje bla ma'i zhabs phyir zha lu'i chen slob sogs dpon slob nyi shu skor gyis tshes bcu gnyis kyi nyin thams cad mkhyen pa bu ston rin po che'i bzhed srol gyi tshe chog la brten nas maN+Dal gyi tshan grangs bzabs rgyas dang bcas nged dang sde pa thun mong du ring 'tsho'i rten 'byung mdzad /
mkhen rin po che'i zhabs phyi bsgugs sdod chen slob gra rigs rnams kyis zhol du tshe chog btsugs /
nged kyi rje bla ma'i drung du sa skya bka' 'bum /
sems dpa' chen pos bsgrigs pa'i blo sbyong be'u bum /
sgrub thabs brgya rtsa /
bde mchog lha lnga'i dbang /
r+wa rtse sems 'dzin /
gtum mo zhag bdun ma'i 'khring sogs zab chos mang du zhus /
khyab bdag bla mar paN chen nags rin nas brgyud pa'i tshe dbang khyad 'phags phul zhing chen slob tshor ring 'tsho'i rten 'byung gi lung bklags /
zha lu sku zhang la mkhan po'i bsko 'ja' phyag tham sogs sde pas mdzad /
rje bla mar bdog pa @# / /
maN+Dal gyi tshul du bteg nyer lnga la dpon slob rnams gtsang du thegs /
sgrub mchod chen mo'i thog dbang cha gcig la 'chi bdag 'joms pa'i dbang gnang /
sku zhang mkhan thog tu byon zin pa'i thugs g.yeng phor nas ngor mkhan chen sgrub khang pa dpal mchog rgyal mtshan gdan drangs sam+puTi'i dbang dang lam 'bras pod dmar gyi lung sogs chos mang du gsan /
khyab bdag zha lu pa chen pos /
dor mkhan chen /
gnas gsar zhabs drung dpon nam mkha' bsod nams dbang gi rgyal po /
zha lu'i chen slob sogs la dbang lung mang du mdzad gdan sa gong du rje btsun sa skya pa yab sras mjal ba gnang zhing zab chos mang du gsan /
tshar lugs kyi bstan 'dzin rgyal rtse zhabs drung byams pa ngag dbang bsod nams rgyal mtshan la tshe dpag med grub rgyal ma lha so gsum gyi dbang sogs chos bka' kha yar gsan /
phyir byon nas dbus su bteg pa'i lam du rlung 'tshub shin tu che ba byung bas bshol nas zha lur sku mtshams bsdams pa'i rta mgrin skyer sgang lugs kyi bsnyen sgrub gnang /
chu byi zla ba dang po nas gong dkar chos sngar bzhugs gdan 'jags ring dbon po lo tsA ba gsol phogs kyi rgyu mchan la byung ba bzhin 'dzin phul /
zla ba lnga pa gyi ma'i nang du po ta lar phebs /
chag med bzhi yang skyor dang phyag rdor 'chi bdag 'joms pa /
mi 'khrugs pa lha bcu gsum gyi dbang /
rta mgrin shangs lugs kyi byin rlabs /
phyag bzhi pa dang seng gdong ma dmar mo'i rjes gnang /
gsang 'dus 'gral chen sogs kun mkhyen bu'i gsung rab du ma'i lung dang rnal 'byor rgyud kyi phyag rgya 'ching tshul mkhyen rab rje dang dkon cog lhun grub gnyis kyi lam 'bras kyi 'khrid /
ngor chen dang rdo rje gdan pa gnyis kyi kye rdor gyi bskyed rim rnam bshad /
bla ma dam pa'i phur pa'i skor /
spyan ras gzigs tshem bu lugs dmar 'khrid kyi yi ge /
'dul ba me tog 'phreng rgyus sogs zhib rgyas zhus /
hor zla drug pa'i tshes bcu drug nas brtsams te khyab bdag zha lu pa chen pos dgos tshul phebs pa'i zhar la chos rgyal gter bdag gling pa sogs nyi shu skor la g.yu thog snying thig gi dbang bzhi /
tshe dbang /
lung yongs rdzogs /
rdo rje 'jigs byed kyi 'khrul 'khor gyi lung dang phyag 'khrid phul /
slob dpon bai ro tsa na'i sku'i rnam sprul rigs 'dzin gter bdag gling par chos rgyal rat+na gling pa'i drag dmar yongs rdzogs dang gter gsar gyi skor gsan /
gter ston rin po cher mkha' spyod ma'i byin rlabs dang nyams 'khrid 'bul ba gnang /
hor zla bdun pa'i nang du gtsang phyogs la thegs zha lur zhag gnyis gsum zhig sku ngal gsos nas dpal ldan sa skyar phebs /
ngad la bskul ma gnang ba'i brtan bzhugs tshigs bcad le tshan dang bcas bdag chen yab sras gnyis kar brtan bzhugs rgyas pa dang dkar po rgyang grags bus pa'i tshogs chen la mang ja zhu ba gnang /
dbang rjes gnang sogs chos mang du gsan zhing de mtshungs phar yang 'bul ba mjad /
rim bzhin bsti gnas su phabs byams pa'i @# / /
rnam sprul chos rgyal rab brtan kun bzang 'phags kyi dgongs pa bzhin dpal 'khor chos sde'i sa ga zla bar dge rtsa chen mor grags pa'i dkyil 'khor bzhi bcu zhe lnga'i sgrub mchod yod pa'ang phyis skor dbang ma thob ngar byung rgyal du spyod pa'i yang ba zhig yod snang bas /
'di lo khyab bdag zha lu pa chen pos nged la khyab chang gos tshul dang gter ston rin po char yang dka'i bskul ma dgos pa'i phebs sgo bzhin mkhan po dang rdzong sdod la yig rgya zhib 'thems byas pa ltar bu lugs pa rnams kyi dbang mkhan chen kun spangs pa chen po dang /
zha lu'i chen slob chos 'chad gsum bcas pas gtsug dgu dang 'od zer can ma /
ma gtogs sam+bu Ti dang gsang 'dus 'jig rten dbang phyug dor ba'i lhag sa lugs dbang bka' rnams 'jam mgon sa skya pa chen pos gsos /
sa skya nas ma gsan gshis sgrol ma bcu bdun mgur par rje nyid kyis gnang /
zha lu pa tshor klu sgrub lugs kyi spyan ras gzigs chos rje bco brgyad pa dang /
rdo rje gdan bzhi rab 'byams chos rje rin cen rgya mtshos mdzad pas /
phyag chen thig ler /
dbang med na ni dngos grub med / /
bye ma btsir la mar med bzhin / /
gang zhig rgyud lung nga rgyal gyis / /
dbang bskur med par 'chad byed pa / /
slob dpon slob ma shi ma thag /
dngos grub thob kyang dmyal bar skye / /
zhes pa'i 'jigs pa las grol zhing deng sang bstan pa rma med du gsos pa'ang khyab bdag zha lu pa chen po'i bka' drin no / /
sla ras skyar phebs chos bka' par 'bul tshur zhu du ma mdzad /
sngar e waM chos ldan du nyes med phun tshogs zin na'ang chos rje thams cad mkhyen pa nas brgyud pa'i ri bong cal sgrog gis smig rgyus bslad pa sel phyir gong dkar du mtshungs med dge ba'i dbang por cher gcig gsan mod lha khar chen mo'i mkhan por kun mkhyen klu sgrub rgya mtsho nas brgyud pa zhig yod 'dug par brtan dge bsnyen nas bzung bsnyen rdzogs kyi bar bsgrub pa gnang /
chu glang zha lur phebs te ring zhig nas dbus su chibs kha bskyod tshong dpon bsod nams mgon po la skor gcig gong dkar du phebs pa 'gab tshul gyi yi ge phul ba dkyil du 'byor ba'i dbyar thog chos sder bzhugs /
zhag shas nas sku bad sogs bsnyun ro sna tshogs langs pa'i 'phrod bsten kyi skabs mchod dpon ngag dbang shes rab rgan gra'i chu tshan na phyin pa'i lam zhor phyag 'bul la yongs skabs phebs bzhed yod tshul gyi gsung gleng mdzad 'dug pa ltar 'gyangs med yar phebs pa lcags zam du zhabs 'bam langs 'phrod bsten du drung 'tsho ba sum dga' btang ba skul 'phrod ngo che bar byung /
de par lcags zam rje drang pa lngags lung mang du stsal zhing phar yang padma bka' thang dang grub thob chen po'i rnam thar sogs gsan /
hor zla bcu pa'i tshes bcu la khyab bdag zha lu pa chen po chu bo ri nas phebs /
zhag shas rdzong du bzhugs gser gyi khu bas bris pa'i 'phags pa brgyad stong pa'i glegs bam lo sngon mtsho phyag mdzod bsod nams rin cen gyis do dam byas gsar du bzhengs pa nged la ster ba gnang dge ba bsngo ba'i smon lam rtsoms shig ces bka' stsal ba'ang bris /
nyang gi drag dmar rdo rje spyi blugs /
@# / /
tshe dpag med dangs ma bcud 'dren gyi dbang dang thang lha'i rig gtad gter ston rin po che dang lhan du phul /
sngags 'chang bsod nams chos 'phel gyis mdzad pa'i drug cu pa lcags mkhar dgu pa'i lung phyag len zhib 'khrid /
des mdzad pa'i drag po'i sbyin sreg paN chen ngag dbang chos grags kyis mdzad pa'i lhag bsam rab dkar gyi dri lan rnams kyi lung zhus /
nged rang dang sde pa phyogs mthun du che mtha' yas pa'i chog la brten nas ring 'tsho'i rten 'byung mdzad /
sku'i 'phrod bsten du 'ol dga'i chab tshan la phebs pa'i dgos cha rnams gra bsgrigs /
chab tshan sku la shin tu 'jug pa'i zhar byung rdzing phyi'i byams pa mjal ba gnang nas tshur phebs pa dang sde ba shin tu bsnyun pa gnyis 'grig par byang gter lcags sdong ma'i tshe dbang brgya rtsa stsal ba byin rlabs kyi rten 'brel 'grig /
dgun dpyid kyi ring dpal gro gzhis kar stan chags /
rdo rje brag sprul sku rin po che /
chos rje bco brgyad pa /
gter ston rigs 'dzin chen po rnams la tshe dbang gi rim pa gsan /
de phyin sku mtshams ngos 'jigs byed r+wa lugs kyi sgrub mchod dang /
thun par tshor dril bu lha lnga'i mngon dkyil gyi thugs rtsom gnang /
chu stag sos nas char chu che ba byung na gzims khang thang khyad nas lho mos su spo ba mdzad /
hor zla bdun pa'i nang du chos rje bco brgyad pa /
gnas gsar dpon rin po che /
'dar pa chos mdzad blo gsal bstan 'dzin sogs don gnyer can 'ga' zhig la brag rdzong ma phyi nang gsang gsum /
rtsa gsum 'khor lo bzhi la brten pa'i gsang 'khrid mgon po zhal gyi phyi nang gi 'khrid /
rnam sras lnga phrag lnga'i rjes gnang /
gur zhal dang rnam sras /
kyi be'u bum rags rim gyi lung sogs dam pa'i chos kyi 'khor lo rgya cher bskor ba'i tshe gnas gsar dpon dang 'dar pa chos mdzad la phogs /
chos rje bco brgyad par zur gsos /
dbang chos gnang ba'i phyag dpe sogs dgos cha mthun rkyen thams cad bsgrigs /
mkhyen rab kyi dbang phyug bco brgyad chos rjer klu sgrub lugs kyi bcu gcig zhal gyi dbang /
kun mkhyen rong po /
rdo rje 'chang kun dga' bzang po /
mus chen sangs rgyas rin cen gsum gyi bka' 'bum gyi lung gsan /
zhabs drung dbon la chig brgyud ha la nag po'ang chos kyi bdag por dgongs te rdzogs par stsal /
zhabs bad brtan pa'i rten 'byung du bden brjod kyi tshigs bcad /
dbu zhwa nas bzhugs 'ding bar gyi na bza' yongs rdzogs /
bkra shis pa'i dar dkar dang bcas phul /
skyid dpen sa dang dar mo nas sgo bstun gyis rtsa lto sbrags ma'i sku sbyongs phul bas bsnyun ro gzhi med lta bur gdangs /
nged rang gis gsar bsgrigs bad mchog la zhu dag zhib tu mdzad /
hor zla bcu gcig pa'i nang du gdan sa gong nas bdag chen rin po che yab sras phebs skabs rje nying po ta lar stan chags /
yab sras gnyis dang phyogs mtshungs su lo chen rin bzang gis spyan drangs pa'i mgon po shing drung ma dang gnam lcags rdo rje /
rje btsun rin po che grags pa dang 'phags pa rin po che gnyis kyi dbu thod /
sa paN gyi zhun thigs 'jam dbyangs seng zhon /
slob dpon padma'i phyag gi pa dgur khams gsum rnam rgyal dang bsnyen phur chu bo gyen bzlog /
mkhar chen bza'i phyag rdor /
tshar chen chos kyi rgyal pa'i sku sha mal 'dra sku bris pa @# / /
rnams kyi mjal kha phul /
bdag chen yab sras bsam yas su chibs kha bsgyur nas nged rang gis 'jigs byed r+wa lugs lha bcu gsum ma dang /
klu sgrub lugs kyi bcu gcig zhal gyi dbang sogs chos bka' kha yar zhus /
khyab bdag bla ma gtsang la phebs /
char pa sna'i lam dog sar rta rgyag po zhig khal bsgyur nas 'ur ba dpon slob tsho'i steng du mchongs stabs su 'ongs pa sga 'gyur ba'i bug pa la lag pa gnyis 'gyus te bkyigs pa ltar gyur /
de min chag grums chen po yong nyen pa bzlog pa'ang rje nyid kyi thugs rje dang rdo rje'i chos srung rnams kyi nus mthu'o / /
dpal 'khor chos sder phebs nyin sa zhal gyi gra gtsang rnams kyis chibs bsu rin lding bsger gyis thab bsu /
zha lu'i mkhan po rnams kyi sog rgyun bzhin gling gseb tu chibs ma gzhol bar gur khang du phebs nas gzhis len bzabs /
sku mtshams shin tu dam pas rdo rje 'jigs byed kyi ljags bsnyen btsugs /
'di nas brtag pa phul pa'i don bzhin rin lding gra tshang du tshe chog brgya rtsa dang 'chi blu tshar lnga bcu /
chos sde spyi dang sger du gur pa rin lding pa gnyis la mang ja rnam bzhag rgyas par mdzad /
bka' las /
sa skya zhabs drung phebs pa'i rnam g.yeng tsam ma gtogs bla ma thugs rje can gyi bka' drin la gnas khang skyid pa chu 'phrod pa thugs dam 'phel ba /
khams bzang pa bde zhing skyid pa byung lags /
sa skya zhabs drung gi phebs sgor nged tsho yongs pas thugs dam la thugs sun ma byung ngam gsung ba 'jigs byed la bsnyen pa byas pas 'jam dbyangs sprul pa dang mjal ba bsnyen rtags su 'gro mod zhus zhes gsungs /
gdan sa gong gi zhabs drung rin po che gzhan dang mi 'dra ba'i gsan rgya 'dug na'ang gsung ngag slob bshad kyi 'khrid lung tsam las ma byung 'dug pa bstan rgyun la dgongs nas gsan dgos pa'i snyan 'bul phul ba bla chen spyi rigs kyi bzang brdzu 'ug pa spos pa lta bu'i stong ldir mi gnang par dgongs par bstad song ba bzhin dpon slob gnyis la legs so'i zhu mchid dang mgon khang tshor 'phrin bcol gyi snyan dar sogs skad gnyis sma bar phul ba /
bka' las /
dben pa lo tsA ba la thugs dam bka' shog rin po che byi ba la glab chen sbrang bu la mkha' lding /
phyag po'i pu la rnam thos sras su bsngags pa lta bu'i gsung rdo rje'i tshig gnang sbyin gya nom pa dang bcas spyi bor phebs pa dang lhan du gdan sa chen po dpal ldan sa skya'i mgon khang so sor snyan dar 'phrin bcol /
rigs ldan 'jam pa'i rdo rje gong bzhugs rin po cher yang bsngags brjod gnang cha dang bcas phebs pa bzhin zla ba drug pa'i tshes bcu gcig la sha bal phyin zhes gsung ba ltar gdan sa bar dge sdings bkra shis bsam grub tu 'jam mgon sa skya pa chen po'i zhabs phyir gnas gsar zhabs drung dbon sogs don gnyer can du ma la gsung ngag rin po che slob bshad btsugs pa snang gsum grol mtshams bdag chen rin po che phur sgrub la chibs kha sgyur /
rje nyid ljags bsnyen kha gso'i skabs bdud rigs kyi 'tshub lhongs kyis sku ltem babs shin tu lci ba byung ba'i tshe nub kyi n+m+nal lam du bud med lus thog tshad gang tsam pa gtsang mo'i gos rgyan lam tsam byas pa brjid chags pa de'i g.yas na dpon sa rgyal mtshan pa /
dpon sa tshe brtan pa /
bud med gzhan cig dang @# / /
'khor 'ga' 'dug pas phyag 'tshal zhing dpon sa rgyal mtshan pas dar dkar po 'bul tshad tshang byed pa byung ba nang bar bstan srung ma chen mo'i cho 'phrul du dgongs /
re zhig chos mtshams mi gnang ka med nas zha lur phebs gnas tshul skyel bar dbon bo lo tsA ba byung bar sku rim gyi brtag babs sogs rgyu mtshan gyi zhib cha phul /
dpon tshang skyid dpe bas zhal skyugs thengs gnyis drangs pas bde skyed che nges byung /
bsam yas su gsol mchod gnang dgos gdan sa gong gi sne sbyor bka' shog dang bcas rdor legs pa zla ba bdun pa'i mjug tu 'byor /
bsam yas su chos rje rkan phu brdzong bda' byed kha dang 'grig pas gsol chas bka' sheg sogs bskur nas rdor legs pas 'di khar khri phebs khyad nas bsdad /
sku rim thebs su nas khal nyis brgyad dul srang bco lnga dang re zhig dbus la phebs pa bar chad chung ngo shar ba sku khams kyi nam lcogs la byon na 'gab pa'i phebs lan dag ma bcas rdor legs brdzangs /
hor zla bcu gcig pa'i tshes gcig la khyab bdag zha lu pa chen po phebs zhag bzhi'i bar rdzong du bzhugs /
de nas lho mos su bcad rgya dam par gnang /
de yang tshal pa si tu dge ba'i blo gros kyis /
mkhas pa'i yul sar mkhas pa'i gtam gyis dga' ba bskyed / /
chen po'i mdun sar chen po'i gtam gyis dga' ba bskyed / /
blun po'i mdun sar grong ba'i tshig gis dga' ba bskyed / /
e ma rmongs ba'i mdun sar chal chol gtam gyis dga' ba bskyed / /
ces gang zag so so'i blo dang mthun par 'jug pa zhig ma gtogs brjod pa mtha' dag rna bar mi 'bab pas /
tshogs bshad za zi'i sbyor ba dang mdo sngags kyi 'khrid phyogs re tsam don du gnyer ba'i skye bo rnams kyi blor chud dka' bas /
'jam dbyangs sa skya paN+Da tas /
lung bzang 'dab ma'i khur gyis lci gyur cing / /
dri med rig pa'i ze'u 'bru mdzes pa can / /
don bzang sbrang rtsi'i bcud kyi za ma tog /
blo gsal bung ba 'du ba'i dga' ston yin / /
zhes rin po che lta bu'i gdul bya mchog kho na'i spyod yul du gyur pa'ang ji skad du /
yon tan ldan ba yon tan la dga' zhing / /
yon tan med pa yon tan la mi dga' / /
nags kyi bung po mtsho yi padmar dga' / /
sbal ba lhan cig gnas kyang de lta min / /
zhes sbal pa padma dang bskal par 'grogs kyang dga' bar mi sams shing bud ba nags glud du sdad kyang padma'i bcud myang ba la brtson pa ltar nA lan+da nas rgyud sde rgya mtshor mkhyen pa'i sbyan yangs bco brgyad chos rje byams pa ngag dbang lhun grub /
khyab bdag bka' 'gyur ba'i dbon gnas gsar zhabs drung nam mkha' bsod nams dbang gi rgyal bo /
lcags zam chos rje ngag dbang bstan 'dzin phun tshogs /
'dar ba rje drung blo gsal bstan 'dzin /
drung yig 'jam dbyangs bstan 'dzin /
mchod dpon rin cen 'jam dpal sogs don gnyer can nyi shu skor la hor zla gnyis pa'i nyer lnga nas chos 'khor bskor ba'ang tshar chen gyi gsung mgur las /
nyams len gdams pa'i gtso bo ni / /
rgal yum bdag med mkha' 'gro la / /
paN grub dbang po bi rU bas / /
nos pa nas bzung da lta'i bar / /
rtsa ba'i bla ma yon chod du / /
dbang bzhi'i chu bo ma nub pa'i / /
bla ma'i gsung dag bdud rtsi'i rgyun / /
tshad ma bzhi ldan dbang bzhi'i @# / /
lam / /
rdo rje theg pa'i snying po yin / /
zhes bdag med rdo rje btsun mos mkhas grub kyi gtsug rgyan dpal ldan chos skyong la gnang ba nas bzung zab chos dbang gi chu bo ma nub cing snyan brgyud mkha' 'gro'i kha rlangs gdung brgyud rim par chig brgyud du byen pa gsung ngag rin po che slob bshad kyi dbang 'khrid lung byin rlabs rnams gegs med du shin tu smin par stsal ba'i rgyun nub pa med pa'i rten 'brel gyi sgo phun sum tshogs pa ni dpal mgon stobs 'phrog dbang po dang las mgon pu tra chen po gnyis kyis 'phrin las bsgrubs par gor ma chag /
chas zhu ba rnams kyis sgrol dkar gyi tshe chog 'chi blu dang 'brel ba'i brtan bzhugs phul zhing dpon slob so so nas chos skyong rnams la gtang rag dang tshogs mchod rgyas par mdzad do / /
rtsa chen bla ma'i snyan brgyud bdud rtsi sogs / /
smin grol lung gi bgrangs yas sgo phyi tshe / /
khyab bdag rdo rje sems dngos zha lu par / /
nges rnyed gzhan du 'tshol ba'i spres pa bcad / /
'khon ston 'jam dpal rdo rje yab sras nas / /
rigs kyi bdag por bkur ba'i che tshugs gzhu / /
dman 'gror rjes brtse'i rgyud kyis rab bkug pa' /
lhag bsam mar me mjad dpal tshul la 'gran / /
mdo rgyud gdams pa'i tshong zong rin cen dbya / /
ris med gzhan la gtong dang rang nyid kyis / /
blangs nas lung rtogs nor bu'i blo gos mdzod / /
yongs su gang byed ded dpon gzhan na ci / /
thub bstan srog brungs 'dzin khyod zil mngar bcud / /
phrog bdud snga phyir langs pa'i sgra gcan mgrin / /
mchog gsum thugs rje bskul dang drang srong gi /
dmod dbal rdo rje srin po'i 'khyor los bcad / /
sbyor ngan yun du zhen pa'i bsnyun gyi dri / /
ma dag zug rdu 'byin ba'i mtho ris chu / /
'dren pa'i ro nus sbyor sde 'phrul po che / /
byed po lha yi sman pa tha skar skyes / /
blo gros rab yangs rkyen gyis mi g.yo brtan / /
kun bzang mchod pa mtha' klas dkyil 'khor la / /
spro ba'i dbang gi rgyun nyams slar gso ba / /
bstan la gcig tu che ba'i mdzad pa'i phul / /
za dang mkha' 'gro'i kha rlangs kat+pu ra'i / /
gzegs ma phyogs brgyar 'phro ba gsar pa'i gtar / /
mi bsrun 'byung po'i cha dang yongs bcil ba / /
gan jag thang ta'i rnam par sprul las bzhas / /
chas dkon zab don snod du rigs sad par / /
snyan brgyud tshad ma bzhi ldan gsungs pa'i mod / /
dkyil 'khor lha tshegs dgyes pa'i bden tshig glu / /
len cing sring mthar 'phel ba'i shis pa brjod / /
de ltar rje 'di nyid kyis dam pa'i chos gsan pa dang gar thig dbyangs skar rtsis sogs gnas kyi slob dpon ra kas rim gong du gsal ba bzhin dang /
gzhan yang rtse gdong khri chen kun dga' bsod nams lhun grub bkra shis grags pa rgyal mtshan /
sa skya sgar chen mthu stobs dbang phyug /
'brug pa zhabs drung bstan pa'i nyi ma /
'phrug pa sprul sku rin po che blo bzang mi pham dbang phyug /
ngam ring mkhan chen klu sgrub chos kyi rgyal mtshan /
zha lu mkhan po nam mkha' chos ldan /
chos lung mkhan chen thug po ba lung rigs kun dga' rgya mtsho /
bzang ldan mkhan po rgyal rtse ba kun dga' bsod nams grags pa /
bsam sdings sprul sku bde chen 'tsho mo /
lcog gra sprul sku ngag dbang snyan grags bzang po /
@# / /
khyab bdag sman lung ba blo mchog rig pa'i rdo rje /
chos rje dkon gnyer dpon dag steng pa byams pa kun dga' 'byung gnas /
mnga' ris 'od gsal mchog /
dgon ba sgye lung pa sngags 'chang skyo ston dpal 'byor tshe brtan /
khang rnying slob dpon dge slong bsam gtan /
sde pa gnas gsar ba nam mkha'i mtshan can /
kun mkhyen dpal bzang dbang po /
bla chen sang+g+ha shrI /
zha lu bla chen rin chen 'od zer /
ras chen kun dga' lha dbang /
khro phu dus zhabs ba dpal rgyas dbang po /
khang rnying slob dpon rin cen tshul khrims /
rtse chen dus 'khor slob dpon chos kyi rje bkra shis rgyal mchan /
snar thang paN chen grags pa dpal 'byor /
mnga' ris rgyal tshab pa brtson 'grus rgyal mtshan /
lho stod sde pa dbyangs can spobs pa bzang po /
ri khred dbu mdzad bsam grub rgyal mtshan /
grub chen bkra shis don grub /
bla ma rin po che bsam grub rgyal mtshan /
mnga' ris phyag rdor ba sogs mang du snang /
dam pa'i chos kyi 'khor lo bskor ba'i slob ma'i grangs ches mang na'ang rags rim tsam brjod na rje btsun sa skya ba ngag dbang bsod nams dbang phyug yab sras /
khyab bdag bka' 'gyur ba chen po /
glang phu chos rje rin po che /
rgyal rtse zhabs drung byams pa ngag dbang bsod nams rgyal mtshan /
bzang ldan mkhan po rgyal rtse kun dga' bsod nams grags pa /
tshogs bye rdzing mkhan po sangs rgyas bzang po /
lcags zam sprul sku /
lha khang mkhan chen /
le phu mkhan chen byams pa ngag dbang dpal bzang /
bco brgyad chos rje byams pa ngag dbang lhun grub khu dbon /
gnas gsar zhabs drung dben nam mkha' bsod nams dbang gi rgyal po /
khyab bdag khra tshang ba chen po /
chos rgyal gter bdag gling pa /
mtshan sgrog mkhan pa ngag dbang 'phrin las /
sker pa rje drung ngag dbang bstan 'dzin phun tshogs /
chos rje dkon gnyer dpon dge steng pa byams pa kun dba' 'byung gnas /
ngor nas mkhan sgrub khang pa dpal mchog rgyal mtshan /
mkhan dpal gling pa bsod nams rgyal mtshan /
mkhan thar rtse ba /
shar pa klu sdings ye shes ba /
sgrub khang dpon po shAkya don grub /
thar rtse dbon bo /
zha lu nas mkhan po sku zhang /
slob dpon rin cen tshul khrims /
bla chen dge 'dun dbal bzang /
dus 'khor slob dpon bkra shis rgyal mtshan /
dkar po slob dpon klu sgrub rgyal mtshan /
ri phug dbu mdzad sangs rgyas 'od zer /
khang rnying slob dpon mkhyen rab rab brtan /
rab rgyas slob dpon rin cen chos 'phel /
grang chen slob dpon blo bzang bkra shis /
dkar po slob dpon mkhyen rab dar rgyas /
bla chen rin cen phun tshogs /
bla ma bsod nams rgya mtsho /
dbye dmar bla ma sangs rgyas chos 'phel /
gong dkar chos sde nas /
gra thang mkhan bo 'phrang 'go sde ba chos rje /
slob dpon rnam mkhyen grong pa /
gnas mkha' mdzod pa /
mtshungs med nyi ma gling ba /
kun bzang rtse pa dpal ldan tshul khrims /
mkhas grub dge ba'i dbang po /
bla ma rab 'byams pa rin cen rgya mtsho /
mkhas pa'i dbang po dge slong 'phrin las pa /
dpon slob reg pa rnam @# / /
rgyal /
bla ma rnam rgyal bkra shis /
theg mchog gling pa dge slong 'jam dbyangs sogs chos 'chad pa /
dpal 'khor chos sde nas /
lha bo slob dpon bkra shis rgya mtsho /
gser bkang slob dpon dga' bde nas /
chos 'khor slob dpon mkhas mchog bstan pa'i sgron me /
rin lding slob dpon kun dga' byams pa dang rin cen bzang po /
byams chen slob dpon /
gur pa slob dpon rnams dang /
gzhan yang dga' ldan gsung rab gling slob dpon gnas lnga rig pa gung thang pa bshes gnyen rnam rgyal /
skyed tshal 'og mkhan po khyung /
'dzam gling chos 'khor gyi bla ma /
'ba' ra sbrul sku /
g.yu mtsho sku skye /
dgye khang bla ma mnga' bdag pa /
'dar pa rje drung blo gsal bstan 'dzin /
snye mo ru'i mkhan po rgyal ma ba /
khro phu dus zhabs pa /
rgyal byed tshal bshad gra'i bla ma /
lho stod pa dbyangs can spobs pa bzang po /
mnga' ris phyag rdor ba /
dbu mdzad blo bzang yon tan /
mchod dpon ngag dbang shes rab /
dge slong 'jam dbyangs grags pa /
dpal grong sngags rams pa /
dpon tshang dar mo ba /
drung yig 'jam dbyangs bstan 'dzin /
'bras spungs bsam blor ba 'byams pa sbyin pa /
dge slong bkra shis don grub /
ma Ni pa rin cen dga' ldan sogs ches mang /
thams cad mkhyen pa bu ston rin po che'i gzims chung dang sbrags pa'i ri phug gi thang kha chos khri la gser gyi rgya phibs dgos tshul phebs nan bzhin rgyug mtho bco brgyad kyi khyon tshad grub par nye skabs dang /
sdom gsum du /
so so thar pa'i bstan pa ni / /
nub kyang gzugs brnyan tsam zhig snang / /
rdo rje theg pa'i bstan pa ni / /
gzugs brnyan tsam yang mi snang ngo / /
zhes deng sang rgyud sde bzhi'i smin grol mtshan nyid dang ldan pa ni shin tu dkon zhing bstan pa phyi dar gyi 'gor 'jig rten gyi mig gcig pu rin cen bzang po sogs kyi bka' drin las rnal 'byor rgyud dar rgyas che ba rim gyis 'grib par nye ba na /
kun mkhyen bu ston gyis bstan pa gso bar bzhed nas yig 'jog dang phyag len gtso bor mdzad cing /
mkhyen rab chos rjes nga dga' ldan nas rgyal ba bu ston chos rjes rnal 'byor rgyud kyi bstan pa spel bar btang ba yin te lag rjes blo ba rdzogs ba zhig ma byung /
chos rje'i drung du rnal 'byor rgyud la bya ba byas tshul zhur 'gro dgos pa yod na'ang /
ngo gnod ba las med gsung ba rnam thar du gsal zhing /
khyab bdag bka' 'gyur ba chen pos /
rnal 'byor rgyud 'di phyag len dka' la dkon pa 'dug pas dar zhing rgyas pa zhig byung na bsams gong dkar chos sder yo ga sgrub mchod nyin gcig spar thub /
da zha lur rnal 'byor rgyud kyi dkyil 'khor bcu gsum po sgo bzhi'i phyag len gar dbyangs rgyas bzhig tshugs la re yin zhes rje 'di nyid la gsung gleng byung pa sogs la brten bstan ba'i 'phel rgyas dang bla ma rnams kyi bzhed pa skong byed rnal 'byor rgyud kyi dkyil 'khor bcu gsum po khro spro gar dbyangs sogs cha tshang ba'i steng 'jigs byed dang gnas bcu mchod pa gnyis bsnan te khag bco lnga nyin bco lnga'i par gyi sgrub mchod rdo rje 'chang gnas gsar ba khu dbon dang mkhas grub dpal ldan don grub kyi dgongs rdzogs /
dam pa nyid kyis lam gyi pogs 'don pa'i tshogs gsog la dgongs te @# / /
bkras btags /
rnam rgyal gyi mchod rten /
sku ber legs pa /
kha thi dmar ser dang rgyan bzhi sogs gos yug lnga /
maN+Dal mdong mo lnga bcu ma bcas khyon bsdoms dngul srang sum brgya /
rta lnga /
dre'u gnyis /
ras dkar yug rnams kyi rten sbams mtho ba dang bcas bka' nan lci bas 'byed kyi sgo dod pas yo ga'i bstan pa la lo tsA ba chen po rin cen bzang po slar yang byon pa lta bur snang /
gsung ngag rin po che grub nas deng sang sku ngal gso ba dang sbrags gsan yig bsgrigs pa gnang skabs yin zhing /
rdo rje'i khri la g.yo ba med par bzhugs te dam pa'i chos kyi 'phrin las gdul bya'i rgyud la chad pa mad par 'jug pa phun sum tshogs ba'i rten 'brel lhun gyis grub bzhin pa 'di ltar lags so / /
a ho dam pa'i yon tan nam mkha'i tshad / /
'jal ba'i dka' thub mes pos bskal pa brgyad / /
blangs kyang pha mtha' ma rnyed zag bcas kyi / /
gnyid la g.yur na bdag blo phra mos ci / /
ngo mtshar mdzad pa mang po'i tshig tshogs kyi / /
phang phung lo mas don gyi ze'u 'bru sgrib / /
thun mong 'gro ngor smin pa'i 'bras bu'i bcud / /
myangs na gzur gnas ljags kyi dbang po tshim / /
sangs rgyas sras bcas phyogs der bsngags pa yi / /
bsod nams phung po zad mtha' grangs yas na / /
gdan gsum tshang ba'i sde dpon rtogs brjod glu / /
blangs 'dis bskal gsum tshogs rnams nged 'dums snyam / /
ma dag 'khor ba mtha' bral tshad tshing nags / /
mi dge rnam smin gcan gzan rgyu ba'i srad / /
mu med las sgrol bshes gnyen bka' drin gyis / /
me tog mda' can g.yul de gcig tu pham / /
gang+gA' rdul gyis mtshon min sprul ba'i lus / /
pus mo'i lhang sar bcugs gus phyag 'chal / /
phyi nang gsang mchod blo 'das rang sems ngor / /
yongs 'phrod nam mkha' mdzod kyi sgo 'phar dbye / /
sdig lhung mtshan gyi smag rum stobs bzhi yi / /
gsar ba'i skya rengs kyis bsangs snying nas bshags /
theg gsum skye 'phags yongs kyis byas so cag /
ston zla'i mdangs 'dzin dge la lhag par rangs / /
bgrang yas rgyud snga rgya mtsho'i chas 'khor kun / /
thub bstan de srid bar du bskor bar bskul / /
mgon khyod nges pa lnga ldan longs sku bzhin /
bskal brgyar myu ngan mi 'da' bzhugs gsol 'debs / /
'dis mtshon rnam smin dkar por bsags pa' las / /
ma lus mu mtha' yas pa'i sems can tshogs / /
byang chen 'god ched rdo rje'i slob dpon zhabs / /
g.yung drung lta bur mi g.yo'i rgyu ru bsngo /
dpyad gsum kun nas dag pas yid ches gnas / /
gnas lugs gsong por brjod pa 'khrul bral tshig / /
tshig don lung rigs 'brel 'di blo ldan tshogs / /
tshogs kyi dbus su dga' ba'i gtam du long / /
zab zab rtogs par dka' ba'i rnam par thar /
snyan snyan brling po'i sdeb sbyor nyer sbangs te / /
yang yang rang gi yid la goms pa cam / /
gsal gsal mchog dman yongs la phan phyir bkod / /
legs byas phung por sbungs 'dis yang srid kun / /
dag ba'i bshes gnyen mu thi la yi char / /
rtag tu babs nas gtan mdun zla bzhin ma / /
'grub pa'i skal ba bzang por 'gyur bar shog /
ces gdan gsum tshang ba'i rdo rje'i slob dpon mkhan chen zha lu pa tshe dbang lhun grub rab brtan bstan pa'i rgyal mtshan dpal bzang po'i rnam par thar pa dpyod ldan yid dgu'i mchog sbyin rnams @# / /
dbang 'gugs pa'i lcags kyu 'di ni mkhyen rab kyi dbang phyug bco brgyad chos rje byams pa ngag dbang lhun grub lha rigs '+zha'i rdo rje 'dzin pa nam mkha' bsod nams dbang gi rgyal po /
lcags zam chos rje ngag dbang bstan 'dzin phun tshogs gsum gyis gsung ngag brgyud pa'i kha skong la rtsoms shig par bskul ma mdzad pas mtshams sbyar rang nyid kyang mchog tu dad pa'i spro ba chen pos kun nas bslangs te rje bla mas reg zig tu mdzad ba la gzhi byas 'phags pa'i yul bu A na la zhes ma dang /
mang bkur rgyal po'i khab tu bing shing zhes g.yu 'brug gos dmar can gyi lo cha stod zla ba'i shes rab kyi cha'i bzang po gnyis pa pa sangs nam gru'i 'grab sbyor gyi dus dge bar za hor gyi rigs las lo rgyus smra ba'i btsun pa 'jam dbyangs dga' ba'i bshes gnyen du 'bod pas pho brang chen bo po ta lar sbyar ba'i yi ge pa ni 'phyong rgyas spun bdun pa lhun grub rgya mtshos bgyis pa phyogs dus gnas skabs kun tu lak+Sh+mA b+ha uwan+hu /
mang+ga laM / /
! / /
rdo rje rab brtan 'dong khams gtso / /
