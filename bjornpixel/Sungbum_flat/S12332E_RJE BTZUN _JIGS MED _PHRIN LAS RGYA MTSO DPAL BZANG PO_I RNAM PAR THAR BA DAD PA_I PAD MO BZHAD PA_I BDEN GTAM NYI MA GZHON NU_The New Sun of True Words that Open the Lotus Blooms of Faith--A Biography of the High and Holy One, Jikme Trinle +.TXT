@# / /
shrA d+d+hA yA THka ma la mu t+phu l+la syo da n+ta sa tyaM @# / /
rje btsun 'jigs med 'phrin las rgya mtsho dpal bzang bo'i rnam  ku mA ra sU r+ya nA ma b+ha T+TA ka ra a b+h+ya karma sa par thar ba dad pa'i pad mo bzhad pa'i bden gtam nyi ma gzhon nu  ra shrI b+ha dra sya bya k+Sha raM bi ha ra ti sma / /
zhes bya ba bzhugs so / /
@# / /
sdeb sbyor mnyam pa'i bri t+ta las /
yi ge bcu gcig pa gsum bsngaD la spyir grangs nyis stong zhe brgyad yod pa las /
bye brag 'dir lnga brgya dang re dgu pa dar zhing rgyas pa zhes bya ba'i pra stA ras mdzes par spras pa'i re khA'i 'khor lo bzhugs so / /
@# / /
a trA saH da sha ba laH rA dzyAM si taM @# / /
'jigs med stobs bcu'i rgyal thabs la gnas shing /
ka rmA k+Shau hi Ni ba laM bi krA n+ta b+hiH /
'phrin las a k+Shau hi Ni'i dpung rtsal gyis /
pa ny+tsaM tI bru ru tsa laM sha trwaH ha taH lnga bdo'i smag chen dgra tshogs rab bcom ste /
prA bI snA tha ga ta sa b+hiH nA ya te / /
gdul bya rgya mtsho 'dren pa'i mgron des skyongs / /
'jigs med stobs bcu'i rgyal thabs la gnas shing / /
'phrin las a k+Shau hi Ni'i dpung rtsal gyis / /
lnga bdo'i smag chen dgra tshogs rab bcom ste / /
gdul bya rgya mtsho 'dren pa'i mgon des skyongs / /
thugs bskyed rgya mtsho bsrubs las legs 'khrungs sa bcu'i shar ri'i rtser 'phags te / /
gang 'dul sku yi gzugs brnyan bye ba chu klung 'bum du rab spros pa / /
bu ram shing ba zhes pa'i mtshan gyi bdud rtsis rgud pa kun sel pa'i / /
rnam 'dren bzhi ba shAkya seng+ge 'bral med gtsug gi rgyan du 'dzin / /
gang gi sang mdzod gser gyi 'khor lo sgyur mkhas pa / /
mchog zung 'od srung kun dga' bo dang nye bar 'khor / /
la sogs dgra bcom 'phags tshogs bka' drin ches lci ba / /
gser ldan sgeg mos theg 'di ngo mtshar rmad du byung / /
ded dpon mkhas pas gru rdzings legs bcas nas / /
bsam 'phel nor bu drangs pas rgud pa bsal / /
'jig rten mig gyur skad gnyis smra ba yis / /
mdo rgyud rin chen drangs pas rgud pa bsal / /
rgyal kun mkhyen rab dmar ser 'od du 'tsher ba'i nyi ma che / /
ngur smrig gar du rtsen pa'i ston mchog slar yang byon pa bzhin / /
rgyal bstan mtha' dag rmang nas gsos pas blo bzang rgyal ba zhes / /
grags pa'i sgra chen srid pa'i khongs las brgal ba gtsug tu bsten / /
de yi sras mchog skye 'gro'i gnyen dang rgud mun dgrar gyur pa / /
rgyal tshab dam pa dar ma rin chen mkhas grub dge legs dpal / /
la sogs mkhas grub brgyud par bcas pa'i zla bral 'phrin las la / /
rnam par dpyod pa'i blo gros ldan pa su zhig gus mi 'gyur / /
kun mkhyen 'jam dbyangs bzhad pa zhes grags mkhas dgu'i gtsug gi rgyan / /
'chad rtsod rtsom gyi 'od brgya 'bar bas rmongs pa'i smag chen bsal / /
thub bstan pad tshal bskyangs pas bde skyid sbrang rtsi'i dga' ston rgyas / /
rdzogs ldan gsar ba'i byed po de la bdag snying rab tu gus / /
de yi skyes rabs sku tshe 'phreng brgyud slob dang yang slob bcas / /
'chad rtsod rtsom pa'i dpal 'bar rgyu skar gangs la 'khu ba yi / /
mkhas dang grub pa'i dpal gyis thub bstan spel ba'i rnam par thar / /
ro 'dzin stong du sprul nas bskal brgyar brjod kyang zad mtha' bral / /
khyad par che rgu kun gyi gtsug gi nor / /
'jigs pa med pa'i 'phrin las 'od rlabs kyis / /
thub bstan po ba rnams kyi blor 'tsham zhing go sla ba /
gnas lnga rig pa'i snying bcud 'dus shing 'jug bde ba /
shes ldan rgan pas bklags na blo skyed gsar ba thob pa /
a gsar gzhon nus bklags na mos gus dbang med 'chor ba'i yon tan gyi mdzod chen po zhig yin pas /
rgya che'i klog pa po rnams kyi dge ba'i bshes dang brtse ba'i grogs su gyur cig gu / /
zhes 'di ga'i rtsom sgrig khang nas /
spyi lo zla tshes la phul /
sgrig pa po'i gtam /
slob dpon chen mo dmu dge bsam gtan rgya mtsho mchog ni /
deng dus bod mi rigs spyi'i gtsug tu mchod pa'i mkhas dbang chen po zhig red /
khong gis sku tshe gang bor rang mi rigs kyi rig gnas la thugs zhen zab bzhes ngos nyams pa sor chud /
ma nyams gong 'phel /
shes rig yar rgyas kyi don du brtse gzigs zol med /
brtson pa lhod med /
gsung dbyangs 'gag med kyis rang nus gang yod phul ba'i bka' drin ni bsam brjod yul las 'das pa zhig red /
lhag par du khong gis nga tshor bzhag pa'i rig gzhung gi shul bzhag rin po che la bltas kyin bltas kyin mos gus mchi ma rab tu 'khrigs /
bsam bzhin bsam bzhin rin thang gzhal du med pa shes /
nga rang tsho mi rigs dpe skrun gyi las ka byed mkhan zhig yin pa'i ngos nas bshad na /
slob dpon chen mo 'di ba'i phyag rtsom mtha' dag phyogs gcig tu bsdus te gsung 'bum cha tshang zhig bsgrigs nas par du bskrun na ni rang mi rigs kyi rig gnas bang mdzod la rin chen nor bu zhig bsnan pa lta bu'i dge mtshan chen po ldan zhing /
lar blo gsal gzhon nu'i tshogs la rig pa'i dngos po phun sum tshogs pa zhig mngon par bstabs pa'i phan yon shin tu mi dman pa zhig yod par mthong nas de lugs kyi brtson pa lhur len pa'i 'dun pa drag po snying la bcags khar /
nye lam rje nyid kyi sku sring bde mchog skyid dang khong gi yang tsha grwa btsun bslab gsum rgya mtsho zung gis sa thag ring bo'i dka' sdug la ma 'dzems par rje nyid kyi gsung rtsom mtha' dag dre'u khal du longs pa zhig dngos su khur nas rang re'i dpe skrun khang du slebs shing /
khyed dpe skrun khang gi rtsom sgrig spus tshad legs pas gzhan su dang gang la'ang ma sprad par khyed cag la gtad pa yin zhes gsung 'bum dpar skrun gyi dngos shugs dbang cha yod tshad nga tshor phul ba dang /
khyad par du nged dpe skrun khang la ma dngul gyi 'khos ka zhan pa mthong nas /
gcen po'i gsung 'bum par du btab nas bod mi rigs kyi rig gnas la phyar ba gru 'degs kyi nus pa thon na de las che ba med ces gsungs te gcen rin po che'i brtsams yon skar gcig kyang med pa'i thog da dung gzhan las zhal 'debs dngul sgor khri gnyis tsam bsdus nas gun gsab kyi rogs skyor byas pa la nga tsho sems 'gul chen po dang skul ma chen po thebs te /
gzhi nas khong gi gsung 'bum cha tshang zhig sgrig pa'i 'char gzhi dngos bstar byas pa yin /
da cha nga tshos par du bskrun pa'i gsung 'bum 'di la khyon bsdoms pod drug tu bkar /
pod dang po ni gtso cher rnam thar skor yin /
'di'i nang du nga tshos de snga sus kyang mjal ma myong ba'i mdo smad bstan pa'i bdag po rje bla kho rin po che 'jigs med 'phrin las rgya mtsho'i rnam thar lo rgyus mjal thub par ma zad /
rtsom pa po rang nyid kyi byung ba lo rgyus las mkhas chen dam pa zhig thos sbyang gi stobs ga 'dra zhig la brten nas 'tshar longs byung ba'i tshul la rgyus mnga' lon cing rang nyid la sbyang stobs che ru bskyed pa'i skul ma thebs nges yin /
pod gnyis pa ni gtso cher gzhung 'grel skor te /
'di'i nang nas rtsom pa po rang nyid nang don rig pa'i mkhas dbang zhig yin pa'i ngos nas deng gi 'chad grwa'i gzhung khrid kyi dka' gnad la dmigs nas tshig don gnyis gsal gyi 'grel bshad gnang yod /
pod gsum pa ni gtso cher lo rgyus skor te /
'di'i nang du bod kyi lo rgyus dang rig gnas dar tshul gyi lo rgyus sogs bkod yod pas /
nga tshos lo rgyus 'di dag las rtsom pa po'i lo rgyus zhib 'jug gi phul byung grub 'bras mthong thub par ma zad /
mkhas pa gzhan gyi gsung na med pa'i legs bshad btso ma'i gser lta bu'ang mi nyung ba zhig zin rgyu yod do / /
pod bzhi ba ni gtso cher sgra snyan ngag skar rtsis kyi skor yin /
'di'i nang du slob dpon 'di bas srol rgyun rig gnas kyi bslab bya so so rgyas bsdus 'tsham zhing go bde ba'i lam nas bkral yod pas las dang po ba rnams la nye bar mkho zhing 'jug bde ba'i gnas dam pa zhig tu 'khums so / /
pod lnga ba ni gtso cher sum rtags dag gsum skor yin /
'di'i nang nas nga tshos rtsom pa po'i deng rabs kyi khyad chos ldan pa'i brda sprod kyi gzhung lugs dang lta ba gsar ba /
lag len gyi rin thang ldan zhing nye bar mkho ba'i bshad pa gsar ba shes rtogs byed thub pa yin /
pod drug pa ni gsung thor bu'i skor te /
'di'i nang nas nga tshos rtsom pa pos gdul bya'i blo gang la gang 'tsham du sbyar ba'i shes bya sna tshogs /
dri ba dris lan /
chab shog sogs mjal thub la /
gsung tsag tsig la snang chung mi byed par zhib tu bklags na ni bye ma'i gseb nas gser rdo rnyed pa lta bu'i dga' snang skye'ang srid do / /
mdor na /
khong gi gsung 'bum la brjod don zab kyang tshig 'grel gsal ba /
rig pa'i gnas la 'jug pa'i las dang rgya mtsho spel ba'i byung ba dag /
bdag 'dra phal bas bsngags brjod yul las 'das / /
'on kyang dad dang snying rje'i bsod nams sprin / /
nges 'byung byang sems rlung gis nyer bskul te / /
sa lam rtogs pa'i sgra dbyangs shugs 'byung ba'i / /
skyes bu dag gi gsos su 'gyur ro snyam / /
zhing sa gshin po'i sa bon grung po la / /
sbrang char dus su babs pas gsos pa ltar / /
dad dang nges 'byung byang sems la gzhol ba'i / /
'ga' zhig rtogs pa'i gsos sman 'gyur ro snyam / /
nyi gzhon gsar ba'i rtse dga' rgyas pa na / /
'dab brgya ba yi ge sar rgyas pa ltar / /
sngon bsags bsod nams bag chags brtas pa 'gas / /
dad pa'i spu long g.yo bar 'gyur ba srid / /
de'i phyir tshul 'dir lus ngag yid gsum gyis / /
'bad pa'i 'bras bu g.yur du za ba la / /
re ba'i kun rtog rlung gis rgyud bskul te / /
rnam thar rtsom pa'i bya ba la zhugs so / /
de la 'dir mkhas dgu'i gtsug gi nor bu mdo sngags grub mtha' rgya mtsho'i pha rol tu phyin nas zab rgyas kyi gdams pa thugs nyams su bstar bas grub pa'i go 'phang mthon por slebs de snyigs ma'i dus 'dir sangs rgyas kyi bstan pa yongs su rdzogs pa'i srog 'dzin pa'i gsum ldan rdo rje 'dzin pa chen po mtshan brjod par dka' ba don gyi slad du mtshan nas smras na /
\u0f38 blo go rdo rje 'chang zhes yongs su grags pa rje btsun 'jigs med 'phrin las rgya mtsho'i rnam par thar ba rang gi blos dpag tshod tsam zhig rtsom khul byed pa la /
rnam thar spyi'i sdom 'god pa dang /
sku tshe 'di nyid kyi rnam thar rags rim thar chags su 'god pa /
rnam thar spyi'i don bsdu ba gsum /
dang bo rnam thar spyi'i sdom 'god pa /
paN chen thams cad mkhyen pa blo bzang 'phrin las lhun grub chos kyi rgyal mtshan dpal bzang bo'i zhal nas /
gang gang gdul bya'i mos pa dang 'tsham par / /
gsang ba gsum gyi mdzad bzang bkod pa 'bum / /
bzhed pa ji bzhin 'chang ba'i ngo mtshar 'phrul / /
mkha' khyab zhing du rol ba bsam las 'das / /
zhes gsungs pa ltar /
dpag med gdod nas longs spyod rdzogs pa'i sku'i ngo bor sangs rgyas ma thag mdzad pa gang gis 'dul dgos kyi gdul bya rnams la gang 'tsham gyi sku'i bkod pa dpag med spros pas nam mkhas gar khyab kyi zhing khams thams cad sku dang 'phrin las kyis khyab pa yin mod /
rnam 'dren bzhi ba shAkya seng+ge'i mdo sngags kyi bstan pa rin po che spel ba'i slad du 'phags pa'i yul dang gangs can gyi ljongs su sku'i skye ba bzhes pa'i 'khrungs rabs 'ga' zhig rje btsun bskal bzang thub bstan dbang phyug sogs ye shes kyi spyan ldan dag gis bka' lung 'khrul med las byung ba ni /
'phags pa'i yul du rten 'byung gsal mdzad 'phags mchog klu sgrub /
rnal 'byor gyi dbang phyug chen po lU i pa /
mkhas mchog yon tan 'od sogs paN grub du ma'i skye ba bzhes pa dang /
gangs can gyi ljongs 'dir grub dbang lho brag mar ba /
mnyam med po to ba /
rgyal ba gnyis pa blo bzang grags pa /
kun mkhyen 'jam dbyangs bzhad pa'i rdo rje /
dngos kyi sku gong ma mkhas pa'i mchog gyur khri chen 'jam dbyangs rgya mtsho sogs kyi skye ba bzhes par gsungs /
de dag las snga ma rnams kyi rnam thar rang rang gi rnam thar du gsal la /
sku gong ma dge ba'i bshes gnyen khri chen 'jam dbyangs rgya mtsho'i rnam thar ni mdo smad chos 'byung las /
lnga bcu ba bla go'i bla sar 'jam dbyangs rgya mtsho ni /
yab bla ma skyabs dang /
yum mkha' 'gro skyid kyi sras su chu phag la 'khrungs /
ma 'khrungs pa'i sngon nas yum la bya lag rtse nas dung dkar lan gsum gtong ba'i rmi ltas byung /
dang po dus 'khor grwa tshang du zhugs /
dka' rams bar du song /
'don bzang ba'i tshad du byed /
tshogs bsags rab 'byams pa'i mtshan btags blangs /
de nas thos bsam gling mdzod du zhugs /
'dzin grwa kha dog dkar dmar du babs /
bsdus grwa /
blo rtags /
gzhung du thal phreng yongs rdzogs thugs 'dzin mdzad de phar tshad kyis mtshon bka' pod lnga la gshis phyin par sbyangs /
'grel chung don gsal /
mdzod rtsa /
grub mtha' rtsa ba gsum thugs la bzung ste dus phyis bar rgyun tu skyor /
sde khri rin po che la bsnyen rdzogs zhus /
so bdun pa la chab ltag ma gnang /
phyi lor rdo rams par bzhag lo gsum gyi ring chos grwa chag med kyis dpe gzigs dang /
bsod grags pa'i 'dul ba'i rgyugs phul /
chu yos dpyid dam bca' bzhag lo de'i dgun grwa tshang dge bskos mdzad /
shing sprul nas ka mdo dang /
kho tshe'i khrir lo rer bzhugs /
rdo rje 'dzin pa lo bzhi dang /
rgyud pa dang tsha gan pe shing gi khrir lo gnyis re /
slar yang rgyud khrir lo gcig urge dang dmu dge'i khri lo gsum re /
drug cu chu khyir tshogs chen du khri 'don mdzad /
chu phag la rigs grwa btang bstun dgongs khrol gyis mtshan sgrogs dgon gyi khrir bsko bzhag gnang /
sngar zhig mtshan lam du bya lag rtse nas gdugs mang po babs pa nyid nas bzung bas gdugs bcu gsum byung ba chos sde du ma'i khri byed rgyu byung bas de'i ltas yin 'dra zhes nyid nas gsungs shing /
lan cig bya lag rtse nas gzan gshog pa byas te 'phur ba tshogs chen 'du khang glo sgo la 'thogs nas sar bab pa'i mtshan lam kyang byung snang /
re gsum pa shing glang la mtshan sgrogs dgon nas gshegs pa'i gdung rus la yi ge byung bar grag go /
zhes gsungs pa ltar dang khrir phebs skabs kun tu dbang bka' ci rigs kyis skal ldan rnams smin grol gyi lam la bkod par nges te /
khe tshang sgom chen sprul sku 'jam dbyangs mkhas grub rgya mtshos rang rnam las /
bkra shis 'khyil gyi gdan rabs lnga bcu ba rje 'jam dbyangs rgya mtsho dmu dge bkra shis 'khor lo'i dgon gyi khrir phebs skabs khong gi zhal snga las 'jam dbyangs dang rta mgrin gyi rjes gnang sogs chos bka' du ma thob ste rta mgrin gyi bsnyen mtshams la bsdad pas dam sri 'ga' zhig gi sked pa bcad par gsungs so / /
sku tshe 'di nyid kyi rnam thar spyi'i sdom ni /
rje btsun tsong kha pa chen po'i zhal nas /
dang por rgya chen thos pa mang du btsal / /
bar du gzhung lugs thams cad gdams par shar / /
tha mar nyin mtshan kun tu nyams su blangs / /
kun kyang bstan pa rgyas pa'i ched du bsngos / /
zhes dang /
gung thang bstan pa'i sgron me'i zhal nas /
mang du gsan pas rmongs pa'i dgra las rgyal / /
tshul bzhin sgrub pas rtogs pa'i btsan sa zin / /
rnam dpyod dpung bas bstan pa'i ru mtshon bsgrengs / /
'di dag ngo mtshar gtam gyi sa bon yin / /
zhes gsungs pa ltar dang po grwa rkyang dkyus ma'i lugs kyis mdo sngags rig gnas dang bcas pa la thos pa rgya chen po mang du btsal ba dang /
bar du gzhung lugs thams cad gdams par shar te 'khor ba spyi dang bye brag las thugs byung zhing sems can thams cad la ma bu gcig pa la snying brtse ba lta bu'i brtse ba snying rje chen pos kun nas bslangs te byang chub mchog tu sems bskyed pa /
tha mar nyin mtshan kun tu nyams su blangs te nyams dang rtogs pa gong du 'phel ba dang thog mtha' bar gsum gyi dge tshogs kun kyang bstan pa rin po che rgyas pa'i ched du bsngos te chos kyi 'khor lo bskor cing /
bya ba las kyi 'khor lo'i sgo nas kyang bstan 'gro'i don rlabs chen mdzad pa ste bzhir 'du ba yin no / /
dang bor rgya chen thos pa mang du bcal ba'i sarga /
dang bo thos pa rgya chen po btsal ba ni /
gzhon nu'i dus nas sngon sbyangs bag chags sad / /
ces gsungs pa ltar thun mong snang tshod la'ang sngon sbyangs kyi bag chags sad de shes brtson me ltar 'bar bas thos pa rgya chen po btsal tshul ni /
khong stag ge tshang gi mdun nas klog slob pa sogs tshegs med du mkhyen te /
lo gcig gi ring la bla rnam dang /
smon lam lnga /
rgyan 'jug 'jigs byed gnyis sogs tshogs 'don chos spyod tshang ma thugs su chud /
de nas gling pad ma'i bla sar zhes pa rdo rams pa 'phrin las rgya mtsho dge rgan du bsten nas dpe gzigs dang dpe khrid ma chad par zhus te tshogs su zhugs nas bsdus grwa yongs rdzogs tshogs rgyugs la phul /
a ru hor chen tshe 'phel zhes pa'i dge bshes la 'gag ring thung gi dam bca'i skabs thog mar bzhengs nas sangs rgyas 'phags pa rtsod gzhir bzung ste rnam mkhyen mi rtag par rtogs pa'i blo dang gang zag gang yin dris pas khas len 'dzin dka' ba byung /
de rjes 'grel ba don gsal dang /
grub mtha' rtsa ba thugs 'dzin gnang nas tshogs rgyugs la phul /
de rjes blo rtags don bdun cu bcas tshogs rgyugs la phul /
tshogs chos 'grim zhing rigs lam mtha' chod pa sbyangs /
blo rigs kyi tshogs gling gnang ste rtags gsal dang /
dam bca' dang ba 'dren pa gnang bas gzur gnas kun gyis bsngags brjod kyi rol mo bkrol /
de ltar tshad ma rnam 'grel gyi skor thugs 'dzin dang /
dpe khrid dpe gzigs sogs la gzhan dang mi 'dra bar 'bad pas tshig don gang cha nas legs par thugs su chud /
de nas rgyan 'jug gnyis sngar nas thugs 'dzin gnang yod pa dgung lo bcu drug steng gzhung rgyugs phul nas dge 'dun nyi shu gsar rtsod byas /
de rjes skabs dang bo'i mtha' dpyod yongs rdzogs thugs 'dzin gnang ste tshogs rgyugs la phul /
phyis su yang paN chen bde lam /
'jam sdud gnyis /
rje'i bstod 'grel chen mo /
spyod 'jug chen mo sogs dang /
dbal mang sngags kyi spyi don /
legs bshad snying po /
'dul sdom sogs thugs 'dzin gnang ba dang /
'dul ba lung cha tshang la zhig gzigs gnang ste bar sdom dang grangs 'dren rnams thugs la byang bar bzung /
cho ga'i skor la bde gsang 'jigs gsum dang /
mgon chos lha mo rnam sras sogs kyang thugs 'dzin gnang /
tshogs rgyugs phul ba sogs kyis thos bsam rdo rus thug pa gnang bas phar phyin gyi tshig don kun thugs su chud /
'dzin grwa gtug la sgro skur dang rdzas btags 'dres mar btang bas hab cha mi thon kha med byung gsungs /
phar phyin dam bca'i skabs /
skabs bzhi ba nas /
mi rtag bsgoms pas de blo bsgom 'gyur zhing /
zhes pa las 'phros te mi rtag pa dang mi rtag pa sgom pa'i blo gnyis blo gcig gis sgom na bsgom bya rnam pa gnyis dus gcig tu sgom par thal ba dang /
gzhan gyis sgom na sgom byed thug med du thal ba sogs kyis rtsod pa 'ur phyogs cher byas gsungs /
phyi'i nangs par zhogs kha'i chos grwar sbyor ba'i yon tan bcu bzhi tshan pa gnyis rgyu mtshan can dang rgyu mtshan du'am bsgrub bya sgrub byed du sbyar tshul dang /
lhag kyang de ltar bsgrub bya sgrub byed sbyar byed du sbyar tshul dang /
lhag kyang de ltar bsgrub bya sgrub byed sbyar zhes sbyor tshul sogs 'phangs /
gung tshigs chos grwar dbu ma rnying ba nas gzhon nu dpal gyis shes mtshan khyad mtshan gyi bzhed tshul la gser phreng sogs kyi ngo rgyugs tsam blangs pa'i rgyugs 'phrod tsam byung gsungs /
dgung mo rdo bcal la mdzod 'dzin grwa nas phyir mi ldog pa'i rtags las brtsams te rtsod pa phyogs chen po 'od rgyu 'dra ba la grol ba myur bas de nyid 'don dgos ma byung gsungs /
phyi'i nangs par dka' rams 'dzin grwa nas co ne thos bsam bya ba langs te rgyan gyi nang nas /
thog ma dang ni de nyid gzhan nyid dang / /
rang gi mtshan nyid rang dang gzhan du 'gyur / /
kun nas nyon mongs pa dang khyad par la / /
skye ba med pa'i chos la bzod par bshad / /
ces bkod de skye med brgyad re re la bzod pa thob pa yod med dang /
med na skye med brgyad dgongs gzhir bkod pa mi 'thad ces dang /
'khor ba la thog ma'i skye ba med par rtogs pa'i bzod pa yod med kyang 'phangs /
gzhan 'gyur gyi skye ba med pa stong nyid yin min dang /
yin na yongs grub kyi steng gi yin dgos la /
de lta na yongs grub stong gzhir byas te de chos gzhan gyis stong bas jo nang gi gzhan stong lta bur 'gyur ba dang /
bzod pa de kun re re la sbyor ba nyi shu re yod med sogs nya nyung mang po bsre ba byas zhes gsungs /
khong rang nyid kyis rnam thar sa bon shog dril skabs khengs skyungs sha stag gnang yang tshig don gnyis la byang chub nas sha zhag rus zhag tu song ba red /
de dag gi skabs su gtso bo rang gi yig cha bsdus grwa nas bzung ste thugs 'dzin gnang zhing tshogs rgyugs phul ba tsam du ma zad dpe khrid dang dpe gzigs don la zhib mor dpyad pa'i rgyu mtshan sogs kyis mkhas pa'i yang rtser son /
gung thang bstan pa'i sgron mes gsungs pa'i sgo mang chos dar ba'i rnam thar las /
deng sang slob gnyer la 'bad pa'i khul byed pa phal cher yang dpe char lta tshul rang gi yig cha 'dzin skyor byed rgyu bskyur nas dpe sna mang po zhig gis ma longs pa bzhin byas te dpe klog chab chob ra rtsi thog la yan pa bzhin thams cad kyi sne btog re byas rung gnad la 'bab rgyu gcig kyang med /
gzhung tshan de'i rang lugs bskyur te gzhan lugs pa'i dgag pa'i thad nas phar 'phen rgyu re e yod gtso bor byas pas skabs der 'gro thabs tsam 'ong yang /
rang la tshur 'phangs pa na 'bab sa 'di 'dra zhig dgos snyam du blor 'dzin rgyu'i gtad so zhig med stabs ri dwags thang la bdas pa bzhin gar 'gro 'dir 'gro med cing /
lo zla kha shas song dus sems ngo na ci yang med pa ni dang po slob gnyer rgyag dus rgyag ma shes pa'i skyon du snang ste kun mkhyen 'jigs med dbang po'i zhal snga nas /
gzhung tshig blo 'dzin mi byed gzhung gi don / /
dpe klog tsam gyis shes 'dod bzhad gad gnas / /
zhes dang /
thad ka'i gzhung la blta ba yal bor nas / /
dpe mang blta ba shes rab 'chal ba'i rgyu / /
gsungs pa ltar yin pas blo gsal ba rnams ya ma yeng gis nyi ma 'phul thabs de 'drar ma song bar dam pa 'di dag gi rnam thar la kha mig yar la blta ba zhig dgos so zhes gsungs pa ltar slob gnyer gsha' ma zhig byed 'dod pa dag gis bdag nyid chen po 'di'i rnam par thar ba ltar bslab par bya'o / /
gzhan yang mdo sde rgyan las /
rig pa'i gnas lnga dag la brtson par ma byas na / /
'phags mchog gis kyang thams cad mkhyen pa thob mi 'gyur / /
de bas gzhan dag tshar bcad rjes su bzung phyir dang / /
bdag nyid kun shes bya phyir de la de brtson byed / /
ces gsungs pa ltar 'phags chen dag gis gzhan don byed pa la med mi rung ba'i rig pa'i gnas la sbyangs shing mkhas par gyur pa yin te sngon gzhon nu'i dus stag ge dpon slob las sum rtags bslab cing /
'bro r+wa'i rgya mtsho'i drung nas skar rtsis kyi lnga bsdus nas bzung ste zhag gsum par ri mo rdzogs par sbyangs /
de rjes gso rig smra ba'i khyu mchog sman pa'i dung phrug zhes grags pa'i lnga rig pa 'jam dbyangs chos dar gyi zhal snga las dbyangs can sgra mdo rtsa 'grel gyi steng nas de dus sgra ba rnams la go tshor med pa'i gzhung gi bar bar gyi ri mo sgrub tshul lo chen thugs rje dpal dang /
a kyA yongs 'dzin gyi gsung du gsal ba de dang /
de dag tu mi gsal ba sngon gyi khrid rgyun du bzhugs pa dag dang bcas mdzub khrid lung bcas gsan sbyangs dang /
sdeb sbyor rin chen 'byung gnas rtsa 'grel mdzub khrid lung bcas nyan /
brda sprod kun bshad kyi mtshams su sleb pa na brda sprod mkhas pa dag gi mdzad srol bzhin brda sprod kun bshad kyi mtshan gsol /
slob dpon mchog de nyid kyis 'phags ma'i bstod pa dang 'dod don la smon pa'i gsol 'debs sngon du btang ste /
mtshar sdug lang tsho'i dpal 'dzin zla zhal mas / /
ma nor lam ston dran dbang tshul bzung ba / /
bshes gnyen mkhas pa mchog de'i bka' lung gis / /
dbyangs can dar ba'i lang tshor 'bod pa'i gtam / /
brda sprod gzhung brgya'i rtse mo dbyangs can ma'i / /
dgongs mthil ma nor tshul bzhin 'chad pa la / /
paN chen rjes su 'byor ba dang mtshungs pa / /
khyod mtshan dbyangs can dgyes pa'i rdo rje'o / /
zhes legs par sbyar ba saM skr-i ta'i skad dang shan sbyar yi ge dgu pa'i prA stA ras bcings pa bstsal te kun bshad kyi ming btags nas me tog 'thor ba dang bcas shis pa brjod pa'i mtha' brgyan to / /
khong gi zhal nas ngas sgra slob pa'i skabs 'phags ma'i bstod pa re ma bton par nyan ma myong gsungs /
slob dpon 'jam dbyangs chos dar ba'i zhal nas /
ngas sgra bslab yul zhig la a lags 'di ba las lhag pa'i sgra go mkhan zhig ma byung zhes gsungs pa skyabs mgon mchog gi snyan du son pas thugs dgyes pa'i bsngags brjod yang yang gnang /
khong mu to grags pa rgya mtsho las snyan ngag gsan /
snyan ngag la shin tu mkhas par gyur pa gsung rtsom rnams la bltas pa tsam gyis shes nus pa dper na don rgyan so lnga'i sgo nas 'jam pa'i dbyangs la bstod pa'i snyan ngag gsung 'bum khrod du bzhugs pa de lta bu'o / /
nag rtsis kyang nag rtsis sngon 'gro dang /
bcu gsum 'khor zhag gshin rtsis kha shas sogs shes pa byung nas re gnyis brtsis kyang phyis bzhag gsungs /
sngar phar phyin la slob skabs shig rgyal ba dge 'dun rgya mtsho'i gsung mgur las /
rnam dkar bsod nams stong gis legs bskrun pa'i / /
shin tu rnyed par dka' ba'i dal 'byor 'di / /
don med 'jig rten bya bas chud gzon pa / /
bdag la snying med gyur pa gdon mi za / /
zhes dang /
phal cher mi bzad zug rngu skye ba'i rgyu / /
nyes brgya'i 'byung gnas 'khor ba'i phun tshogs la / /
mkhas pa su zhig lhag par chags par byed / /
ces gsungs pa ltar thos bsam gsha' ma gnang ba'i 'bras bur 'khor ba'i phun tshogs mtha' dag la thugs gting nas zhen pa log sngar nas bla ma nang chen gyi 'dzin bdag la zhe sun gsungs /
sngar gyi khang ba btsong nas khang chung zhig tu spos te grwa rkyang dkyus ma'i lugs kyis lto gos la gyong bskur nas thos bsam la 'bad brtson gnang /
phyis su sku tshe 'di'i rten bzhengs thams cad kyi thog ma /
mkhan rin po che ngag dbang dge legs tshang ngag dbang thub bstan rgya mtsho dang /
sgo mang rin po che blo bzang tshul khrims rgya mtsho dang /
bde mchog mkha' spyod ma /
mgon po zhal bzhi ba rnams kyi tsa ka li re bzhengs te khong sgo mang rin po cher lhag gnas zhus par nyin shas zhog gsungs par sku drung nas bzhag par khong nyid kyi 'dra thang gi zhal sgros la snum thigs shig lhung song bar sku nye nas gzhan gyi tsa ka brdzad zhus par grwa rkyang gi kha la snum thigs re 'gos na bzang mod gsungs /
de phyin chad zas gos kyis mi phongs pa 'ongs pa de ka'i byin rlabs rten 'brel tu 'khums gsungs /
gsung bab der bltas na yang lto gos la gyong bskur nas bzhugs par shes nus /
spyod 'jug las /
des kyang bdag don ma byas la / /
bdag kyang de don mi 'gyur bas / /
byis las thag ring bshol bar bya / /
zhes dang /
'dris chen nyid du mi 'gyur bar / /
tha mal ba tsam legs par bya / /
bung bas me tog sbrang rtsi bzhin / /
chos kyi don tsam blangs nas ni / /
kun la sngon chad ma mthong bzhin / /
'dris pa med par gnas par bya / /
zhes dang /
mnyam med po to ba chen po'i zhal nas / /
gzhan gyi g.yog dang dpon mi bya / /
gzhan sems mi dkrug sems mi bzung / /
bsre bslad mi bya 'brel mi bya /
ltogs 'jen mi bya 'dris mi bya / /
gyong du bya zhing 'grog dka' bya / /
zhes gsungs pa ltar 'jig rten gyi zhen pa a 'thas su song ba dag dang mi mthun par bka' gdams gong ma'i rnam thar bdag gir bzhes te thos bsam sgom gsum gyi bya ba la brtson pas dus 'da' bar byas /
de dag gi skabs su rgyal ba dge 'dun rgya mtsho'i gsung las /
kha cig phrag dog dug chus gzhan dag las / /
rang nyid rgyal ba'i sgyu thabs lhur len 'gyur / /
zhes gsungs pa ltar phrag dog gi dug chus myos pa 'ga' zhig gis rje 'di'i yon tan gyi gzi byin ma bzod par mi zer dgu zer gyis gleng brjod sna tshogs bslangs mod me la shing bsnan pa bzhin du rje 'di'i 'khor ba la zhen log dang /
sems can la snying brtse ba sogs kyi mthun rkyen du gyur te lung rtogs me ltar 'bar bar gyur to / /
snga phyi 'di dag gi skabs gang yin kyang 'gro mgon skyobs pa rin po ches /
bla ma sku bzhi'i gangs ri la / /
mos gus kyi nyi ma ma shar na / /
byin rlabs kyi chu rgyun mi 'byung bas / /
yid mos gus 'di la gzab par 'tshal / /
zhes gsungs pa ltar chos 'brel gang yod la skyon rtog gi blo skad cig kyang ma skyes par lam gyi rtsa ba bshes gnyen bsten tshul ma log pa'i dbang gi sa che dgu thams cad kyi gtsug gi nor bu dang bstan pa'i bdag por gyur pa red /
gzhan yang thos pa rgya chen btsal ba'i skor /
snyigs dus kyi nye bar 'khor a khu rin po che shes rab rgya mtsho las dge tshul dang rab byung gi sdom pa bzhes /
skyabs mgon mchog las tshe dbang /
a lags mkhan po ngag dbang dge legs tshang las bka' 'gyur gyi lung /
bla mchod dang phyag chen sbrags ma'i khrid /
mi tra brgya rtsa /
sgrub thabs rin 'byung /
dus 'khor dbang chen /
'jigs byed dmar bo mda' 'gengs kyi dug dbang /
bde mchog lo hu ba'i lugs kyi dbang chen sogs dbang bka' mang bo gsan /
sgo mang rin po che las bde lam gyi khrid /
'jigs byed dpa' cig bde mchog lU i pa dang dril bu lha lnga /
gsang 'dus lugs gnyis dang 'jig rten dbang phyug 'khor chen /
mngon byang /
zab don snyan brgyud kyi dbang sogs dbang du ma dang /
rnam sras bka' bco lnga sogs rjes gnang du ma /
rgyal thang ba bsam gtan 'od zer gyi gcod skor gyi lung dang /
a khu rin po che bstan pa rgya mtsho las /
tA ra nA tha'i dbang mchog steng nas dbang dang du ma /
dus 'khor bskyed rim gyi lung /
yang sgo mang rin po che las stag phu'i sgrol ma phyi nang gnyis /
thig le bcu drug 'jigs gsang mkha' spyod sogs kyi sngags btu /
paN chen bstan pa'i nyi ma'i gsung 'bum gyi lung /
stabs 'grig tshul gyis rig byed ma'i don kun 'grub pa'i 'khor lo gsar sgrub dang /
yi ge'i sngags 'khor zhib par bskrun te khong sgo mang rin po cher phul ba dgyes nyams dang bcas thugs mkho che gsungs nas bdag gir bzhes /
yang a khu rin po che bstan pa rgya mtsho'i zhal snga las /
rje'i bstod 'grel /
sbyong rgyud dkyil 'khor bcu gnyis sogs dang /
sbyor ba'i chos drug nyams su len tshul lag len zhib gsal dang bsnyen sgrub sbrags ma'i khrid /
mkhan rin po che ngag dbang thub bstan rgya mtsho'i zhal snga las shar ba'i lam rim snying bo don gsum /
rngog dkyil bdun /
rgyal ba dge 'dun rgya mtsho'i rim lnga /
dben sa ba'i chu bcud len steng nas de'i khrid sogs zhus /
yang sgo mang rin po che las /
'brel ba bzhi sbrags le'u drug pa'i bar dang /
sbas don kun gsal gyi bshad lung sogs chos bka' kha shas thob /
skyabs mgon thams cad mkhyen pa bskal bzang thub bstan dbang phyug gi zhal snga las rdo rje rnal 'byor ma'i rtsa dbu ma che ba'i nyams khrid sogs mkha' spyod skor gyi man ngag kha shas lung bcas gsan /
yang sgo mang rin po che las rje'i gsung 'bum ta pod yan gsan /
yang a khu rin po che las rnam bshad dgongs pa rab gsal gyi bshad lung /
dge ldan bstan 'bar ma rtsa 'grel gyi lung bcas gsan /
gsung bshad zin bris byas /
lam rim chen mo'i bshad lung zhus /
a khu rin po che bstan pa rgya mtsho'i gsung sngar ma thob pa rnams a khu lung rtogs tshang la zhus /
de nas bde thang rin po che 'jam dbyangs thub bstan rgya mtsho las 'jam dbyangs smra seng gi rjes gnang /
a khu rin po che shes rab rgya mtsho'i yig cha'i steng nas bde gsang 'jigs gsum gyi bskyed rdzogs kyi khrid /
dus 'khor bsdus rgyud dang 'grel chen mchan bsgrags kyi bshad lung /
bsdus rgyud snying bo dang blo gros chos skyong gi smon shis kyi lung sogs dang /
gzungs gzhugs 'khrul spong /
rab gnas /
las bzhi'i sbyin sreg gi khrid /
dga' ldan lha brgya ma'i gzhung bsrangs /
me tog bcud len /
chu bcud len /
dza bur rlung khrid /
sbyin sreg dngos grub rgya mtsho /
kun mkhyen gong ma'i zhi khro sbrags sgrub kyi rnam bshad kyi bshad lung rnams gsan /
slar yang rje yab sras kyi gsung 'bum las sngar ma thob pa thams cad /
lho brag bka' 'bum /
khyung khra nag dbyangs can dkar dmar gyi las tshogs /
sgrol dkar tshe khrid /
rdor sems sgom bzlas /
gtor ma brgya rtsa /
dam tshig rdo rje'i bzlas pa /
za byed mkha' 'gro'i sbyin sreg grub rgyal tshe khrid rnams kyi khrid dang /
kun mkhyen gsung 'bum gyi lung /
bsod grags gsang 'dus bskyed rdzogs kyi lung /
rtogs bdun mchan 'grel gyi bshad lung /
gsang 'dus gtum po khyung lnga'i rjes gnang /
phar phyin mchan gyi bshad lung /
be'u bum sngon po'i rtsa 'grel /
dpe chos rtsa 'grel /
po to ba'i chig lab ring mo /
man ngag rin chen spungs pa /
ri khrod skal ldan sgron me /
blo sbyong snyan brgyud chen mo /
blo sbyong nyi ma'i 'od zer /
byang sems ra sgreng ba'i byang chub sems kyi chu rgyun /
gsung sgros thor bu /
sman gyi rgyud gsum /
man ngag bka' rgya ma /
g.yu thog cha lag bco brgyad rnams kyi lung /
a khu rin po che'i bstod 'grel bshad lung /
mkhan rin po che ngag dbang thub bstan rgya mtsho'i 'grel ba bzhi sbrags kyi zin bris /
r+wa pod dang dpal pod /
rgya gzhung las gshed skor gyi lung rgyun gang yod dang /
te lo nA ro mar ba mi la ras chung ba rnams kyi rnam thar gyi lung sogs chos bka' rgya cher gsan /
dbal mang paN+Di ta'i sprul sku 'jam dbyangs bstan 'dzin rgya mtsho tshang la gsung 'bum mang bo'i lung rgyun bzhugs pas khong gis zhus ngor 'jam dbyangs bde ba'i rdo rje /
zhogs don yod mkhas grub /
klong rdol bla ma ngag dbang blo bzang /
paN chen blo bzang ye shes /
paN chen dpal ldan ye shes /
lcang skya ngag dbang chos ldan /
lcang skya rol ba'i rdo rje rnams kyi gsung 'bum gyi lung /
thu'u bkwan gsung 'bum las sngar ma thob pa'i rigs dang /
skyabs mgon mchog nas mgon po'i rigs gtad chig rgyud du gnang nas gzhan gnyis dpal mang tshang la gnang yod pas de nas nyan thabs kyis gsungs pa bzhin /
lha mo phyag bzhi ma dang /
gnod sbyin gnyis kyi rjes gnang yang dpal mang rin po che las thob /
gzhan yang chos bka' mang bo zhig dbal mang rin po che las thob pas bka' drin shin tu che zhes gsungs /
dus 'khor rgya nag pa tshang gi mdun nas rgyal mkhan chen grags pa rgyal mtshan gyi gsung 'bum /
khya dge blo gros rgya mtsho /
rgya nag pa bstan pa'i nyi ma'i gsung 'bum sogs kha shas thob /
yang sgo mang rin po che las bde gsang sogs dbang chen bco brgyad gser chos bcu gsum sogs gsan /
zhal snga nas bde thang rin po che las bka' 'gyur gyi lung sngar ma thob pa'i r+wa pod man chad rdzogs par thob ste mjug tu sems bskyed mchod pa bcas thob /
gur pod me 'bar ma kha skong po ti bcas chig brgyud du bstsal /
zhal bzhi ba'i be'u bum phyi nang gnyis /
dmar chung skor gsum gyi chos skor /
rgya gzhung lung rgyun gang bzhugs /
'grel ba bzhi sbrags kyi bshad lung /
'dul ba'i gleng 'bum gyi lung /
yang bskyar bsdus rgyud mchan bcas kyi bshad lung yang thob /
yang rgyal tshab dar ma rin chen gyi gsung 'bum /
paN chen blo bzang chos rgyan gyi gsung 'bum /
'dul 'dzin grags pa rgyal mtshan gyi gsung 'bum /
rje dge 'dun grub kyi gsung 'bum /
dben sa ba blo bzang don 'grub kyi gsung 'bum /
mkhas grub sangs rgyas ye shes kyi gsung 'bum /
rgyal mchog skal bzang rgya mtsho'i gsung 'bum /
lcang skya rol ba'i rdo rje'i gsung bka' rgya ma'i skor /
hor ston nam mkha' dpal gyi blo sbyong nyi ma'i 'od zer /
glang ri thang ba'i blo sbyong tshig brgyad ma rnams dang /
byang chub mi la'i skal ldan rnam thar /
skal ldan mgur 'bum /
shug yag ri khrod pa'i dge slong ba'i dge tshul gyi bslab bya /
bse tshang gi rten 'brel bstod pa'i Tik+ka /
kun mkhyen 'jigs med dbang bo'i gsung 'bum /
sde khri rin po che'i dus 'khor bskyed rim dang /
d+harma ki rti'i gsung gi khrid yig steng nas dus 'khor bskyed rdzogs dang /
bde mchog dril bu lha lnga'i bskyed rim gyi khrid /
legs bshad snying bo'i bshad lung /
rdo lag brgyud ma'i khrid /
yongs 'dzin ye shes rgyal mtshan gyis gsungs pa'i khrid yig thig le gsal byed kyi steng nas thig le bcu drug gi khrid /
rdo rje tshig sbram dang yi ge bzhi ba'i bsad bzlog ma ning ha 'don rnams kyi khrid /
sgra mi snyan gyi tshe khrid /
rdo rje rtse dgu ba la brten pa'i tshe khrid /
'jigs byed ser bo phyag na ku sha bsnams pa'i tshe khrid /
sbyin sreg dngos grub rgya mtsho'i bshad lung dang rtsa tshig gi steng nas khrid /
brag dkar bka' bcu'i bde lam zin bris kyi lung /
kha dron gnas brtan gyi gsung 'bum gyi lung /
skyabs mgon bar ba'i gsung bka' rgya ma'i lung /
kun mkhyen rnam thar btsan po ma'i lung /
paN chen gsung steng nas thun drug rnam 'byor gyi khrid /
dbang mdzad sgrol ma dmar mo'i be'u bum dang bsnyen sgrub las gsum gyi steng nas lag len zhib khrid bcas /
dgag bya ngos 'dzin gyi bshad lung /
kun mkhyen gsung bka' rgya ma'i lung sogs gsan /
'jam dbyangs bla ma gung thang rin po che bstan pa'i nyi ma las gshed dmar lha bcu gsum ma /
'jigs byed zhe dgu ma dang ro langs brgyad skor /
'khor chen lha bco brgyad /
rdor dbyings /
mi 'khrugs pa lha bcu gsum /
snur lugs rnam 'joms lha mang rnams kyi dbang /
mi tra'i nang tshan dpal mchog dang bo'i rdor sems lha re gcig pa'i dbang nas bzung thugs rje chen po lha bcu gsum gyi dbang gi bar dbang brgyad gsan /
yang skyabs mgon mchog gi zhal snga las mgon po'i rab gnas /
mchog sgrub pa'i rlung sgrub thun mong ma yin pa /
klu'i bum gter gyi khrid /
lo gyon ma'i las tshogs kyi khrid /
tshe khrid zhag bdun ma dang bu ston gong khug ma'i tshe khrid /
srad rgyud tshe khrid /
bla ma lnga bcu ba'i bshad lung /
sbyin sreg dngos grub rgya mtsho'i zin bris kyi lung /
mgon po'i be'u bum gyi khrid la mkho ba'i man ngag du ma'i lung khrid /
bla ma zhi khro'i tshe dbang /
nam mkha' bsam 'grub kyi mi la'i gsol 'debs kyi lung /
lha mo tsan+Ti ka'i rjes gnang bka' rgya ma bu ston gong khug ma'i tshe dbang gsan /
yang khong gi gsung 'bum lung gsung mgur gyi rim pa nas bstsal ba gsan /
bde gsang 'jigs gsum gyi bsnyen sgrub kyi yi ge dang /
las bzhi'i drug cu ba'i rnam bzhag gnyis lung khrid gcig 'thus kyi tshul tu gsan /
a mchog rin po che 'jam dbyangs mkhyen rab rgya mtsho las bde mchog 'jam rdor /
me tri bcu gsum /
mkha' 'gro rgya mtsho rnams kyi dbang /
sgra mi snyan gyi tshe dbang bcas gsan /
de ltar 'jam dbyangs bzhad pa sku phreng bzhi ba rje bskal bzang thub bstan dbang phyug mdo rgyud gdams pa'i gter mdzod a khu rin po che shes rab rgya mtsho /
mkhan po ngag dbang dge legs yang sprul mkhan rin po che ngag dbang thub bstan rgya mtsho /
a khu rin po che zhang ston bstan pa rgya mtsho /
sgo mang mkhan rin po che rje blo bzang tshul khrims rgya mtsho /
bde thang mkhan rin po che rje 'jam dbyangs thub bstan rgya mtsho /
a mchog rin po che rje 'jam dbyangs mkhyen rab rgya mtsho /
gung thang rin po che rje bstan pa'i nyi ma /
dbal mang rin po che rje 'jam dbyangs bstan 'dzin rgya mtsho /
smra ba'i dbang phyug rdo rams pa gling bla sar 'phrin las rgya mtsho /
gso rig smra ba'i khyu mchog 'jam dbyangs chos dar ba dbyangs can dar ba'i lang tsho sogs bshes gnyen du ma bsam sbyor gnyis kyi sgo nas tshul bzhin bsten te thos pa rgya chen po btsal bas mdo sngags rig gnas dang bcas pa la gzhan dring mi 'jog pa'i spobs pa thob nas zab rgyas kyi gdams pa gzhal tu med pa'i gter mdzod du gyur par brten mkhas dgu'i gtsug gi nor bur gyur to / /
smras pa /
sngon gyi thugs bskyed sa bon grung bo las / /
nyer 'khrungs skyes sbyangs dpag bsam ljon pa'i rtser / /
lung rtogs me tog 'bum gyi rtse dga' ngom / /
dge mtshan dri bsung mngar bos 'jig rten khyab / /
'bad brtson skya rengs gsar bas nyer drangs pa'i / /
rnam dpyod nyi mas rang zhal ngom pa na / /
gzur gnas mtsho skyes 'bum gyi 'dab bzhad de / /
bstod bsngags b+h+ra ma ra yi glu dbyangs snyan / /
nyin mo'i mgon gyis rang 'od spros pa na / /
srid bya mun par thim pas 'khun sgra sgrog /
dam pa'i thos bsam 'od stong 'bar ba na / /
phrag dog khung bur nyal bas ngu co sgrog /
lho skya gos hrul thos dang tshul khrims kyis / /
thugs rgyud gser gyi bum bzang yongs su gtams / /
rigs lam zho 'thung rus pa'i rtse brgya yis / /
log rtog bcud med bdag po sde bcas bcom / /
zhes bla go rdo rje 'chang zhes yongs su grags pa rje btsun 'jigs med 'phrin las rgya mtsho dpal bzang bo'i rnam par thar ba dad pa'i padmo bzhad pa'i bden gtam nyi ma gzhon nu zhes bya ba las dang bor rgya chen thos pa mang du btsal ba'i sarga ste dang bo'o / /
bar du gzhung lugs thams cad gdams par shar ba'i sarga /
'jigs med mkhyen pa'i dkyil 'khor yongs su rdzogs / /
'phrin las 'od brgya 'bar ba'i 'od rlabs kyis / /
thub bstan rgya mtsho spel ba'i gnyen gcig pu / /
smra ba'i zla ba chen po rnam par rgyal / /
ded dpon mkhas pas yid bzhin dbang rgyal dang / /
mdzes ldan 'ching bu'i khyad par 'byed pa ltar / /
mnog chung srid pa'i nor dang thar ba'i bde / /
rnam par 'byed pa'i tshul de rmad du byung / /
bar du gzhung lugs thams cad gdams par shar ba'i tshul bshad pa la /
thog mar be'u bum sngon po las /
man ngag thams cad bsdus pa'i mgo ni / /
bshes gnyen dam pa mi btang ba yin / /
de las dad dang byang chub sems sogs / /
yon tan kun 'byung kun gyi gter yin / /
zhes dang /
rje thams cad mkhyen pas /
de nas 'di phyi'i legs tshogs ji snyed pa'i / /
rten 'brel legs par 'grig pa'i rtsa ba ni / /
lam ston bshes gnyen dam pa 'bad pa yis / /
bsam dang sbyor ba'i tshul bzhin bsten pa ru / /
mthong nas srog gi phyir yang mi gtong bar / /
bka' bzhin bsgrub pa'i mchod pas mnyes par byas / /
rnal 'byor ngas kyang nyams len de ltar byas / /
thar 'dod khyed kyang de bzhin skyangs 'tshal lo / /
zhes dang /
yon tan rin po che sdud pa las kyang /
slob ma bzang bo bla mar gus ldan de dag gis / /
bla ma mkhas pa rnams la rtag tu bsten par bya / /
ci phyir zhe na mkhas pa'i yon tan de las 'byung / /
zhes gsungs pa ltar phun sum tshogs pa thams cad kyi gzhi rten /
legs tshogs ma lus pa'i 'byung gnas /
mchog dang thun mong gi dngos grub thams cad kyi rtsa ba ni rnag la lam phyin ci ma log par ston pa'i dge ba'i bshes gnyen tshul bzhin tu bsten pa la rag las par gsungs pas so snyam du dge ba'i bshes gnyen gang bsten la dam tshig gi sel cung zad tsam yang ma song bar ma zad /
sangs rgyas dngos kyi 'du shes bzhag ste bsam sbyor gnyis kyis tshul bzhin du bsten pa dang /
khyad par bka' drin rjes su dran te gus par byas shing bka' bzhin bsgrub pa'i mchod pas mnyes par byas pa'i tshul ni /
khong stag ge tshang las klog bslabs pa dang sum rtags bslabs pas zhal nas khong bka' drin can des ka kha phral klog bslabs /
sbyar klog gzhal zhes pa'i bar bslabs te gzhan tsho bslab na zhar la shes yong 'gro gsungs nas skyabs 'gro ltung bshags sogs rim par bslabs pas bka' drin che zhes yang yang gsungs shing phyag thal mo sbyor /
deng sang chos par rlom pa 'gas klog slob pa'i slob dpon slob dpon du mi brtsi ba sogs la bltas na 'di ni gzhung lugs gdams par shar nas chos kyi gnad mkhyen pa'i rtags so / /
gzhan yang stag ge tshang gis khyod tshogs chos 'grim pa sogs la khang mig chung ngu zhig gis chog gsungs pa dang du blangs pa sogs gang gsungs bka' bzhin bsgrubs /
mkhan rin po che ngag dbang thub bstan rgya mtsho tshul bzhin bsten nas dbang bka' mang bo gsan zhing bka' bzhin bsgrubs pas thugs shin tu mnyes shing khong gi gsung las pha nor bu la bstsal ba bzhin ci tsam pa'i bka' dam po zhig la'ang dbang gral nas phud ma myong zhing khyad par 'jigs byed dmar po mda' 'gengs kyi dug dbang skabs ched gnyer gyis 'bod mi btang ba sogs thugs kyis rjes su bzung ba tshad med /
lhag par grub dbang yongs kyi 'khor los bsgyur ba lo hu ba'i lugs kyi dpal 'khor lo bde mchog lha re gnyis kyi dkyil 'khor du thog mar smin par mdzad pa'i bka' drin sogs bskal ba bye bar lus srog longs spyod kyis mchod kyang gzhal dka' ba'i drin chen po yin lags zhes shog dril la bris nas bzhag a khu rin po che rje zhang ston bstan pa rgya mtsho bsten nas gsung rtsom 'bri ba sogs phyag g.yog bsnyen bkur dang bka' bzhin bsgrub pa'i mnyes par byas pas thugs zin gyi slob mar gyur te khyod nged kyi rtsar 'di zhig tu bzung ste rgyud par lo shas 'gror bcug pa snyam pa yod mod ces gsungs pa dang /
bla go rdo rje 'chang khong gis rgyud du po to ba chen po'i zhal nas /
bsre bslad mi bya 'brel mi bya / /
ltogs 'jen mi bya 'dris mi bya / /
gyong du bya zhing 'grog dka' bya / /
zhes gsungs pa ltar /
'jig rten pa dag dang mi mthun zhing 'grog dka' ba byas nas bsgrub pa 'ba' zhig la gzhol skabs shig khong a khu rin po che de nyid kyi zhal nas /
mi dang ma 'grog par 'dug mi thub /
su dang 'grog kyang skyon ye med pa zhig gtan mi srid /
mi dang 'grig rgyu gal che /
cung zad re la bsnyad btags nas spo langs kyin ma bsdad na bzang /
res gcig gnyis re la bsran btsugs te bsdad na spangs pa min yang mi mngon pa zhig tu 'gro rgyu yod /
kha ton mag mug gcig 'don rgyu las dpe char blta ba gtso bor gyis /
dpe char blta ba la tshogs bsags sgrib sbyong thams cad kyi gnad 'dug pas gal chen gyis zhes sogs mtshang la rgol ba'i bslab ston gnang ba la /
deng dus kyi slob ma zhig yin tshe spo ma langs kyang bden kha rang gis bzung nas bla ma'i gsung rna rgyab kyi ser bur byed pa las med mod /
khong rin po che 'di ba'i zhal nas /
mtshang la rgol ba'i bslab ston bka' drin du bstsal ba ni bskal ba bye ba'i bar du mgo la thod bzhin bkur te lus dang longs spyod kyis mchod kyang gzhal bar dka' ba'i bka' drin du 'khums zhes gsungs /
ha cang thugs zin gyi slob mar gyur stabs /
zhu ba po med kyang dbu ma'i rnam bshad dgongs pa rab gsal gyi bshad lung gnang nas zin bris kyis gsung stabs zin bris byas pa gzigs 'bul zhus par spyi khog bzang ste gang bshad ma thon 'dug mjug gi chos skyong skabs mgon po chos rgyal bsten dgos tshul bshad pa'i skabs kyi bshad pa 'di la don bsdu lta bu zhig las med /
zin bris kyi rigs 'di rang gis ngos zin pa dang sla chos 'dra ba yin yang gsung ris sor bzhag bkod na phyis go ba bskyed tshul 'dra min yong ba dang /
byin rlabs kyi khyad che ba yod ces gsungs pa sogs dang /
nyin gcig shog dril zhig gi dbu na /
tshad mar gyur pa 'gro la phan bzhed pa / /
ston pa bde gshegs skyobs pa tsong kha ba / /
sgo gsum gus pa chen pos phyag bgyid na / /
pha rjes bu yis zin par byin gyis rlobs / /
zhes bris pa zhig gnang ste 'di'i 'phro la mar bstod 'grel chen mo nas don ldan ma'i 'bru 'brel rnams rje nyid kyi gsung gtsang ma sor bzhag tu 'khod la shog gsungs pa ltar bris te phul bar /
'di ngas bskul ba yin rgyu byas te khyod kyi rtsom gyi thog mar zhog gsungs kyang /
rje btsun gyis /
cha lugs ha cang ngan na gshis kyi brnyas / /
gsungs pa bzhin gzan sham sogs 'phyor bo med /
go sa snyan grags ni med /
yon tan can gyi grags skam zhig kyang med pas kun gyis 'phya ba las mi 'ongs snyam sbyar byang ma bzhag par phul ba bzhin nyid nas gsung 'bum khrod de bzhin bzhag 'dug ces gsungs /
'di yang bla ma'i thugs zin pa'i rnam thar rlabs po che'o / /
yang zhal nas nga rgyal ma chen bzang sogs skabs skabs kyi skyon gang shugs che na de nyid 'bur 'joms kyi bslab ston zhal ta rus pa can stsol ba sogs ma mdzangs kyis bu la bzhin lugs gnyis char nas bskyangs pa'i bka' drin bsam mtha' med mod ces gsungs pa sogs bka' drin rjes su dran pa'i rnam par thar ba bsam gyis mi khyab pa'o / /
yang khyod la mi ston na su la ston gsungs nas khams gsum rnam rgyal gyi dpe sprad pa dang /
dpe ris sogs 'brir bcug pa dang /
lam rim gyi bshad lung gi bar mtshams rnams su zhal khrus phul ba dang /
sku khams cung lci bar song ba'i skabs mtshams khong nas rnam rgyal gzungs ring dang /
'dus pa'i lus dkyil gyi sgo nas sum+b+ha ra dza sogs ci lcogs bsgrubs pas thugs zin /
nyin shas mtshams nas sku'i bab rgyun ldan dang /
gsung gleng rgyun chags phebs te /
pha ming bu la btags pa'i bla go tshang / /
snga ming phyi mar btags pa'i bla go tshang / /
da lta'i dus kyi phung gsum tsam po tshang / /
khyod la bze re can gyis 'di skad zhu / /
sogs ku re'i tshul du gsung 'phros kyi yi ge yang yang phebs pa sogs da lta dran pas mchi ma dku zhes gsungs pa yang bka' drin rjes su dran pa'i rnam thar ro / /
gzhan yang sku 'da' kha'i bar nyin re bzhin song ste stobs chen shugs bzlog dang zhal 'don gyi dgu gtor sogs btang zhes dang lung rtogs sku gshegs nged gnyis su khom gyis sku mdun du lam rim che ba dang legs bshad snying bo gnyis long skabs dang bstun shog byang 'ga' re snyan 'bul zhu bzhin yod ces dang /
bco lnga'i nyin khong gi zhabs rim du bzang spyod 'chi bslu zhig bton pa zhabs brtan phul ba'i tha ma yin zhes dang /
sku 'das rjes gdung mdun nas bde gsang 'jigs gsum gyi bdag 'jug dang /
tshe rabs kun du 'bral med rjes 'dzin gyi smon pa shugs drag dang /
gdung g.yog sogs las shor med pa zhus pas phyi nas sgo mang rin po che nas /
khyod kyis tshe 'dir go zhig chod pa de yin gsungs /
zhes sogs gsungs pa ni bshes gnyen tshul bzhin bsten pa'i rnam thar bsam gyis mi khyab pa dang rmad du byung ba yin te /
sngon 'brom ston pas jo bo chen po la ngas tshe stod chos byas pa gang lam du song zhus par /
jo bo'i zhal nas /
khyod kyis bla ma se btsun la g.yog byas pa de chos su song /
gzhan ma song gsungs pa ltar ro / /
gzhan yang skyabs mgon sku phreng bzhi ba bsam dang sbyor bas tshul bzhin bsten pa yin te /
ri khrod gong dge 'phel ri khrod du bzhugs skabs skyabs mgon mchog khong gi gzim shag chung ngur rgyun du phebs te gsung sgros dang zhal slob sogs kyis bslab ston dang lung bstan du ma gnang ba dang bka' dog pa'i zab chos du ma chig brgyud du bstsal ba sogs kyis rjes su bzung ba ma zad snang tshod la'ang thugs snang shin tu 'dris pa'i rnam pa bstan to / /
dper na khong gi gsung rnam thar sa bon las /
phyi nas skyabs mgon mchog spyil bur byon nas / /
ka ma la dang zla ba'i dkyil 'khor steng / /
zhes pa'i dbu can gyi sgrol dkar bstod pa zhig ljags rtsom gnang bar bskul ba po khyod yin rgyu byas zhes ri khrod kyi tshogs su btsugs /
ma 'gyang bar sgrol dkar bsnyen pa zhig gyis zhes phebs pas sgom khang gong nas sgrol dkar gyi bsnyen pa byas /
grub 'phral ri khrod du slebs pa na shul du nged kyi steng nas zing cha che tsam zhig bslangs 'dug kyang de ma thag mtshams bsdams nas chos rgyal gyi bsnyen pa zhig btang /
de grol du gong sa mchog gi byin gyis zing cha rang yal du song 'dug tshe'i bar chad cig yod pa bla ma dang 'phags ma'i byin rlabs kyis nyer 'tshe phra mo de tsam gyis bzlog pa yin mchi snyam du dad pa kha zhe med pa zhig skyes zhes gsungs pa ltar red /
de skabs dge 'dun rgya mtsho'i gsung las /
gcong rong nags kyi khrod na nyi ma bas / /
me khyer mchog tu rlom pa mthong bas skyo / /
zhes gsungs pa ltar /
ri khrod pa 'ga' zhig gis bshes gnyen nyi ma lta bu 'di'i yon tan mi mthong bar khong sgom khang gong du mtshams la bzhugs pa'i skabs /
ja sus thug sus skyel mi thub ces sogs kyi gleng brjod bslangs pa dang /
mthar gong sa skyabs mgon mchog la zhu rgyu byung tshe /
skyabs mgon mchog gi zhal nas /
khyod tsho'i ja sus thug sus de 'dra rtsa chen po zhig e red /
ngas 'di ba dgon pa zhig gi khri bar yang mngags ma bra bar bskyur yod pa 'di stong phrag gsum 'di la re rgyu zhig yod rgyu red snyam yod /
ces gsungs /
'di dus dgung lo nyer bzhi'i thog yin mod /
phyis su stong phrag gsum ma zad bod gangs can gyi sangs rgyas bstan pa'i srog 'dzin pa'i lung bstan yin no / /
yang khong gi zhal nas /
chos kyi bka' drin dang tha na sos bde gu yangs su tshe gang bor 'dug rgyu byung ba tshun gang gi bka' drin yin pas drin lan gzhal dka' bar yod /
ces sogs yang yang gsungs /
de ltar bsam pa dang sgrub pa'i mchod pas mnyes par byas pa ma zad /
bkur sti dang sbyor ba'i bsten tshul la yang shin tu zab par snang ste /
dper na skyabs mgon ri khrod du yun ring bzhugs skabs mchod gtor bzo bsham sogs mchod dpon gyi las gang dgos dang /
skyed ma ma 'tsho ba'i skabs kyang skar bcos dang /
khrus chog gang cir thugs bzhed ltar bsgrubs pa dang /
mi la'i rnam mgur 'don pa sogs phyag g.yog pher bo zhus zhes zhal nas gsungs /
gzhan yang de ltar bshes gnyen bsten tshul shin tu legs pa'i dbang gis bstan pa'i bdag por mnga' gsol ba yin te /
gzhan gyis bka' 'gyur gyi lung zhus par skyabs mgon dang sgo mang rin po cher bka' bgros byas par sgo mang rin po che'i zhal nas /
ngas thob kyang ma thob /
thob kyang 'don mi nus khyod kyis thon dang legs zhes gnang ba ltar bla grwa brgya lhag la bka' 'gyur gyi lung gnang /
de'i skabs shig skyabs mgon rdo rje 'chang nas bla brang sku tshab ched mngags kyis kha dar che legs shig bskur gnang mdzad de rje 'di bar /
gzhung bar lo bstar chags su lam rim bde lam dang 'jam dpal zhal lung gi khrid res mos su yod pa mi nub par skyong dgos zhes gsungs /
skabs der brel dbang gis dang len byed rgyu ma byung /
bka' 'gyur lung gnang tshar nas sku mdun du mjal bar 'phros mol zhib rgyas zhus par /
skyabs mgon rin po che'i zhal nas /
sngon chad dus skabs legs dus mnyam med sgrub khang ba /
dpon slob byams pa /
zhog don yod mkhas grub /
yongs 'dzin rin po che sogs kyis bde lam dang 'jam dpal zhal lung res mos kyis ston dpyid zla chos re gnang ba'i srol mchis /
da cha bod yul chos kyi zhing sar yang ming tsam yang dkon pa 'di red pas dgon sde 'di tsho bstan pa'i 'byung gnas gnyis par byed dgos rgyur 'dug pas res mos kyis lo re bzhin ma chad na legs snyam pa yin gsungs par /
rje 'di bas lags ji srid 'tsho'i bar nyid kyi dgongs bzhed ltar bsgrub ces zhus /
'di dag gis nang thugs kyi sras su gyur te chos kyi rgyal tshab tu dbang bskur ba shes sla'o / /
de bzhin du sgo mang rin po che blo bzang tshul khrims rgya mtsho dpal bzang bo yang bsam sbyor gnyis kyi sgo nas tshul bzhin bsten te zab pa dang rgya che ba'i chos bka' shin tu mang bo gsan /
khong gis chos mang bo gnang nas bstan pa'i bdag por dbang bskur bar dgongs te /
dbal mang tshang la gsung 'bum mang bo'i lung yod ces yang yang gsungs par brten dbal mang rin po che 'jam dbyangs bstan 'dzin rgya mtsho las gsung 'bum mang po dang gzhan dbang lung mang po zhus nas thob la chos bka' dkon pa mang bo zhig thob pas bka' drin che zhes bris 'dug pa dang /
rdo rje 'phreng ba'i dbang gnang skabs kyang de bzhin gsungs /
bka' 'gyur gyi lung gi skabs sgo mang rin po ches dpa' ris bstan 'dzin 'phrin las ched mngags kyis kha dar dkar ser che legs srid du ring ba zhig bskur te bka' 'gyur gyi 'chad nyan la thugs dgyes par yod tshul dang de bzhin phyis su'ang bka' chos 'chad spel rgya cher gnang dgos tshul sogs nang nyams dang sbyar ba'i blab bya mang du gnang ba sogs ni bstan pa'i bdag por mnga' gsol ba'o / /
'jam pa'i dbyangs gung thang rin po che bstan pa'i nyi ma las sngar gzhon dus nas chos bka' mang po gsan zhing phyis su'ang mang po gsan pa dang /
a mchog rin po che sogs chos 'brel gang thob la bka' drin dran pa'i dad gus tshad med pa mdzad /
'jam dbyangs chos dar ba'i zhal snga nas las sgra dang sdeb sbyor gsan skabs /
sngon nas 'brel ba'i mtshams sbyor zhig gis sam rje de nyid la skyon rtog skad cig kyang ma shar gsungs /
gzhan yang paN chen thams cad mkhyen pa sku gong ma dang phan tshun bla slob tu gyur /
khong gis zhal nas /
thams cad mkhyen gzigs mchog gis dpal dus kyi 'khor lo'i dkyil 'khor zhal phyes te dbang bskur bzhes pas gsang sngags zab mo'i byin rlabs dang 'brel rlabs chen thugs bskyed smon pa'i rgya mtsho dang gcig tu lad mo tsam yin yang nan tan gyis byed bcug pa rgyal bstan spyi dang khyad par 'jam mgon ring lugs dar rgyas yun ring gi ched yin nges la zhar la mtha' med ngan song gi gting rdo bdag 'khor ba mtha' can du bsgrubs pa red snyam dga' dad shin tu rgyas shing nam dran res kyis kyang byung /
bka' drin de nyid stong gsum gser gyis bkang nas phul yang gzhal nus min zhes gsungs /
de ltar chos 'brel gang thob la dag snang tshad med pa mdzad pa sogs bshes gnyen bsten tshul legs pa'i rmang gzhi yod pa'i stobs kyis sku tshe ring zhing mdzad 'phrin phyogs med du rgyas /
snyigs dus 'dir bstan pa'i srog bzung zhing 'phrin las mkha' khyab tu rgyas pa'i 'bras rtags kyis bshes gnyen gang bsten la dam tshig gi sel ma zhugs shing bsten tshul ma log par grub bo / /
'on kyang zhi ba lhas /
mtho la phrag dog mnyam dang 'gran / /
dman la nga rgyal bstod na dregs / /
zhes pa'i mtshan nyid tshang ba re gnyis res log par rtog pa'i 'bras bu myong ste khyi rgan ku co che ba rang phung ber ka'i char 'bod du song bar ma zad rang rang mtha' rdugs su gyur pa mngon sum mo / /
gzhan yang gzhung lugs gdams par shar bas 'khor ba spyi bye brag las nges 'byung byang chub kyi sems rin po che la nges pa rnyed tshul ni /
sngar dpon tshang sogs kyis tsha kwan be shing gi khrir 'gro rgyu'i gros mgo bton pa thos 'phral thugs la shar ba gsungs tshul ni /
dpe shog ldeb gsum tsam yang 'dzin skyor yid phebs pa zhig mi 'byung zhes dang /
gzhung lugs la sbyangs pa'i skal ba lta ci kha ton mag mug re byed rgyu'i bsod nams yang mi 'dug pa ngo shes /
bde gsang sogs lhag lha 'di rnams la mtshams bsnyen sgrub re byed rgyu ma byung na de bas phung tshab che ba mi 'dug snyam yid mi bde /
zhes gsungs /
phyis su bshol thabs kyis phebs ma dgos pa 'dra /
'di ni rje'i byams bstod las /
bde med sdug bsngal brgya yis gtses pa yi / /
'khor ba'i phun tshogs yid la dran tsam gyis / /
lcags khang 'bar ba'i nang du tshud pa ltar / /
yid la 'dod pa til tsam med par shog /
ces gsungs pa ltar 'khor bde la zhen pa gting nas log pa'i rtags yin te /
bla sprul 'ga' zhig ltar khri kha gdan kha re e thob snyam du ang nyan byed pa ma yin par byang ba'i byis pa nyung mas mi mgu pa'i dpe ltar ro / /
yang zhal nas /
sngar nas bla ma nang chen gyi 'dzin bdag la zhe sun pa dang /
khong ri khrod pa tsho rje bstan pa'i sgron mes /
zhe sa ngo 'dzin dgos pa'i dpon po yang med cing / /
ze ba yar 'then dgos pa'i g.yog po yang med la / /
e gnod dogs pa dgos pa'i dgra bo yang med par / /
ye shes lha tshogs kho na bsten pa zhig byung na / /
zhes pa ltar skyid du tshor ba yod pa zhig mthong bas rang yang de 'dra zhig byung na snyam pa las 'char rgyu med ces gsungs /
dgung lo nyer lnga'i thog thar ba rtser phebs nas bsnyen mtshams shig gnang skabs /
srod thun la rkyen med par gting nas ngu snying zhig 'ongs nas mang po ngus zhes gsungs kyang rkyen med pa min te ma rgan sems can rnams sdug bsngal gyis mnar ba la mi bzod pa'i snying rje skyes pa'i rkyen gyis bshums pa dngul chu thogs med kyi rnam thar ltar yin te gsang rnam las /
rgyal yum rje btsun rdo rje rnal 'byor ma'i / /
zab lam rdo rje'i rnal 'byor rjes bskyangs pas / /
'gro la byams dang snying rje shugs drag gis / /
dbang med spyan chab chu bo'i rgyun bzhin babs / /
zhes gsungs pa ltar ro / /
de ltar gsung rab mtha' dag gi dgongs pa mthar thug ni gdul bya sems can mtha' dag 'khor ba phra rags kyi rgya mtsho las sgrol ched yin par dgongs shing /
gzhan dag 'khor ba phra rags las sgrol ba la sa lam gyi rim pa bgrod dgos /
de'i rtsa ba bshes gnyen dam pa tshul bzhin du bsten dgos pa yin la /
sngar thos pa rgya chen btsal ba'i gzhung lugs mtha' dag bshes gnyen bsten pa'i gdams ngag tu shar nas bshes gnyen dam pa bsam sbyor gnyis kyi sgo nas tshul bzhin du bsten pas byin rlabs kyi bdud rtsi thugs la sim ste gang thos pa'i gsung rab mtha' dag tshe 'di'i snang shas /
'khor ba'i zhen pa /
rang nyid gces 'dzin /
bdag gnyis su mtshan mar 'dzin pa rnams gcod pa'i gdams ngag tu shar nas mtho mtho rlung la bskur /
dma' dma' chu la bskur te ri dwags rmas ma bzhin du gnas dben par bsnyegs so / /
smras pa /
rgya chen thos mang dbang phyogs re rtse nas / /
gzhung lugs gdams par shar ba'i nyi ma shar / /
lung rtogs 'dab brgya bzhad pa'i zil mngar la / /
rkang drug rol ba'i mdzes pa gsar du ngom / /
gang thugs bum bzang gdams pa'i bdud rtsi yis / /
yongs su gtams pas da ni 'chi med bcud / /
rab tu myong ba'i rdzogs ldan shar ro zhes / /
khyod thugs zag med dga' bdes gang bar gyur / /
skal ldan b+h+ra ma ra yi khyu tshogs kyis / /
rang re'i 'tsho bcud myur du 'phel lo zhes / /
'phur lding zlos gar sgyur dang chabs cig tu / /
bstod bsngags gshog glu snyan po'i dbyangs kyis brel / /
col chung bye'u'i phrag dog tsag smra dag /
gzur gnas ko ki la yi dbyangs kyis mnan / /
yul gnyan skyes bu dam par sgro skur gyi / /
rgyu mthun tha ma mi sim 'dam du bying / /
zhes bla go rdo rje 'chang zhes yongs su grags pa rje btsun 'jigs med 'phrin las rgya mtsho dpal bzang bo'i rnam par thar ba dad pa'i padmo bzhad pa'i bden gtam nyi ma gzhon nu zhes bya ba las bar du gzhung lugs thams cad gdams par shar ba'i sarga ste gnyis pa'o / /
tha mar nyin mtshan kun tu nyams su blangs pa'i sarga /
'jigs pa med pa'i lung rtogs lus stobs kyis / /
gzhan phan 'phrin las 'od rlabs 'bum 'gyed cing / /
rgya mtsho'i gos can yongs su rgyal ba'i bstan / /
spel mdzad zla med bla ma la btud nas / /
gang gi nyams len chu 'dzin stug po las / /
'thor ba'i sprin gyi me tog dge mtshan 'bum / /
bstan 'gro 'dzin ma'i dpyid du 'bab pa'i brdar / /
dbyar gyi rnga gsang bzhad pa'i tshul 'ga' brjod / /
gsum pa tha mar nyin mtshan kun tu nyams su blangs te nyams dang rtogs pa gong du 'phel ba'i tshul rang blos dpag tshod tsam zhig brjod par bya ba la /
slob dpon dbyig gnyen gyis / /
tshul gnas thos dang bsam ldan pas / /
sgom pa la ni rab tu sbyor / /
zhes gsungs pa ltar gzhung lugs mtha' dag gdams par shar te tshul khrims rnam par dag pa la gnas nas dben pa'i gnas bsten te sgrub pa nyams len gyis dus 'da' ba zhig byed dgos dgongs nas /
khong zhang ston rin po cher zhus pas lan du /
dben pa re bsten nas dge sbyor bya nus na kho bo shin tu dga' gsungs /
reb kong phyogs kyi ri khrod pa tsho sgrub tshugs bzang bas de phyogs su phebs 'dod skyes te khong gong sa skyabs mgon mchog la zhus pas lan du reb kong yin dgos don mi 'dug 'di ka'i bkra shis dge 'phel du bzhugs zhes reb kong phyogs su phebs par dgongs pa ma khrol /
mkhan rin po che ngag dbang dge legs tshang dang /
sgo mang mkhan rin po che rnam gnyis nas kyang gzhan du gtong mi bra ba'i gsung zur mang po byung rkyen /
reb kong du phebs rgyu bshol te ri khrod bkra shis dge 'phel du phebs /
de gar skyabs mgon mchog rgyun par phebs nas zhal bkod dang man ngag mang po gnang /
khong gi thugs la yang rang la pho skyes na reb kong yin dgos pa'i nges pa med dgongs nas nyams len la 'bad brtson bgyis /
ri khrod du phebs khar khong a khu rin po che la sbyor ba'i chos drug nyams su bstar tshul lag len zhib gsal zhus /
a khu rin po che'i gsung bkod ltar thun re re la mdo sngags yongs su rdzogs pa'i gnad tshang ba gshar sgom byas te nyin mtshan kun tu nyams len la 'bad pa gnang /
lhag lha du ma'i bsnyen pa btang ba'i grangs ka rags rim zhig bkod pa ni /
sgrol dkar yid bzhin 'khor lo'i bsnyen pa tshar bzhi /
gsang 'dus 'phags lugs lan gsum /
gsang 'dus 'jam rdor dang 'jig rten dbang phyug tshar re re /
bde mchog lo hu ba lo gcig gi khongs su rgyun bsnyen byas te ka ra ka ra 'bum /
bdag 'jug brgya rtsa kha skong gi sbyin sreg dang bcas pa tshar gnyis /
dril bu lus dkyil bsnyen pa rgyas 'bring bsdus pa tshar gsum /
dril bu lha lnga'i bsnyen pa tshar gcig dam rdzong snyan brgyud la bsnyen pa tshar gcig 'jam lugs bde mchog dkar por bsnyen pa tshar gsum /
phag dkar shes rab gsal byed la tshar gcig nA ro mkha' spyod ma la las rung gi bsnyen pa tshar bzhi /
oM gsum 'bru 'bum bsnyen sgrub sbrags ma bcu cha dang bcas pa gcig gcod kyi phyi mtshams nang mtshams bcas /
'jigs byed dpa' cig la las rung gi bsnyen pa tshar bzhi /
bsnyen chen du grags pa ltar bsnyen pa bye ba bsnyen sgrub sbrags ma bcu cha'i sbyin sreg dang bcas pa gcig 'jigs byed bcu gsum la bsnyen pa tshar gnyis /
gshin rje gshed dgra nag gshed dmar bcu gsum ma dang gshed dmar lha lnga /
zhe dgu ma rnams re re /
rig byed ma tshar gnyis /
gzhan yang kyai rdor /
'khor chen /
gur rigs bsdus /
rnal 'byor nam mkha' /
rta mgrin gsang sgrub /
dus 'khor /
ma hA ma ya /
thugs rje chen po rgyal ba rgya mtsho /
stag phu'i sgrol ma /
kun rig rdor dbyings /
'jam dpal gsang ldan /
rnam snang mngon byang /
'byung 'dul /
lha mo khro gnyer can /
thub pa dam tshig gsum bkod rnams la bsnyen pa re re btang /
'jam dbyangs dkar po la bsnyen pa lan bcu btang /
de re re'i skabs bsnyen pa 'bru 'bum re bzlas /
phal cher la sbyin sreg phul /
'jam dbyangs smra seng /
'jam dbyangs a ra pa tsa na /
tshe dpag med lha dgu rnams la rgyud sde rang skad kyi bsnyen pa tshad ldan gnang /
thugs rje chen po bcu gcig zhal /
mi 'khrugs pa /
rnam 'joms snur lugs /
gdugs dkar /
dri med rnam gnyis rnams la re re dbyangs can ma dkar po la tshar gnyis /
bka' gdams thig le bcu drug la tshar gnyis /
chos skyong skor la mgon po bar chad kun sel la lan bcu gcig mgon dkar yid bzhin nor bu /
mgon ljang /
tshe bdag mgon po /
gur mgon /
phyag bzhi ba rnams la re re /
zhal bzhi ba la tshar bzhi /
chos rgyal phyi sgrub nang sgrub yang gsang dug ri nag po /
dmag zor ma /
drag pa lcam sring /
dur khrod bdag po rnams la bsnyen pa re re btang gsungs /
'di dag ni rags rim tsam yin la sku 'da' kha'i bar du lo ltar dpyid mjug dang /
dbyar dang /
ston stod bka' chos bar ma chad par gnang zhing /
ston mjug dgun dpyid stod bcas la mtshams bsdams nas bcad rgya'i khongs su bzhugs pa kun gyis shes /
de ltar sngar nas thos pa rgya chen po btsal bar ma zad /
nyams len spyi dang /
mtshams bsnyen sgrub kyi skabs su'ang mdo sngags spyi dang /
bye brag yi dam rang rang gi rgyud dang TIk+ka bskyed rdzogs sogs la rang gis zhib dpyod dang /
bla ma la dogs gcod zhu ba sogs thos sgom zung 'brel kyis nyams len byas pa'i 'bras bu ni 'khor ba la zhen log dang /
byams snying rje byang chub kyi sems sogs thugs rgyud la 'khrungs te bstan pa dang 'gro ba'i don ma gtogs thugs la dgongs rgyu med par bshad sgrub zung du 'brel bas bstan pa'i srog bzung ba sems rnal du gnas pa kun gyis mngon sum du grub po / /
gzhan yang de ltar nyams su blangs pa'i grub pa'i go 'phang mthon por gshegs pa dang /
yi dam gyi lha du mas zhal gzigs pa sogs shin tu mang mod /
bka' gdams gsar rnying gi rnam par thar ba ltar yon tan thams cad bum nang gi mar me bzhin sba bar mdzad cing rgyun du khengs skyung kho na gnang ba dper na /
khong rang nyid kyis bris pa'i rnam thar sa bon las /
oM swa sti /
'dir gleng bar bya ba'i gtam gzhi ni /
snga sor zhig byang rgyud bstan pa'i gsal byed lung chos yon tan gyi gter mdzod mA the zi grags pa rgya mtsho ba khu dbon gyis nyid nas rang rnam zhig thugs rjes gzigs pa mkhyen /
che phra kun gyi rnam thar la sku na gzhon pa'i skabs kyi mdzad spyod nyung ba dang /
so so'i zhal slob res brtsams pa tsho ha cang ma 'brel ba dang /
rnam par mi 'tsham pa'i zol sbyor mang bas rnam thar bzang bo'i gzhung bslad pa sogs kyis rang rtsom gtsang ma zhig cis kyang mkhyen zhes gsang bor smra ba nan che ba dang /
khyad par gong sa skyabs mgon mchog nas kyang yongs 'dzin grags rgyam pa ched mngags kyis gdong kha dar che legs bcas nyid kyi rang rnam zhig gal che tshul nan che ba phebs kyang /
skabs der nged rang lta bu rnam thar gyi 'os su gyur pa med tshul zhus /
phyis su yang byang rgyud kyi sde snod 'dzin pa du ma dang /
gdan sa rang gi 'dun ldan du mas yang yang bskul ba nan che ba dang /
dam pa de dag gi bka' lung gyen du bzlog 'os min /
khyad par du gong sa mchog rang gi me tog phog pa'i lha skal gcig pur gyur pa dang nang thugs kyi dgongs pa'ang zab cing brling bas rten 'brel ma 'dzol ba gal che snyam nas thabs med du sa bon tsam 'god na /
ji skad du rje bstan pa'i sgron mes /
sgro btags chu bo gyen du 'thor yang mkha' la chags pa'i gnas ma mchis / /
skur 'debs me lce thur du phyogs kyang rang gi dge ba'i yan lag bsreg /
ces gsungs pas sgro skur med pa gal che zhing /
lhag par bdag nyid sgrogs shing gzhan skyon gleng ba /
yon tan min pa la yon tan du btags pa'i log bshad sogs kyis ma bslad pa dang /
rgyal ba'i dbang bo bskal bzang rgya mtshos /
lkog tu sgrib kyang mngon gyur ba / /
'og rlung dri ngan lta bu gang / /
ci tsam sbas pa de tsam du / /
ngan par go ba rang mtshang ngo / /
zhes skyon la yon tan du sgro btags pa ci byas kyang ngan pa'i rang mtshang bzang 'dod thal mos khebs pa gnas min pas rang gi spyod tshul ji bzhin 'doms dgos rgyu la rang bstod ci tsam che'ang /
dman pa'i skye bo bstod drags na / /
phyi nas de nyid khyad du gsod / /
mkha' la mi gtsang gtor gyur na / /
gtor ba po yi spyi bor 'bab / /
ces gsungs pa ltar lags pas snag shog gron pa las snying bo ril tsam yang med do / /
de yang 'brug pa kun legs kyis /
nga rgyal 'di yi che lugs kyis / /
dge bshes skye ba yin par nges / /
'dod chags 'di yi che lugs kyis / /
bya pho'i skye ba yin par nges / /
zhe sdang 'di yi che lugs kyis / /
sbrul gyi skye ba yin par nges / /
zhes gsungs pa ltar chags sogs dug lnga shas che zhing mkhas btsun bzang gsum sogs dam pas bsngags 'os kyi yon tan til tsam yang mi dmigs pa bcas kyis nga'i skye ba sngon ma zhig la skyes bu dam pa zhig lta ci /
kun gyis ya rab tu byed rgyu zhig kyang gtan med /
bag chags ngan pa sad lugs /
sems kyi 'char sgo /
lus ngag gi byed spyod gang la bltas kyang ngan pa thag chod cig yin pas skyes rabs bzang bo sha stag gsar bsgrigs kyis dam pa rnams la skyes rabs kyis sdig ma bsags /
'on kyang dpal ldan zla bas /
las kyi shugs ni chu bo'i rgyun dang 'dra / /
las dbang chu klung bzlog pa rab tu dka' / /
zhes gsungs pa bzhin sngon las kyi sdig pa'i khur chen theg pa'i glang rgan ser gzugs nga 'dra ba zhig tu gyur pa red lags /
zhes khengs skyung 'di 'dra ba mdzad pa ni bka' gdams pa'i skyes bu dam pa'i spyod pa dang mthun pa dang /
rjes 'jug rnams la gdams ngag khyad par ba bstan pa las /
khong rin po che de lta bu zhig yin min ni /
ya rabs ma rabs spyod pas shes / /
zhes dang /
byang chub sems dpa' blo ldan gyi / /
rigs ni mtshan ma dag las shes / /
zhes gsungs pa ltar khong gi mdzad pa thos bsam sgom gsum 'chad rtsod rtsom gsum gang cha nas shes nus so / /
de ltar thos sgom gyi 'bras bu rtags mtshan mngon du gyur pa dag ni bum nang gi mar me bzhin sbed par mdzad pas shes dka' yang /
'ga' zhig ni ri khrod du nyin gcig skyabs mgon rin po che'i sku mdun du phebs par skyabs mgon rin po che'i zhal nas /
de ring khyod 'dir 'ongs pa la bltas sam mdang nga'i rmi lam du rang gis chos gos ser po dri ma med pa zhig gyon /
khyod kyang gam na 'dug mdun du bye'u chung zhig 'dug pa la gzhan zhig gis mkhas mchog yon tan 'od red zer ba zhig byung ba ci yin nam zhes lan gnyis gsungs /
khong a lags rin po che 'di bas gsungs pa /
de skabs ma shes mod phyis bsam na rab tshes lcags bya'i gnam lo gsar bzhad la sku phreng 'di bar rab byung 'bul ba'i gras thob pa dang /
phyis tshigs snga ma dge tshul gyi bslab pa phul ba sogs la bltas sam snyam pa kun rtog la shar /
zhes pa tsam las ma gsungs mod /
don la ni mkhas mchog yon tan 'od kyi skye ba yin par lung bstan pa dang /
sku tshe 'dir yang skye bo mang bo dge tshul slong gi sdom pa la bkod pa dang /
'dul ba rgya mtsho'i snying bo'i 'grel ba sogs 'dul ba'i gzhung rtsom dang /
bslab bya gnam rtse lding ma sogs 'dul ba'i skor gyi chos bka' mang bo'i lung dang bshad lung khrid sogs yang yang gnang nas mkhas mchog yon tan 'od kyi rnam par thar ba ltar bstan pa'i gzhi ma chos 'dul ba'i bstan pa dgung du 'degs pa'i lung bstan pa yin no / /
lo kya tun la mjal du phebs nas bde mchog yab yum gyi thugs dam mdzad tshe mkha' 'gro ma dmar mo zhig gis chang thod phor gang khyer te byon nas 'di 'thung zer nga ni dge slong yin pas chang 'thung mi rung snyam du ma gsol bar /
mkha' 'gro ma des phyag gis ma ne'i 'og nas bzung ste 'gram pa gtsir nas chang thod phor gang bo khar blugs pa de nas bzung ste chos 'chad pa la sngar las kyang shar shar thon pa da lta'i 'di lta bu byung zhes snod ldan 'ga' zhig la gsungs 'dug yang de'i skabs phyir lam se tha zi nas phyir 'ongs lam du rgya mo bong bu zhon pa zhig gis rjes zin nas shing thog dang /
dong tse sogs gnang ste shin tu dga' nyams kyis /
bal ma la skyabs su mchi'o / /
sangs rgyas la skyabs su mchi'o / /
chos la skyabs su mchi'o / /
dge 'dun la skyabs su mchi'o / /
bla ma dkon mchog gsum la skyabs su mchi'o / /
zhes lan gcig rjes bzlos byed bcug ste nub phyogs shig tu song /
phyis skyabs mgon rin po che nas su dang e 'phrad gsung /
rgyu mtshan de zhus pas de ka red ces gsungs phebs /
a khu rin po che thugs rje can nas gsung 'phros su dri ba gnang ba la'ang de ltar zhus pas /
na tshod ci 'dra 'dug gsungs par /
nga las cung mtho snyam zhus par /
'o byed dgos pa yin no gsungs pa la bltas na Da kI'i rol ba'am /
zhes pa tsam las ma gsungs mod kyang snga phyi 'di dag gi skabs su rje btsun rdo rje rnal 'byor mas zhal gzigs pa yin te /
gsang rnam las /
grub pa mchog gi sar gshegs pha mthing ba'i / /
zung 'jug mngon du mdzad pa'i rags pa'i rten / /
he rukaH dpal mchod pa'i sprin spros pas / /
rgyal yum mkha' spyod dbang mo mngon sum gzigs / /
zhes gsungs pas so / /
yang skyabs mgon rin po che'i zhal nas /
mdang nga'i rmi lam du ri khrod gong ma'i sgom khang gsar ba'i nang du yod pa 'dra ba la /
mal nas yar langs ma thag 'dra ba la gzim dpon dkon mchog bstan 'dzin nas khrus chu khyer nas 'ongs /
khrus byas pa dang thun gyi mgo brtsams pas nyi ma lhag shar bas /
nga'i sems la 'dir ri mgor song bas des shar snga ba red snyam sgo'i phyi rol tu song pas nam mkha' shin tu dwangs pa la shar phyogs nas nyi ma shar 'dug de'i gzugs brnyan nub ri'i mkha'i mthongs su shar ba la de yang nyi ma ji bzhin pa 'dug lhor bltas pas brag ri mtho zeng nge ba mang bos bskor ba rmis /
phyis su mkha' 'gro snyan brgyud kyi dbang zhig de nas lo der bton pas der bltas pa e yin snyam zhes gsungs yod /
lo der mkha' 'gro snyan brgyud kyi dbang gsung yul ni bla go rdo rje 'chang 'di ba yin la /
der bltas pa yin snyam zhes gsungs pa ni /
rje 'di ba'i mdzad 'phrin lung bstan par snang ste /
khrus byas thun gyi mgo brtsams pas nyi ma lhag shar pas nga'i sems la 'dir ri mgor song pa des shar ba red snyam zhes pa ni /
sku tshe stod dgung lo sum cu yar mar nas chos kyi 'khor lo bskor ba'i mgo bzung ba'i lung bstan dang /
sgo'i phyi rol tu song bas nam mkha' shin tu dwangs pa la shar nas nyi ma shar 'dug ces pa ni /
bar skabs su mdo smad spyi dang /
bye brag bkra shis 'khyil 'dir hos 'khrug sogs kyi rkyen las dus mi bde ba byung mod /
rje 'di ba ri khrod nas dgon par phebs nas yun ring bshad sgrub kyi bstan pa bskyangs pas byin rlabs kyis rim gyis zhi ste bde 'jags su song bas mdo khams shar phyogs 'dir rgyal bstan nyin mo ltar gsal bar mdzad pa dang /
de'i gzugs brnyan nub ri'i mkha'i mthongs su shar ba la de yang nyi ma ji bzhin 'dug gsungs pa ni /
nub phyogs dbus gtsang gi sangs rgyas bstan pa'i bdag po paN chen sku phreng snga phyi gnyis sogs bstan 'dzin du ma slob mar gyur ba dang /
mdo stod khams phyogs kyi lab mkhan chen dang /
zur mang kun khyab sogs bstan 'dzin du ma slob mar gyur te bstan rgyun mdo dbus gtsang gsum du khyab pa'i lung bstan dang /
lhor bltas pas brag ri mtho zeng nge ba mang pos bskor ba rmis gsungs pa ni /
mthar lho phyogs kyi yul gru chen po dag gi mi rigs rnams kyis srid la dbang sgyur ba'i lung bstan du nges so / /
yang 'jigs byed gzhi bsnyen chen mor bzhugs skabs /
nang gcig thun dang bo grol 'phral kha ba phyags phyir ra bar phebs pas spyil bu'i g.yon zur ngos 'ja' tshon kha dog dmar po gsal dwangs zlum po zhig 'dug pa la ya mtshan kha ba sa la chags pas 'ja' shar ba 'dug snyam ring zhig bltas pas 'phral mig 'dzum gcig la glo bur du med song zhes gsungs 'dug de yang 'ja' rang 'ga' ba zhig min par dag pa'i gzigs snang khyad par ba zhig yin par nges te gsang rnam las /
'jigs mdzad rdo rje'i rim gnyis rnal 'byor mthus / /
zhi khro rab 'byams bgrang yas dkyil 'khor lha / /
dag pa'i brtan g.yo'i bkod pa 'bum shar bas / /
dmar bo'i mdangs 'dzin 'od kyi gur khyim gzigs / /
zhes gsungs /
mkha' spyod ma'i bsnyen chen skabs /
srod thun la rkyen med par gting nas ngu snying zhig 'ongs nas mang po ngus / /
phyi nyin nyi dros tsam na skyabs mgon nas gnang byung zer ba gcig 'byor ba la bltas pas /
srid dang zhi ba ro mnyam nyid gyur pa'i / /
sgrib bral zag med ye shes chos kyi sku / /
thabs shes mnyam par sbyor ba'i dga' bde yis / /
ngo mtshar gang de rdo rje 'chang gi 'phrul / /
zhes pa 'dug pas snga gong gi de yang sems sun pa min nges shar /
zhes gsungs /
snga gong gi dgong mo rkyen med par gting nas ngu snying 'ongs nas mang bo ngus pa de yang /
sems sun snang skyes nas ngus pa zhig min nges shar zhes don gyis rtogs pa zhig skyes pa zhal kyis bzhes 'dug la /
skyabs mgon thams cad mkhyen pa'i gsung ris la bltas na /
srid zhi mnyam nyid kyi chos sku dang /
thabs bde ba chen po'i ye shes mnyam par sbyor ba'i bde stong dbyer med kyi ye shes thugs rgyud la 'khrungs par nges te /
dpal ldan zla bas /
nang du rab tu dga' ba yang dang yang du 'byung / /
rab tu dga' ba las byung mchi mas mig brlan zhing / /
lus kyi ba spu ldang bar 'gyur ba gang yin pa / /
de la rdzogs pa'i sangs rgyas blo yi sa bon yod / /
ces gsungs pa ltar rtogs pa khyad par ba re rgyud la skyes tshe dga' ba'i dbang gis mchi mas mig brlan ba du ma yod do / /
yang gsung las /
bar skabs shig mnal lam du brag dmar bo zhig gi sked na 'phred lam zhig yod par phyin pas thugs rje chen po'i 'phrin las la bar du gcod pa'i dam sri red snyam pa skya btsun gnyis yod pa'i skya bo des dang bor mi dga' zhing brnyas thabs byed kyang phyi nas mgo bos btud /
de nas btsun gzugs des bdag la ches cher brnyas shing 'phya ba la ma 'dzem par phyin pas brag phug cig na thugs rje chen po mi phal gyi lus tshad las nyis 'gyur gyi che ba'i sku dwangs gsal /
dar mthing gi na bza' dang dar thod can zhig bzhugs pa la tshad med pa'i dad pa zhig skyes te bdag bla na med pa'i byang chub myur du thob pa zhig mkhyen zhus par /
yong gsungs /
bsam ngo la tshe 'di'i snang shas tsam yang kha ma bri /
nyon mongs mgo rgod du 'dug pas nyon mongs pa'i spyod tshul 'dis de'i bar ji 'dra yong snyam 'jigs zhum pa zhig byung nas /
ji ltar yang las nyon gyi 'khor ba 'di bzlog thub pa zhig cis kyang mkhyen zhus par /
yong gsungs /
nged phyir thon nas brag de'i steng du phyin nas gnas pa la /
skabs shig thugs rje chen po de phyi rol tu phebs byung /
dad pa tshad med pa zhig skyes /
dngos po zhig 'di la 'bul rgyu yod na ci ma rung snyam pas gzhan med kyang lag tu ja phor ba gang yod pa de phul bas /
phyag yar bskyangs te bsnams yong pas dga' dad ches cher skyes pa zhig rmis /
spyan ras gzigs kyi sku'i rnam pa yi ge phyed dang bzhi ba bya ba zhig yod pa de dang mthun /
rmi lam gyi bab skyabs mgon gong ma de dang 'grig pa byung /
zhes gsungs pa yang bsam gyis mi khyab pa'i rnam thar zhig yod par nges mod zhib par shes dka' la /
spyan ras gzigs kyi zhal mngon sum bstan pa yin te gsang rnam las /
mnal dang 'od gsal 'dres pa'i nyams snang la / /
snying rje'i gter chen 'phags mchog spyan ras gzigs / /
rgya jas mchod cing gang gang gsol btab pa / /
de de bzhin du 'grub ces gsal bar gsungs / /
zhes gsungs so / /
yang khong gis gsungs pa /
nub gcig mnal lam du ri zhig gi steng na steng 'og phyogs mtshams thams cad shel gyi rang bzhin can rtse bcu drug pa zhig 'dug pa la mi zhig gis steng du song dang stong gsum gyi bkod pa thams cad mthong ngo zer /
rtse bcu bzhi bar phyin te bltas pas khor yug kun smug teng nge ba la ri'i phreng ba re spel bar yod pa las gzhan ma mthong /
da dung steng du song dang je gsal du 'gro zhes nan che ba byas kyang yom yom g.yo bas 'gro ma nus par ri'i phag na rgyal sras sku mched gsum bzhugs pa mjal du phyin /
phu chung ba yin rgyu des cang mi gsung /
spyan snga bas dge bshes 'di la mjol gsungs /
po to ba dang yang mjal /
mnal sad pa dang rdo rje 'chang dang zung 'jug gi thig le mjal ma nus pa bsod nams re chung snyam yang zhib par bsam pas de dang mtshungs pa byung snyam pa log pa'i 'khrul ngor shar /
po to ba skyabs mgon 'khrungs rabs na bzhugs pas mgo bo gtugs tsam min par sel ma shor ba dgos pa go / /
phyis skyabs mgon sku 'da' bar nye ba'i sngon der zhal nas /
sku zhabs sku tshe phreng brgyud la 'khon ma zhugs pa zhig yin tshe chos rgyun de kho rang gis thob 'dug na spyod pa rtsing yang mnyan pas chog 'khon zhugs yod na sel bya ba de la zer bas mnyan gsungs pas zing cha mang bo byung skabs kyang gang yin gyi zer rjes bsnyegs te rang phungs gzhan phungs ma byas pa'ang de tshos yin /
zhes gsungs /
'di skabs kyi mnal dang 'od gsal 'dres pa'i nyams la ri shel gyi rang bzhin rtse mo bcu drug pa gsungs pa ni /
bka' gdams thig le bcu drug gi nyams len la gzhol bar mdzad nas zung 'jug chos sku'i thig le mngon du gyur bas bka' gdams sku mched gsum dang dngos su mjal ba yin te gsang rnam las /
lha chos bdun ldan zung 'jug thig le'i chos / /
zab gsal gnyis med lha yi rnal 'byor gyis / /
zung 'jug chos sku'i thig le mngon gyur bas / /
sku mched gsum gyis dgyes pa'i dbugs dbyung mdzad / /
ces gsungs so / /
yang skabs shig rgan gya'i brag dkar la gnas mjal du phebs /
gnas khang nas rdo kha shas khyer yong ba lam du chu la steng gi 'dam bkrus pas /
nub mo rmi lam du rdo de rnams bkrus pa'i 'dam phye rnams sangs rgyas byang sems kyi sku gzugs sha stag tu chu la g.yeng pa'i rmi ltas byung zhes gsungs pa yang /
gang snang lha skur 'char ba'i rtogs pa brnyes pa dang /
yang mtshan lam du mkha' 'od dwangs gsal gyi rang bzhin na lha dang lha mo 'phan dang rgyal mtshan thogs pa mang po shar phyogs su 'gro ba'i rjes na lab lung skyabs mgon red zer ba'i 'ja' 'od kyi rang bzhin dwangs gsal sgrib med la sku mdangs smug po gdong zor ba /
phyag g.yas kyis rang gi kha TAM ka 'phan chung g.yer kha can zhig yod pa bsnams nas mkha' la shar du 'gro ba zhig rmis /
de gnas byin rlabs che nges su 'dug ces gsungs pa yang brag dkar de 'khor lo bde mchog gi gnas yin pas bde mchog gi zhal gzigs par mngon mod zur tsam las mi gsungs 'dug rjes sor shel dgon du bzhugs skabs nam gung ma lon tsam na gam 'khod grwa chung zhig ra bar phyin pas gnas ri'i rtse nas 'ja' tshon nyis rim zhig shar ba'i sne khong bzhugs gnas kyi gzims khang steng du zug pa mthong pa bzhin ri khrod pa rnams kyis kyang mthong /
mkha' ngos 'ja' tshon dra ba 'od ljang khus khebs /
shel dgon nas phebs pa'i nang par bcibs thog nas nyi zla skar gsum khong nyid dang zhabs 'brang thams cad kyis mthong /
zhal nas nyi zla skar gsum dus gcig la 'dzoms pa rten 'brel legs zhes gsungs /
de nas rim gyis phebs par sngar shel dgon gyi gnas ri nas 'ja' shar ba de rje nyid kyi phyi bzhin 'brang ste 'ongs pa kun gyis mthong /
zhal nas da 'gror mi 'jug ka gsungs nas bcibs las babs ste de phyogs su phyag gnang zhing rkang brgyad sogs gsungs /
de skabs 'ja' de khong nyid kyi phyogs su gcig dang /
phar phyogs su gcig chad de cha gnyis su gyur /
de nas phebs pas yang 'ja' gnyis mthud de sngar bzhin 'ongs pa sogs ltas ya mtshan pa mang po byung ba ma dang mkha' 'gro'i skyel ma gnang ba red do / /
bya khyung du chos rje don 'grub rin chen gyi gser gdung zhig gso'i skabs bdud rtsi babs pa kun gyis mthong /
a ra pa tsa na'i sgrub phug tu bzhugs skabs a rang byon zhig kyang byung /
yang sog po'i 'dus ri'i rtser phebs skabs mkha' ngos 'ja' tshon gyis sbrel ba dang nyi zla skar gsum dus gcig tu shar ba kun gyis mthong zhing /
rma chen gyi gangs ri de nyid 'khor lo bde mchog gi pho brang yin pa la rma chen sgo srung gi tshul du yod pa gzigs /
dga' dad spro gsum dang byams snying rje'i dbang gis spyan chab rgyun ring bsil /
gsang rnam las /
'dus ri zhes grags sa 'dzin dbang po'i rtser / /
phyi bltas lhun chags gangs ri'i rnam pa la / /
nang du 'khor lo sdom pa'i pho brang gi / /
sgo srung tshul du rma rgyal bzhugs pa gzigs / /
zhes gsungs so / /
yang paN chen rin po che sku gong ma bla brang nas yar khams phyogs su phebs zin skabs shig khong gi zhal nas /
mdang nga'i rmi lam du paN chen rin po che rus rgyan mnabs nas phebs te dung dkar zhig gnang nas 'di bdag gyis zhes gsungs pa zhig rmis gsungs /
nye gnas kyis /
paN chen rin po ches khong gi gsung 'bum bdag gyis zhes pa'i brda red pa zhes zhus pas /
khong gis ma red sprul sku bdag gyis gsungs pa red ces gsungs /
de nas ma 'gor bar paN chen thams cad mkhyen pa sku 'da' tshul bstan pa'i glog 'phrin 'byor /
yang skyabs mgon bstan pa'i rgyal mtshan sku 'da' tshul bstan nas zla drug gi mtshams su khong gis gsung pa /
mdang nga'i rmi lam du mtsho chen po zhig gi kha na sprul sku chung chung zhig 'dug paN chen rin po che yin rgyu byed kyang nga'i bsam par skyabs mgon yin snyam /
zhabs zhu 'ga' 'dug kyang gling sprul sogs ma red /
sprul skus mtsho khar na bza' dang sku 'dra zhig bkru bzhin phar phebs tshur phebs byas nas bzhugs 'dug mtsho de'i nang kha dog mi 'dra ba'i mtsho sna lnga dbus dang phyogs bzhir yod /
mtsho de'i rgya khyon sku 'bum dang bla brang gi bar gyi sa khyon lta bu rgya che ba'i nang du 'dod yon lnga sogs mkho dgu'i dpal 'byor bsam gyis mi khyab pas gtams 'dug mtsho de lag tu blang na blang chog la /
bzhag na bzhag chog pa zhig rmis zhes gsungs pa yang paN chen thams cad mkhyen gzigs mchog gi yang sprul rin po che la chos bka' mang bo phul te bdag gir bzhes pa dang /
skyabs mgon mchog sprul rin po che 'di ba 'khrungs yul dang mdzad pa sogs lung gsal bor bstan pa sogs ma 'ongs mngon sum du gzigs pa'i 'bras rtags shig tu mngon /
'di dag ni rags rim tsam yin la gsang rnam las /
shel dgon bde chen chos kyi pho brang du / /
rim gnyis zab mo'i rnal 'byor la gzhol bas / /
he ru ka dpal mkha' spyod dbang mo sogs / /
gang snang dag pa'i rol ba 'byams su klas / /
zhes gsungs pa ltar ro / /
smras pa /
mnog chung srid pa'i mching bu yongs dor nas / /
byang chub sems kyi gru rdzings legs par bsdams / /
rab dben rin chen 'byung gnas la zhugs te / /
zung 'jug nor bu len mkhan khyod min su / /
mi gtsang dri la zhen pa'i nag chung sbrang / /
rab gtsang padma'i tshal la mi gnas bzhin / /
bde med srid par zhen pa'i skye bo dag /
bde chen thar ba'i lam dang ring du bral / /
zab gsang rdo rje'i rnal 'byor la brten nas / /
zab lam rin chen gter gyi sgo phyes te / /
zab don zung 'jug nor bu 'dren mkhas khyod / /
zab lam rdo rje theg pa'i khyab bdag nyid / /
rab tu dben pa'i ri bo'i ba gam las / /
rab 'byams gsungs rab nyams su bstar ba'i mthus / /
rab mang rtogs pa'i 'od snang 'bum spros pas / /
rab gsal nam mkha'i nor bu'ang mog por gyur / /
zhes bla go rdo rje 'chang zhes yongs su grags pa rje btsun 'jigs med 'phrin las rgya mtsho dpal bzang bo'i rnam par thar ba dad pa'i padmo bzhad pa'i bden gtam nyi ma gzhon nu zhes bya ba las tha mar nyin mtshan kun tu nyams su blangs te nyams dang rtogs pa gong du 'phel ba'i sarga ste gsum pa'o / /
bstan 'gro'i don rlabs chen mdzad pa'i sarga /
rab 'jigs nyon shes sgrib pa'i grong khyer dag /
gzhom med bde chen zho 'thung rus pas bcom / /
'phrin las rnam bzhi'i rin chen kyo ba yis / /
gdul bya rgya mtsho 'dren pa'i mgon des skyongs / /
thos don gdams par shar ba'i nyams len dag /
chu shel dbang bo gcig tu legs bzlums nas / /
gzhan phan ga bur zegs ma 'bum spros pas / /
thub bstan rgya mtsho spel ba'i byung ba brjod / /
bzhi ba de dag kun kyang bstan pa rin po che rgyas pa'i ched du bsngos te chos kyi 'khor lo bskor cing bya ba las kyi 'khor lo'i sgo nas kyang bstan 'gro'i don rlabs chen mdzad pa ni /
sku bsnyung zhig bzhes pa'i skabs gung thang blo gros zhes yongs su grags pa'i dge bshes chen po des kha dar zhig bskur te zhal 'don gyi skabs sogs su rang gi sku tshe brtan pa'i ched du dmigs na legs tshul gsungs pa bzhin snyan bskul zhus par zhal nas /
nga'i tshe gang bo 'dir kha 'don dang dge spyor gang byas thams cad tshe 'di'i ched du dmigs nas bton ma myong / /
zhes gsungs /
de ltar thos bsam sgom gsum gang byas thams cad bstan pa rin po che rgyas pa'i ched du bsngo bar mdzad pa ni /
rje bdag nyid chen pos /
kun kyang bstan pa rgyas pa'i ched du bsngos / /
zhes gsungs pa ltar sangs rgyas dang byang chub sems dpa'i mdzad pa kho na'o / /
de ltar gzhan sems can gyi don 'ba' zhig thugs la dgongs pa na /
kun mkhyen 'jigs med dbang bo'i zhal nas /
mi zad srid pa'i 'brog dgon nyam nga bar / /
sdug bsngal khur gyis dub pa'i 'gro rnams la / /
phan dang bde ba'i yal 'dab kun rdzogs pa'i / /
grib bsil chos dang mtshungs pa yod ma yin / /
zhes dang /
mdzad pa kun las gsung gi ni / /
mdzad pa mchog yin / /
zhes dang /
chos nyid bden pa bstan pas grol bar 'gyur / /
zhes gsungs pa ltar 'gro ba rnams 'khor ba las sgrol byed kyi thabs dngos ni rgyu 'bras kyi theg pa gnyis kyis bsdus pa'i dam pa'i chos ston pa kho na yin no / /
de'i skabs thams cad mkhyen pa sgo mang mkhan rin po che blo bzang tshul khrims rgya mtsho'i zhal nas /
bka' 'gyur gyi lung ngas thob kyang ma thob /
thob kyang 'don mi nus /
khyod kyis thon dang legs zhes bskul ba dang /
yang nyin gcig skyabs mgon thams cad mkhyen pa rje bskal bzang thub bstan dbang phyug gis kha dar che legs shig bskur te gzhung bar lo bstar chags su lam rim bde lam dang 'jam dpal zhal lung gi khrid res mos su gnang ba'i srol yod pa mi nub par skyongs dgos zhes bstan pa'i bdag por mnga' gsol ba dang /
zhang ston chos kyi rgyal bos /
khyod kyis bton na nga dga' gsungs nas sbas don kun gsal gyi bshad lung gnang bcug sgo mang rdo rje 'chang blo bzang tshul khrims rgya mtshos /
bka' 'gyur gyi lung gnang ba shin tu legs /
de bzhin du phyis su'ang bka' chos 'chad spel rgya chen gnang dgos tshul sogs bka' bskul gnang ba la sogs par brten nas dam pa'i chos kyi 'khor lo rgyun mi 'chad par bskor ba yin te rags rim zhig brjod na /
bka' 'gyur tshar gcig bstan 'gyur lung rgyun gang yod tshar gsum /
rje yab sras gsung 'bum tshar bzhi re /
'dul 'dzin dang rje dge 'dun grub kyi gsung 'bum yang tshar bzhi /
lho brag bka' 'bum /
dben sa bka' 'bum /
rgyal dbang bdun pa'i gsung 'bum /
lcang skya gong ma ngag dbang chos ldan dang /
lcang skya rol ba'i rdo rje'i gsung 'bum /
klong rdol gsung 'bum /
khya dge blo gros rgya mtsho dang /
paN chen bstan pa'i nyi ma /
rgyal mkhan po grags pa rgyal mtshan rnams kyi gsung 'bum tshar gnyis re /
paN chen blo bzang chos rgyan gyi gsung 'bum tshar gsum /
dpon slob byams pa'i gsung 'bum tshar bzhi /
kun mkhyen gong ma'i gsung 'bum tshar bdun /
kun mkhyen 'jigs med dbang bo'i gsung 'bum mtshar bzhi /
gung thang bstan pa'i sgron me'i gsung 'bum tshar drug a khu rin po che shes rab rgya mtsho'i gsung 'bum tshar bcu gsum /
a khu rin po che zhang ston bstan pa rgya mtsho'i gsung 'bum tshar dgu /
mkhas grub sangs rgyas ye shes /
zhog don yod mkhas grub 'jam dbyangs bde ba'i rdo rje /
thu'u bkwan chos kyi nyi ma /
dbal mang paN+Di ta /
mkhan rin po che ngag dbang thub bstan rgya mtsho rnams kyi gsung 'bum tshar re re /
sngags phyogs po ti /
chos spyod rab gsal sogs lung phran shin tu mang bas grangs kyis mi zin bka' gdams glegs bam tshar bcu /
ma Ni bka' 'bum dang /
mi la'i mgur 'bum tshar drug re ste rang rang gi grangs tshad bshad pa las mi nyung ba lhag kyang mchis gsungs /
bshad lung gi skor la /
lam rin chen mo tshar sum cur nye ba /
lam rim chung ngu tshar bco lnga /
sngags rim chen mo tshar nyi shu /
rim lnga gsal sgron /
legs bshad snying bo /
grub mtha' rtsa 'grel /
lam rim mchan bzhi ma /
rje'i bstod pa don ldan ma rtsa 'grel lan mang por gsungs /
'grel ba bzhi sbrags tshar bdun /
dus 'khor 'grel chen tshar gsum /
sbas don kun gsal tshar nyi shu /
bskyed rim dngos grub rgya mtsho tshar brgyad dam dgu /
rang gis gang thob pa rnams yang yang bton pas grangs mi zin gsungs /
khrid kyi skor bde lam tshar bzhi bcu /
'jam dpal zhal lung tshar nyi shu lhag gsang bde 'jigs gsum gyi bskyed rdzogs tshar sum cu re /
mkha' spyod bskyed rdzogs tshar bzhi bcu las mi nyung gsungs /
khrid chung gi skor rnams bgrangs kyis mi lang /
bla mchod dang phyag chen yang mang du gnang /
srad rgyud bla ma'i rnal 'byor /
gtor ma brgya rtsa tshar brgyad cu lhag mdor dril na lo gcig gi khongs na bka' chos med pa nyin nyi shu las med pa mang gsungs la /
'di dag ni dgung lo nyi shu rtsa grangs nas lnga bcu ma zin pa'i bar gyi zin tho ltar yin la /
dgung lo lnga bcu nas brgyad cu gya grangs bar du'ang bka' chos rgyun mi chad par gnang ba dang /
spyi zur gyi dbang dang rjes gnang /
sgom lung rigs gtad srog gtad sogs grangs kyis mi lang la /
che long tsam zhig ni sku tshe 'di nyid kyi rnam thar thar chags su 'god pa'i skabs su bshad par bya'o / /
de ltar bka' chos bar ma chad par gnang ba ma zad /
bya ba las kyi 'khor lo'i sgo nas kyang rgyal bstan spel ba ni /
dgung lo nga gsum pa sa rta lor sngar chos skyong gi lung bstan du /
phrag dog gya gyu'i dri bzhon 'tshub ma nas / /
zhe sdang du ba'i rgyal mtshan 'dzin pa yis / /
gti mug gnyis 'thung bskyon pa'i na ba ste / /
nga rgyal ri bo 'bigs byed drag tu 'bebs / /
zhes gsungs pa dus su bab ste rgya hos kyi 'khrug zing la brten phyi nang kun tu zing long byung tshe dgon bkra shis 'khyil 'jig la khad pa'i dus su /
rigs gsum sgyu 'phrul blo bzang grags pa dang / /
'jam dbyangs bzhad pa'i sku tshe phreng brgyud kyi / /
rmad byung thugs bskyed bden pa'i mthu byin gyis / /
nag phyogs gdug pa'i bsam sbyor zhi bar mdzod / /
ces gsungs nas zhal slob rnams la lung gnang ste bton pa dang /
rgya hos dpon la gus zol sogs thabs mkhas dang /
thugs rim sna tshogs mdzad pa'i rkyen las dgon sde bkra shis 'khyil 'dir nang khag re gnyis re la nyes skyon byung ba las gzhan /
dgon spyi gra ma nyams par chags thub pa byung ba'ang rje 'di ba'i 'phrin las kho na yin /
khong gi gsung las /
dgon gra ma chag pa zhig byung bas nyin mtshan kun tu sems la bcangs rgyu tshe gcig la go chod pa gcig pur sems yod ces gsungs /
yang grwa ja'i tshogs zangs bcag pa thugs kyis ma bzod par dngul rdo tshad drug gis tshogs zangs bsgrubs /
lha mo bde chen gyi chos thog cig nyams pa gso ba'i phyir dngul srang sum brgya dang dngos po 'bor chen sbyor 'jags mdzad /
shing le khar dus 'khor gsar 'dzugs ched dngul srang drug cu dang /
dong tshe khron nyis brgya dang ras sogs sbyor 'jags dang brgya mchod phul ba sogs mang /
chos dpal zhing du dngul rdo tshad nyi shus jo khang bzhengs /
rdo sbis gzhung la gro 'jags drug nas 'jags brgya dang nyi shu /
dong tse tho'u khron nyis stong dang nyis brgya mchod rten bzhengs rgyu'i thebs su bzhag phyis su zhig gsos thebs la 'bru bre lnga brgya dang dngul sgor brgya gnang /
bya khyung du dge 'dun re re'i phyag tu dong tse khron bdun re phul /
phyis su'ang lan gnyis su 'gyed btang /
khong gi 'khrungs yul du mchod rten chen po zhig bzhengs yod pa de'i nyi zla zar tshags kyi ched dngul sgor chig stong drug brgya gnang /
zhong shan jo bo la bzang gos yug gnyis las grub pa'i rnam sbyar khyad 'phags dang /
dngul gyi 'khor lo 'phreng rgyan zar tshags can dang spos dmar gyi mgul 'phreng sogs phul /
ser 'bras sogs dbus phyogs kyi grwa sa thams cad du mi mngags nas dgon sde thams cad la gtong sgo gnang ba dang /
dgung lo bzhi bcu zhe grangs yar mar zhig nas lo re bzhin thos bsam gling la grwa ja re gtong bar mdzad pa sogs phyogs ris med kyi dge 'dun rnams la phog 'gyed gnang ste thams cad bstan pa rin po che rgyas pa'i ched du bsngos pa bgrangs kyis mi longs la 'ga' zhig rnam thar thar chags su 'god pa'i skabs su gsal /
lha khang gtsug lag khang bzhengs pa'i skor la /
tshogs chen 'du khang gi gtsang khang rgya bskyed dang /
'du khang steng 'og khyams dang bcas pa la tshon rgyan gsar bas spras shing /
rgya gar nag las byung ba'i bzang gos kyi 'phan dang rgyal mtshan sogs mchod rdzas 'du khang gang ba bzhag nang rten yang rje'i lha khang gi nang rten rje'i sku brnyan chen po ni bstan pa'i gegs chag gi dbang gis yang dang yang du me skyon sogs kyi dbang gis ma 'grub par lus pa thugs kyis ma bzod par gzhi nas sman sku chen po thog tshad gnyis can gsar bzhengs mdzad /
lha bzo kun spangs gnas brtan pa dang lhan du dbu ni khong gis phyag bzo gnang zhing /
thig rtsa sogs bzo las kun la lha bzo dang mnyam du phyag las gnang /
gzungs gzhugs la bka' bstan gnyis /
gsung 'bum ches mang po sogs rten bsam gyis mi khyab pas gtams /
gzhan yang nye sras brgyad dang byams 'jam dbyangs 'jam dpal smra seng gi sku lugs su blugs pa khri tshad ma stong lhag dang gyan thang du ma bcas sogs bzhengs /
gzhan sku bzhengs pa'i sdom grangs ni /
dgung lo bco brgyad thog rdo rje 'chang ngag dbang thub bstan rgya mtsho /
mkhan rin po che blo bzang tshul khrims rgya mtsho /
bde mchog mkha' spyod ma /
khros nag zhal bzhi ba rnams kyi tsa ka li re bzhengs /
a lags mkhan rin po che ngag dbang thub bstan rgya mtsho'i na bza'i steng du rje'i sku zhig dang /
bde gsang 'jigs gsum gyi dkyil 'khor rnams bzhengs pa rten bzhengs gyi thog ma red /
phyi nas 'jam dbyangs dmar ser /
thugs rje chen po rgyal brgya mtsho /
dus 'khor thang sku che chung gnyis /
bde ba can gyi zhing bkod /
gyan thang gcig bshags lha so lnga gcig thang gnyis /
gsum thang gnyis /
brgyad thang gcig sman sku tshan gnyis bsdoms pas yongs rdzogs bdun /
bde mchog gi thang ga che ba /
mgon chos 'jigs gsum gyi thang ga che ba re re /
dngul rdo tshad bzhi las bsgrubs pa'i rdo'i sku dbu rgyan rin po che du mas spras pa rang gi lus tshad can 'di bla brang rgyud khang steng du bzhugs /
gnas bcu dgu thang khyad mtshar zhig chos dpal zhing tshogs chen 'du khang du bzhugs /
yang gnas bcu bdun thang dgon de'i rgyud khang du bzhugs /
yang gnas bcu'i thang ga nyer gsum can khyad 'phags dang /
byams pa'i gos sku bcas de ka'i gzim khang du bzhugs /
slar yang bdun thang gcig rnams bsdoms pas tshar bzhi /
rdo rje sems dpa' dang /
'jam dbyangs kyi thang ga che ba /
sman bla'i zhing bkod khyad mtshar te gsum po de ka'i sman pa'i 'du khang du bzhugs /
rdo rje mi 'khrugs pa'i thang ga che legs de ka'i ri khrod du bzhugs /
rje rin po che tsong kha brgyad cu'i zhal thang bco lnga gong bsham zhal kheb sogs bsdoms pas dngul rdo tshad re re song pa 'di bla brang tshogs chen 'du khang du bzhugs /
yang rje tsong kha brgyad cu gong gsham zhal kheb spus legs can gyi thang ga bco lnga sman pa'i 'du khang du bzhugs /
rdo rje mi 'khrugs pa'i gser sku che legs shig kyang der bzhag phyag rdor 'khor chen gyi thang sku che legs gcig bla brang rgyud khang du bzhag tshe lha rnam gsum rang gi lus tshad dang mnyam pa'i thang ga che ba gsum /
yang de 'dra'i tshe dpag med gcig ste bzhi /
rgyan drug mchog gnyis /
rta mgrin /
tshe dpag med /
dga' ldan lha brgya ma sogs bsdoms pas thang ga che chung sum cur nye ba hor tshang dgon gsar du bzhag yang dgon der 'od dpag med kyi zhing bkod gyan thang spus legs gcig bzhag sku phyogs 'khrungs rabs sogs thang ga che chung nyi shu bla brang rgyud khang du bzhag rdo rje 'jigs byed kyi sman sku che ba gcig dang /
thang ga byin can zhig rgyud khang steng du bzhugs /
mgon chos 'jigs gsum gyi zhal thang che ba mtha' shan spus legs sgrol dkar li ma khri tse gsum can /
rje rin po che'i li ma khri tse do /
rdo rje mi 'khrugs pa khri tse do /
rje rin po che dang sgrol ma'i sman sku byon legs rnams kwa ring dgon du bzhugs /
shing le khar gur mgon gsar bzhengs dang /
gong gi dus 'khor gyi thang sku che ba bzhag shel dgon du rgyal ba rdo rje 'chang la grub chen brgyad cus bskor ba'i thang ga che ba gong gsham zhal kheb bcas spus legs shig bzhag bis mdo dgon du thub sku gser zangs las grub pa tshon dgu ba zhig bzhag se chang dgon du jo'i sku khri rgyab yol can zhig bzhag hor tshang tsag tsag dgon par dngul rdo tshad lnga las grub pa'i kun rig dang /
'od dpag med /
mi 'khrugs pa thog tshad phyed dang gnyis pa can re bzhengs /
chos dpal zhing gi gzim khang du ston pa /
sgrol dkar /
'jam dbyangs dkar bo gsum rang gi lus tshad can re bzhengs /
des mtshon gzim khang der li ma dang sman sku bsdoms pas sku brnyan che chung brgya dang don bdun bzhugs /
yang mgon po'i sku li ma khri tse gsum can /
dngul rdo tshad drug gis blus pa'i sgrol ma nyer gcig dngul srang brgya dang don gsum gyis bsgrubs pa'i sgrol ljang gtso 'khor gsum /
sgrol ma khri tshad can rnams gzim khang der bzhugs /
dgung lo zhe dgu yan gyi sku brnyan li ma dang sman sku bcas drug cu lhag bla brang rgyud khang du bzhugs /
bla brang tshogs chen 'du khang gi rgya mthong gi logs ris thams cad tshwas zos te chud 'dza' ba thugs kyis ma bzod par sngon ma ji bzhin bzhengs nas legs mdzes su bsgrubs pa de la gyan thang dgu yod pas re re la dngul srang sum cu so drug re yon du phul /
chos dpal zhing du dus 'khor grwa tshang du dngul sgor drug cu re lngas dus kyi 'khor lo'i sku mi tshad tsam bzhengs te bzhag pa dang /
dngul sgor stong phrag gsum gyis sangs rgyas stong sku bzhengs shing log ris kyi thebs su'ang dngul srang drug cu phul /
bla brang brtsan khang du gyan thang gsum bzhag rgan rgya'i ban rgyar thang ga gsum bzhag nas ltung bshags btsugs /
gzhan yang gtong rtsa bzhag tho ni /
mtsho khar bzang spyod 'don rgyun la khron lnga bcu dang 'bru 'jags bzhi /
hor tshang tsag tsag dgon par bzang spyod gsar btsugs kyi thebs la khron drug brgya dang nas bre nyis brgya /
bkra shis sgar du bde mchog bdag 'jug gsar btsugs kyi rten khron brgya dang lnga bcu /
kha gya'i sgar rnying du ltung bshags phyag mchod gsar btsugs la khron brgya dang nyi shu /
gsang 'dus bdag 'jug gsar tshugs la nas bre bzhi brgya /
sgar gsar du byams khang gi thebs la khron stong /
mdzod dge dme po'i sgar gsar du khron stong /
chas pa rgya mkhar dgon zhig gsos 'theb la dngul sgor sum brgya dang gos ser bo kha bcu /
rje mi la'i sku tshon lnga can /
dngul gyi mchod rten dang sgrol dkar li ma khri tse gang re /
sa dmar dgon pa zhig gsos ched tho'i khron brgya dang bco lnga /
dngul ri'i ser sder ltung bshags gsar btsugs la mchod 'theb lnga bcu /
mar me'i rkong bu brgya /
dngul srang don lnga /
bla brang lo rnying lcags mkhar gyi 'theb la khron stong dang brgyad brgya bzhag gzhan yang sa bon du ma thebs pa du ma yod de dper na /
dmu dge bkra shis 'khor lo'i dgon du bka' 'gyur snar thang dpar ma tshar gcig gnang ba dang /
rje yab sras kyi gsung 'bum sogs gsung 'bum du ma bzhengs pa dang /
rje rin po che'i sku brnyan sogs sku brnyan dang mchod rten gyi gzungs gzhug la'ang bka' bstan sogs po ti stong phrag mang bo phul ba sogs shin tu mang /
khong gi zhal nas 'di dag kyang lag tu gang 'byor 'phral du phul ba ma gtogs /
gzhan la slong mo byas pa dang /
gzhan gyi rdzas rang gi yin khul byas pa med ces gsungs /
smras pa /
thos bsam sgom pa'i rin chen rdul mang las / /
nyer bskrun nyams rtogs rin chen lhun po la / /
bsdu bzhi'i bang rim rin chen ba gam mdzes / /
gzhan phan 'phrin las rin chen 'od stong 'bar / /
ting 'dzin lha yi gzhal med khang chen dbus / /
zung 'jug zhabs zung rdo rje'i skyil krung bzhugs / /
bde stong ye shes rtse brgya 'bar ba yis / /
kun rtog lha min yongs kyi g.yul ngo bzlog /
thabs shes gser gyi chu 'dzin stug po las / /
dam chos sprin gyi me tog 'bum phab ste / /
log rtog zhugs chen gzhil dang lhan cig tu / /
sa lam rtogs pa'i rtsi bcud lo 'dab rgyas / /
khab len rdo chen lcags dang ma 'phrad par / /
lcags phye yongs su 'dren pa'i ngang tshul ltar / /
zhen pa gtan bral rigs brgya'i khyab bdag la / /
sgyu ma'i nor rdzas sprin bzhin 'du bar gyur / /
bya ba las kyi 'khor lo rtsibs stong gis / /
thub bstan gling chen bzhi la dbang bsgyur te / /
zung 'jug 'chi med gnas la dbang 'byor bas / /
nga las nu yi grags pa zil gyis mnan / /
zhes bla go rdo rje 'chang zhes yongs su grags pa rje btsun 'jigs med 'phrin las rgya mtsho dpal bzang bo'i rnam par thar ba dad pa'i padmo bzhad pa'i bden gtam nyi ma gzhon nu zhes bya ba las thog mtha' bar gsum gyi dge tshogs kun kyang bstan pa rgyas pa'i ched du bsngos te chos kyi 'khor lo bskor cing /
bya ba las kyi 'khor lo'i sgo nas kyang bstan 'gro'i don rlabs chen mdzad pa'i sarga ste bzhi ba'o / /
gnyis ba sku tshe 'di nyid kyi rnam thar rags rim thar chags su 'god pa /
'jigs bral rdo rje'i khri la dbang 'byor zhing / /
skal ldan 'chi med bye ba'i mgon du gyur / /
'phrin las lhun 'grub ga bur 'bum 'dzag pa / /
thub bstan rgya mtsho spel ba'i dpal du gyur / /
chos sku'i rang gzugs bye ba brgya stong las / /
zhing 'dir gsum ldan ngur smrig rnam rol ba'i / /
byung ba rin chen ngo mtshar 'bum phrag dag /
snyan pa'i tshig gi srad bur brgyu bar bya / /
rtsa ba'i sa bcad gnyis pa sku tshe 'di nyid gyi rnam thar rags rim thar chags su 'god pa la /
sku bltams shing mtshan gyi me tog rgyas te gong ma'i khri la mnga' gsol ba'i sarga /
rje 'di gang du skye ba bzhes pa'i yul ni /
rgyal bo'i bka' 'bum las /
bod ces bya ba khyad par 'phags pa'i yul / /
sa mtho ri gtsang gangs ri gnyan gyi mgul / /
zhes gsungs pa ltar /
bod gangs can gyi yul yin la /
de la stod smad bar gsum du phye na /
stod mnga' ris skor gsum /
bar dbus gtsang ru bzhi /
smad mdo khams sgang drug go /
stod mnga' ris skor gsum ni /
spu hreng /
mang yul /
zangs dkar gsum skor gcig 'chim mam li /
bru sha sbal ti gsum skor gcig zhang zhung /
khri te stod /
khri te smad gsum skor gcig tu byed do / /
bar dbus gtsang ru bzhi ni /
snga mo'i dus /
dbus la dbu ru g.yo ru gnyis /
gtsang la g.yas ru dang ru lag gnyis te bzhi zer yang /
chos rgyal kau shri han gyis khri skor bcu gsum dbang du bsdus te rgyal dbang lnga ba rin po cher phul phyin la /
g.yas ru /
g.yon ru /
sbus ru /
gung ri bzhir byas pa yin no / /
smad mdo khams sgang drug ni /
zal mo sgang /
tsha ba sgang /
smar khams sgang /
spo 'bor sgang /
dmar rdza sgang /
mi nyag rab sgang dang drug go /
de dag la bod chol kha gsum du grags te /
mnga' ris gung thang nas sog la skya bo yan dbus gtsang chos kyi chol nas rgya'i mchod rten dkar bo yan mdo smad rta'i chol kha /
phyi ma mdo smad rta'i chol kha 'di la chu klung chen po rma chus bgos te mdo smad lho rgyud dang byang rgyud gnyis yod pa'i nang nas /
rje 'di ba 'khrungs yul ni mdo smad lho rgyud yin la /
de yang yum las bstan pa byang nas byang du dar bar 'gyur ro zhes lung bstan pa'i byang dar gnyis pa'i lte ba /
mdo sngags bstan pa'i 'byung gnas bla brang bkra shis 'khyil dang thag ha cang ring ba'i sa cha /
lung ba'i mdo rma klung phyogs la gtad cing /
phu shar lhor bltas pa'i lung ba mang du yod pa las /
yar nang tsho lngar grags pa'i ya gyal kwa ring zhes pa lung ba'i sked na ker langs kyi rdo ka ba lta bu zhig yod pa las btags pa yin zhing /
lo rgyus la lar brag ker langs 'di 'dra la dngos grub kyi rtags mtshan du bshad pa'ang yod ces dang /
la las bde mchog gi yul nyer bzhi'i nang gi bre ta bu ri yin zer /
chu shing 'dzoms la lo tog smin pa /
phu na 'brog gi rtswa sa'ang yod pas /
khang sa zhing sa sa yi dge / /
'thung chu zhing chu chu yi dge / /
gam 'brog rgyang 'brog 'brog gi dge / /
khang shing bud shing shing gi dge / /
khang rdo thab rdo rdo yi dge / /
zhes pa ltar gyi sa'i dge bcu tshang ba zhig go / /
yul mi rnams g.yo sgyu med pa /
ma bcos pa'i rang bzhin drang bo can /
rkun jag sogs spyod ngan gyi mig ltos mi byed cing /
dkon mchog la dad pa /
phal cher gzugs byad bzang zhing smra sgo yangs pa sogs chos sgrub pa'i rten 'os pa shas che ba'i yul sde de'i nang du rab byung bcu bzhi ba'i zad pa me pho stag gi lo'i tha skar gyi nya la dge mtshan gyi ltas dang bcas te rje 'di ba sku bltams /
rje 'di'i yab ni bis mdo'i dpon rgyud a brtan bu bdun gyi rgyud las a bo rta mgrin zer ba de yin gsungs /
a bo rta mgrin gyi pha mes brgyud rim ni dpal ldan 'bras spungs pa'i mi ser hor sog sde ma zhes pa sa dkar gdong drug gi dbus padma 'dab brgyad kyi lte bar a brtan zer ba srong btsan gdung rgyud du skyes pa zhig yod pas kho'i nu bo de ka'i dpon sar bzhag ste kho rang sa skyar phyin /
gong ma rin po ches bse'i ga'u kha sbyor dang /
gur mgon sku /
dar nag po kha gang dang bcas pa bstsal te bod sog gi sa mtshams su mngags /
de dus bla ma dka' bzhi ba bya bas dka' chen bcu drug phyir khrid pa gdan drangs /
bse'i ga'u da lta yod pa 'di yin gsungs pas khong gi dus su yod 'dug kyang da lta yod med cha ma 'tshal /
a brtan la rgyal mtshan dang bkra shis zer ba'i bu gnyis skyes /
bkra shis kyis dkyil 'khor sgar ba byas /
rgyal mtshan gyis gzhi bzung bas bu bdun skyes pa la a brtan bu bdun du grags /
khong gi yab a bo rta mgrin ni de'i rgyud pa zhig yin la /
mo ni ko'u a dpon zer pas byang rgyud kyi dgon sde rnams brlags zin nas mdo smad lho rgyud kyi dgon sde rnams gzhom du 'ongs pa khong gi yab de nyid kyis 'thab mos bzlog ste de phyogs bde 'jags su song ba yin zhing dpa' grags che /
lo rgyus zhib par 'bras spungs bis mdo'i mi tshan du yod zer /
des na khong gi gdung rus ni spyan ras gzigs dbang srong btsan sgam po'i gdung rgyud yin 'dug khong gi skyed yum lha mo byams ni khong gi sku phreng gong ma bla go bla sar 'jam dbyangs rgya mtsho'i tsha mo'i bu mo yin la yab yum rang bzhin drang zhing dkon mchog la dad pa dang ldan pa zhig yin /
khong gi ma yum gyis ko'u sde dpal ldan zhes pa chos dbyings stobs ldan rdo rje'i skye bar gleng ba de las 'ja' tshon snying bo'i pho ba 'jag tshugs ma la sbyangs pas rtags thon /
khong gi yab yum gnyis dga' 'dus su song yang khyo shug ma bsdeb pa'i bar der ma la khong mngal du zhugs /
ma yum rang gi spun zla mo lo ba zer ba'i khyim du bsdad pa'i tshe spun zla mo'i khyo ga snying byams rgyal zer ba des mdang nga'i rmi lam la nged kyi khyim gzhi der mchod rten chen po zhig yod pa'i mdun na lab tse zhig kyang byung ba rmis zer zhing /
de nub lha mo byams la khong 'khrungs pas snying byams rgyal dga' nas 'khur ba gsar ba gnyis btsos nas blta ru 'ongs pa red /
sku bltams dus mtshan mo yin yang khyim du mun pa med par dkar sangs kyis song stabs g.yog mo zhig yod pa des nam langs song bsam nas ldang bar brtsams pa na yul lugs kyis skar khung na bser bu 'gog ched zar ma'i rtswa'i phung bo brdzangs pa mthong pas mo skrag ste ldang ma nus zer /
khong gis khengs skyungs gnang nas bden rdzun ma shes gsungs kyang bden par nges te phyis kyi mdzad pa dang mthun par yod do / /
sngar mi tshang dbul phyug snyom pa zhig yin kyang phyis su za nyes 'thung nyes kyis nor rdzas zad /
gter zhig bsgrub pa la bum pa gas pa'i rten 'brel gyis tha mar dbul bor song pa red zer /
khong dgung lo bzhi lnga lta bu zhig la rgad po zhig yod pa shi nas pha ma tsho las kas brel te song shul du khong sgo khang lam srang du phag pa ma bu tsho dang lhan sdod byed dgos byung bas grib kyis thebs te zhal gyi tshems thams cad nag por gyur /
na nas sku 'da' la khad byung /
de'i tshe thar ba gling du khyer nas gser khang ba'i slob ma ri khrod pa zhig yod pas byabs khrus re gnang bas dwangs skyed cung thon yang khong gi mas nang phyags pa'i gad snyigs thab tu mer bsregs pas ma rang gi mig na nas zla ba phyed bcas gnyis tsam la thar ba gling du 'dug dgos byung /
de skabs khong stag ge tshang nas der bzhugs spong ba pa rnams la bde mchog dang 'jigs byed blo 'dzin gyi rgyugs bzhag pas gnas po dge slong gis 'dzin gshar byed pa khong gi snyan lam du son pas blo la thon nas dge slong des blo la ma thon pa dag khong gis gsal 'debs byed thub pa byung /
'di deng dus kyi rdzun lab kyis lung ston khul byed pa sogs la bag chags sad pa red zer ba dang mi 'dra bar sngon sbyangs kyi bag chags sad pa'i rtags mtshan yang dag go / /
'on kyang der bzhugs ring la sangs dwangs ma byung bas shel dgon du gdan drangs /
'di'i thad gsang rnam las / /
thar ba gling nas tho rengs dgon pa ru / /
byon pa'i lam bar nags tshal stug po'i dbus / /
mkha' 'gro ma rnams dgyes pa'i gar mdzad cing / /
rdo rje'i glu yis mchod pa mngon sum gzigs / /
zhes gsungs pa ltar gyi rnam thar ngo mtshar ba yod do / /
cung bzhugs stabs sku'i bsnyun dwangs mod khyim nas 'dzin mi chog pa'i lung bstan bab pas gzan sham 'dra ba re gsol te sngar gyi thar gling gi gnas po dge slong la bcol /
sngon gyi bag chags kyi dbang gis gzan sham gang mthong gyon pa dang /
khyad par sde de'i yul mi thams cad spyi khang du 'tshogs pa'i shul na skyed yum gyi ske rags ser bo zhig yod pa gzan gyi tshul du mnabs nas mi mang 'tshogs sar skyed ma'i gam du brgyugs pas kun bzhad gad thag ge bar song /
rgan po 'gas bzang bo'i bag chags can du 'dug zer /
de'i rkyen gyis bla ma zhig gi sprul sku red ces mi mang gi ngag la grags shing rgan po dag snang can dang bud med dad pa can 'ga' res mjal kha zhu ba yang yod 'dug thar ba gling nas khong dang na mnyam gyi byis pa 'ga' bcas srang bar nas rtse bzhin yod skabs shig khong stag ge tshang bla brang nas phebs pa red zer ba bltas pas khong lam ltag na yar gshegs /
rjes shig na zhabs zhu de rta la zhon bzhin 'ongs nas khong la khyod kyi ming la bla brang sku phyogs nas bskal bzang bstan pa zhes btags pa red ma brjed par gyis zhes zer bar khong gi thugs la bla brang sku phyogs nas nga mkhyen dogs yang mi 'dug na ming spos pa ci yin snyam pa zhig byung gsungs /
thar gling gi tshogs der dge slong min pa zhugs mi chog pas kwa ring dgon gyi tshogs la zhugs /
tshogs pas drug cu ba gsungs pas de la thugs zhen te zan brdzis pa ma zos par phyir khyer yong nas drug cu ba 'dra ba bcas te bsngo ba'i lad mo byas pa dran gsungs /
byis pa gzhan zhig dang mnyam du rtse mo byas te rdo leb gor mo zhig yod pa gzhan des rang 'thag bskor zer /
khong gis de ma red chos 'khor bskor zer nas ma 'cham par 'then 'khyer byed tshul khong stag ge tshang gi mdun du 'dug pas mthong nas stag ge tshang la zhus par dge ba'i bag chags yod pa kho yin 'dug gsungs /
de ltar skyes bu dam pa'i rang rtags du ma zhig mthong gshis bla go bla sar gyi skye sprul gyi tho yig nang bzhag go / /
de nas rab byung bco lnga ba'i chu sprel lor khong dgung grangs bdun du slebs skabs skyabs mgon thams cad mkhyen pa sku phren bzhi ba rje bskal bzang thub bstan dbang phyug dpal bzang bo'i thugs kun mkhyen ye shes kyis gzigs te gdan rabs lnga bcu ba bla go bla sar 'jam dbyangs rgya mtsho dpal bzang po'i sku'i skye bar thag bcad do / /
smras pa /
sgrib bral chos sku'i mkha' dbyings dag pa las / /
ye shes chos sku'i nyi zer 'bum shar te / /
skye sprul nyi ma gsar ba rab gsal bas / /
bstan 'dzin dag gi dgyes zhal zla ba mdzes / /
da ni bstan dang skye dgu'i pad tshal dag /
rgyas byed sna tshogs 'od can byung ngo zhes / /
dga' ba'i ca co snyan pa'i sgra chen gyi / /
dbyar gyi rnga gsang snyan po'i khengs pa bcom / /
de nas lo der khong rang yul na bzhugs yod tshe nyin zhig khong stag ge tshang phebs nas de kar khri brgyab nas khong khri thog tu gdan drangs te skyabs mgon rin po che'i phyag mdud dang kha dar phul te khri 'don gnang /
khong stag ge tshang gis de ka'i tsho mi rnams la khyed tshor gcig tu sgo mang bla ma chos dar tshang gi sku rtsar sprul sku 'di 'khrungs 'dug mi rgyud kyis ded na stag ge ngag dbang dge 'dun bstan 'dzin gyi sku nye'i rigs su 'dug gshis sprul sku 'di thag gcod kyi khur len thams cad rang gis bgyis te thag bcad pa 'di lags pas spyir kwa ring dgon grong /
sgos su gro'i thog 'bring gi tsho ba gnyis nas do dam khur len yang dag byas na sngon ma tshang gi rten dang sku chas gang yod da lan khyod tsho la sprod pa yin zhes gsung nan che ba gnang /
khong tshos dge rgan tshang la sku drin che dang thugs khur che bzhes gnang dgos zhes sogs zhus /
de nas stag ge tshang gi dpon pos rta dkar bo zhig gi chibs thog nas thar gling du gdan drangs /
de rjes 'gyang zhig nas thar gling de ka nas dgon grong kun la ston mo drangs te khri ston byas /
de skabs stag ge tshang gis khong la khyod kyis ltos dang mi mang bo 'tshogs e 'dug ces gsungs par khong phebs nas gzigs pas mi mang dga' tshom tshom byas 'dug pa gzigs nas khong stag ge tshang la 'dzin grwa 'dzin grwa byas nas 'tshogs 'dug zhus par khong la spyan cher gzigs nas phyogs 'di na 'dzin grwa zer ba'i ming tsam yang byis chung 'di 'dra'i thos yul du 'ong don med khyod la sus bshad pa yin gsungs /
khong kha rog bsdad pas ya mtshan grwa sa chen po 'grim pa zhig yin nam gsungs /
ston tshogs skabs stag ge tshang dang khong rnam gnyis khang steng du 'khod par zhung ba'i chos grags zer ba zhig gi ske la tA dkar 'dom do tsam pa zhig 'phangs /
chang dkar yol gang lag par bzung ste tshogs pa'i dbus su yar langs nas ston bshad byas /
khong gis gzhon nu'i dus nas sngon sbyangs bag chags sad / /
ces rkang ba gcig po las gzhan ma shes gsungs /
de nas khong stag ge tshang gis ka kha 'phral klog dang /
sbyor klog skyabs 'gro ltung bshags /
srad dben gyi bla ma'i rnal 'byor /
smon lam lnga /
'jigs byed gnyis /
rgyan 'jug gdugs sher /
sgrol ma sogs tshogs chos grwa'i zhal 'don phal mo che thugs 'dzin gnang bas tshegs med du mkhyen /
dgung grangs brgyad pa rab tshes chu mo byi lor khong stag ge tshang se chang dgon gyi khrir phebs dgos byung ba'i rjes su phebs te 'dzin chos kyi 'phro bskyangs /
smras pa /
thugs bskyed kun bzod ma yi lto ba ru / /
lung rtogs rin chen 'byung gnas yongs 'khyil zhing / /
rin chen lhun po sku bzhi'i bang rim mdzes / /
'phrin las nyi zla zung gi rna cha g.yo / /
rab dwangs mtshe'u 'bum gyi dwangs shel du / /
rab gsal nyi zla'i gzugs brnyan 'dzin pa bzhin / /
rab mang gdul bya'i bsod nams zhing sa ru / /
rab mchog sprul ba'i bkod pa 'bum phrag rgyas / /
mtshan mor mun pa'i gos kyis g.yogs pa na / /
nyi ma gzhon nu'i 'od kyis bshus pa bzhin / /
dus kyi bshad sgrub 'od chen yal ba na / /
bshad sgrub 'od chen 'bar ba khyod nyid byon / /
bskal bzang thub pa yongs kyi bstan pa la / /
dbang 'byor lung rtogs mdzod kyis rab phyug pa / /
bstan pa'i bdag po skyabs mgon mchog de yi / /
zag med rnam kun mkhyen pas gsal ler gzigs / /
zab rgyas rtsibs stong gser gyi 'khor lo yis / /
thub bstan khyon la dbang bsgyur rgyal bo che / /
gong ma'i chos srid gser gyi khri 'phang la / /
mnga' gsol dge mtshan 'od kyis 'jig rten khyab / /
ces bla go rdo rje 'chang zhes yongs su grags pa rje btsun 'jigs med 'phrin las rgya mtsho dpal bzang bo'i rnam par thar ba dad pa'i padmo bzhad pa'i bden gtam nyi ma gzhon nu zhes bya ba las sku bltams shing /
mtshan gyi me tog rgyas te gong ma'i khri la mnga' gsol ba'i sarga ste lnga ba'o / /
chos grwar zhugs nas thos bsam gsha' ma byas te sgrub pa snying bo byed phyir gnas dben par gshegs pa'i sarga /
'jigs med lung rtogs bstan pa'i chu gter che / /
'phrin las rlabs kyis byis pa'i snying rtsa 'dar / /
gdams pa rin chen gter gyis yongs gang ba'i / /
bshes gnyen rgya mtsho che der slar yang 'dud / /
ded dpon mkhas pa'i gru rdzings legs bcos nas / /
rin chen gling nas rin chen dbang rgyal 'dren / /
dam pa'i bslab sdom rmang gzhi legs bting nas / /
thos bsam brtson pas zung 'jug nor bu len / /
rigs lam bye ba'i mdzod 'dzin mkhas mang dbus / /
me ltar 'bar ba'i shes rab rlabs chen gyis / /
thos bsam gnad la smin pa'i byung ba dag /
brjod pa mchod pa'i sprin gyis brjod par bya / /
dgung grangs dgu ba rab tshes shing pho khyi'i lor khong stag ge tshang gdan sa bkra shis 'khyil gyi rgyud khrid phebs dgos byung ba'i rjes su bla brang bkra shis 'khyil du hor zla bcu gcig pa'i tshes bcu bzhi la bslebs /
de nyin nyi ma byang bgrod kyi 'phel kha gsar rtsom dang 'grig pas rten 'brel ma bsgrig rang 'grig tu song 'dug /
dgung grangs bcu ba rab tshes shing mo phag gi lo'i gnam lo gsar bzhad la gong sa skyabs mgon mchog gi zhabs pad du gnam lo gsar tshes dgyes ston la thog ma'i mjal kha zhus /
thugs dgyes pa'i rnam pa cher mdzad de ka ra bag cha gcig sogs gnang /
phyis shig nas bla go bla sar chung chung zhig mjal ba khyod yin 'dug ces sku 'da' kha'i bar du yang yang gsungs pas thugs nas ma bor par yod gsungs /
lo de'i zla bzhi ba'i tshes bcu gsum la snyigs dus kyi 'phags pa nye bar 'khor chen po khong a khu rin po che shes rab rgya mtsho'i drung nas rab byung dang dge tshul bsgrubs pas khong gi gdul bya'i tha ma kun tu rgyu rab bzang lta bur song gsungs /
skyabs mgon rin po che lha sar phebs khar grwa tshang la tshe dbang gnang dus skyabs mgon rin po che mchog gi drung nas chos 'brel gyi thog ma thob /
dgung grangs bcu gcig pa rab tshes me pho byi ba'i lor glang pad ma'i bla ser zhes pa rdo rams pa 'phrin las rgya mtsho dge rgan du bsten nas bsdus gzhung sogs mtshan nyid la sbyangs pa dang chabs cig de lor sgo mang rin po che blo bzang tshul khrims rgya mtsho'i zhal snga las dam chos gyi bgo skal gyi thog ma srad rgyud bla ma'i rnal 'byor dga' ldan lha brgya ma'i gzab khrid zhib rgyas thob /
'jam dbyangs bla ma gung thang rin po che las kyang drag po sum dril gyi rjes gnang dang bzang spyod sogs kyi lung kha yar gsan /
dgung grangs bcu gnyis pa rab tshes me mo glang la dpyid tshes gnyis pa'i yar 'tshogs skabs chos grwar zhugs /
de skabs bsdus grwa blo 'dzin sel 'jug sgrub 'jug la slebs /
dbyar chos steng gong du zhus pa ltar 'gag ring thung gi dam bcar bzhengs pas rtsod pa 'gran zla dang bral ba byung bas gzur gnas dag gi yid dbang 'phrog pa byung /
dgun chos la bsdus grwa tshogs rgyugs su phul /
dgung grangs bcu gsum pa rab tshes sa pho stag la 'dzin grwa kha dog gong du grub mtha' rtsa ba dang 'grel ba don gsal thugs 'dzin gnang /
dgung grangs bcu bzhi ba rab tshes sa mo yos la 'dzin grwa bsdus 'bring /
de lor khyab bdag rdo rje sems dpa' chen po rje btsun ngag dbang thub bstan rgya mtsho dpal bzang bo las grub chen lo hu ba'i lugs kyi dpal 'khor lo sdom pa lha drug cu re gnyis pa'i dbang lta gon dang bcas gsan te gsang chen chos kyi sgor zhugs par mdzad /
de nas bzung bka' chos nam yod chad med lta bur phebs te gsan bzhes mdzad pa'i sdom grangs gong du bkod pa ltar la zhal nas bka' drin snying la lci zhes gsungs /
de'i dgun ngor 'grel ba don gsal dang grub mtha' rtsa ba tshogs rgyugs su phul /
dgung grangs bco lnga ba rab tshes lcags pho 'brug la bsdus chen du slebs /
dpyid yongs rdzogs bstan pa'i mnga' bdag drin can bla ma zhang ston bstan pa rgya mtsho dpal bzang bo'i zhabs rdul spyi bor bsten pa'i skal bzang thob ste bstan pa'i 'jug sgo skyabs 'gro'i khrid dang /
dga' ldan lha brgya ma dang /
gang blo ma sogs lung phran kha yar thob gsungs /
de skabs lo'i 'brug skad thog mar byung bas rten 'brel legs zhes phebs /
de nas yang bka' chos nam yod la chud pa'i bka' drin bskyangs shing /
gzigs dpe gang dgos 'tshol ba dang /
gsung rtsom nyung shas 'bri ba'i phyag g.yog zhu ba sogs kyi skal ba'ang thob ces gsungs /
lo de'i dgun ngor blo rtags don bdun cu dang bcas pa'i tshogs rgyugs phul /
dgung grangs bcu drug pa rab tshes lcags mo sbrul la rtags rigs 'dzin grwar slebs ste blo rig tshogs gling gnang ba dang gzhung rgyugs phul /
dgung grangs bcu bdun pa rab tshes chu pho rta'i lor gzhung gsar du slebs nas dge 'dun nyi shu gsar rtsod dang dus 'grig pas zla gnyis pa'i nyer drug gi bar chos grwar phebs /
de skabs dge rgan tshang nas da khyod a lags rin po che nas bka' 'gyur gyi lung gnang ba nyan du song /
the'u blo bzang gi gam nas sdod la dpe ltas kyang le shor med pa gyis zhes gsungs pa ltar bka' 'gyur gyi lung nyan te mdo dran pa nyer bzhag gi bar song zin pas ra dum pa nas bzung rdzogs par nyan /
sngon stag ge tshang nas khyod tshogs chos 'grim pa la khang mig chung ngu zhig gis yong gsungs pa ltar /
'di lor khang ba snga ma btsong ste khang chung zhig tu spos /
de phyin kha smras gleng brjod mang ba sogs dang yang dgos khams ma snyoms par brten gro ra tshang mo ma rno shos su grags pas brtag pa zhus par /
rta mgrin gyi bsnyen pa dang gur drag dang rta mgrin 'khor lo sham bu can yod pas de skor zer /
de 'phral khong rang nyid rta mgrin gyi bsnyen par bzhugs pa'i mnal lam du khong dang khong gi 'dzin grwa bcas bsdus chen gyi go sar rtsod pa byed pa la khong a lags rin po che glo bur du phebs byung ba zhal dmar zhing zil che ba khro tshul gyis spyan hrig hrig phyogs kun gzigs pas khong gi 'dzin grwa'i smad sog ma cig zer ba de la brdung rdeg mang bo gnang ba zhig rmis /
bsnyen pa grol tshe khams kyang rang sar cung babs /
'khor lo de 'bad pas bskor bas thams cad nas phyi phyir mi 'tsham par gyur bas 'khor los lan par shes nas gzhan la byin /
lha khyad par ba yin nges la nged rang la snga 'gyur phyogs 'di la las 'phro ngan pas 'brel med pa go gsungs /
rdo rje 'chang mkhan rin po che ngag dbang dge legs tshang ngag dbang thub bstan rgya mtsho de nyid kyis dus 'khor dbang skur skabs sde khri sprul ba'i sku 'jigs med bstan pa'i nyi ma tshang nas khong la nged rang gnyis sham+b+ha lar mnyam 'gro byed pas de'i rten 'brel du dbang gi skabs thams cad du lhan sdod lhan 'gro zhes gsungs nas khong a lags rin po ches dge tshal sgrub skabs gnang ba'i 'jam dpal mtshan brjod gser bris shig yod pa gnang ste chos kyi rgyal mtshan legs par 'dzugs zhes pa'i bar thon zhes phebs pa bzhin byas /
rjes shig la yi ge zhig gnang bar khyod bla rgan sma ra dkar po can zhig tu ma gyur bar du 'gro ba'i skabs med ces phebs /
skyes bu dam pa zhig yin nges la byis pa mno bsam med pa'i tshul bzhes pa'i skabs red snyam yang phyis sog yul du byon skabs lan gru nas kha dar zhig bskur te da bud song bde bar gyis zhes phebs 'dug pa sogs sog yul du byon pa'i don las ma go mod khong zhing gzhan du dgongs pa gtad pa dang /
nga rang gi tshe tshad bcas gsungs pa la nges pa rnyed ces gsungs /
'di yang dam pa gnyis ka'i rtogs pa'i mngon rtags yin te sde khri rin po ches ma 'ongs lung bstan gnang ba ji bzhin thog tu bab pa dang /
rje 'di bas kyang sde khri rin po che skyes bu dam pa yin par mkhyen cing lung bstan don thugs su chud pas so / /
dgung grangs bco brgyad pa rab tshes chu mo lug gi lor 'dzin grwa gzhung gong du slebs /
'dzin skyor dpe khrid sogs dang /
sgo mang rin po che las bde lam gyi khrid nyin bdun /
'jigs byed dpa' cig bde mchog lo hu ba dang dril bu lha lnga /
'dus pa lugs gnyis dang 'jig rten dbang phyug 'khor chen /
mngon byang /
zab don snyan brgyud kyi gcod dbang sogs dbang du ma dang /
rnam sras bka' bco lnga sogs rjes gnang mang po gsan /
skyabs mgon rin po che sku 'bum mkhan por bzhugs pa'i mtshams zhus lta bur khong stag ge tshang phebs te gong sa mchog gi ma yum dang /
dpon po tshang sogs la 'phros gleng mang bo byed skabs khong rin po che 'di ba tsha kan be shing gi khrir phebs dgos kyi gros mgo bton /
de'i don rnams sba gsang med par stag ge tshang gis khong la gsungs pas khong rin po che 'di bas thugs la shar tshul gsungs pa ni /
rgyal dbang bdun pas / /
chos med chos par rlom pa'i bzang rdzu mkhan bdag gi / /
las ngan 'khrul ngor shar ba'i snang tshul la bltas na / /
thams cad sdug bsngal bskyed pa'i snon pa ru 'dug pa / /
zhes gsungs pa bzhin kha dog dkar dmar gong bsdus 'bring gsum ma gtogs lo brgyad kyi steng nas da bar lo re bzhin ston zla gnyis sam phyed dang gnyis lta bu re la nas bsod ces sbrang 'khyams la ma song dus mi gda' /
min kyang nged rang khri zur sprul sku yin rgyu ba byas /
khong yang khri thon zin du song gshis nang gcig nas khral mgo gnyis bsdu ba sogs kyi dka' las la thug pas dpe shog ldebs gsum tsam yang 'dzin skyor yid phebs pa zhig mi 'byung bas phyi nas kyang gzhung lugs la sbyang ba'i skal ba lta ci kha ton mag mug re byed rgyu'i bsod nams yang mi 'dug bde gsang sogs lhag lha 'di rnams la mtshams bsnyen sgrub lta bu re byed rgyu ma byung na de bas phongs tshab che ba mi 'dug snyam yid mi bde zhes gsungs pa yang gong du bshad pa ltar gyi rnam thar bla na med pa'o / /
lo de'i dgun nas bzung ste phar phyin skabs dang bo tshogs rgyugs la phul /
dgung grangs bcu dgu ba rab tshes shing pho sprel lor 'dzin grwa skabs dang bor slebs /
dpe khrid dpe bltas 'dzin skyor sogs sngar rgyun bzhin gnang thog a khu rin po che zhang ston bstan pa rgya mtsho'i zhal snga las khong sgo mang rin po che dang lhan du rgyal thang ba bsam gtan 'od zer gyi gcod skor gyi lung /
tA ra na tha'i dbang chog steng nas dbang dang lung sogs du ma dang /
dus 'khor bskyed rim gyi bshad lung gnang ba rnams gsan /
sgo mang rin po che las stag phu'i sgrol ma phyi nang gnyis kyi dbang gnyis thig le bcu drug 'jigs gsang mkha' spyod sogs kyi sngags btu /
paN chen bstan pa'i nyi ma'i gsung 'bum gyi lung sogs chos bka' rgya cher gsan /
rig byed ma'i don kun 'grub pa'i 'khor lo gsar sgrub dang yi ge'i sngags kyi lag 'khor zhib par bskrun te khong sgo mang rin po cher phul bas dgyes nyams dang bcas thugs mkho che byon nas bdag gir bzhes /
'dzin grwa gtugs la bzhengs te rtags gsal ya mtshan pa btang pas rigs lung cher song /
drang nges tshogs gleng babs te dbyar chos chen mor dam bca' sogs gshis phyin par gnang /
dbyar chos grol 'phral phar phyin ston mo'i ched du 'brog phyogs su shol bcas zla ba gnyis lhag 'bul sdud du phebs stabs tshogs gleng dngos gzhi gnang rgyu ma song /
dgun ngor bde gsang gnyis sogs lhag lha du ma zhig gi bsnyen pa btang /
dgung grangs nyi shu ba rab tshes shing mo byi lo la 'dzin grwa skabs bzhi bar slebs /
dpyid dus su stong skor rab 'byams pa sbyin pa rgya mtshos nan tan chen po byas te zhus ngor bde mchog gi dbang gnang /
'di dbang gnang ba'i thog ma yin 'dra /
drug pa'i tshes drug la khong sgo mang rin po che nas mkhan slob sbrags ma dang khong nyid kyi mchod dpon dge slong dkon mchog rgya mtsho bas gsang ston /
khong zhal snga nas lung rtogs rgya mtsho sogs kyis kha skong mdzad nas bsnyen par rdzogs te thugs rgyud sdom pa gsum gyis yongs su gtams pas gsum ldan rdo rje 'dzin pa chen por gyur /
zla bcu ba'i nyer lnga la 'dzin grwar phar phyin ston mo'i bsnyen bkur bla na med pa gnang /
phar phyin dam bca'i skabs rtags gsal btang tshul sogs gong du thos pa rgya chen btsal ba'i rnam thar brjod pa'i skabs su brjod zin pa ltar rtsod pa phyogs chen gnang bar dam bca' khas len yang dag par gnang /
dam bca' tshar nas sngar bsnyen pa ma song ba'i lhag lha 'ga' dang /
nang mtshams zhag bdun ma sogs gnang /
dgung grangs nyer gcig pa rab tshes me pho khyi'i lo la smon lam steng brag dkar phyogs su gnyan khrod la phebs /
gnas khang du thog ma'i bdun mtshams gnang ba dang /
bkra shis 'khyil zer ba'i mis 'grim 'grul med pa'i 'gol yangs shig yod pa der bar gyi bdun mtshams gnang /
mtsho kha nas tha ma'i bdun mtshams gnang ste chu stod zla ba'i mar ngo'i tshes bcur sbyin sreg gnang nas grub 'phral gdan sar phyir phebs /
khong gis khengs skyungs gnang ste rnam rtog gi 'gyur ba ches cher brtas pa la gnyen pos 'bur 'joms kyis ma chum pas yi mug ldang ba zhig las ma byung gsungs kyang gsang rnam las /
mkha' 'gro'i thugs bcud phung bo zan bsgyur chos / /
thabs shes zab mo gcod gyis nyams bzhes gyis / /
phra rags bdud tshogs dbyings su bskrad dang lhan / /
gzung 'dzin rnam rtog cho 'phrul rang sar dag /
ces gsungs pa ltar lags la /
gdan sar slebs 'phral zhal snga nas a khu zhang rin po cher mjal bar /
a khu rin po che'i zhal nas dpyid 'dir khyod ma bsdad pa de ches phangs khong a lags rin po che nas chos rgyun shin tu dkon pa 'ga' zhig gnang song gsungs /
de rjes cher ma 'gyang par zhwa dmar rin po che phebs te khong a khu tshang la rje'i bstod 'grel dang sbyong rgyud dkyil 'khor bcu gnyis sogs dang /
khong a lags rin po che la shar ba'i lam rim /
snying bo don gsum /
rngog dkyil bdun sogs zhus pa khong gis kyang gsan /
de skabs tshe 'di'i rten bzhengs kyi thog ma a lags rin po che dang /
sgo mang rin po che /
bde mchog mkha' spyod ma /
zhal bzhi ba rnams kyi tsa ka li re bzhengs te khong sgo mang rin po cher lhag gnas zhus par nyin shas zhog gsungs pas sku drung du bzhag khong nyid kyis zhal thang sgros la snum thigs shig lhung song ba sku nye nas gzhan gyi ca ka brdzad zhus par grwa rkyang gi kha la snum thigs re 'gos na bzang mod gsungs /
de phyin zas nor gyis mi phongs pa zhig 'ongs pa de ka'i byin rlabs dang rten 'brel du 'khums zhes gsungs /
sngar nas bla ma nang chen gyi 'dzin bdag la thugs log ste /
zhe sa ngo 'dzin dgos pa'i dpon po yang med la / /
zhes sogs sho lo ka gcig gi don ltar ri khrod pa tsho'i sgom sgrub la bar chad med cing thos don sgrub pa la gzhol bas thugs drangs te rang yang de 'dra ba zhig byung na snyam pa las thugs la gzhan 'char rgyu med /
yin kyang gsar bu lo chung gi blo la phug gtad med pas dpal mgon zhal bzhi ba rang la 'go zhing ltas mtshan gsal ngom zhig yod pas dus 'khor grwa tshang du bsang zhig btang ste snyan shal zhig phul ba logs bris kyi mgon po zhal gyi mche ba bzhi'i rtse mor nyin shas bzung bas rang la'ang spobs pa skyes te khong zhang rin po cher 'dun gros zhus par lan du khyod kyang mi ring bar phyogs yas mas gang rigs shig tu 'gro dgos pa nges can pas de bas gzhan dben pa re bsten nas dge sbyor bya nus na kho bo shin tu dga' /
sngar nged kyi sems ngor khyod nga'i rtsar zhig tu bzung ste rgyud par lo shas 'gror bcug na snyam pa yod mod /
don smin zhig mi yong ba ngo shes zhes phebs /
zhes gsungs pa 'di dag ni rgyal bu don kun grub pas grong khyer gyi sgo bzhi nas skye rga na 'chi dang /
dge slong gzigs pa'i rkyen gyis rgyal srid dor ba'i rnam par thar ba dang shin tu mtshungs so / /
de nas zhwa dmar rin po cher zhu sna bcol te reb kong sku zhabs a rol rin po cher de ka'i ri khrod du zhugs rgyu zhus par yong gsungs zhes phebs te tshe sgrub /
tA re /
myur mdzad ma sogs rim gro kha yar bsgrubs /
a rol tshang nas bis mdor sems bskyed mchod pa gnang rgyu yin pas de skabs 'byor ba gyis zhes phebs sgo bstsal /
rgyu mtshan khong a khu zhang ston rin po che tshang la zhus par zhal nas rang re'i sku zhabs tshang la'ang gtan ma zhus par song na khong gi thugs kyi dgongs par ci 'char mi shes pas lan gcig zhus par drag gsungs pa ltar khong mgo log phyogs su bzhugs pa la 'phrin zhus par mi 'gyang bar dgon thog tu sleb nges yin pas de'i bar sdod dang gros byed ces phebs par nyan te bcu ba'i tshes kyi bar 'gro rgyu ma byung gsungs /
phyi nas zhus par reb kong yin dgos mi 'dug 'di ka'i ri khrod bkra shis dge 'phel du bzhugs dang khad nye spro bde sogs su yod ces dgongs pa ma grol /
khong a lags rin po che dang sgo mang rin po che rnam gnyis nas kyang gzhan du gtong mi bzhed pa'i gsung zur mang ba bcas ri khrod bkra shis dge 'phel du sdod dgos byung /
de dus a rol rin po ches byin gyis reb kong phyogs kyi ri khrod pa tsho sgrub tshugs legs pa chos kyi mthun rkyen ran pa sogs kyis re ba che yang don smin ma byung bas zhe chad dang yi mug ldang yang tshangs pa'i lung bstan las /
mchog lhag pa'i lha zhig sgrub 'dod na / /
byang dge 'phel ri la rgyal mtshan 'dzugs / /
zhes pa'i thog tu khel nas ri khrod bkra shis dge 'phel du phebs so / /
smras pa /
gzhung lugs gangs kyi ri bo'i spo la 'gyings / /
lung dang rigs pa'i gad rgyangs drag po yis / /
smra ngan ri dwags tshogs rnams dpa' zhum zhing / /
gzu bor gnas pa ma rig gnyid las bslangs / /
yang dag rigs lam seng+ge'i ngar skad la / /
log par 'khu ba'i skye bo wa skyes dag /
lung rigs mche sder rnon po'i zil shugs che / /
ma bzod snang mdzad shor bzhin than skad sgrog /
thos pa'i don rtogs 'khor bar zhen log ste / /
dben par bsnyegs pa'i snyan pa rnga gsang sgras / /
don kun grub dang paN chen phul byung rje'i / /
rgyal srid dor ba'i rab snyan sgra dbyangs 'gog /
'khor bde srin mo'i 'dzum bag ltar gzigs kyang / /
mar gyur 'gro ba'i sdug bsngal rang steng du / /
len pa'i rin chen sems mchog rgyan gsol te / /
bkra shis dge chen 'phel ba'i ri bor zhugs / /
zhes bla go rdo rje 'chang zhes yongs su grags pa rje btsun 'jigs med 'phrin las rgya mtsho dpal bzang bo'i rnam par thar ba dad pa'i padmo bzhad pa'i bden gtam nyi ma gzhon nu zhes bya ba las chos grwar zhugs nas thos bsam gsha' ma byas te sgrub pa snying bo byed phyir gnas dben par gshegs pa'i sarga ste drug pa'o / /
gnas dben pa bsten te sgrub pa snying bor mdzad pas zung 'jug bde ba chen po'i rgyal srid la dbang 'byor ba'i sarga /
'jigs chen bdud bzhi bcom pa'i bde ba che / /
skye med yum la rol ba'i mnyam bzhag dang / /
'phrin las rjes thob zlos gar 'bum phrag gis / /
gdul bya rgya mtsho 'dren pa'i byed po rgyal / /
thos don sgrub la gzhol ba'i me na ka /
nyams rtogs sum rtsen gnas su rnam par rgyu / /
bde chen ye shes nor bu'i 'phreng ba mchog /
rgyan du gsol ba'i tshul 'ga' 'dir brjod bya / /
sngar gong sa mchog la zhal 'dris gtan nas med pa la de nas bzung nam 'dod du mjal chog pa dang /
nam du'ang gsol ja bzhes spro sogs kyis gsol ras bstsal ba sogs thugs nang nye ba'i rnam pa mdzad /
zhal nas ri khrod du rkang tshugs pa dang phyag rdor 'khor chen nam rta mgrin gang rigs kyi bsnyen pa zhig thongs gsungs pa ltar mgo zla ba'i tshes la dge 'phel ri khrod der ma 'gyang bar 'khor chen gyi bsnyen pa sbyin sreg bcas grub par gnang /
khong ri khrod du phebs khar a khu rin po cher sbyor ba'i chos drug nyams su bstar tshul lag len zhib gsal zhus pas gnang ste zhal nas lam sne re re nas 'bad pas sbyang na skye skye 'dra'ang de bas thun re re la mdo sngags yongs su rdzogs pa'i gnad tshang ba re gshar sbyang byas na dga' mod ces gsungs pa thugs la bcangs te ri khrod nas mdo sngags yongs su rdzogs pa la dpyad sgom byas te rtogs pa cher 'phel mod 'on kyang khong gis khengs skyungs gnang ste gsung ba /
rang la pho skyes na reb khong yin dgos pa'i nges pa med snyam nas nyams len zhig la 'bungs blo byas kyang rgyal dbang bdun pas /
bstan bcos man ngag rnams kyis dag byas kyang / /
nges par blo ngan rab dwangs nyid mi 'gyur / /
ga bur tshogs kyis yongs su bsgos gyur kyang / /
mi bzad sgog pa rang gi dri mi gtong / /
zhes gsungs pa ltar /
thog med nas ngan goms kyis sems nang du mi khug pas re dogs dang dga' sdug chu gnyer bzhin dkrigs shing khyad par sems kyi bde sdug kun nang rnam rtog gi cho 'phrul du song bas sems la 'khu 'khrigs byung na bdag 'dzin yul nas thon /
nang 'dre rang sems thul na phyi 'dre stong bar yal /
zhes pa ltar dgos nges shar mod sems rgyud r+wa ltar gyong ba la sen mo zhig ma thebs zhes gsungs pa khengs skyungs tshul gyis gdul bya rnams la man ngag gi mthil bstan pa yin no / /
dgung grangs nyer gnyis pa rab tshes me mo phag gi lor rang 'gar bsdad pas dgos pa mi 'dug dgongs nas rgyun bsnyen lta bur bde mchog lo hu ba'i cho ga dang 'brel bar ka ra ka ra 'bum phrag gcig de'i bdag 'jug brgya rtsa brgyad rnams grub 'phral sbyin sreg stong phrag gcig phul /
de nas lo phyed lhag tsam la de ka'i ri khrod bkra shis dge 'phel gyi gnas brtan 'grig bdag gis khur bzhes te 'grig lam nyams pa thams cad sor chud dang /
ma nyams pa gong 'phel btang /
dbyar sgom khang bde chen 'od gsal du 'dus pa spyi dang lhan nA ro mkha' spyod ma'i rim gnyis kyi khrid kyang nyan /
nyin zhig skyabs mgon mchog gi sku mdun du phebs par /
de ring khyod 'dir 'ongs pa la bltas sam mdang nga'i rmi lam du zhes sogs mkhas mchog yon tan 'od kyi skye bar lung bstan pa sogs gong du brjod zin to / /
dgung grangs nyer gsum pa rab tshes sa pho byi ba'i lo la skyabs mgon mchog ri khrod du byon pa'i zhar la khong gi shar tu phebs /
dpe rnams bam gzigs gyis nang nas dpa' bo gtsug lag 'phreng ba'i chab shog pod gcig dang dril bu lus dkyil gyi bla ma'i rnal 'byor sogs bzhes te phebs /
de'i skabs skyabs mgon mchog nas khong la me tog bcud len zhig la sdod rgyu yin na legs gsungs /
khong gis lto gdung gis dka' tshul zhus par ma zer ma mtha' smon lam kyi rten du khrid cig yin yang nyon zhes gsungs stabs /
khong a lags rin po cher dge 'dun rgya mtsho'i rim lnga dben sa ba'i chu bcud len steng nas khrid cig kyang nyan /
khong a khu rin po che zhang tshang la bsnyen sgrub sbrags ma'i khrid zhus te khrums stod zla ba'i tshes nyer dgu nas 'jigs byed bsnyen chen la bsdad /
'jam dbyangs zhi ba'i bsnyen pa 'bum lta bu sngon du btang na bar chad chung zhes khong a khu rdo rje 'chang gis gsungs pa bzhin byas /
'di skabs nang gcig thun dang po grol 'phral ra bar kha ba phyags phyir phebs pa na gzigs snang khyad par can byung ba gong du brjod pa ltar la /
khong gis khengs skyung dang gdul bya la man ngag 'don pa'i phyir gsung ba /
ci mi snyam par bzhag pa phyis brtag na /
dad pa med pa'i mi rnams la / /
dkar bo'i chos rnams mi skye ste / /
zhes gsungs pas dad pa dang dag pa'i snang ba ma skyes pas lan par go zhes gsungs 'dug go / /
dgung grangs nyer bzhi ba rab tshes sa mo glang gi lo'i hor zla lnga ba'i yar tshes la mtshams grol ba gnang /
de'i skabs su khong gis paN chen bde lam /
'jam sdud gnyis /
rje'i bstod 'grel gyi mdo phyogs skor /
spyod 'jug chen mo /
sngags kyi spyi don /
legs bshad snying bo sogs thugs 'dzin dang /
zhar la 'dul sdom spyir bstan rdzogs kyi par bam se zhig dang /
skabs snga phyir bde gsang /
mgon chos /
lha mo rnam sras sogs thugs 'dzin gnang /
de rjes skyabs mgon mchog khong gi spyil bur byon nas ka ma la dang zla ba'i dkyil 'khor steng zhes pa'i dbu can gyi sgrol dkar bstod pa zhig ljags rtsom mdzad nas zhu ba po khyod yin rgyu byas gsungs te ri khrod kyi tshogs su btsugs /
ma 'gyang bar sgrol dkar gyi bsnyen pa zhig gyis zhes gsungs pa dang du blangs te sgom khang gong nas sgrol dkar gyi bsnyen pa gnang /
bsnyen pa grub 'phral ri khrod du slebs pa na shul du nged kyi steng nas zing cha che tsam zhig bslangs 'dug kyang de ma thag mtshams bsdams nas chos rgyal gyi bsnyen pa zhig btang ste grol dus gong sa mchog gi byin gyis zing cha rang yal du song 'dug ces gsungs pa'i don gong du zhus pa ltar la /
sgrol dkar bsnyen pa de yang bstan 'gro'i don du sku tshe brtan pa'i ched du skyabs mgon mchog gis snyan bskul gnang par nges te khong gi zhal nas /
tshe'i bar chad cig yod pa bla ma dang 'phags ma'i byin rlabs kyis nyer 'tshe phra mo de tsam gyis bzlog pa yin mchi snyam du dad pa kha zhe med pa zhig skyes zhes gsungs /
lo de'i ston dgun yang bskyar nA ro mkha' spyod dang /
zhal bzhi ba bag tse rnams kyi bsnyen pa dang /
he ru ka'i yig brgya 'bum grangs bsags /
dgung grangs nyer lnga ba rab tshes lcags pho stag gi lo la mkha' spyod ma'i bsnyen chen las rung gi bsnyen pa yang bskyar btang nas o gsum ma 'bum ther so gnyis btang /
rgyal zla ba'i bcu gnyis la mtshams khongs su chud pa byas te thar ba rtse mi med pa'i 'gol gnas su bsdad gshis de ka nas bsnyen sgrub sprags ma bcu cha sbyin sreg rnams grub par byas /
de'i gzhi bsnyen skabs nub cig srod thun la rkyen med par gting nas ngu snying zhig 'ongs nas mang bo ngus /
phyi nyin nyi sros tsam na skyabs mgon mchog nas gnang byung zer ba zhig 'byor ba bltas pas thu'u bkwan gsung mkha' spyod chos skor dang /
gzhan yig bskur cig 'dug pa bltas pas /
srid dang zhi ba ro mnyam nyid gyur ba'i / /
sgrib bral zag med ye shes chos kyi sku / /
thabs shes mnyam par sbyor ba'i dga' bde yi / /
ngo mtshar gang de rdo rje 'chang gi 'phrul / /
zhes 'dug pas snga gong gi de yang sems sun pa min nges shar gsungs /
'di dag gi don gong du bshad zin to / /
de rjes shig gong sa rin po che rang shag tu phebs byon /
mchod khang du gsol ja bzhes rjes 'dug mal du byon nas bzhugs te zhal nas /
sngar nas khang chung skyid nge ba zhig yin mod da cha lhag par mtshams bsnyen sgrub mang bo byas pa'i rkyen gyis byin chags shing bag dro ba zhig tu gyur 'dug rtsig ngos 'di la dur khrod mtshan nyid tshang ba zhig dang dkar dmar nag pa'i thig le gsum phris zhes gsungs 'dug yang rjes shig skyabs mgon mchog byon nas gsol ja bzhes zin 'phral gnyid bro gsungs nas gzims la cung zad yur te thugs sangs pa dang mdun 'dir rgya gling zhig 'dug ste da lta gtong gin mi 'dug ces gsungs /
khong gis gsung de ltar phebs pa tshe mjug 'dir lung khrid man ngag sogs chos kyi rgyun skyong dgos pa'i brda'o snyam gsungs /
dgung grangs nyer drug pa rab tshes lcags mo yos lor sgo mang rin po che las 'grel ba bzhi sbrags le'u drug pa'i thad yan chad dang /
sbas don kun gsal gyi bshad lung sogs chos bka' kha yar gsan /
skyabs mgon rin po che nas lo 'dir hor zla brgyad pa'i nang gnyan gong brag dkar ram /
lo kya tun gang rigs shig la mjal du song gsungs /
khong gi thugs la brag dkar la sngar yang yang mjal zin snyam lo kya tun du phebs /
zla ba brgyad pa'i tshes brgyad kyi nyin gdung du rje'i sku brnyan khyad 'phags /
ting phor /
mchod skong sogs phul te khrus gsol /
rgyan 'jug smon lam lnga sogs gsungs /
phyi'i nangs par nas nyin bdun la snga dro lo hu ba'i bdag 'jug re dang /
phyi dro mkha' spyod ma'i bdag 'jug re gsungs /
tshes bcu'i nyin sku gdung rin po cher snyan shal /
cod pan cha /
dngul gyi me tog bkra shis kyis brgyan pa /
kha dar che legs /
mar me brgya mchod sogs phul /
der bzhugs dge 'dun rnams kyis bde mchog rkyang ba las bdag 'jug mi mdzad pa la dong tse khron brgya thebs su gnang ste phyi nas tshes bcu nam yod la bdag 'jug gsung rgyun btsugs /
de ka'i sa'i tshe kyi dre'u skyel mi bcas gan go'i dgon par phyag phebs /
der zhag gcig gnas 'brel byas te se tha zir 'byor /
byams pa 'bum gling du 'gro 'dod che yang zla bo bla rgan 'gror ma nyan gsungs /
se tha zi nas phyir phebs lam du rgya mo bong bu zhon pa zhig gis rjes zin pa sogs kyi rnam par thar ba gong du brjod zin pa de byung la /
khong gis de'i don la bltas nas gdams pa /
skyabs mgon gyi gsung la bltas na skyabs 'gro gnad ma ma byas na yengs ma lam gyi dge sbyor 'dis phyi ma'i ngan 'gro tsam yang mi khegs pa'i don du go zhes gsungs /
dgung grangs nyer bdun pa rab tshes chu pho 'brug la gong sa rin po che sgom khang du bzhugs pa la ngam rdzong snyan brgyud kyi dbang zhus pas co ne a mo de skabs sku mdun na bcar bzhugs kyis yod pas de'ang tshud dgos byung ste nged rang gnyis char la tshes bcu'i nyin gsungs /
'di skyabs mgon mchog gi gsang rnam las /
nyin gcig rmi lam du zhes sogs gsungs pa'i don gong du brjod zin pa ltar ro / /
skyabs mgon mchog gi phyag dpe g.yar bo gnang ste mi ring bar bsnyen pa zhig gyis la rgyun du thon gsungs pas bsnyen pa btang /
kha skong sbyin sreg skabs glo bur du 'brug grags thog tshag ser ba drag po byung ba sogs 'tshubs ltas che ba byung 'dug de nas lo gcig tsam la rgyun pa'i nyams len gnang /
phyis su a khu rin po che nas rang re ri bo dge ldan pa la bde mchog mi nyung ba 'di tsam zhig yod bzhin khyod la de kas gang yong /
snyan brgyud dgos na dril bu lus dkyil 'di 'jam mgon chos kyi rgyal bo dang dben sa grub thob mched sogs kyi nyams bzhes yin pas dben sa snyan brgyud rang yin zhes bkyon pas de nas brtsams tshes bcu re lta bu la bton kyang gong sa mchog nas 'da' kha'i bar rgyang bskyur ma byed ces yang yang gsungs pas do gal che ba zhig yin nges lags zhes gsungs 'dug ston mjug gong sa mchog sgom khang du phebs /
yang shag tu phebs te gsol ja gung tshigs sogs thams cad bzhes te rdo rje rnal 'byor ma'i rtsa dbu ma che ba'i nyams khrid sogs mkha' spyod skor gyi man ngag kha yar lung bcas bstsal /
khong gis gong sa mchog 'di ba'i chos kyi bka' drin dang tha na sos bde gu yangs su tshe gang bor 'dug rgyu byung ba tshun gang gi bka' drin yin pas drin lan gzhal dka' bar yod ces gsungs /
de yang yin te gzhon dus nas skal ldan gyi slob mar gzigs te man ngag snyan brgyud rnams phangs med du bstsal nas nang thugs kyi sras gcig pur gyur /
gong sa mchog khong chos srid gnyis ka'i bdag po yin gshis rje 'di ba bla ma nang chen gyi go sa 'dzin pa dang /
dgon khag so so'i khrir phebs rgyu /
sku 'das rjes su sprul sku blu rgyu sogs la dgongs pa grol te bka' shog gnang /
grwa rkyang dkyus ma'i lugs kyis bstan 'gro'i don rgya chen po byed rgyu byung ba ma 'ongs sngon gzigs sogs yab sras kyi rnam thar rmad du byung ba'o / /
nyin de'i dgong mor sgom khang du phyir gshegs te phyag yig cig gnang ba'i ngos na kye rdo rje 'di lho brag mar ba dang sa skya'i rje btsun gong ma rim byon rnams kyi thugs dam gyi gtso bo yin pas 'di la bsnyen pa zhig thongs /
rdo rje gdan bzhi 'di yang mar ston chos kyi blo gros dang rngog chos sku rdo rje sogs kyi thugs dam zhe gtsigs che ba yin pas 'di la'ang bsnyen pa zhig thongs zhes phebs 'dug da lta bsam na de ka nged kyi nang du khong phebs pa'i tha mar song 'dug pas yid skyo ba tshad las 'das zhes gsungs /
kyai rdor gyi bsnyen pa ri khrod de nas 'phral du gnang /
phyis su rnal 'byor nam mkha'i bsnyen pa yang gnang /
skyabs mgon mchog gis bar skabs shig tu phyag bzhi ba /
gur mgon /
dur khrod bdag po /
dud sel ma rnams la'ang bsnyen pa re thebs par byas na rgyud sde nas gsungs pa'i chos skyong 'gang chen yin zhes phebs pa bzhin du dud sel ma min pa thams cad 'grub nges gnang /
skyabs mgon mchog gi ma yum sku khams ma bde ba'i rkyen gyis ri khrod du skyabs mgon mchog yun ring por bzhugs skabs bla ma rdo rje 'chang 'di bas skabs skabs su mchod dpon gnang ba dang /
yum ma 'tsho ba'i skabs skar bcos khrus chog sogs phyag g.yog gang dgos skyabs mgon mchog gi thugs zin bsgrubs /
dgung grangs nyer brgyad pa rab tshes chu mo sbrul gyi lor thugs dgongs la sngar stag ge dpon slob las sum rtags kyi khrid dang skar rtsis shig 'bo ra'i rgya mtsho'i drung nas zhag gsum par ri mo rdzogs tsam zhig gi 'brel thob cing /
bu'i spyi don snye ma dang /
gsung rab pa'i lnga bsdus don 'grel steng nas khrid bzhed bzhugs kyang phyi nas nyan rgyu ma song ba de dang /
da cha sgra rig cig la 'brel re e zhog snyam gsungs /
de ltar thugs la shar nas gso rig smra ba'i khyu mchog khong zhal snga nas 'jam dbyangs chos dar bar dbyangs can sgra mdo rtsa 'grel steng nas dpe khrid zhus /
lo chen skyabs mchog dpal ba dang a kyA yongs 'dzin sogs kyi gsung du gsal ba dang /
der mi gsal ba sngon gyi khrid rgyun ltar bar bar gyi tshigs bcad sogs kyi ri mo cha tshang gsan /
sdeb sbyor rin chen 'byung gnas rtsa 'grel gyi steng nas mdzub khrid lung bcas gsan /
khong gi zhal nas sngon nas 'brel ba'i mtshams sbyor zhig gis sam rje de nyid la skyon rtog skad cig ma shar gsungs /
khong 'jam dbyangs chos dar ba'i zhal nas /
ngas sgra khrid yul zhig la a lags 'di ba las lhag pa'i sgra go mkhan ma byung gsungs /
bla ma rdo rje 'chang khong rang gis kyang 'phags ma'i bstod pa re ma bton par nyan ma myong de tsho'i rten 'brel yin nam gsungs /
de nas kun bshad kyi mtshan gsol tshul sogs gong du brjod zin to / /
sman zhig slob bzhed kyang gong sa mchog gis khyod ri khrod pa zhig la des ci byed gsungs pa sogs la brten nas ma bslab gsungs mod /
phyis su sman dpyad sogs la shin tu mkhas pas sman pa phal gyis bcos mi nus pa dag khong gis sman gnang ba'i nad las grol ba shin tu mang /
dper na mgo log skal bzang zer ba'i grwa ba zhig la srin rus zan gyi nad byung ste shi la nye skabs bla ma rin po che mjal du song /
khong gis gzigs ma thag ngas sman zhig byed dgos rgyu red ma gtogs 'di shi rgyu red gsungs nas nye gnas la sman brdung bcug ste bu ram gyi nang du sman bsres pa'i ril bu chen po bdun gnang nas nyin rer ril bu re zar bcug pas nyin gsum nas rang khrag sogs chad nas sangs drag tu song /
deng sang yang nad de la gnyen po sman shes mkhan med par nub lugs sman pas rus srin gang la zhugs sa nas rkang gcod lag gcod byed kyin 'dug go / /
snyan ngag rtsis dkar nag sogs la sbyang tshul gong du brjod zin to / /
rgyal dbang bskal bzang rgya mtsho'i zhal nas /
'di na 'jig rten pa rnams kyi / /
mig sngar mi mdzes gang yin pa / /
gang zhig ngo lkog med pa yi / /
skyes bu drang por spyod pa'o / /
zhes gsungs pa ltar khong rin po che 'di bas 'jig rten pa'i mi drag sku drag sogs la zhe sa ngo 'dzin mig sngar mdzes chos sogs gang yang mi byed stabs gong sa mchog gi zhabs zhu gsar spos pa dag dang mi chen 'ga' zhig gi sgra dang sdeb sbyor sogs bslab pa la bsnyad btags te rje 'di ba ri khrod du mi bzhugs zer zhing gong sa mchog la'ang snyan phra zhus pa sogs kyis 'bo ra'i sngon po thang gi khrir bsko bzhag byas /
khong rin po che nyid tshogs 'du dmar nag gi mdun du phebs te nga ri khrod pa la gnyer ba 'on po sogs ci yang med /
nga grwa rkyang 'di 'dra zhig gis khri ji ltar 'dzin zhes sogs gsung btsan brjid can byon te dgongs pa zhus / /
gong sa mchog gis rin po che 'di ba'i rang bzhin mkhyen pas dgongs pa grol /
'on kyang sgo rtsa'i khyi bzhin de dag gi byed pas sku mdun du yang mjal rgyu 'dod mos bzhin ma byung gsungs /
dgung grangs nyer dgu ba rab tshes shing pho rta'i lo la tshangs pa'i lung bstan du /
mtsho bkra shis g.yas su 'khyil ba'i nang / /
nya gshog drug can la btud na legs / /
zhes lung bstan pa'i dus la bab pa dang ri khrod nas mtshams bsnyen sgrub sogs nyams len mtha' chod pa gnang bas nyams rtogs gong du 'phel te gzhan don byed pa'i dus la bab pa na slar dpal ldan bkra shis 'khyil du phyag phebs te bla ma rnam pa'i bka' chos gang gsung gsan /
khong gi zhal nas dgon mtha' 'dir bka' chos gang gnang chag med du nyan rgyu byung ba lha dang bla ma'i byin rlabs dang thugs rjer shes zhes gsungs pa dang /
yang khong gi zhal nas /
da lta bsam tshod la rje bskal bzang rgya mtshos /
'di na 'jig rten pa rnams kyi / /
yid du sdug pa gang yin pa / /
gang dag ngo dgar smra ba dang / /
byi la'i spyod pa can rnams so / /
zhes gsungs pas byi la'i rnam thar de yang dgos pa'i dus skabs yod pa gzod las ma shes 'dug snyam zhes gsungs /
khong dgung grangs nyer dgu'i skabs 'dir khong dbal mang rin po che srid skyong la bzhugs pa dang bsdongs nas sngar gyi 'phros nas gang min gyi ngan spyod mang po dgos med du bsham na yang khong skyabs rje dbal mang rin po che nyid g.yo 'gul ma byung ba'i rkyen gyis kho rang tsho'i ngan spyod de mtha' rdugs su gyur /
de skabs sdang sems khong du zhugs pas bla dpon 'gas dpung sgril gyi zhu phras gong sa mchog nyid kyang mdzad dka'i mtshams su bskyal /
de skabs khong rin po che 'di ba gnas chung la bsang gtong du phebs par lam nas shog bu gru bzhi zhig rnyed nas gzigs pas logs shig na rgya gser gyis bris pa'i stag nyams dod pa zhig dang rgyab tu dbu 'bab rgya mtsho zhes pa'i yi ge zhig yod pas da ni chos skyong gi 'phrin las kyis mi skyon pa ngo shes snyam pa byung ba bzhin khyi rgan ku co che ba rang phung ber ka'i char 'bod du song /
zhes gsungs /
dgung grangs sum cu ba rab tshes shing mo lug gi lor mgo log dkon bkra'i chos mdzad zer ba bla brang phyag mdzod du bzhag pas chab srid kyi byed pa bo kho gcig pur gyur pas bde 'jags byung /
'di ni mgo log dkon bkra tshang yin la khong grwa sar phebs nas 'bras spungs sgo mang grwa tshang du zhugs te chos mdzad btang bas dkon bkra'i chos mdzad ces grags /
khong gong sa skyabs mgon mchog gi tsha bu yin te rang rnam las tsha bu mdzod pa zhes gsungs /
skyabs mgon mchog chab srid thog mdzad dka' byung skabs dkon bkra'i chos mdzad la yi ge btang ste nga la grogs byed du khyod yong dgos zhes bka' nan che bas kho yong nas lo bcur bla brang phyag mdzod byas zer /
de'i bar skyabs mgon mchog stod gangs ri sogs su gnas gzigs la phebs /
phyag mdzod thugs zin byung zer /
lo 'di'i dpyid ka khong rin po che 'di ba sho ba'i rta mgrin dang len spa san du phyag skor dang gnas gzigs la phebs /
zhal snga nas sgo mang rin po che las rje'i gsung 'bum gyi lung ta pod yan chad song ba'i mtshams nas gdan 'dren pa byung bar brten dbyar ston khong gi 'khrungs yul kwa ring du phebs /
de kar bzhugs skabs su sgo mang rin po ches khong la 'jam dkar gyi bsnyen pa zhig gyis zhes gsung phebs /
de don a khu rin po che la zhus pas a khu rin po che nas khyod shes rab chung bas a lags tshang nas 'jam dkar thon gsungs pa ma red /
khyod rgyud ha cang rtsub cing gyong bas je 'jam la e 'gro dgongs pa red ces gsungs /
de nas bzung bya rgyud rang skad ltar bsnyen pa skabs skabs su btang ba tshar bcu song /
khong a khu rin po ches khyod shes rab chung bas a lags tshang nas 'jam dkar thon gsungs pa ma red ces pa ni snang tshod la'ang shes rab ha cang che bar gsungs pa dang khyod rgyud ha cang rtsub cing gyong bas je 'jam la e 'gro dgongs pa red ces pa ni po to ba chen pos /
gyong du bya zhing 'gro dka' bya / /
zhes gsungs pa ltar bka' gdams gong ma'i rnam thar bdag gir bzhes pa bstan pa yin no / /
gzhan yang khong a khu rin po che'i thugs kyi sras gcig pur gyur pas rjes su bzung tshul gong du bshes gnyen bsten tshul gyi skabs su cung zad bshad mod gal po che la nan tan gyi tshul du 'dir dgung lo sum cu'i dkyus su yod pa thar chags su 'god par bya ste /
yang nyin gcig a khu rin po cher mjal du phebs skabs zhal nas mi dang ma 'grog par 'dug mi thub /
su dang 'grogs kyang skyon ye med pa zhig gtan mi srid mi dang 'grig rgyu gal che cung zad re la bsnyad btags nas spo lang gi ma bsdad na bzang /
res gcig gnyis re la bsran btsugs te bsdad na spangs pa min yang mi mngon pa zhig tu 'gro rgyu yod /
kha ton mag mug zhig 'don rgyu las dpe char blta ba gtso bo gyis /
dpe ltas la tshogs bsags sgrib sbyong thams cad kyi gnad yod 'dug pas gal chen gyis /
zhes mtshang la rgol ba'i bslab ston bka' drin du bstsal ba ni /
bskal pa bye ba'i bar du mgo la thod bzhin bkur te lus dang longs spyod kyis mchod kyang gzhal bar dka' ba'i bka' drin du khums zhes khong gi rnam thar sa bon du bris pa ni dpon slob gnyis kas gdul bya rnams la bshes gnyen bsten tshul sogs kyi man ngag gi mthil bstan pa yin no / /
gzhan yang zhu ba po med par rje 'di ba la dbu ma'i rnam bshad dgongs pa rab gsal gyi bshad lung gnang ba dang /
mjug tu dge ldan bstan 'bar ma rtsa 'grel gyi bshad lung yang gnang /
'di skabs bstan 'bar ma'i bshad pa la zin bris gyis zhes phebs /
phyi nyin gti mug mun sel glog 'phreng dra ba can / /
mthar 'dzin 'ching rgya gcod pa'i ral gri che / /
rten 'byung stong bar gzigs pa'i mnyam nyid blo / /
dmar ser 'od du 'bar ba de la 'dud / /
ces pa'i lung bshad gzhir bkod de gsungs /
ci zin zin byas kyang de sngon gzhung chen la zin bris byed ma myong ba dang /
'phros bshad phal skad du gnang ba rnams dgos chung du bzung ba lta bus ma bris /
phyis su khong nyid la gzigs 'bul zhus par spyi khog bzang ste gang bshad ma thon pa mang /
mjug gi chos skyong skabs mgon po chos rgyal bsten dgos tshul bshad pa'i skabs kyi bshad pa 'di la don bsdu lta bu zhig las med /
zin bris kyi rigs 'di rang gis ngos zin pa dang sla chos 'dra ba yin yang gsung ris sor bzhag bkod na phyis go ba bskyed tshul 'dra min yong ba dang byin rlabs kyi khyad che ba yod ces phebs /
phyi nas dran pa tsho snon bri cung zad byas mod kyang shog dril ra rgya'i bstan dar gyis khyer te stor /
'di zin bris kyi thog ma lta bur song bas rten 'brel cung ma legs par go /
nyin zhig shog dril zhig gi mgo na mar /
tshad mar gyur pa 'gro la phan bzhed pa / /
ston pa bde gshegs skyobs pa tsong kha ba / /
sgo gsum gus pa chen pos phyag bgyid na / /
pha rjes bu yis zin par byin gyis rlobs / /
zhes bris pa zhig gnang ste 'di'i 'phro la mar bstod 'grel chen mo nas don ldan ma'i 'bru 'grel rnams rje de nyid kyi gsung gtsang ma sor bzhag tu khong la shog gsungs pa ltar bris te phul bar 'di ngas bskul ba yin rgyu byas te khyod kyi ngag rtsom kyi dang bor zhog gsungs /
bstod 'grel chen mo bsam gyis mi khyab kyang blo dman pa dag la phan phyir 'di ltar bris gsungs pa yin kyang rje btsun gyis /
cha lugs ha cang ngan na gshis kyis brnyas / /
gsungs pa bzhin gzan sham sogs 'phyor bo ni med /
go sa snyan grags ni med /
yon tan can gyi grags skam zhig kyang med pas kun gyis 'phya ba las mi yong snyam nas sbyar byang ma bzhag par phul ba bzhin nyid nas gsung 'bum khrod du de bzhin bzhag 'dug yang zhal nas nga rgyal ma che na bzang sogs skabs skabs kyi skyon gang shugs che na de nyid 'bur 'joms kyi bslab ston zhal ta rus pa can stsol ba sogs ma mdzangs kyis bu bzhin lugs gnyis char nas bskyangs pa'i bka' drin bsam mtha' med /
khong nyid kyis dpa' ris phyogs kyi grong sngags nga 'dra'i col chung zhig la /
smin grol gling gi sngags pa hong hong tsi / /
chos brgyad rlung gis bskyod pa'i che'i che'i tsi / /
blo la yar bskyed med pa'i pAn pAn tsi / /
bslab yang dgos pa med do pA chos tsi / /
zhes gsungs pa bzhin song ba min par lung rtogs kyi yon tan zhig 'go na 'gos chog tu yod lags zhes gsungs /
'di dag rags rim zhig gong du'ang yod la 'dir thar chags su bkod pa ni zhal gdams gal che bar bsams nas bkod pa yin no / /
dgung grangs nyer dgu'am sum cu gang rigs shig la cun dkar tho yon gyis bskul ngor chos rgyal phyi nang gsang gsum gyi rjes gnang zhig skur bar rtsom pa na khong a khu rin po ches 'bod mi zhig btang byung bar rjes gnang skur bar bshol te phebs par a khu rin po che'i zhal nas khong bde thang tshang nas gong sa mchog la 'phrul 'khor lcags mkhar gyi khrid cig zhus 'dug pas khrid dang lag len gyi rim pa la bsnyel gso zhu dgos byung bas 'khor lo'i yi ge btu ba drangs pa spo ba sogs la bya bde ba'i dpe ris shig bris te khyer shog ces dang khyod la mi ston na su la ston zhes khams gsum rnam rgyal gyi dpe sprad byung bas phyi sgo sdom par brtsams pa na dpe rnams sa la 'thor bas ci drag man ngag zab mo 'di tsho blta chog pa'i gdul bya min ltas su 'dug snyam pa byung ste cung skrag gsungs /
rang shag tu slebs tshe chos nyan pa'ang slebs byung bas rjes gnang bskur /
'di gzhan la rjes gnang bton pa'i thog ma yin zhes gsungs /
de nas bshags pa dang bla mgon dbyer med re gsungs nas 'phrul 'khor dpe ris sogs bzhed pa ltar bris te phyi'i nangs par a khu rin po che'i phyag tu phul /
'di skabs kun tu snyan brgyud gleng mo'i tshul du byas /
ling+ga dang 'khor lo 'bri tshul sogs phal cher gnang yang rang lta bu snod min du gyur pa dang /
khong nyid sku na ha cang mtho bas zhu ma spobs gsungs /
dgung grangs so gcig pa rab tshes me pho sprel gyi lor khong a khu rin po che sku khams ma snyoms yang dpon po mtha' yas zer bas phyag rdzas phal cher dbang shed kyis khyer dbus su chas /
gsol thab pa gcig las med kyang khams sangs phyir dbyar ngor brag dkar du phebs /
mi ring bar khong rin po che 'di ba yang sku rjes su phebs nas lam rim chen mo'i bshad lung zhus te nyan pa'i bar mtshams su bya bas khrus re yang 'bul bzhin bzhugs /
ston thog khong rin po che 'di ba mtsho kha brgyud nas phyir gdan sar phebs /
de rjes khong a khu rin po che yang gdan sar 'byor /
dgun khong a khu rin po che'i sku khams cung lci bar gyur /
khong rin po che 'di bas mtshams khongs nas rnam rgyal gzungs ring dang 'dus pa'i lus dkyil gyi sgo nas sum+b+ha ra dza sogs ci lcogs bsgrubs pas thugs dgyes shing nyin shas re'i mtshams nas sku'i bab dang gsung gleng rgyun chags su song ste khong 'di ba la ku re'i tshul du pha ming bu la btags pa'i bla go tshang / /
snga ming phyi mar btags pa'i bla sar tshang / /
da lta'i dus kyi phung gsum tsam po tshang / /
khyod la bze re can gyis 'di skad zhu / /
zhes gsung 'phros kyi yi ge yang yang phebs /
khong gis de ltar gsung phebs sogs da lta dran na mchi ma dku zhes sogs gsungs pa ni bla ma dran pa'i gdung shugs kyis yang yang gsol ba 'debs pa ni bog 'don gyi mchog tu bstan pa yin no / /
dgung grangs so gnyis pa rab tshes me mo bya'i lo sar la khong rin po che 'di ba a khu rin po che'i sku mdun du phebs par dgyes nyams dang bcas drin bzo'i 'phros mang bstsal /
sku 'da' kha'i bar nyin re bzhin sku mdun du phebs /
mgon po'i stobs chen shugs bzlog dang zhal 'don gyi dgu gtor sogs btang /
thugs rgyus yod phyir 'phros gtam sna tshogs pa'ang zhus te sku khams bsang /
de rjes sprul ba'i sku gling tshang dang zhal slob dam gtsang skor 'gas tshe sgrub dang 'brel bar brtan bzhugs phul yang dge mtshan che ba ma byung zhing zhal nas 'dir 'khod kun la lo re bzhin rje'i bstod 'grel dpyad pa dang bcas tshar re blta gyin yod snyam pa sems la 'dzin zhes phebs /
bzhi ba'i tshes drug gi nyin yang sku mdun du phebs par sngar sku bsnyun gyis zin te dpe gzigs ma nus pa nas a lags rin po che 'di ba dang bshes gnyen lung rtogs tshang gnyis su khom gyis lam rim che ba dang legs bshad snying bo gnyis long skabs dang bstun shog byang 'ga' snyan sgron zhu bzhin yod mtshams ye shes rang rig gi thad du yod pa'i lcang skya'i grub mtha' dang mchan gyi gsung tshul 'phros mang /
mjug tu khong nyid gling tshang dge rgan yin steng skyabs mgon gsum pas thu'u bkwan yongs 'dzin du btang tshul dang /
de skabs dpal mang gong mas rgya sgo nas rgya sgo dang shing sgo nas shing sgo 'grim dgos pa zhig 'byung bar 'dug smad phyogs kyi bya gzhag rim par gsung bkod gnang tshul sogs zhib mthar chod pa zhig gsungs te khyod kyang de bzhin du rgya sgo dang shing sgo 'grim mi dgos mod bsam gsungs pa dang phyi nas bde thang tshang bsten zhes phebs pa sogs phyis 'byung lung bstan dang zhal bkod zhib rgyas bstsal ba ni gsung gi tha mar song zhes gsungs /
'di'i skabs su a khu rin po ches rje 'di ba phyis su bya khyung sku 'bum sogs byang phyogs kyi sde dgon phal mo cher phebs nas zab rgyas gdams pa'i chos kyi char 'beb par lung bstan pa yin no / /
yang lo sngon ma zhig khong a khu rin po che dgon lung nas phyir phebs 'phral rje 'di ba mjal du phebs par gos ljang khu zhig phyag gis gnang nas rlung 'phar ba'i rten 'brel yin gsungs te bzhad mo che ba zhig mdzad nas rlung khams dag pa sgrol ma'i rang mdangs yin pas 'phrin las rgyas po yong zhes phebs /
yang bar skabs shig a khu rin po che khong rang nyid kyi gsung gi sgrol ma'i bstod pa'i dpe zhig gnang ste song la ltos dang rgyan dang rgyud bla'i 'phrin las so sor sbyar tshul 'di ltar byas yod /
ngas 'di bris 'phral bla brang nang du shog zer ci yin snyam the tshom log ge bar phyin pas skyabs mgon mchog gis bla ma lab skyabs mgon tshang la bka' chos mang po zhig gnang dgos zhes gsungs byung /
de nas brtsams rnam dkar gyi 'phrin las sam sna mang gi bya ba 'di 'ongs pa yin zhes phebs pa kun phyis 'byung gi don 'di kun gsungs 'dug ces gsungs pa ni rje 'di ba phyis su 'phrin las rab tu rgyas te bstan 'gro'i don rgya chen po mdzad pa dag lung bstan par nges so / /
bco lnga'i nyin rje 'di bas a khu rin po che'i zhabs rim du bzang spyod 'chi blu zhig gsungs pa zhabs brtan phul ba'i tha ma yin gsungs /
bcu bdun nyin skyabs mgon rin po che gdan drangs pa'i bar der sku 'das /
gdung mdun nas bde gsang 'jigs gsum gyi bdag 'jug dang /
tshe rabs kun tu 'bral med rjes 'dzin gyi smon pa shugs drag dang gdung g.yog sogs las shor med pa bsgrubs pas khong sgo mang rin po ches khyod kyis tshe 'dir go zhig chod pa de yin gsungs /
de rjes ma 'gyang bar bde thang rin po ches dus 'khor 'grel chen gnang rgyu yin pa gsan nas snyan gsan 'beb par phebs pas 'jam dbyangs smra seng gi rjes gnang zhig gnang ba dang 'phrad pas chos 'brel gyi thog ma de nyid du song /
de nas bzung bka' chos gang gnang la chad lus med par phyin pas bka' chos spyi dang khrid bshad pa'i rkang de nas tshugs zhes gsungs /
de nas a khu rin po che'i gsung phal che ba a khu lung rtogs tshang las gsan pa sogs gong du zhus zin to / /
lo de'i zla ba bcu gcig pa nas bcad rgyar bzhugs nas lhag lha so so'i bsnyen sgrub gnang /
dgung grangs so gsum pa rab tshes sa pho khyi'i lor mkhan rin po che ngag dbang dge legs tshang gi yang sprul mkhan chen ngag dbang thub bstan rgya mtsho'i zhal snga las slar yang sngar ma thob pa'i bka' chos mang bo gsan /
sngar zhus bzhin dbal mang sprul sku 'jam dbyangs bstan 'dzin rgya mtsho'i zhal snga las kyang bka' chos mang du gsan /
dus 'khor rgya nag pa tshang las rgyal mkhan chen gsung 'bum sogs lung kha shas gsan skabs 'di dag tu lo bstar chags su bcu ba'i yar tshes bcu gcig pa'i tshes nas bzung sku mtshams la bzhugs nas lhag lha du ma'i bsnyen sgrub gnang ba'i tho ni gong du rags rim zhig bkod pa las mtha' dag 'god mi nus /
dgung grangs so bzhi ba rab tshes sa mo phag gi lor chos rgyal yang gsang gi bsnyen mtshams la bzhugs /
thun gseng rnams su 'dul ba'i mtha' dpyod zhib klog gnang ba dang /
bar du sdom tshig gang yod dang grangs 'dren rnams thugs la bzung ste sra brkyangs gi thad du slebs pa dang mtshan mor glo bur du sku bsnyun drag po zhig bzhes /
mi ring bar sku bsnyun dwangs song yang khong gi thugs la chos skyong bka' gnyan pas 'tshub ltas su dgongs te bstod pa zhig gsar rtsom byas te bshags pa gang drag byas gsungs /
khong bde thang rin po cher de'i rgyu mtshan yi ge'i lam nas zhus par dpe ltas cung glod ces phebs pas khong gis 'tshub ltas min 'gro snyam du sems bde zhes gsungs so / /
smras pa /
srid las nges 'byung cang shes rta zhon te / /
byang chub sems kyi lcag gis rab bskul zhing / /
shes rab mtshon gyis dgra tshogs nyer bcom ste / /
zung 'jug nor bu'i gling der bde bar 'byor / /
spyi bo skyes kyis gser gyi 'khor lo yis / /
'chi med rgyal sa thob pa'i byung ba bzhin / /
mtshan bcas mtshan med rim gnyis gser 'khor gyis / /
sku bzhi'i rgyal thabs mchog la mnga' dbang bsgyur / /
'bum phrag lha yi rnal 'byor lde mig gis / /
'bum phrag dkyil 'khor rgya mtsho'i sgo phyes te / /
'bum phrag chos sku'i dga' chen gdan khri nas / /
'bum phrag sprul ba'i gar gyis zhing khams khyab / /
mkhyen brtse chu 'dzin stug po'i klong yangs las / /
dam chos gru char 'jo ba'i snga bsu la / /
mtshan snyan g.yu 'brug gad mo'i sgra brgya rgod / /
skal ldan mdongs mtha' dga' ba'i zlos gar ngom / /
zhes bla go rdo rje 'chang zhes yongs su grags pa rje btsun 'jigs med 'phrin las rgya mtsho dpal bzang bo'i rnam par thar ba dad pa'i padmo bzhad pa'i bden gtam nyi ma gzhon nu zhes bya ba las gnas dben pa bsten te sgrub pa snying bor mdzad pas zung 'jug bde ba chen po'i rgyal srid la dbang 'byor ba'i sarga ste bdun pa'o /
skyabs mgon sku phreng bzhi ba zhal bzhugs pa'i ring la bka' gsung dang du blangs te mdo sngags dam chos kyi char chen phab nas sangs rgyas bstan pa'i srog bzung ba'i sarga /
'jigs byed lha yi rnal 'byor 'gran med kyis / /
bdud tshogs bcom dang chabs cig 'phrin las che'i / /
'od brgya 'bar bas gdul bya rgya mtsho yi / /
lung rtogs 'dab brgya bzhad pa'i dpal der 'dud / /
sems med yongs 'du ljon pa'i yal ga las / /
'bad med 'dod dgu stsol ba'i ngo mtshar ltar / /
rtog med ye shes chen po'i klong yangs las / /
chad med chos rgyun 'bab pa'i tshul de brjod / /
gong du bshad pa ltar rje bla ma bdag nyid chen po 'di bas thos bsam sgom pa mtha' chod pa gnang ba dang mkhas btsun bzang gsum 'dzoms pa'i snyan pa'i grags pa dbyar gyi rnga gsang bzhin du phyogs kun tu rgyas stabs rang dgon dang phyogs nges med nas skal ldan gyi slob ma sprin bzhin 'dus nas chos kyi 'khor lo bskor bar bskul ba na /
khong gi thugs la de skabs khong sgo mang rin po che dang bde thang rin po che sogs mkhas grub nyi zla lta bu zhal 'dzoms 'dug pas de dag zhal 'dzoms pa'i skabs 'di lta bur ngal ba mi dgos dgongs mod rgyang rin bo nas chos nyan du 'ongs mkhan dag 'tsho chas kyis mi 'phyid par mthong nas re gnyis la rang gis gang thob rnams lung khrid gang 'dod byas na kun mkhyen dang bla ma rnam gnyis sogs kyi 'phrin las kyi zhabs 'degs su 'gro tshul zhig yod 'gro thugs la dgongs pa dang /
gzhan yang a khu rin po che thugs rje can gyi gsung de ka bsgrubs pa'ang min rgyu med 'gro thugs la dgongs nas khong dgung grangs nyi shu'i steng bde mchog gi dbang dang bo gsungs /
de rjes shig na hal ha'i bka' bcu gsum gyis rje dme shul tshul khrims tshang la rje yab sras gsum gyi gsung 'bum gyi lung dang bshad lung gang yod zhus par rje'i gsung 'bum gyi lung gnang ste lhag ma ma gnang bar rje 'di ba la khyod kyis thon gsungs pa na rje 'di bas khong a khu zhang rin po che la zhus par khyed kyis bton na nga dga' gsungs nas sbas don kun gsal gyi brgyud 'debs dang rgyud kyi kha skong gi dpe bcas gnang nas gsungs par bskul bas bshad lung dang bor gsungs /
de nas a khu rin po che'i gsung 'bum sogs dgung lo lnga bcu ma zin bar du rim par gsungs pa'i grangs ka rags rim zhig sngar bkod pa ltar ro / /
dgung grangs so lnga ba rab tshes lcags pho byi ba'i lo la sgo mang rin po che las gsang bde sogs dbang chen bco brgyad /
gser chos bcu gsum sogs chos bka' rgya cher gsan /
bde thang rin po ches bka' 'gyur gyi lung gnang ba las sngar ma thob pa dran nye'i ra pod yan chad gsan nas mjug tu sems bskyed mchod pa gnang ba'ang gsan to / /
dgung grangs so drug pa rab tshes lcags mo glang gi lo la yang bde thang rin po che la rje rang nyid kyis zhus te gur pod me 'bar ma kha skong po ti bcas chig brgyud du bstsal /
zhal bzhi ba'i be'u bum phyi nang gong sa mchog la dgongs bstan gyis 'di lo gcig la gnang srol med pas ha la rjes sor bstsal /
de skabs dmar chung skor gsum sogs kyang gsan to / /
dgung grangs so bdun pa rab tshes chu pho stag gi lo la yang bde thang rin po che las rgya gzhung lung rgyun gang bzhugs 'bad brtson bgyis te gsan /
zla ba dang bo'i tshes bcu nas nyin bcu drug gi bar dang nag zla'i tshes nas gsang 'dus 'grel ba bzhi sbrags kyi bshad lung /
'dul ba'i gleng 'bum gyi lung bsdus rgyud mchan bcas kyi bshad lung yang bskyar thob /
reb kong nas lcang lung khri rgan tshang khong bde thang rin po cher bka' chos gsan bzhed kyis phebs pas de la gseng bar nam yod la ma Ni bka' 'bum dang /
gzhan lung gi skor yang mang bo zhig gnang /
pu rad sprul sku skal bzang chos grags rgya mchos zhus ngor rgyal thang ba'i gcod skor gyi lung skal ldan chos drug le'u tshan gsum sogs gsungs so / /
dgung grangs so brgyad pa rab tshes chu mo yos bu'i lo yang bde thang rin po che las rgyal tshab dar ma rin chen gyi gsung 'bum /
paN chen blo bzang chos rgyan gyi gsung 'bum /
'dul 'dzin grags pa rgyal mtshan /
rje dge 'dun grub /
dben sa ba blo bzang don 'grub /
mkhas grub sangs rgyas ye shes rnams kyi gsung 'bum dang rgyal mchog skal bzang rgya mtsho'i gsung bka' rgya ma bcas dang /
lcang skya rol ba'i rdo rje'i gsung bka' rgya ma'i skor /
hor ston nam mkha' dpal gyi blo sbyong nyi ma'i 'od zer /
glang ri thang ba'i blo sbyong tshigs brgyad ma sogs gsan to / /
dgung grangs so dgu ba rab tshes shing pho 'brug gi lo la byang chub mi la'i skal ldan rnam thar dang /
skal ldan mgur 'bum /
shug yag ri khrod pa'i dge slong dang dge tshul gyi bslab bya /
bse tshang gi rten 'brel bstod pa'i TIk+ka /
kun mkhyen 'jigs med dbang po'i gsung 'bum /
sde khri rin po che'i dus 'khor bskyed rim dang d+harma ki rti'i khrid yig steng nas dus 'khor bskyed rdzogs sogs dang /
rang gis zhus te bde mchog dril bu lha lnga'i bskyed rim /
legs bshad snying bo'i bshad lung dang /
khrid rdo lag brgyud ma /
rang gis zhus te yongs 'dzin gsung thig le gsal byed steng nas thig le bcu drug gi khrid /
rdo rje tshig sbram /
yi ge bzhi ba'i bsad bzlog ma ning ha 'don /
sgra mi snyan gyi tshe khrid /
rdo rje rtse dgu ba la brten pa'i tshe khrid /
'jigs byed ser po phyag na ku sha bsnams pa'i tshe khrid /
sbyin sreg dngos grub rgya mtsho'i bshad lung dang rtsa tshig gi steng nas khrid /
brag dkar bka' bcu'i bde lam zin bris kyi lung /
kha dron gnas brtan gyi gsung 'bum gyi lung /
skyabs mgon bar ba'i gsung bka' rgya ma'i skor rnams gsan /
skabs snga phyir dmigs brtse ma'i bkru byabs /
gza' klu'i dug dbyung re 'bul ba sogs kyis thugs bzhed bskangs /
yang khong rang nyid kyis zhus te kun mkhyen rnam thar btsan po mar grags pa'i lung /
paN chen gsung steng nas thun drug rnal 'byor gyi khrid /
dbang mdzad sgrol ma dmar mo'i be'u bum dang bsnyen sgrub las gsum steng nas lag len zhib khrid bcas gsan /
lo rnying du ki rti tshang nas rnga ba lung rigs ched mngags kyis gsungs pa /
dam pa du ma'i bka' drin las dbang rjes gnang mang bo thob ste khrid bshad pa'i skor 'dod mos bzhin thob pa zhig ma byung /
legs bshad snying bo /
ston thun skal bzang mig 'byed /
'grel chen dri med 'od rnams kyi bshad lung gi ched smon lam grol rgyab la bsu bar 'ongs tshul gyi 'phrin 'byor ba la sngon a khu rdo rje 'chang yang bka' chos kyi don du 'di bas gdan 'dren zhus kyang zhal nas dgos na khong tsho tshur yong dgos pa red /
de tshor 'gro mi thub gsungs pa yid la yod pas ma phyin gsungs /
de rjes smon lam steng kirti tshang sku 'das gsungs so / /
dgung grangs bzhi bcu ba rab tshes shing mo sprul gyi lo la yang bde thang rin po che las dgag bya ngos 'dzin gyi bshad lung dang kun mkhyen gsung bka' rgya ma'i skor khong nas khyod kyis nyon gsungs nas ched gtad kyis gnang ba gsan /
de'i dbyar khong rin po che 'di ba 'brog phyogs su sa chu 'phrod bsten la phebs nas 'brog sar bzhugs yod skabs glo bur du khong bde thang rin po che nyid zhal ma 'tsho ba gsan ma thag 'phral du gdan sar phebs gdung g.yog sogs bya ba thams cad le shor med pa bsgrubs /
khong rang gi slob ma pu rad pa zhig la sku gdung rin po che bzhugs yul gyi mchod rten gser zangs kyis bzhengs pa'i dge bskul dang phyi nas gzungs 'bul sogs thams cad rje 'di bas khur len gnang ste bla ma dran pa'i gdung yus kyis bsgrubs pa yin gsungs /
rnam thar gyi sa bon yang gsar sgrig gnang nas gong sa skyabs mgon mchog la phul /
dgung grangs zhe gcig pa rab tshes me pho rta'i lor ri khrod pa chos 'byor gyis zhus ngor gur zhal /
ra pod /
dpal pod rnams gnang /
phyogs glang sogs 'ga' zhig gis gsol ba btab pa ltar yum rgyas 'bring bsdus gsum gyi lung /
'jam mgon shes rab rgya mtsho'i gsung 'bum gyi lung rnams gnang /
dgung grangs zhe gnyis pa rab tshes me mo lug gi lo la pu rad bde chen chos 'khor gling gi bla ma sprul ba'i sku bskal bzang chos grags rgya mtsho /
rdo rams pa phyogs glang /
dge slong chos 'byor sogs kyis bka' 'gyur gyi lung nan tan chen po'i sgo nas zhus pa bzhin skyabs mgon rin po che dang sgo mang rin po cher bka' gros zhus par sgo mang rin po che nas ngas thob kyang ma thob thob kyang 'don mi nus khyod kyis thon dang legs zhes dgyes pa'i bka' phebs pa ltar /
rgyal mkhan sprul grags pa rgya mtsho /
lcang lung khri rgan 'jam dbyangs thub bstan rgya mtsho /
hal ha dge bshes 'phrin las /
thu med bka' 'gyur ba 'jam dbyangs bzod pa sogs bla grwa brgya lhag tsam la zla gnyis pa'i yar tshes bcu gcig la rgyal ba'i bka' rin po che'i bklag lung gi dbu btsugs /
lnga ba'i yar ngo'i tshes bcu'i nyin bka' 'gyur rin po che'i glegs bam thams cad mchod pa'i bkur sti dang bcas bshams te bklag lung gi mjug grub par byas /
tshes bcu gcig la mchod mjal rgyas par byas te rgyal bstan rin po che 'phel rgyas kyi ched sogs sgo du mar dmigs te bsngo smon rnam par dag pas mtshams sbyor nan tan dang chos nyan pa rnams dang bcas skyabs mgon mchog la mjal kha zhus pas thugs dgyes pa'i rtser son mdzad /
de skabs mgo mjug gi bshad pa dang skabs skabs su bshad pa phran bu re byas pa la rgyal mkhan sprul bskal bzang grags pa rgya mtshos zin bris legs bshad mu tig gsar ba'i 'phreng ba zhes pa'ang mdzad /
sngar khong sgo mang rin po che chu bzang du phebs khar bstan 'dzin 'phrin las ched mngags kyis kha dar dkar ser che legs srid du ring ba zhig bskur gnang mdzad de bka' 'gyur gyi 'chad nyan la thugs dgyes pa yod tshul dang de bzhin du phyis su'ang bka' chos 'chad spel rgya chen gnang dgos tshul sogs nang nyams dang sbyar ba'i bslab ston mang du phebs /
de rjes 'gro ba rnams bsod nams dman pa'i dbang gis sgo mang rin po che zhal ma 'tsho ba'i sku gdung rin po chen gdan sar 'byor 'phral bka' 'gyur gyi lung re zhig mtshams byas te sku gdung gi bya ba thams cad legs par bsgrubs /
bdag 'jug len pa dang bla ma mchod pa dang 'brel bar gsol ba 'debs pa sogs nan tan gnang /
bdag 'jug gsung bzhin pa'i skabs gong sa mchog nas bla brang sku tshab mngags nas kha dar che legs shig bstsal te gzhung bar lo bstar chags su lam rim bde lam dang 'jam dpal zhal lung khrid res mos su gnang ba'i srol yod pa mi nub par skyongs dgos kyi bka' bstsal pa la sngon sgo mang rin po che byang phyogs su zhabs bskyod mdzad khar gsungs pa /
khong a lags rin po che la lam rim gyi gsung chos 'di dang bor bab /
lan grangs re gnyis las ma thon /
dme shul tshul khrims tshang la bab kyang rgyun ma ring /
khong rang nyid la bab kyang lo shas las ma nus /
'phro 'di khyod kyis skyongs gsungs las che'ang dang len ma byas na legs tshul phebs zhes dpa' ris bstan 'dzin 'phrin las kha dar bcas chibs bskyod pa'i 'phral der btang ba thon pas yid za za'i ngang la yod skabs su gnas phyir skabs der dang du ma blangs /
bka' 'gyur rdzogs 'phral mchod mjal skabs mjal bar don der thugs ma mnyes pa'i rnam pa shar /
ring min mdun bcar gyis 'phros mol zhib rgyas zhus par sngon dus mnyam med sgrub khang ba /
dpon slob byams pa /
zhogs don yod mkhas grub /
bla ma yongs 'dzin rin po che sogs kyis paN chen bde lam dang 'jam dpal zhal lung res mos kyis ston dpyid gnyis la zla chos re gnang ba'i srol mchis /
da cha bod yul chos kyi zhing sar yang ming tsam yang dkon pa 'di red pas dgon sde 'di tsho bstan pa'i 'byung gnas gnyis par byed dgos rgyur 'dug pas res mos kyis lo re bzhin ma chad na legs snyam pa yin yang 'u ba'i lam rim dang gdugs dkar lha khang gnyis la lab gleng mang lugs gsungs par /
lags ji srid 'tsho'i bar nyid kyi dgongs bzhed ltar bsgrub ces zhus te mi mnyes pa med par byas /
phyogs yas mas nas bsdus na mang 'gro bas ma bsdus /
khong gi bka' bzhin nyin shas la myur lam gyi khrid dang dgun ngor 'ga' zhig gis bskul ba ltar lam rim chen mo dang sngags rim chen mo gnyis kyi bshad lung byas /
dgung grangs zhe gsum pa rab tshes sa pho sprel lo la rje'i gsung 'bum gyi lung dang sras kyi thu bo gnyis kyi gsung 'bum dang bcas pa /
bde gsang 'jigs gsum gyi dbang /
lam rim bde lam lam gyi khrid /
bde gsang 'jigs gsum gyi bskyed rdzogs bcas /
ra rgya'i bstan dar la zhang ston bka' 'bum sogs mnog chos mang bo gsungs /
dgung grangs zhe bzhi ba rab tshes sa mo bya'i lo la bstan 'gyur gyi lung rgyun gang yod /
'grel chen dri med 'od kyi bshad lung /
bkra shis lhun po'i sngags phyogs pod gnyis kyi lung rnams bstsal /
thabs mkhas kyis zhus ngor bde mchog lU i pa lha re gnyis kyi dbang /
'jam dbyangs bzod pas zhus ngor za byed mkha' 'gro'i sbyin sreg dang dam tshig rdo rje'i bzlas pa'i khrid /
thabs mkhas dang 'jigs med gnyis kyis zhus ngor 'jigs byed lha bcu gsum ma'i bskyed rdzogs dmar khrid nyin bdun dang /
bde mchog gi bskyed rdzogs nyin lnga la bstsal /
bkra shis lhun po'i gtsang ba sman pa pha gzhis chos mdzad kyis zhus ngor gcod dbang nam mkha' sgo 'byed /
zhang ston sgrol ma'i chos skor las rgyud TIk+ka 'phags ma'i zhal lung /
sgrub thabs 'phrin las sgo brgya 'byed pa'i lde mig bsnyen yig lag len rab gsal /
sher sgrub nyid byed snang ba /
sbyin sreg 'phrul gyi lde mig g.yang 'gug dkar mo g.yas 'khyil /
brgyud 'debs m+r+gad snye ma /
smon shis drang srong bden tshig rlung bskyed bkra shis rgyal mtshan dang de'i lhan thabs /
sgrol ma'i bstod pa mtshan don gsal ba /
khyab bdag stag phu bas mdzad pa'i phongs sel sgrol ma'i gter sgrub /
lce spyang sngon mo'i lam srung /
mar me'i sgo nas lkog gyur brtag thabs /
dge 'dun 'du 'khor sgrub tshul /
kun mkhyen 'jigs med dbang bo'i maN+Dal bzhi ba'i cho ga sgrol dkar sbyin sreg gung thang gsung yid bzhin 'khor lo'i 'dod gsol dang seng ldeng nags sgrol gyi tshe sgrub /
dbal mang gsung sgrol ma nyer gcig gi dkyil chog rje pra dz+nyA'i mtshan can gyis mdzad pa'i sgrol dkar tshe khrid mi shigs 'od kyi gur khang /
tshe khrid dpag bsam ljon pa'i 'phreng ba dang zla 'od snye ma /
mkhan chen ngag gi dbang bo'i stag phu'i sgrol ma'i bdag 'jug brgyud 'debs smon lam bcas /
khong rang nyid kyi gsung sgrol dkar bstod pa ut+pal 'od kyi lcags kyu sogs lung mang du gnang /
'khor chen dbang /
'jigs byed dpa' bo gcig pa'i dbang /
reb kong mtshan sgrog sprul sku ched gnyer gyis phebs te zhus ngor g.yu thog sman dbang sogs bstsal /
dgung grangs zhe lnga ba lcags pho khyi'i lo la pu rad sprul sku bskal bzang chos grags rgya mtshos zhus ngor sgrub thabs rin 'byung rjes gnang lung bcas /
'jigs med kyis zhus ngor gsang 'dus bskyed rim dmar khrid nyin lnga dang rdzogs rim nyin gsum la bstsal /
gzhan yang skyabs 'gro sems bskyed kyi khrid /
rdor sems sgom bzlas kyi khrid /
maN+Dal gyi khrid /
bla ma'i rnal 'byor bde stong dbyer med ma'i khrid de sngon 'gro 'brel ba can gyi khrid bzhir grags pa dang /
rdor sems yab rkyang dang yab yum gyi rjes gnang /
dam can srog gtad /
rta mgrin gsang sgrub /
'jigs byed dpa' cig 'khor chen rnams kyi dbang /
nyi ma sbas pa'i lugs kyi sgrol ma nyer gcig gi rjes gnang /
rigs gsum spyi sgrub dang 'jigs byed sngags btu'i rjes gnang rnams gsungs /
dgung grangs zhe drug pa lcags mo phag gi lo la gsang 'dus 'jam pa'i rdo rje lha bcu dgu /
dril bu phyi dkyil lha lnga dang lus dkyil lha re gnyis /
sman bla lha nga gcig dpal mo'i lugs kyi bcu gcig zhal lha lnga /
mi 'khrugs pa lha dgu rnams kyi dbang /
stag phu'i sgrol ma phyi nang gi dbang /
'jam dbyangs chos skor gyi rjes gnang yongs rdzogs /
tshe dbang 'chi med rdo rje'i srog shing /
tshe lha rnam gsum kyi rjes gnang /
dbu ma ba dpa' bo rdo rje'i 'jam dbyangs chos skor /
chos rgyal phyi nang gsang gsum gyi sgrub thabs dang rjes chog gsang sgrub kyi sbyin sreg bcas /
'jam dbyangs dkar bo'i chos skor /
'jam dbyangs smra seng gi chos skor /
'jam dbyangs nag po'i chos skor dang las tshogs btsun pa rdor rgyal gyis mdzad pa dang bcas pa /
dbyangs can ma dkar mo'i chos skor dang dmar mo'i chos skor /
sgrol dkar chos skor /
rje drung dkon mchog nyi mas mdzad pa'i srad rgyud tshe khrid yang zab /
mergan mkhan po'i pra sgrub le tshan /
stag phu sgrol ma'i chos skor char 'beb dang /
gdung 'bod bslu med ma bcas /
klu dbang rgyal bo'i las tshogs /
tshe khrid zhag bdun ma'i nyams len brgyud 'debs de'i kha skong bcas tshar chen gyis mdzad pa /
rigs grwa tshang gis mdzad pa'i rme brtsegs 'gong sreg khyung nag las tshogs shar 'bum chu bas mdzad pa sogs yongs rdzogs /
khyung khra'i las tshogs gzungs dpal bas mdzad pa sogs lung mtha' yas pa bstsal /
dgung grangs zhe bdun pa rab tshes chu pho byi lo la dpyid dus su bla mchod dang phyag chen sbrags ma'i khrid shin tu rgyas pa nyin bcu gcig la gnang /
de nas 'jam dbyangs bla ma gung thang rin po che las gshed dmar lha bcu gsum ma /
dgra nag bcu gsum ma /
'jigs byed zhe dgu ma dang ro langs brgyad skor /
'khor chen lha bco brgyad /
rdor dbyings /
mi 'khrugs pa lha bcu gsum /
snur lugs rnam 'joms lha mang rnams kyi dbang gsan /
de dag gi bar gseng rnams su rong bo'i khri rgan 'jam dbyangs thub bstan rgya mtsho sogs la mgon po'i be'u bum /
rnam sras mdung dmar can dang ser chen gyi be'u bum /
gur pod me 'bar ma /
zhal bzhi ba'i be'u bum ha la nag po'i skor ma gtogs yongs rdzogs kyi lung bstsal /
snron zla'i tshes la 'jam dbyangs bla ma gung thang rin po che las mi tra'i nang tshan dpal mchog dang bo'i rdor sems lha re gcig pa'i dbang nas bzung thugs rje chen po phyag bzhi ba lha bcu gsum gyi dbang gi bar dbang brgyad gsan /
de nas gzhan la dga' ldan lha brgya ma'i khrid /
sgrol dkar tshe khrid /
'pho ba dpa' bo g.yul 'jug ma'i khrid /
zhi ba lam zab kyi khrid /
lam gyi gtso bo rnam gsum gyi khrid sogs dang /
lho brag bka' 'bum dang dben sa bka' 'bum gyi lung /
thar chen /
mdo sdud pa /
bzang spyod sogs kyi lung la sogs pa'i bka' chos mang bo gnang /
dgung grangs zhe brgyad pa chu mo glang gi lo la rdo rams pa mgon dkar gyis zhus ngor drug pa'i tshes gsum nas nyin lnga la stong thun skal bzang mig 'byed dang nyin bzhi la 'jam pa'i dbyangs kyi phar phyin mchan gyi bshad lung /
gzhan yang gzhi gsum cho ga'i bshad lung /
rigs gsum spyi sgrub kyi rjes gnang /
'jam dbyangs dkar bo sgrol dkar sogs kyi rjes gnang /
skyabs 'gro /
sgrol dkar ljang sogs kyi lung /
nyer gcig nas bzung a khu rin po che'i gsung 'bum yongs rdzogs kyi lung /
stag phu'i sgrol ma phyi nang gi dbang /
sgrol dkar thun mong dang thun mong ma yin pa'i rjes gnang /
sgrol dkar tshe khrid bcas /
bde thang sprul skus zhus pa ltar byang chub lam rim che ba dang chung ba gnyis kyi bshad lung dang /
bde thang rin po che'i gzim khang du sprul ba'i sku'i gtsos bla grwa mang bo la bde gsang 'jigs gsum gyi dbang mgon chos sogs kyi rjes gnang /
gzhan yang bde mchog dril bu lus dkyil dang 'jigs byed dpa' cig gi dbang /
nA ro mkha' spyod ma'i byin rlabs dang sngags btu /
nyi ma sbas pa'i lugs kyi sgrol ma nyer gcig zhal rnam 'gyur bcu bdun /
rnam sras bka' bco lnga /
lha mo /
dur khrod bdag po /
lcam sring /
rgyal bo sku lnga'i srog gtad bcas dang /
nyung 'dus la thu'u bkwan chos kyi nyi ma'i gsung bka' rgya ma yongs rdzogs dang /
rgyal mkhan gsung bka' rgya can dang /
mdzod dge ri khrod dbang bo'i gsung skor 'ga' zhig gi lung /
sman gyi rgyud chung gsum /
man ngag bka' rgya ma'i lung /
rje bla ma khong rang nyid kyis brtsams pa'i bslab bya legs par bshad pa snying gi gtam /
dpa' bo gcig pa'i bsam gtan bdag 'jug rnam sras dkar bo'i tshe sgrub kyi lung sogs chos bka' mang du bstsal /
zhal snga nas sgo mang rin po che sku gong ma de nyid bla ma rin po che khong rang la bka' drin shin tu che gsungs /
sgo mang rin po che sku 'da' tshul ston bzhed kyis dgon lung du chibs bskyod pa'i nangs par yang dpa' ris bstan 'dzin 'phrin las kyi lag tu kha dar zhig bskur te nga dga' yod /
'di bzhin song zhes shod gsungs te phebs pa 'phral du phyis mi mjal rgyu zhig yid kyi zur la ma shar yang gsung gi tha mar song ba dang chung dus nas sha tsha ba'i gtam gyis bskyangs pa'i bka' drin bsam na mchi ma dku zhes gsungs /
khong gi nang mi dag gi ngag bzhin sprul ba'i sku la khyung rtse thang nas rab byung phul /
gong sa mchog nas mtshan la skal bzang 'jigs med bstan pa'i rgyal mtshan zhes gnang ba btags /
skyabs 'gro /
dga' ldan lha brgya ma /
lam rim bsdus don /
dge ldan bstan 'bar ma rnams kyi lung /
gong ma'i dus bzhin bstan 'gror sman pa'i mdzad bzang dgos tshul zhus /
dgung grangs zhe dgu ba rab tshes shing pho stag gi lo'i zla ba gnyis pa'i tshes brgyad la sgo mang mkhan sprul skal bzang 'jigs med bstan pa'i rgyal mtshan gyis zhus ngor skyabs khrid /
rdor sems sgom bzlas /
bla ma'i rnal 'byor gyi khrid /
tshes bcu gnyis nas lam mchog snying bo /
gzhi gsum cho ga lam rim myur lam /
lam rim bsdus don /
zhi ba lam zab /
brgya rtsa /
za byed mkha' 'gro'i sbyin sreg rnams kyi khrid /
tshes nyer gnyis nas gsang 'dus sta gon dang de'i dbang /
'jigs byed bcu gsum ma /
bde mchog lo hu ba /
'khor chen rnams kyi dbang /
rigs gsum spyi sgrub /
tshe dbang /
'dzam dkar /
sgrol dkar /
khyung khra rnams kyi rjes gnang /
gnyis pa'i nyer bdun nas rgyal tshang gis zhus te rgyal dbang skal bzang rgya mtsho'i gsung 'bum /
zla ba gsum pa'i tshes bcu gnyis nas mgon po'i bka' bcu gsum /
zhi khro sbrags sgrub kyi khrid /
dbal mang gsung zhi khro sbrags sgrub kyi lung /
zla ba bzhi ba'i tshes brgyad la rgyal dbang skal bzang ba'i gsung bka' rgya ma /
khya dge blo gros rgya mtsho'i gsung 'bum /
tshes bcu gcig nas zhog don yon mkhas grub pa'i gsung 'bum /
tshes nyer gnyis nas rgyal mkhan po grags pa rgyal mtshan gyi gsung 'bum /
zla ba lnga ba'i tshes bco lnga la bsdus grwa'i lung dang /
sbyin sreg dngos grub rgya mtsho'i bshad lung /
tshes nyer gnyis la yi ge bzhi ba'i srung bzlog gzungs 'jug 'jam dpal zhi drag gi srung ba rnams kyi khrid /
rab gnas /
blo sbyong don bdun ma /
'jam dbyangs chos skor rnams kyi khrid /
zla ba lnga ba rjes ma'i tshes bcu bzhi nas lcang skya rol ba'i rdo rje'i gsung bka' rgya ma dang bcas pa'i lung /
skyes rabs so bzhi ba'i lung /
zla ba drug pa'i tshes gnyis la bde mchog lus dkyil bskyed rdzogs kyi khrid /
tshes bcu la tshems bu dmar khrid /
tshes bcu gcig la thun drug rnal 'byor gyi khrid /
tshes bcu gnyis nas lcang skya ngag dbang chos ldan gyi gsung 'bum /
tshes bcu bdun nas dpa' cig gi dbang sta gon dang bcas pa /
chos rgyal phyi nang gsang gsum gyi rjes gnang /
dpa' cig gi lung /
sbyin sreg dngos grub rgya mtsho'i khrid /
zla ba gsum pa'i tshes gsum la 'grel ba don gsal sdud mchan sbyar ba'i bshad lung /
tshes brgyad la tshe dbang /
sgrol dkar rjes gnang /
tshes bcu nas bde gsang 'jigs gsum gyi dbang /
tshes bcu bdun nas nyi ma sbas pa'i lugs kyi sgrol ma nyer gcig 'khor chen /
thub pa dam tshig gsum bkod /
sman bla /
gdugs dkar lha bcu bdun ma /
thugs rje chen po bcu gcig zhal rnams kyi dbang /
thugs rje chen po'i rjes gnang /
tshes bcu drug nas mi 'khrugs pa lha dgu'i dbang /
rnam rgyal ma /
'od zer can ma /
lo gyon ma /
seng gdong ma /
'jigs byed yum bcas /
mgon po phyag drug pa /
zhal bzhi ba /
sgrol ma nyer gcig rnams kyi rjes gnang /
bde gsang 'jigs gsum gyi sngags btu /
rigs byed ma phyi sgrub thun mong yin min gnyis dang gsang sgrub dang dam can ra zhon rnams kyi rjes gnang /
tshar ba'i rigs byed ma'i lung /
zla ba brgyad pa'i tshes drug nas 'jam dbyangs chos skor gyi rjes gnang /
zla dgu ba'i tshes bzhi nas rigs gsum spyi sgrub /
gdugs dkar /
rta mgrin gsum gyi rjes gnang dang /
rta mgrin gsang sgrub kyi dbang /
gdugs dkar lha mang gi dbang /
dam can ra zhon gyi srog gtad /
lcam sring gi rjes gnang /
sku lnga'i srog gtad /
tshes bdun nas rta mgrin chos skor gyi lung /
tshes bco lnga nas mkhas grub gsung 'bum gyi 'phro /
nA ro mkha' spyod ma'i be'u bum /
zla ba bcu gcig pa'i tshes nas 'jigs byed dpa' cig dang dril bu lha lnga'i dbang /
thig le bcu drug gi dbang /
chos rgyal gsum gyi rjes gnang /
lha mo'i be'u bum gyi lung /
zla ba bcu gnyis pa'i tshes lnga nas 'jigs byed bcu gsum ma'i bskyed rdzogs sogs gnang /
lo 'dir gzhan yang snga phyir bka' chos gnang ba'i rim pa ni /
byin rlabs spungs zhus kyi khrid /
bde lam gyi khrid smin rgyas /
bla ma mchod pa'i nyams khrid /
sngon 'gro'i khrid chen bzhir grags pa /
'jam dpal zhal lung gi khrid sogs dang /
mergan mkhan po'i sgrol ma'i pra 'beb kyi khrid /
bzang spyod /
sher snying /
dam tshig rdo rje'i bzlas pa /
za byed mkha' 'gro /
tsha gsur /
'byung bzhi /
'pho ba dpa' bo g.yul 'jug su rU ba'i gtor ma gtong tshul /
sman mdo brgyad brgya ba /
gung thang gsung gi sman chog mdor bsdus /
paN chen bsod nams grags pa'i gsang 'dus bskyed rdzogs /
'jam dbyangs bde ba'i rdo rje'i srad rgyud bla ma rnams kyi brgyud 'debs /
smon shis /
mergan bla ma ngag dbang blo gros kyi zin bris /
rje shes rab rgya mtsho'i za byed mkha' 'gro'i 'dod gsol /
stag phu'i lkog gyur brtag thabs snang srid gsal ba'i me long /
spyod 'jug chen mo /
skyes rabs so bzhi ba /
bdud tshar gcod pa'i sngags /
kun mkhyen gong ma'i gsung 'jigs mdzad dbang gi rgyal bo'i 'phreng ba /
rje zhang ston pa'i rje'i mchod chog dang de'i zur 'debs /
yig brgya bzla tshul snying gi thur ma /
bslab bya snying gi gtam /
bsam gtan bdag 'jug rnam sras dkar bo'i tshe sgrub /
bstod pa don ldan ma /
rje'i bstan pa dang mjal ba'i smon lam /
sgo mang mkhan rin po che'i gsung gi thun drug dang 'brel pa'i ting nge 'dzin gyi dbang bzhi len tshul /
tshe mdo /
'od dpag med kyi bstod pa zhing mchog sgo 'byed /
gdugs dkar mchog grub ma /
rgyal ba bye ba ma bzlog pa bcas /
lcags ra ngag dbang 'phrin las kyi lha mo'i sho mo 'debs tshul sogs lung gi tshogs phon che ba gnang ba dang /
dbang gi rim pa slar yang bde gsang 'jigs gsum /
'jigs byed dpa' cig bde mchog dril bu phyi dkyil lus dkyil gnyis dang /
rjes gnang gi skor la /
grub rgyal tshe dbang lan gnyis /
mgon bka' bcu gsum /
spyan ras gzigs phyag bzhi ba jo lugs /
bka' gdams lha bzhi'i spyan ras gzigs /
don zhags ser bo lha lnga /
don zhags lha lnga /
ma ti'i lugs kyi 'jam dkar /
phyag rdor gtum po khyung lnga /
mkha' lding gser mig 'khyil ba 'byung bo 'ur 'ded /
khyung nag me'i spu gri /
mi g.yo ba sngon po /
phyag rdor pus btsugs ma /
'jigs byed dmar po mda' 'geng bcas gsungs /
gzhan yang snga phyir skyabs mgon mchog gi zhal snga las mgon po'i rab gnas /
mchog sgrub pa'i rlung sgrub thun mong ma yin pa sogs dang /
klu'i bum gter gyi khrid /
lo gyon ma'i las tshogs kyi khrid /
tshe khrid zhag bdun ma /
bu ston gong khug ma'i tshe khrid /
bla ma lnga bcu ba'i bshad lung /
sbyin sreg dngos grub rgya mtsho'i zin bris kyi lung sogs dang /
mgon po'i be'u bum gyi khrid la mkho ba'i man ngag du ma'i lung khrid bla ma zhi khro'i tshe dbang /
nam mkha' bsam 'grub pa'i mi la'i gsol 'debs kyi lung /
lha mo tsaN+T-i ka'i rjes gnang bka' rgya ma rnams dang /
bu ston gong khug ma'i tshe dbang bcas gsan /
gzhan yang khong gis skyabs mgon rin po cher khyed kyi gsung 'bum yongs rdzogs kyi bklag lung zhig dgos zhes zhus par dgyes pa'i gsung 'phros du ma dang bcas gsung mgur gyi rim pa nas dbu btsugs te long skabs gang yod la bstsal zhing /
bde gsang 'jigs gsum gyi bsnyen sgrub kyi yi ge dang las bzhi'i drug cu ba'i rnam bzhag gnyis kyi lung khrid gcig 'thus kyi tshul du bstsal /
bar skabs shig thugs shin tu spro nyams kyis /
ming snyan brtsams chos don du ngag 'chal 'ga' / /
brtsams pa'i lung rgyun spel ba don chung yang / /
deng 'dir dam pas bskul ba nan che bas / /
rnga la dbyu gus bskul bzhin dbang med bton / /
zhes rje 'di ba la gnang ste 'di tsho 'phror khyod kyi rnam thar gyi nang du 'jog dgos zhes gsungs pa sogs ni thugs dgyes pa'i rtser son mdzad pa tsam du ma zad rje 'di ba 'phags chen skyes bu dam pa yin pa zhal gyis bzhes pa'o / /
yang zhal nas dgon 'dir bde mchog rab 'byams kyi dbang bskur yongs su rdzogs pa zhig yod na legs tshul gsungs pa ltar khong rin po che 'di bas a mchog rin po che las bde mchog 'jam rdor /
me tri bcu gsum /
mkha' 'gro rgya mtsho rnams kyi dbang dang /
sgra mi snyan gyi tshe dbang bcas gsan to / /
dgung grangs lnga bcu ba rab tshes shing mo yos bu'i lo la zla ba dang bo'i tshes bcu bdun nas dus 'khor TIka chen de nyid snang ba zhang zhung chos dbang grags pa'i kha skong dang bcas pa'i lung /
zla ba gsum pa'i tshes bcu gnyis nas bka' gdams pha chos bu chos cha tshang gi lung gnang /
sbyin rgyam gyis zhus ngor skyabs mgon bka' 'bum gyi lung /
zla ba bzhi ba'i tshes bcu nas rgyal tshab dar ma rin chen gyi gsung 'bum gyi lung /
zla ba lnga ba'i tshes gcig nas zam tsha gser khri sprul ba'i sku dang sgo mang mkhan sprul sogs bla grwa nyis brgyar nye ba la 'jam mgon rgyal ba gnyis pa tsong kha ba chen po'i gsung 'bum yongs rdzogs bka' rgya ma dang bcas pa'i lung /
zla ba drug pa'i tshes nas rgyal mkhan sprul skus zhus ngor lho brag grub chen gyi bka' 'bum gyi lung sogs bstsal /
dbang gi rim pa'ang sta gon sngon du btang ste 'dus pa 'phags lugs /
'jigs byed bcu gsum ma /
lU i pa'i lugs kyi bde mchog lha re gnyis pa /
spyan ras gzigs rgyal ba rgya mtsho lha dgu /
snur lugs rnam 'joms lha mang sogs kyi dbang /
sta gon bcas 'jigs byed dpa' cig lho brag grub chen gyi bka' 'bum las byung ba'i rjes gnang yongs rdzogs bcas dang /
zla ba bcu ba'i tshes la tshe dbang bu ston gong khug ma dang de'i tshe khrid bcas bstsal /
lo de'i zla ba gnyis pa'i mar ngor sku bsnyun gyi rnam pa mngon tshan che ba tsam bzhes pa la skyabs mgon mchog nas zhabs rim gang dgos kyi rim pa bkod khyab gnang ba ltar bsgrubs shing /
skyabs mgon mchog nas brtan bzhugs 'bul dgos tshul gsungs pa ltar brtan bzhugs phul /
skyabs mgon rin po che nyid nas kyang thugs khur che bzhes kyis srung mdud lha rdzas bcas gnang nas zhabs pad yun ring brtan dgos kyi gsung yig tsha nan can gnang ba sogs la brten nas sku bsnyun dwangs skyed byung /
de rjes skyabs mgon nyid kyi nyams bzhes dgos tshul gsungs nas kha dar dbang ldan ma zhig bstsal nas ras chung lugs kyi phyag na rdo rje gtum chen bsrung ba'i mkhar gyi sgrub thabs shig rtsom bskul gnang ba la brten nas skyabs mgon mchog gi thugs bzhed ltar sgrub thabs ljags rtsom mdzad pas sngar gyi bsnyun gzhi lhag med du dwangs /
slar skyabs mgon mchog la dngos mjal skabs lag rtsar gzigs skabs /
sman pas byang chub kyi sems rtsa chags yod zer zhes zhus par /
rten pho la mo rtsa chags na tshe ring /
yas byams mas sdang mthun gsum dgra ru sdang /
zhes sku tshe ring du gnas pa 'dra gsungs /
mthun gsum la gang ngos 'dzin zhus par khu bo phu nu sogs rtsir 'dug gsungs nas tshe ring du gnas dgos tshul sogs gsungs /
slar rje 'di ba rang nyid kyis zhang tshal ba'i lugs kyi mgon po phyag bzhi ba'i sku brnyan khyad 'phags shig gsar bskrun byas te khong skyabs mgon mchog gi thugs bzhed dang mthun par phul bas dgyes bzhes mdzad cing /
de skabs khong gong sa mchog nyid la mtshan rmis khyad par can zhig kyang byung ste /
khong skyabs mgon mchog nyid kyi gsang rnam las /
yang skabs shig sems la mgon po phyag drug pa bar do'i chos skyong khyad par can yin phyir nga'i rang lo mthor song gshis lha 'di la chos skyong rnams kyi nang nas gtso bor bzung na legs snyam nas cho ga 'khyer bde re rgyun 'don byas skabs bla brang mgon khang 'dra ba zhig nas mgon po phyag bzhi ba'i sku shin tu legs pa zhig gcig gis khyer yong ba nga la sprad pa'i snang ba btang byung nas 'di ka la gsol ba 'debs dgos pa e yin snyam pa byung zhes gsungs /
rje 'di bas zhus ngor gong sa mchog nas mgon po'i rigs gtad thun mong ma yin pa chig brgyud du bstsal /
lo mjug tu gong sa mchog gser skyibs nyi zla'i khang bzang na bzhugs skabs thu'u bkwan mchog gi sprul skus zhus ngor rje btsun rdo rje rnal 'byor ma nA ro mkha' spyod ma'i nang lus kyi dkyil 'khor du dbang bzhi byin rlabs gsung bshad zhib la rgya che ba du ma dang bcas bstsal ba'ang rje 'di bas legs par gsan /
gzhan yang lo 'dir rje bka' drin can 'di bas zhu ba po so so'i 'dod pa ltar khrid kyi rim pa'ang mtha' yas pa bstsal te tshar chen gyi yi ge'i steng nas 'jam dbyangs dkar bo'i las tshogs kyi khrid /
tshar chen gyi gnad yig sogs sbrags pa'i steng nas rigs byed ma'i bsnyen sgrub las gsum gyi khrid /
rgyal mkhan chen gyi rigs byed ma'i bsnyen sgrub las gsum gyi rnam bzhag dngos grub nor bu'i gter mdzod kyi bshad khrid /
dmigs brtse ma'i TIk+ka tshig don rab gsal steng nas rigs gsum spyi sgrub lan gnyis /
thugs rje chen po bcu gcig zhal dang /
rin 'byung nang tshan mi g.yo ba dkar bo dang dbyangs can ma dkar mo khyung nag me'i spu gri gnyis kyi rjes gnang bstsal /
bshad lung gi skor /
byang chub lam rim chen mo'i bshad lung smin rgyas /
gsang sngags lam rim /
lam rim myur lam /
lam rim bsdus don /
bla ma lnga bcu ba /
zhi khro sbrags sgrub kyi rnam bshad 'bring bo /
blo sbyong mtshon cha'i 'khor lo rnams kyi bshad lung /
bla ma phun tshogs pas zhus ngor rigs byed ma'i be'u bum yongs rdzogs /
mdung rtse ras pa'i dmigs brtse ma'i las tshogs bcu gcig paN chen dpal ldan ye shes dang sman khang ba'i dmigs brtse ma'i las tshogs /
drag sngags thog mda' /
'jigs byed byad grol /
mergan bla ma ngag dbang blo gros kyi dga' ldan lha brgya ma'i khrid yig dwags po sgom chen pa'i lam rim tshigs bcad ma /
thang sag pa'i 'jigs byed bskyed rdzogs /
'grel chung don gsal /
grub mtha' rtsa ba /
bka' gdams gsungs thor /
ding ri brgyad cu ba /
ang yig bdun cu ba /
chig lab ring mo /
mi chos gnad kyi 'phreng ba /
byang sems ra sgreng ba'i blo sbyong byang chub sems kyi chu rgyun /
nag tsho'i jo bstod brgyad cu ba dang /
yongs grags kyi jo bstod /
shar ba'i lam rim /
so thar gyi mdo yongs rdzogs /
mkha' spyod bskyed rdzogs baiDUr zhun ma'i them skas /
blo sbyong snyan brgyud chen mo /
be'u bum sngon po rtsa 'grel /
dpe chos rtsa 'grel /
rgyal sras lag len /
bu ston snying thur /
blo sbyong don bdun ma dang tshigs brgyad ma /
rgyal ba dge 'dun rgya mtsho'i 'jigs byed smon lam /
zhang zhung ba'i 'jigs byed smon shis sogs chos rgyun dkon pa mtha' yas pa'i lung bstsal /
dgung grangs nga gcig pa rab tshes me pho 'brug gi lor zla ba dang bo'i tshes bzhi la ngag byin rlabs kyi khrid dang rgya ra'i lta khrid /
tshes lnga nas nyin gnyis la 'jigs byed ser bo'i tshe khrid dang chos spyod skal bzang mgrin rgyan gyi lung /
tshes bdun nas nyin bzhi la bkra shis lhun po'i sngags phyogs pod gnyis kyi lung /
tshes bcu gcig nas nyin gnyis la gtam brgyud rin chen 'phreng mdzes kyi lung /
tshes bco lnga nas byang chub lam rim chung ngu'i bshad lung /
nyer gcig nas nyin bzhir legs bshad snying po'i bshad lung /
nyer bdun la bka' gdams thig le bcu drug gi dbang /
nyer brgyad la rigs gsum spyi sgrub kyi bla ma'i rnal 'byor gyi khrid /
nyer dgu mkhas grub chig brgyud kyi bla ma'i rnal 'byor gyi khrid /
zla ba gnyis pa'i tshes gcig la sgra mi snyan gyi tshe dbang /
tshes gnyis la de'i khrid /
tshes gsum la thig le bcu drug gi khrid /
tshes bzhir thar chen gyi lung /
tshes lnga la rten 'brel bstod pa'i bshad lung /
tshes drug la rje'i bstod pa don ldan ma rtsa 'grel gyi bshad lung gi dbu btsugs /
tshes bdun la rtogs bdun mchan 'grel gyi bshad lung /
tshes brgyad la 'jam dkar zhi khro sbrags sgrub kyi khrid /
tshes dgu nas nyin gnyis la rje'i bstod 'grel gyi bshad lung gi 'phro /
tshes bcu gcig nyin bde thang sprul ba'i sku la bsdus grwa'i mtha' dpyod kyi dbu nas dpe khrid dang nyin gnyis la rgyud don gsal ba'i steng nas kun rig gi phyag rgya khrid /
tshes bcu gsum la ri khrod gong mar phebs te skyabs mgon mchog la mjal kha zhus /
don skor 'ga' zhus pa las brtsams te gsung gleng dmar /
phyir phebs nas rta mgrin gsang sgrub kyi rjes gnang /
tshes bcu bzhir lam rim bsdus don gyi khrid /
tshes bco lnga nas nyin gnyis la sbyin sreg dngos grub rgya mtsho'i bshad lung gnang /
nyin der skyabs mgon thams cad mkhyen pa ri khrod nas gdan sar phebs par slar yang mjal te sngar zhus ltar mgon po phyag bzhi ba'i dbang sogs chos rgyun dkon pa 'ga' zhig gi snyan gsan phul bar dgyes nyams dang bcas te yong /
nyi shu gnyis nas 'don rgyu byed ces phebs mod khong gis glo bur du bsnyun drag po bzhes /
de skabs rje 'di nyid kyis kun rig gi dbang chen phul ba dang /
'bum ston jo bo'i mdun nas gnas brtan phyag mchod 'bul sgrub sogs la nan tan mdzad par ma zad dngul srang bco lnga phul nas 'di nyid zhabs brtan gyi rgyur byas te bstan 'gro'i don du zhabs pad brtan dgos kyi zhu ba phul bar zhabs brtan gyi rgyur 'gro ba cis kyang yong zhes bka' lung bzang bo phebs /
yang skyabs mgon gyis tshe sgrub cig gnang dgos gsungs pa ltar rje 'di nyid kyis bcad rgya'i khongs nas gdung shugs drag po'i gsol ba phur tshugs su 'debs bzhin du gsungs /
skyabs mchog nyid kyi mkhyen pa'i gsung zur yang byung /
de rjes sems can bsod nams dman pa'i dbang gis skyabs mgon mchog zhal ma 'tsho bar rje 'di bas gces nor stor ba lta bu'i sems ngal tshad las 'das kyang bya thabs bral gsungs shing sku gdung rin po che ma nyams par bzhugs pa'i mdun nas gdung ba'i yus kyis tshe rabs rjes 'dzin gyi gsol 'debs gsar rtsom mdzad /
yang bla ma dang dkyil 'khor gyi gtso bo tha mi dad par bltas te bde gsang 'jigs gsum gyi bdag 'jug len pa sogs kyi dgongs pa yongs su rdzogs pa'i thabs su ci 'gyur gnang /
sngar skyabs mgon mchog gis rang re'i dgon 'dir bde mchog rab 'byams kyi dbang zhig yod na legs gsungs pa'i zhal gdams thugs la bzhag nas sku gdung zhugs 'bul gyi ched a mchon rin po che phebs pa la khong gis ched gnyer gyis zhus te bde mchog rab 'byams kyi khrod nas sngar ma song bcu lhag yod gsan te skyabs mgon mchog gi bka' bzhin du bsgrubs so / /
yang khong gis skyabs mgon gdung mdun nas mi la'i rnam thar gyi dbu btsugs te de dang mnyam du mgur ma yang gsungs /
tshar ma thag khong ra bar phyin skabs gnyan thog blo bzang gis tsan+dan gyi mi la'i sku gzungs 'jug tu nA ro ba'i rus rgyan dang mi la'i sgom thag yod pa zhig phul bas rten 'brel legs tshogs che ba byung /
smras pa /
bskal bzang rnam 'dren bzhi ba thub chen shAkya seng+ge yi / /
bstan la dbang bsgyur dbang phyug brgyad ldan bstan pa'i bdag po sogs / /
bstan pa'i dpal gyur bla ma rnams kyis dam chos gser 'khor che / /
phyag tu gtad de thub bstan khyod la dbang bsgyur 'di ko rmad / /
bstan bdag mig stong ldan pa de dag gi / /
bstan srid nor bu'i khri la zhabs bkod de / /
bstan 'dzin lha brgya'i thugs kyi yol go ru / /
bstan rgyun bdud rtsi'i char chen yongs su phabs / /
skyabs mgon mchog gi thugs bzhed rin chen snod / /
yongs su skong ched he ru ka dpal dngos / /
'jam dbyangs mkhyen rab rgya mtsho'i gser zhal las / /
he ru ka dpal rab 'byams dbang chen blangs / /
drang srong dza hus 'gro ldan bzhes pa las / /
slar yang sdig sbyangs ched du skyugs pa bzhin / /
snod ldan skal ldan shing rta'i gsol btab bzhin / /
dbang chen 'gro ldan ma yi rgyun bzang spel / /
gdan sa'i gser khri mkhan sprul dge ba'i bshes /
gser gyi ri bo lta bu'i gdul bya dang / /
nges med phyogs nas phebs pa'i skal ldan la / /
mdo sngags bdud rtsi'i char chen phangs med phabs / /
zhes bla go rdo rje 'chang zhes yongs su grags pa rje btsun 'jigs med 'phrin las rgya mtsho dpal bzang bo'i rnam par thar ba dad pa'i padmo bzhad pa'i bden gtam nyi ma gzhon nu zhes bya ba las skyabs mgon sku phreng bzhi ba zhal bzhugs pa'i ring la bka' gsung dang du blangs te mdo sngags dam chos kyi char chen phab nas sangs rgyas bstan pa'i srog bzung ba'i sarga ste brgyad pa'o / /
ris med kyi gdul bya la sngar bzhin bdud rtsi'i bgo skal gnang ba dang /
bshad sgrub zung du 'brel ba'i 'bras rtags lhag pa'i lha'i zhal mthong zhing rtogs pa brnyes pa'i sarga / /
'jigs mdzad gshin rje'i gnyis med bde chen gyi / /
ting 'dzin chu 'dzin stug po'i klong yangs las / /
'phrin las sgra brgya dang 'grog dam chos kyis / /
rgya mtsho'i gos can khyab mdzad zhabs la 'dud / /
'gag med gsung gi rdo rje'i rang gshis kyis / /
chad med gsung gi mdzad pa'i dga' ston la / /
ris med gdul bya 'dus pa'i byung pa dag /
bdag med ngag gi rol mos gleng bar bya / /
skyabs mgon thams cad mkhyen pa rje bskal bzang thub bstan dbang phyug dpal bzang bo dgongs pa rdzogs rjes srid skyong dbal mang rin po che 'jam dbyangs bstan 'dzin rgya mtsho dang mkhan chen ngag dbang dge legs pa'i yang sprul bskal bzang mkhas grub rgya mtsho /
bsod grags sprul ba'i sku rin po che 'jigs med bsod nams rgya mtsho ste dam pa gsum gyis bskul ba bzhin skyabs mgon mchog gi rnam thar kha skong shes ldan yid kyi dga' ston rin chen 'phreng ba'i mdzes rgyan zhes bya ba'i legs bshad rmad du byung ba ljags rtsom mdzad pa dang sku gdung rin po che zhugs 'bul sogs la yang khur len yang dag mdzad /
de nas yang bla ma rnam pas bstan pa'i bdag por mnga' gsol ba bzhin mu mthud de bar ma chad par chos kyi 'khor lo bskor ba'i tshul ni /
lo de'i zla ba gsum pa'i tshes bcu gsum nas nyin lngar sgrub thabs rin 'byung gi lung dang gung thang 'jam pa'i dbyangs kyis mdzad pa'i gtor bsngos nas dag chos dbyings ma'i lung gnang /
tshes bco brgyad nas nyin gsum la bde mchog dril bu lha lnga'i bskyed rim gyi khrid gnang /
de nas nyin bzhir bde mchog dril bu lus dkyil gyi bskyed rim gyi khrid gnang /
zla ba bzhi ba'i tshes bzhi nas nyin gnyis la de'i rdzogs rim gyi khrid gnang /
tshes drug nas nyin bdun la byang chub lam gyi rim pa dmar khrid bde lam gyi khrid gnang /
tshes bcu bzhi la 'jam dkar las tshogs kyi khrid dang sman mdo brgyad brgya ba'i lung gnang /
tshes bco lnga la bsgrub bya du ma la bsnyen rdzogs kyi sdom pa phog tshes bcu drug la zhi khro sbrags sgrub kyi rnam bshad 'bring bo'i bshad lung dang seng gdong ma'i las tshogs kyi lung /
sdeb sbyor 'grel ba don gsal me long gi lung gnang /
tshes bcu bdun la grub rgyal tshe khrid gnang /
nyer drug nas nyin gsum la bde mchog bskyed rim gyi khrid gnang zhing nyin gcig la de'i rdzoT rim gyi khrid gnang /
tshes lnga nas nyin gsum la 'jigs byed bcu gsum ma'i bskyed rdzogs kyi khrid gnang /
tshes dgu la zhi khro sbrags sgrub rdo rje'i tshig sbram gyi khrid gnang /
tshes bcu la dbyangs can ma dkar mo'i las tshogs kyi khrid gnang /
tshes bcu gcig la paN chen khrid yig tshigs bcad ma'i steng nas nA ro chos drug gi khrid gnang /
tshes bcu gnyis la jo nang khrid brgya'i lung khrid gnang /
tshes bcu gsum nas nyin gnyis la bde gsang 'jigs gsum dang mkha' spyod ma'i sngags btu'i rjes gnang bstsal /
tshes bco lnga nas nyin bdun la sgrub thabs rgya mtsho'i rjes gnang lung bcas gnang /
nyer gnyis nas nyin bzhi la ba ri brgya rtsa'i rjes gnang lung bcas gnang /
nyer drug nas nyin gnyis la snar thang brgya rtsa'i rjes gnang bstsal /
nyer brgyad nas nyin gnyis la 'jigs byed dpa' bo gcig pa'i dbang sta gon dang bcas pa gnang /
zla ba drug pa'i tshes gcig la 'dod rgyal gsang sngags sgra'i rjes gnang /
sku lnga'i srog gtad dam can mgar nag gi srog gtad rnams bstsal /
pu rad sprul sku bskal bzang chos grags rgya mtshos zhus ngor tshes bdun la sta gon dang /
tshes brgyad nas 'phreng kri sbrags pa'i dkyil 'khor zhe lnga'i dbang bskur yongs rdzogs gnang ste nyer lnga'i nyin grub /
kun spangs grags pa dar rgyas kyis zhus ngor nyer drug nas nyin gsum la snga dro dang phyi dro dbang re gnang nas bde mchog rab 'byams las 'khrul spong lugs kyi bde mchog lha re gnyis pa /
bstod 'grel lugs kyi bde mchog lha re gnyis pa /
bde mchog sdom 'byung lha bcu gsum /
bde mchog khams gsum rnam rgyal lha nga gcig mi tri bcu gsum /
wa ba ba bcu gsum ste drug dang /
zla ba bdun pa'i tshes gcig gi snga dro bde mchog 'bum pa'am drag chen lha re gnyis pa /
phyi dro bong zhal can lha re gnyis pa'i dbang nas re zhig mtshams byas /
zla ba brgyad pa'i tshes gcig nas nyin gnyis la brgyad stong ba'i lung gnang /
tshes gsum la dza bur rlung khrid gnang /
tshes bzhi la bsnyen sgrub sbrags ma'i khrid dang de'i skor gyi lung gnang /
tshes drug nas 'jigs med kyi zhus ngor nyin bzhir mgon po phyag drug pa'i be'u bum gyi lung gnang /
nyer brgyad nas nyin bzhir man ngag bka' rgya ma'i lung gnang /
zla ba dgu ba'i tshes nas sngar gyi bde mchog rab 'byams kyi 'phro nas bde mchog rdo rje mkha' 'gro lha re gnyis /
bde mchog rdor sems lha so bdun /
bde mchog 'jam pa'i rdo rje lha nyer lnga /
'khor lo'i bsgyur drug lha don gnyis /
mkha' 'gro rgya mtsho lha stong dang bzhi /
rdo rje phag mo lha nyer gcig pa rnams kyi dbang bstsal /
tshes bcu bzhi la rigs gsum spyi sgrub /
drag po gsum dril /
'jigs byed zhal phyag yongs rdzogs yum bcas dang lha mo dmag zor ma /
bram nag shan pa drug skor rnams kyi rjes gnang bstsal /
zam tsha mchog sprul dang nor bu sprul ba'i sku gnyis kyis zhus ngor tshes bco lnga nas nyin lngar bla ma mchod pa'i khrid dang zhi ba lam zab kyi khrid gnang /
nyer gnyis nas rim par nyin lnga la stag phu'i dag snang chos skor las byung ba'i rjes gnang bcu gnyis /
sgrol ma phyi nang gi dbang ste de'i skor gang yod bcas gnang /
nyer bdun la snying bo don gsum gyi khrid gnang /
sgo mang mkhan chen sprul ba'i skus zhus ngor zla ba bcu ba'i tshes gcig nas gsang 'dus 'jam rdor dang gsang 'dus 'jig rten dbang phyug bde mchog nag po spyod pa /
ngam rdzong snyan brgyud kyi kyai rdor lha dgu /
mi 'khrugs pa lha bcu gsum rnams kyi dbang gnang /
tshes brgyad la tshe dbang dang rta mgrin gyi rjes gnang bstsal /
sgo mang rin po che'i sprul skur dge rgan rab 'byams pa brtson 'grus rgya mtsho las bka' 'gyur gyi lung gsan dgos tshul dang /
dge rgan tshang la'ang de lugs kyi bkod khyab zhib mo gnang /
tshes dgu nas nyin drug la ra pod dpal pod gnyis kyi lung gnang /
bcu drug nas skyabs 'gro'i khrid dang rje pra dz+nyA'i zhabs kyi za byed mkha' 'gro'i spyin sreg gi zin bris kyi lung gnang /
tshes bco brgyad nas nyin bzhi la gsang 'dus /
bde mchog 'khor chen /
mi 'khrugs pa lha dgu rnams kyi dbang gnang /
nyer drug nas nyin gnyis la skyabs mgon mchog gi mdzad pa'i las bzhi'i drug cu ma'i khrid dang skyabs mgon mchog gis mdzad pa'i bde gsang 'jigs gsum kyi bsnyen sgrub sbrags ma'i khrid /
zhwa lu ba'i rtsa tshig mchan 'grel dang bcas pa'i khrid gnang /
zla ba bcu ba'i tshes gsum nas nyin lnga la gur pod me 'bar ma dang kha skong po ti'i lung gang yod /
rgyal dbang bsod nams rgya mtsho'i gur lha brgyad ma'i gtor chog gi lung dang bcas pa gnang /
tshes brgyad la rigs gsum spyi sgrub kyi rjes gnang bstsal /
mkhar rdo'i gsung steng nas me tog bcud len gyi khrid dang /
paN chen dpal ldan ye shes kyi dmigs brtse ma'i las tshogs bcu gcig dang mkhan chen ngag gi dbang bo'i dmigs brtse ma'i bsnyen yig spyin sreg dang bcas pa'i lung rnams bka' drin du bstsal to / /
dgung grangs nga gnyis pa rab tshes me mo sbrul gyi lo'i zla ba dang bo'i tshes bcu la rdo rje 'jigs byed dpa' bo gcig pa'i zhi khro sbrags sgrub shin tu zab pa'i khrid gnang /
tshes bcu gcig la skyabs 'gro'i khrid dang /
tshes bcu bdun la rdo rje tshig sbram gyi khrid dang /
'jam dkar zhi khro sbrags sgrub dang /
ma ning ha 'don rnams kyi khrid gnang /
bco brgyad nas sgo mang mkhan sprul gyis zhus ngor zhang ston chos gyi rgyal bo rje bstan pa rgya mtsho'i bka' 'bum gyi lung gnang ba zla ba gnyis pa'i nyer bdun la grub /
de'i bar nas gzhan yang bcu gnyis nas mdo ting 'dzin rgyal bo'i lung /
sgo mang rin po che'i rnam thar tshigs bcad ma'i lung /
rta mgrin gyi rjes gnang /
de'i bsnyen yig thu'u bkwan gsung dang de'i sbyin sreg bcas kyi lung gnang /
nyer brgyad la thugs rje chen po'i dbang dang /
gcod kyi bca' yig ngang ba'i mchu sgros dang khros nag gi zhi ba'i sbyin sreg sogs lung kha shas gnang /
gnyis pa rjes ma'i tshes gsum la theg chen gso sbyong gi lung dang nyin gung nas thams cad mkhyen pa dge 'dun grub kyi gsung 'bum dbu btsugs te tshes bcu bdun la mjug grub par gnang /
nyer drug nas zhal snga nas zhang ston rin po che bstan pa rgya mtsho'i gsung bka' rgya ma'i skor dang /
'dul 'dzin grags pa rgyal mtshan pa'i gsung 'bum gyi dbu btsugs pa mjug zla gsum pa'i tshes dgu la grub /
zla de'i tshes bcu nas rje btsun ngag dbang thub bstan rgya mtsho'i gsung 'bum gyi lung nyin lnga la gnang zhing rtogs bdun mchan gyi bshad lung yang gnang /
tshes bcu drug nas nyin gnyis la gser 'od kyi lung gnang /
tshes bco brgyad nas nyin gnyis la blo sbyong brgya rtsa'i lung gnang /
nyer drug nas nyin gsum la sta gon dang bcas 'jigs byed dpa' cig dang kun rig gi dbang gnang /
nyer dgu la gtor ma brgya rtsa'i khrid gnang ba dang mdo rtsa'i lung gnang /
sum cu tham pa'i nyin nas bzung 'jam mgon pra dz+nyA'i zhabs kyi gsung 'bum gyi lung gnang ba zla ba bzhi ba'i tshes bcu la grub te mjug tu 'dul 'dzin grags rgyan pa'i 'khor chen sgrub thabs kyi lung gnang /
zla de'i tshes bcu gcig la khyung khra'i rjes gnang bstsal /
tshes bcu gnyis nas nyin gsum la skyabs 'gro /
dga' ldan lha brgya ma /
maN+Dal rnams kyi khrid gnang /
tshes bco lnga la dge tshul dang bsnyen rdzogs kyi sdom pa bstsal /
tshes bcu drug nas nyin gnyis la dwags po nam mkha' grags kyi 'dus pa'i bskyed rdzogs kyi lung gnang /
tshes bco brgyad la mgon po phyag drug pa'i rjes gnang bstsal /
nyi shu nas nyin dgu la lam rim chen mo'i bshad lung gnang /
nyer dgu la bshad pa rdo lag brgyud ma'i lung gnang /
zla ba lnga ba'i tshes gcig la grub rgyal tshe dbang rgyas pa gnang /
tshes bzhi la bde mchog sngags btu'i byin rlabs gnang /
tshes lnga nas dril bu lus dkyil gyi rim gnyis kyi dmar khrid gnang /
chu stod zla ba'i yar tshes la chos dpal zhing du zhabs bskyod /
tshes bzhi la tshoms chen legs bshad chos kyi dga' tshal du tsha kan ho thog thu'i sprul sku bar ma rab byung gi tshul khrims dang tshigs snga ma dge tshul gyi bslab pa la bkod de skal bzang 'phrin las chos kyi rgyal mtshan du mtshan gsol /
bstan pa la 'jug pa'i sgo skyabs 'gro'i khrid dang dga' ldan lha brgya ma dang byin rlabs spungs zhus sogs kyi lung gnang ba dang yi ge gsar slob kyi dbu 'dzugs pa gnang /
tshes lnga nas nyin lnga'i ring chos thun gnyis re bgyis te bde lam gyi khrid gnang zhing de'i dkyus la byin rlabs spungs zhus kyi khrid dang skyabs 'gro'i khrid maN+Dal gyi khrid bcas bstsal /
gzhan yang 'pho khrid dpa' bo g.yul 'jug ma'i khrid /
tsha gsur sogs kyi lung ste lung phran 'ga' gnang /
tshes bcur 'jigs byed sta gon dang 'brel bar bla ma lnga bcu ba'i bshad lung dang mjug tu rigs gsum spyi sgrub kyi rjes gnang bstsal /
tshes bcu gcig la dpa' cig gi dbang dang 'jigs byed zhal phyag yongs rdzogs yum bcas kyi rjes gnang /
chos rgyal phyi nang gsang gsum gyi rjes gnang /
sku bar ba'i dpa' cig sgrub thabs kyi lung bcas gnang /
tshes bcu gnyis la 'jigs byed lha bcu gsum ma'i dbang dang de'i sgrub thabs lhan thabs ma /
paN chen chos rgyan gyi gsung 'jigs byed bcu gsum ma'i bdag 'jug zhang zhung chos dbang grags pa'i 'jigs byed smon shis kyi lung bcas gnang /
tshes bcu gsum la 'dus pa lha so gnyis kyi dbang dang brgya rtsa'i khrid mdor bsdus shig gnang /
tshes bcu bzhi la bde mchog lo hu pa lha re gnyis kyi dbang /
tshes bco lnga la thig le bcu drug gi dbang /
tshes bcu drug la 'khor chen gyi dbang dang bde mchog bdag mdun bum gsum dbang chog smon shis dang bcas pa'i lung gnang /
tshes bcu bdun la rta mgon gsang sgrub kyi dbang sman bla rigs bsdus kyi dbang gnang zhing rgyal bo sku lnga'i srog gtad dang dam can mgar nag gi srog gtad gnang ba gnyis kyi skabs ser ba drag po bab pa sogs 'tshub cha che ba byung /
tshes bco brgyad nas gdugs dkar byad grol bcas lha bcu bdun dbang dang legs ldan mched gsum gyi rjes gnang gzungs mdo'i lung bcas dang /
gsang 'dus bdag mdun bum gsum bdag 'jug dang bcas pa'i lung sogs bstsal /
tshes bcu dgu la kun rig lha so bdun gyi dbang /
rnam snang mngon byang gi dbang /
sngags phyogs po tir bzhugs pa'i gsang 'jigs gyi cho ga sogs dang rgyud gzhung 'don thabs bcas kyi lung /
gzhan yang klu dbang rgyal bo gtso 'khor lnga'i rjes gnang /
thu'u bkwan gsung gi 'jigs byed char 'bebs gcod kyi lung bcas gnang /
nyi shu la sman bla lha nga gcig gi dbang /
rab gnas dge legs char 'beb sogs lung phran kha yar bcas gnang /
nyer gcig la mi 'khrugs pa lha dgu'i dbang /
rgyal mchog bdun pa'i dus 'khor sgrub thabs /
brgyud 'debs kha skong dang bcas pa'i lung /
nyer gnyis nas sgrub thabs rin 'byung gi rjes gnang yongs rdzogs dang bcas pa /
de'i bar skabs su bla mchod phyag chen sbrags pa'i khrid /
bka' pod lnga'i rtsa ba'i lung /
thar mdo'i lung sogs so so'i 'dod mos kyi lung phran mtha' yas pa bstsal te phyir gdan sar phebs nas kun mkhyen gong ma'i yi dam sgrub skor gyi lung sogs gnang /
de nas ma 'gyang bar zla ba brgyad pa'i tshes nyer lnga'i nyin hor gtsang dgon gsar tsag tsag sgar du phyag phebs gnang nas 'du khang rten dang brten par rab gnas dang gnyug mar gnas pa rnams dang phyogs 'dus kyi bsgrub bya mang du 'dus pa rnams dge tshul slong gi bslab pa la bkod /
dge ldan bshad sgrub dar rgyas gling zhes dgon pa'i ming gsar du btags /
de nas rigs gsum spyi sgrub kyi rjes gnang /
bde gsang 'jigs gsum gyi dbang /
thugs rje chen po /
kun rig gdugs dkar /
grub rgyal tshe dbang bcas dang /
bde gsang 'jigs gsum gyi cho ga 'jam dpal mtshan brjod /
smon lam rnam lnga /
gsang 'dus smon lam /
yon tan gzhi gyur ma /
ltung bshags /
gdugs sher sgrol ma /
sgrol bstod /
theg chen gso sbyong rnams gyi lun gnang /
kun mkhyen gyi 'jam dpal zhal lung /
dga' ldan lha brgya ma /
yon tan gzhi gyur ma /
gtor ma brgya rtsa rnams kyi khrid gnang /
mgon po /
chos rgyal /
zhal /
lha mo rnam sras rnams kyi lung /
bstod sprin rgya mtsho /
dge tshul slong gi phyir bcos /
paN chen sdom tshig skyabs 'gro /
ma Ni /
dmigs brtse ma /
bstan 'bar ma gnyis bcas chos bka' mang bo gnang nas slar gdan sar phebs /
bcu ba'i tshes gnyis nas nyin lnga la 'jigs byed bskyed rim chen mo kha skong dang bcas pa'i bshad lung gnang /
tshes bdun nas nyin gsum la bskyed rim dngos grub rgya mtsho'i bshad lung gnang /
tshes bcu la sde khri rin po ches mdzad pa'i dus 'khor bskyed rim gyi lung gnang /
bcu gcig nas nyin dgu la grub mtha' chen mo rtsa 'grel gyi bshad lung gnang /
zla ba bcu gcig pa'i tshes gnyis la lam gtso'i khrid gnang /
tshes gsum la 'dul ba rgya mtsho'i snying bo'i bshad lung gnang /
tshes lnga la skyabs 'gro dang /
maN+Dal /
rdor sems sgom bzlas gsum gyi khrid gnang /
tshes drug gi snga dro 'brong rtse'i 'jigs byed rdzogs rim gyi lung /
nyin gung nas lam rim 'jam dpal zhal lung gi khrid nyin gsum la gnang /
tshes dgu nas mi g.yo ba sngon po pus btsugs ma'i rjes gnang bstsal /
tshes bcu gcig nas nyin gsum la te lo nA ro mar ba mi la ras pa rnams kyi rnam thar gyi lung gnang /
tshes bcu bzhi la sta gon dang de nas nyin gsum la bde gsang 'jigs gsum gyi dbang gnang /
bar skabs shig tu gong du smos pa bzhin gyi rmi lam longs sku'i rnal 'byor gyi gzugs snang khyad par can byung ba ni /
brag dmar bo zhig gi sked na 'phreng lam zhig yod par phebs pas thugs rje chen po'i 'phrin las la bar du gcod pa'i dam sri red snyam pa skya btsun gnyis yod pas skya bo des dang bor mi dga' zhing brnyas thabs byed kyang phyi nas mgo bo btud /
de nas btsun gzugs des khong la ches cher brnyas shing 'phya ba la ma 'dzem par nang du phebs pas brag phug cig na thugs rje chen po mi phal gyi lus tshad las nyis 'gyur gyis che ba'i sku dwangs gsal dang mthing gi na bza' dang dar thod can zhig bzhugs pa la khong gi thugs la tshad med pa'i dad pa zhig 'khrungs nas bla na med pa'i byang chub myur du thob pa zhig mkhyen zhes zhus par /
thugs rje chen po de'i zhal nas de ltar yong zhes gsungs /
khong gis khengs skyungs kyis gsungs pa /
bsam ngo la tshe 'di'i snang shas tsam yang kha ma bri /
nyon mongs mgo rgod du 'dug pas nyon mongs pa'i spyod tshul 'dis de'i bar du ji 'dra yod snyam 'jigs zhum pa zhig byung nas ji ltar yang las nyon gyi 'khor ba 'di bzlog thub pa zhig cis kyang mkhyen zhes zhus par de ltar yong zhes gsungs /
'di ltar gsungs pa'i dgongs don ni /
bla med byang chub thob pa la skyes bu chen po'i lam gyi sngon du tshe 'di'i snang shas ldog pa sogs chung ngu dang thun mong ba'i lam sngon du 'gro dgos pa dang /
nyon mongs mgo rgod du mi gtong bar las dang nyon mongs pa las byung ba'i 'khor ba la zhen pa gting nas log pa'i skyes bu 'bring dang thun mong ba'i lam la slob dgos par bstan pa yin no / /
yang de'i 'phror khong spyan ras gzigs kyi brag phug de las phyir phebs nas brag de'i steng du bzhugs pa la skabs shig thugs rje chen po de phyi rol tu phebs byung /
khong la dad pa tshad med pa zhig skyes /
dngos po zhig 'di la 'bul rgyu yod na ci ma rung snyam pas gzhan med kyang phyag tu ja phor gang yod pa de phul bas phyag bskyangs te bsnams song bas dga' dad ches cher 'phel ba zhig rmis zhes gsungs /
spyan ras gzigs kyi sku'i rnam pa yi ge phyed dang bzhi ba bya ba de dang mthun /
rmi lam gyi bab skyabs mgon gong ma de dang 'grig par byung zhes gsungs /
skyabs mgon gong ma de dang 'grig tshul gyi rnam thar khyad par can zhig yod gda' yang zhib cha ma nges /
yang nub gcig rmi lam du ri zhig gi steng na steng 'og phyogs mtshams thams cad shel gyi rang bzhin can rtse bcu drug pa zhig 'dug pa la mi zhig gis steng du song dang stong gsum gyi bkod pa thams cad mthong 'ong zer /
rtse bcu bzhi ba'i bar phyin te bltas pas khor yug kun rmug ting nge ba la ri'i 'phreng ba re spel bar yod pa las gzhan ma mthong /
da dung steng du song dang gsal du 'gro zer nan che ba byas kyang yom yom g.yo bas 'gro ma nus par ri'i ltag na rgyal sras sku mched gsum bzhugs pa mjal du phyin /
phu chung ba yin rgyu des cang mi gsung /
spyan snga bas dge bshes 'di la mjol gsungs /
po to ba dang yang mjal /
de'i mtshams mnal sad pa dang rdo rje 'chang dang zung 'jug gi thig le mjal ma nus pa bsod nams re chung snyam yang zhib par bsam pas de dang mtshungs par byung snyam log pa'i 'khrul ngor shar zhes gsungs pa ni log pa'i 'khrul ngor shar zhes gsungs te khengs skyungs mdzad mod don la rdo rje 'chang dang zung 'jug gi thig le dngos su gzigs pa zhal gyis bzhes pa yin no / /
yang zhal nas po to ba skyabs mgon 'khrungs rabs na bzhugs pas mgo bo gtugs tsam min par sel ma shor ba dgos par go /
phyis skyabs mgon sku 'dar nye ba'i sngon der zhal nas /
sku tshe 'phreng brgyud la 'khon ma zhugs pa zhig yin tshe chos rgyun de kho rang gis thob 'dug na spyod pa rtsing yang mnyan pas chog 'khon zhugs yod na sel bya ba de la zer bas ma nyan gsungs pas zing cha mang bo byung skabs kyang gang min gyi zer rjes bsnyegs te rang 'phung gzhan 'phung ma byas pa yang de tshos yin zhes gsungs pa ni bstan bdag skyabs mgon rin po che dang rang gang la chos 'brel yod pa'i bla ma mtha' dag dang sel ma zhugs pa zhig nges par dgos par gdams pa yin no / /
smras pa /
rnam kun mkhyen pa sna tshogs 'od can las / /
sna tshogs khams dang bag la nyal ji bzhin / /
sna tshogs zab rgyas 'od brgya bkye ba yis / /
sna tshogs gdul bya'i rtogs pa'i 'dab brgya bzhad / /
'gro la phan bzhed lam gsum shes pa yis / /
rigs can me yi ku mud me na ka'i / /
rab dkar mdzes pa'i bzhin ras ngom bzhin du / /
phar phyin bzhad mo'i sgra yis sa gsum 'gengs / /
thos sgrog zhi ba'i bdud rtsi tshol rnams la / /
gzhi kun mi rtag sogs su shes pa yi / /
thabs mkhas sman sbyor zab mo'i don sgrub kyis / /
'khor rtsa gtan du 'joms pa'i mi 'jigs byin / /
mtshan bcas mtshan med rim gnyis lam bzang gi / /
rnal 'byor mtha' ru phyin pa'i 'bras rtags la / /
yi ge phyed dang bzhi ba'i rgyud don bzhin / /
thugs rje chen po'i zla zhal dngos su gzigs / /
bka' gdams thig le bcu drug rnal 'byor la / /
rtse gcig gzhol bas zung 'jug thig le gzigs / /
bka' gdams sku mched gsum gyi zhal ras las / /
dbugs dbyung 'chi med bdud rtsi'i dpal yang thob / /
ces bla go rdo rje 'chang zhes yongs su grags pa rje btsun 'jigs med 'phrin las rgya mtsho dpal bzang bo'i rnam par thar ba dad pa'i padmo bzhad pa'i bden gtam nyi ma gzhon nu zhes bya ba las ris med kyi gdul bya la sngar bzhin bdud rtsi'i bgo skal gnang ba dang /
bshad sgrub zung du 'brel ba'i 'bras rtags lhag pa'i lha'i zhal mthong zhing rtogs pa brnyes pa'i sarga ste dgu ba'o / /
dam chos 'chad spel dang mnyam du thabs mkhas 'phrul gyis dgon sde bde 'jags mdzad pa sogs kyi sarga /
'jigs med sku gsum las byung 'od po che / /
kun khyab nyer bdun 'phrin las lhun gyis grub / /
thub bstan rgya mtsho 'phel ba'i gnyen gcig pu / /
bshes gnyen dam par slar yang phyag bgyid do / /
ji srid 'khor ba'i rgya mtsho ma skem par / /
rgyun mi 'chad pa'i las chen skye 'gro dag /
'dren pa'i thabs mchog chos nyid bden pa che / /
mu mthud bstan pa'i tshul 'ga' brjod par bya / /
rgyud bla ma las /
chos kyi rngas ni skul byed ltar / /
de bzhin khyab bdag 'bad sogs dang / /
bral yang 'gro ba ma lus pa / /
sangs rgyas gsung gis khyab mdzad de / /
skal ldan rnams la chos ston to / /
zhes gsungs pa ltar sangs rgyas rnams kyi mdzad pa'i gtso bo ni gdul bya rnams la chos ston pa yin pas rje bla ma 'di bas kyang mu mthud nas bslab pa gsum dang rgyud sde bzhis bsdus pa'i chos kyi 'khor lo rgyun mi 'chad par bskor ba'i tshul ni /
dgung grangs nga gsum pa rab tshes sa pho rta'i lo'i zla ba dang bo'i tshes bcu la mkha' spyod lus dkyil gyi dbang bzhi byin rlabs gnang /
tshes bcu gcig nas mkha' spyod bskyed rdzogs kyi dmar khrid gnang /
tshes bcu drug la mkhas grub cig brgyud kyi bla ma'i rnal 'byor gyi khrid gnang /
tshes bcu bdun la klu'i bum gter gyi khrid gnang /
tshes bco brgyad la lo gyon ma'i las tshogs kyi khrid dang sku bar ba'i yi dam sgrub skor gyi lung gnang /
nyer lnga la bde mchog dril bu lha lnga'i dbang gnang /
nyer drug la lus dkyil gyi dbang dang mgon po phyag drug pa'i thun mong ma yin pa'i dbang bzhi byin rlabs dang 'od chen 'bar ba'i rjes gnang rnams bstsal /
nyer bdun nas sbyong rgyud dkyil 'khor bcu gnyis kyi dbang yongs rdzogs gnang /
zla ba gnyis pa'i tshes lnga la tshe dbang /
mkha' spyod ma'i sngags btu /
'jam dbyangs dkar bo'i rjes gnang /
rdo rje gcod pa sogs kyi lung kha shas bcas gnang /
tshes drug la 'brong rtse'i 'jigs byed bskyed rdzogs kyi lung /
shar 'bum chu ba'i khyung nag gi las tshogs dang /
mkha' lding gser mig 'khyil ba 'byung po 'ur 'ded kyi lung rnams gnang /
tshes dgu nas nyin bdun la byang chub bde lam gyi dmar khrid gnang /
tshes bcu drug nas lho brag mar ba'i rnam thar /
rje btsun mi la'i mgur 'bum /
gsang ba'i mgur drug ras chung ba'i rnam thar /
nam mkha' bsam 'grub pa'i mi la'i gsol 'debs rnams kyi lung gnang /
zla ba gsum pa'i tshes gnyis nas 'jam dbyangs bla ma khri chen ngag dbang bkra shis pa'i gsung 'bum gyi lung gnang /
tshes bdun nas dus 'khor bsdus rgyud mtshan bcas dang /
'grel chen dri med 'od mchan bcas kyi bshad lung /
tshes bco brgyad la thar rtse'i sbyong rgyud dkyil chog gzhan phan rgya mtsho'i lung gnang /
tshes bcu dgu la gdugs dkar rgyal mtshan thod 'khor gyi lung khrid /
nyi shu la yi ge bzhi ba'i bsad bzlog rtsa dang gshin rje sbyor tshul /
gser gyi rdo rje la brten pa'i tshe khrid bcas gnang /
nyer gcig la bla ma zhi khro'i tshe dbang /
phyag rdor gtum po dang 'byung 'dul gyi rjes gnang rnams gnang /
nyer gnyis la rta mgrin gsang sgrub /
lha mo dmag zor ma /
dam can seng zhon sogs kyi rjes gnang rnams bstsal /
dus 'khor ngag dbang bkra shis pas zhus ngor sa ga zla ba'i yar ngo'i tshes gcig nas bcu gsum bar la dpal gsang ba 'dus pa'i 'grel ba bzhi sbrags kyi bshad lung /
tshes bcu bzhi la skyabs 'gro'i khrid gnang /
bco lnga la bsgrub bya du ma la dge tshul dang bsnyen rdzogs gnang /
bcu drug la dpal rdo rje 'jigs byed dpa' bo gcig pa'i zhi khro sbrags sgrub kyi khrid gnang /
nyer bdun la dpa' cig gi sta gon dang /
de'i phyi nyin de'i dbang dang mgon po dang lha mo'i rjes gnang bstsal /
zla ba lnga ba'i tshes gcig la dpal gsang ba 'dus pa'i dbang gnang /
nyer dgu la rta mgrin gsang sgrub kyi dbang dang de'i rjes gnang /
chos rgyal phyi nang gsang gsum gyi rjes gnang /
lcam sring gi rjes gnang rnams gnang /
tshes gnyis la rigs gsum spyi sgrub dang nyi ma sbas pa'i lugs kyi sgrol ma nyer gcig gi rjes gnang bstsal /
sa lugs 'jam dbyangs dmar ser /
sgrol dkar 'od zer drug sbrags ma gsum gyi rjes gnang bstsal /
tshes gsum nas lam rim mchan bzhi ma'i bshad lung gi dbu btsugs nas tshes bcu tham pa'i bar bton kyang skyabs rje gong ma rje bskal bzang thub bstan dbang phyug de nyid kyis /
rje dus gsum sangs rgyas 'gro ba'i mgon / /
pha bla ma'i zhabs la phyag byas nas / /
'khos med kyi ban rgan snyoms las pas / /
dus de ring skyo ba'i glu chung len / /
spyir sangs rgyas bstan pa rin po che / /
phyogs kun tu nam langs skar ma 'dra / /
sgos kun mkhyen bla ma'i gdan sa 'dir / /
dus deng sang khrom las ngo sor khyer / /
rje sangs rgyas kun dngos bla ma de / /
gnas mi mngon zhi ba'i dbyings su gshegs / /
bstan 'dzin du rlom pa'i bla chen 'ga' / /
'thab rtsod dang 'khrugs slong las kyis brel / /
tshul mthun kyi skyes bu dam pa rnams / /
thugs khrel gyi ngang du zhum zhing bzhugs / /
lung rigs kyi dbyangs sgrog phal cher yang / /
phyogs lhung gi gtam gyi gad rgyang sgrog /
btsun gzugs kyi bstan bshig 'ga' re ni / /
ngan las kyi mgo 'phang re zhig mtho / /
ltas ngan gyi 'byung bya rgyab ser 'gas / /
mun nag la skyabs byas than skad sgrog /
lung las kyi mtho ba'i chos rgyal de / /
mi mang gi khrod du dma' 'beb gleng / /
sha med spu med kyi khwa ta 'gas / /
ngan skyug gi khrod na dga' bzhin 'gying / /
snga phyi yi mtha' 'obs ma mthong ba'i / /
re zhig gi rta rgyug spro na yang / /
bka' chad kyi g.yang la lhung ba yis / /
dar rgud kyi ltad mo mthong yang srid / /
kun mkhyen gyi thugs bskyed ma zad na / /
mchod yon gyi nyi zla zung 'brel gyis / /
nag phyogs kyi mun pa rab bcom nas / /
bde skyid kyi pad tshal cis mi bzhad / /
ces shing yos zla ba bcu gcig pa'i tshes bdun la 'brog stong nas 'khyag sgang la gcig pur skyo glu blangs zhes phebs /
khyad par shing yos lo'i dbyar ngor srid skyond dpa mang rin po che la phyag yig gnang par /
phrag dog rlung dmar 'khrugs pa'i rgya mtsho dang / /
dga' sdug snang ba sprin par nyi shar 'dra / /
yid snang char sprin nang 'khyug glog lta bur / /
gyur 'di yang na dam sri'i 'phrul zhig gam / /
min na ngan goms bag chags sad pas lan / /
'di dag 'di phyi'i legs tshogs 'jig pa'i rgyur / /
nye bar dgongs te rkyen sel rim gro dang / /
gtso cher rang sems rta pho gnyen po yis / /
rta kha gyen du bsgyur la ma 'bad na / /
skyag lang shor rang drag na mgo log gi / /
dkon bkra'i dge bshes bla brang phyag mdzod pa / /
'phrin las ming 'dzin ji bzhin 'gyur gyis dogs / /
gtam 'di sha tsha'i snying gtam drang bo dang / /
ma zad rang gzhan skyon mang bya bzhag gis / /
rgyal khams brlag pa'i rgyur song mang mthong nas / /
tshul 'di drang bor smras la yid gtad 'tshal / /
gcig tu deng dus kho bo tsam zhig las / /
nyid la sems gting sha yang tsha ba dkon / /
gnyis su 'jig rten bya ba la mkhas shing / /
nyams myong ldan zhing 'chad mkhan nyin skar tsam / /
de phyir 'di 'dra'i bslab ston byed mkhan zhig /
ma mthong phyir na yin lugs 'di bzhin smras / /
zhes phebs pa'i thog tu bab ste ser gzugs dag gis bsam sbyor log pa 'ba' zhig gis ser dmag bslangs 'ur zing che bar byung ba la bsten nas rje 'di bas lam rim mchan bzhi ma'i bshad lung re zhig mtshams 'jog dgos byung 'dug nyer gcig la slob ma 'ga' zhig gis bskul ngor dbyangs can ma dkar mo thun mong ma yin pa dang /
dmar mo'i rjes gnang bcas bstsal /
mkha' spyod ma'i dbang bzhi byin rlabs yang gnang /
de nas dgon par zing 'khrug gis sos mi bde bar gyur /
gang la rtsod pa yod pa de nas ni / /
dpag tshad brgya yi pha rol 'gro bar bya / /
zhes gsungs pa ltar rje bla ma rin po che 'di nyid kyis zing 'khrug de dag las bshol dgos dgongs nas ri khrod maN+Dal byang chub gling du phyag phebs gnang /
de nas sa skyong dam pa ching wang yum sras la tshe dbang brgya rtsa gnang /
zla ba drug pa'i tshes nyer bdun nyin zi ling nas ma ches sang gi dmag gtos che ba lhags pa'i rkyen gyis maN+Dal ri khrod de nas kyang ma bzhugs par phyir dgon par phebs /
maN+Dal ri khrod rgya dmag gis gtor bsreg byas te lhag med du btsom pa phyis kyang bskyar gso ma thub 'dug maN+Dal ri khrod nas gdan sar phebs pa'i phyi nyin nangs par thu'u bkwan rin po cher mjal /
dus ngan snyigs ma'i byed spyod dar drags pas phan sleb chung yang thugs lhag bsam mdzad pa bka' drin che zhes zhus /
de'i phyi nyin nangs par srid skyong rin po ches rje 'di bar 'bod mi gdan 'dren pa mngags te gnas tshul 'di la ci drag gi bka' 'dri gnang bar rje 'di bas rim gro gtos chen res bzlog 'gro zhes phebs /
yang khong gung thang rin po cher mjal du phyin /
thugs glod pa'i skabs min par dgon ma lag sde dang bcas pa rjes sor yang sprul rin po che'i phyag tu 'byor nges shig shul gnas rnams kyi khur du bab tshul zhus pas /
brtson pa ci lcogs bgyid ces gsung phebs /
snga gong rje 'di bas a mchog rin po cher yang zing cha 'di mi 'ongs pa'i skyabs 'jug nan cher zhus par lan la khong tshos nga'i ngag la mi nyan gzhan ci byed ces gsungs nas thugs 'tshub nyams gnang /
rje 'di bas 'o na ci byed zhus pas 'ong rgyu red thabs kyang zad ces gsungs pa rje 'di bas thugs la yod gshis khong da ni sdod pa'i dus min 'gro dgongs nas mtsho khar phebs te sos bder spang ljongs nas lam rim bsdus don gyi 'grel ba de gsung rtsom gnang /
de nas cher ma 'gyang par bde 'jags byung ba'i yi ge bden min rdzun min zhig 'byor bas khong phyir dgon par phebs /
thugs brtson cher mdzad de dkon mchog la gsol 'debs chos skyong la 'phrin bcol gnang /
khong gi thugs la skyabs mgon yab sras kyi thugs rjes mi skyon snyam pa shar gsungs /
de skabs khong gi mnal lam du khro bo sngon po zhal dbyibs ches mi mdzes pa zhig gis sna drangs te 'bag gyon pa ches mang bo zhig gis /
yab sras brgyud par bcas pa'i thugs rje dang / /
byin rlabs nus mthu bsam gyis mi khyab pas / /
zhes 'don bzhin par 'cham byed kyang khong gis mjug grub kyi bar du gsung bzhin 'gro ba rmis pas mnal sad pa dang kun mkhyen yab sras kyi thugs rjer nges 'drongs byung bas blo bde gsungs shing /
de nas khong gis /
rigs gsum sgyu 'phrul blo bzang grags pa dang / /
'jam dbyangs bzhad pa'i sku tshe 'phreng brgyud kyi / /
rmad byung thugs bskyed bden pa'i mthu byin gyis / /
nag phyogs gdug pa'i bsam sbyor zhi bar mdzod / /
ces bka' rtsom mdzad de slob ma mang bo zhig la lung gnang /
bla slob tshang mas bka' rtsom de gsung bzhin du mtha' bar phebs nas rgya hos dpon po thong si ngo mar zer bar gus tshul gyis nged cag grwa ba thams cad dpon su yin gyi mnga' 'og gi chos 'don mkhan yin pas dgon pa grwa tshang dang bcas par gnod mi byed par khyed kyis shes zhes zhus par /
dpon des mthe bong bstan te bla ma zer ba khyod red zer zhing bdu khang gtor byed kyi me sgyogs btsugs yod pa sogs bsdus nas dgon pa la skyon mi gtong bar byas /
nang chen re gnyis dang maN+Dal ri khrod ma ches tshang gi dmag gis gtor bshig btang ba las dgon byings la gnod pa ma byung ba yang rje 'di ba'i byin rlabs dang thugs rje thabs mkhas kho na'i drin yin no / /
khong gi zhal nas sngar chung ngu'i dus chos skyong khog zhugs kyi lung bstan zhig la /
phrag dog gya gyu'i dri bzhon 'tshub ma nas / /
zhe sdang du ba'i rgyal mtshan 'dzin pa yis / /
gti mug gnyis 'thung bskyon pa'i na ba ste / /
nga rgya ri bo 'bigs byed drag tu 'bebs / /
zhes pa thog tu bab kyang kun mkhyen yab sras kyi thugs bskyed kyis gtso bor dgon 'di gra ma chag pa zhig byung bas nyin mtshan kun tu sems la bcang rgyu tshe gcig la go chod pa gcig pur sems yod ces gsungs /
zhal 'phros la skyabs mgon sku phreng dang /
bde thang tshang sku phreng yab sras dad dang dam tshig gtsang stabs skyabs mgon mchog gi rnam thar mjug rdzogs par grub yod pas lung gi thog ma gsan na legs zhes gsungs pa bzhin bde thang sprul ba'i skus lha dar che legs bcas snyan gsan phul bas thugs dgyes tshor dang bcas rje nyid kyis mdzad pa'i skyabs mgon bskal bzang thub bstan dbang phyug gi rnam thar kha skong rin po che'i 'phreng ba'i mdzes rgyan lung gsung bshad ngo mtshar ba du ma dang bcas nyin gcig la bstsal /
'di skabs bde thang sprul ba'i skus mtshan lam du skyabs mgon rin po che'i mdun du 'jal te bka' chos la snyan gsan phul /
khong nas rje rin po che'i rnam thar gnang gi yod pa zhig rmis 'dug 'di yang rje 'di ba skyabs mgon thams cad mkhyen pa dang thugs rgyud gcig par ma zad skyabs mgon mchog kyang rje rin po che dang thugs gcig pa'i mtshan ma yang dag go / /
ma ches tshang gi 'khrug zing mu mthud byung bar brten sos bde bar sdod pa'i skabs ma byung bas hor gtsang dgon gsar du phebs /
de nas 'jigs byed zhe dgu ma /
dgra nag lha bcu gsum ma /
gshed dmar lha bcu gsum ma rnams la las rung gi bsnyen pa btang /
lo mjug bde thang sprul ba'i skur phyag yig gnang bar /
lo snga phyi 'di dag tu dgon 'dir gegs cha shin tu che bas skyabs mgon mchog gi yang sprul dang bstan pa'i 'phel rgyas kyi ched du chos rgyal gyi bsnyen pa gnad smin zhig mdzad na legs tshul kyang phebs /
hor zla bcu ba'i tshes nas bdud ris kyi phyogs kun nas reb kong phyogs kyi rong 'brog gi dmag gtos chen rgyab rten du g.yar te bkra shis 'khyil 'di ming brda rjes shul tsam yang med par byed rtsis byas kyang mchog gsum gyi byin rlabs dang srung ma'i 'phrin las kyis kho tsho'i bsam pa dang go bzlog te reb kong ba rnams rgyas pham /
ma ches tshang gis dmag dpung btegs te a mchog gi steng du phyin /
bla brang ngos gtsang du lus stabs khong rin po che 'di ba phyir rang dgon du phebs nas bla slob tshang ma zhal 'dzoms te gnam lo gsar bzhad kyi dga' ston myong rgyu byung /
'di skabs mnal lam du brag dmar ker langs 'jigs su rung ba zhig yod pa'i rtsar rnga rol dang bcas bag tse'i gsol kha zhig btang /
gshis phyin 'gro 'dod pa yin tshe 'gro zhes skyabs mgon gong ma de nyid ga shed gshegs rjes su phebs pas phyogs kun brag ri sngo sangs ngos mnyam pa sgo khyim lag mgo shong tsam pa la phebs pa'i rjes mi zin pa zhig byung ba rmis pas dgon gsar der ma bsdad par phyir dgon steng du 'ong pa yin zhes gsungs /
'di yang skyabs mgon mchog gis rje 'di ba la dgon 'dir bzhugs rgyu las gzhan du ma phebs gsungs pa bzhin rje 'di ba dgon 'dir mi bzhugs tshe dgon par gegs cha che bas skyabs mgon mchog gis dgon 'dir gdan drangs par mngon no / /
dgung grangs nga bzhi ba rab tshes sa mo lug gi lo'i zla ba dang bo'i tshes lngar grub rgyal lugs kyi tshe dbang /
sgra mi snyan gyi tshe dbang /
mgon po bar chad kun sel gyi rjes gnang rnams bstsal /
tshes drug nas skyabs mgon rin po che'i rnam thar kha skong rje nyid kyis mdzad pa de dang 'jam sdud bzang gsum gyi lung gnang /
zla ba gnyis pa'i zla mjug tu chos dpal zhing du phebs /
zla ba de'i nyer lnga'i nyin dga' ldan lha brgya ma'i khrid /
lam gtso'i khrid /
zla ba gsum pa'i tshes gcig nas slob ma rjes 'dzin dang /
tshes bcu nas slob ma sta gon dang /
byis pa ltar 'jug pa'i dbang bdun /
gong ma gong chen gyi dbang bzhi /
rdo rje slob dpon bdag po chen po'i dbang /
mjug tu tshogs 'khor dang bcas pa /
gzhan yang rnam snang mngon byang gi dbang /
gcod dbang /
thub pa dam tshig gsum bkod dang dpal mo'i lugs kyi thugs rje chen po'i dbang /
bu ston gong khug ma'i tshe dbang /
thang stong rgyal bo'i lugs kyi bla ma zhi khro'i tshe dbang /
sgra mi snyan gyi tshe dbang /
tshe dbang 'chi med rdo rje'i srog shing /
stag phu'i dag snang /
rta mgrin gyi dbang bzhi byin rlabs /
nA ro mkha' spyod ma'i dbang bzhi byin rlabs /
'jigs byed dpa' cig gi dbang /
chos rgyal phyi sgrub /
thugs rje chen po phyag bzhi ba /
'jam dbyangs dkar bo /
sgrol dkar /
rnam 'joms /
khyung khra /
nA ga rak+sha /
phyag rdor gtum po /
tshe dpag med /
nA ro mkha' spyod ma /
phyag rdor /
rta mgrin /
rta mgrin padma gar dbang /
legs ldan mched gsum /
'jam dbyangs smra seng rnams kyi rjes gnang bstsal /
grub rgyal tshe dbang /
kyai rdor gyi dbang /
bde gsang 'jigs gsum gyi bskyed rdzogs kyi khrid /
tshe gcig nyams len gyi khrid /
tshem bu dmar khrid /
bla mchod phyag chen sbrags ma'i khrid /
'pho khrid /
blo sbyong nyi ma'i 'od zer gyi khrid /
za byed mkha' 'gro'i sbyin sreg gi khrid /
lam rim chen mo'i bshad lung sems bskyed mchod pa dang bcas pa /
sngags rim chen mo /
rim lnga gsal sgron /
'grel ba bzhi sbrags /
'grel chen dri med 'od rnams kyi bshad lung gnang /
brgyad stong ba /
thar mdo /
rgyud sde spyi rnam /
spyod 'jug chen mo /
bzhi brgya ba /
bshes spring /
blo sbyong tshig brgyad ma /
man ngag lhan thabs /
bde mchog rtsa rgyud /
rtog bdun /
gsang 'dus rtsa rgyud rnams kyi lung gnang /
rigs byed ma /
sgrol ma /
'jigs byed rnams kyi dge 'dun 'du 'khor /
rdo rje gcod pa /
'jam dpal mtshan brjod /
lam gtso /
dwags po'i gsang 'dus kyi bskyed rdzogs /
'jigs byed bskyed rim dngos grub snye ma /
paN chen chos rgyan gyi bde mchog bskyed rim /
de'i gsung lta khrid dran pa bzhi ldan /
sku bar ba'i yi dam sgrub skor sogs lung mang bo gnang /
lo ltar sa ga'i bco lnga'i nyin grwa tshang bzhis lhan cig tu bzang spyod stong gsum bsgrub rgyu'i thebs su dngul srang nyis brgya dang bdun cu tham pas sbyor 'jags mdzad /
lo re bzhin mgon po'i zhi rgyas kyi gtor sgrub res mos tshugs pa'i gtong thebs su dngul srang brgya dang lnga bcu bzhag zhabs brtan lha khang du dge 'dun zhal grangs so gsum gyis smyung gnas mdzad pa'i thebs su dngul srang brgya dang nyi shu tham pa sbyor 'jags mdzad de smyung gnas kyi rgyun btsugs /
sman pa grwa tshang la thub pa dam tshig gsum bkod kyi bdag 'jug nyin bdun gyi mchod thebs su dngul srang brgya dang bco lnga sbyor 'jags mdzad /
cho ga chog rkyang btsugs te phag lo nas bdag 'jug 'dzugs rgyu'i gsungs bkod dang de yang zhogs khar sman chog yid bzhin dbang rgyal dang /
gung tshigs dang dgung ja la bdag mdun dbang chog bcas rdzogs par byed dgos pa'i gsung bkod dang /
rdo rje 'dzin pa'i dkyil chog la kha skong gi tshul du cho ga cha lag yongs su rdzogs pa tshang ba'i lhan thabs kyang gsar rtsom mdzad /
'du khang chen mo'i steng thog rnams ma grub par yod pas de'i ched du dngul rdo tshad gsum gnang /
sman pa'i 'du khang gsar bskrun gyi sar lto 'phye'i thig dang /
brtag bslang sbyang gsum gyi bkod khyab dang /
bde thang rdo rnams pa lag gi blar bskos te rdo btegs pa'i mtha' las byung ba'i rung khang gcod pa sogs lag len mtha' dag 'dul ba dang mthun par byed dgos kyi gsung bkod zhib rgyas gnang nas zla ba lnga ba'i bco lnga la gdan sa bkra shis 'khyil phyogs su chibs kha bsgyur /
gdan sar phebs te bstan 'gyur lung rgyun gang yod yongs rdzogs kyi lung /
bde gsang 'jigs gsum gyi dbang /
mi 'khrugs pa lha bcu gsum gyi dbang /
bde mchog rab 'byams kyi nang tshan phag mo skor gyi dbang gsum /
dus 'khor spyi bka'i dbang sta gon dang bcas pa /
bla ma byams pa rin po che'i gsung skor 'ga' zhig gi lung sogs dang /
bde thang sprul skus zhus ngor mkhas grub sangs rgyas ye shes kyi gsung 'bum gyi lung /
rje nyid kyi gsung gi skor las sgo mang rin po che'i rnam thar dad pa'i khri shing rgyas pa'i me tog bde thang rin po che'i rtogs brjod /
dril bu lus dkyil gyi bdag 'jug 'jigs byed dbang bshad /
bzang spyod 'bru 'grel /
rigs gsum sgyu 'phrul sogs kyi sho lo ka rnams kyi lung gnang /
bde thang mkhan sprul la dpe 'dzin skyor sbyang dpe ltas dpe khrid /
lung rigs kyi dgos gcod sogs dang /
bka' chos nyan rgyu /
mtshams bsnyen sgrub gang thad nas brtson pa rgyun chags dgos tshul dang /
khong rang nyid kyang dgung lo nga bzhi tsam la slebs song bas khom pa mi 'dug ces bslab bya gnad smin dang /
gsung dgongs gzhi can 'ga' zhig gsungs /
sgo mang rin po ches mdzad pa'i bsnyen sgrub sbrags ma'i 'don sgrig dang /
brag dkar bka' bcu'i bcu cha'i sbyin sreg tshe dbang 'chi med rdo rje'i srog shing /
rdo rje 'dzin pa dkon mchog rgyal mtshan gyis mdzad pa'i lam rim tshigs bcad ma sogs kyi lung gnang /
dgu 'cham steng hor gtsang du phebs nas zla ba bcu gcig pa'i tshes nyi shu'i bar sku mtshams mdzad /
'di skabs bka' 'gyur bstan 'gyur gnyis gdan 'dren mdzad /
gdan sar phebs nas 'di ga'i grwa ja'i tshogs zangs 'ga' zhig gis brgyags rtsed kyis bcag kyang ci mi snyam par lo shas la lus 'dug pa thugs la gzan pas rgya dngul rdo tshad drug gis bsgrubs te zla ba bcu gnyis pa'i tshes bco lnga la sbyor 'jags mdzad /
dgung grangs nga lnga ba rab tshes lcags pho sprel lo la smon lam nang du thu'u bkwan rin po che'i gsung gi mkha' spyod chos skor gnang /
tshes bcu bdun nas bde thang sprul skus zhus ngor kun mkhyen gong ma'i gsung 'bum gyi lung gnang /
zla ba gsum pa'i tshes brgyad nas phyag mdzod mkhan po sprul ba'i skus zhus ngor byang chub lam gyi rim pa'i dmar khrid thams cad mkhyen par bgrod pa'i bde lam gyi khrid smin rgyas su gnang ste mchod pa rgya chen po dang bcas 'bum ston jo bo'i mdun nas sems bskyed mchod pa gnang /
'di skabs khrid nyan pa bo rnams la thams cad kyis lam rim chen mo'i sa bcad dam min kyang bde lam gyi sa bcad yod par gyis la lam rim shar sgom lta bu re gal che tshul sogs kyi bka' gnang /
zla ba gsum pa'i nyer lnga'i nyin sgo mang mkhan sprul /
bde thang mkhan sprul /
legs tshogs dang gsum la kun mkhyen gong ma'i gsung 'bum gyi khrod nas bka' rgya ma'i skor gnang ste mjug tu nged kyi bka' chos kyi phyed sgo mang tshang dang phyed ba de thang tshang ste khyed rnam gnyis kyi phyag na yod gsungs /
de nas ma 'gyang bar sku bsnyun gyi rnam pa mdzad /
slob ma so so dang grwa tshang so so nas zhabs brtan phon cher bsgrubs /
brtan bzhugs kyang phul na'ang dwangs skyed cher ma byung /
nyin zhig zhal nas gdung mdun du song nas mchod me dang snyan shal re phul la skyabs 'jug zhu dgos /
de yang nged ma shi bar yun ring bor bsdad na spyir bstan 'gro'i don dang khyad par kun mkhyen 'jam dbyangs bzhad pa yab sras kyi thugs bskyed smon lam gyis bzung ba'i dgon pa grwa tshang dang bcas pa la phan thogs pa zhig yin na myur du nad 'di las grol rgyu'i skyabs 'jug dang de min phan pa gang yang med na sdug bsngal mi myong bar myur du 'chi ba'i skyabs 'jug zhus /
bcos bsgyur mi byed par 'di bzhin gyis zhes phebs pa bzhin bsgrubs pas phyi'i nangs par nas rim bzhin dwangs /
'di yang rnam thar ya mtshan pa'o / /
'di skabs shig tu gung thang blo gros zhes pa'i bshes gnyen mtshan yongs su grags pa des kyang thugs ma bde bar kha dar zhig bskur te zhal 'don gyi skabs sogs su khyed rang gi sku tshe brtan pa'i ched du dmigs na legs tshul gsungs pa bzhin snyan bskul zhus par khong gi zhal nas ngas tshe gang bo 'dir kha ton dang dge sbyong gang byas thams cad tshe 'di'i ched du dmigs nas 'don ma myong zhes gsungs shing sku bsnyun lhag med du song /
de nas bde thang sprul skus sngar nas gsol ba btab pa bzhin kun mkhyen 'jigs med dbang bo'i gsung 'bum gyi lung yang bskyar zhus pa'i lan du spyir bka' chos la bar chad shin tu che ba skyabs mgon mchog nas gsungs pa'i sku rim re yod kyang 'don ma thub gsungs pas zhabs rim ci dgos kyang bsgrub zhus par sku rim rnam gsum /
bgegs mthar byed kyi 'phreng sngags dang bdud tshar gcod pa'i sngags sgrubs zhes bka' gnang /
zla ba drug pa'i tshes gsum nas skyabs mgon 'jigs med dbang bo'i gsung 'bum yongs rdzogs dang gzhan yang byang chub bde lam gyi khrid /
sa skya'i gser chos bcu gsum /
rnam sras bka' bco lnga /
brgyad stong ba /
mdo sde bskal bzang sogs kyi lung dang /
zla ba bcu ba'i tshes drug nas lho brag snyan brgyud kyi dbang rjes gnang yongs rdzogs bka' 'bum gyi lung dang bcas pa /
zla ba bcu gcig pa'i tshes lnga nas legs bshad snying bo'i bshad lung /
man ngag rin chen spungs pa'i lung bcas bstsal to / /
dgung grangs nga drug pa rab tshes lcags mo bya'i lo'i zla ba dang bo'i nyi shu tham pa nas nyin gnyis la dga' ldan lha brgya ma'i gzhung bsrangs dang chu bcud len sogs kyi khrid zla ba gnyis pa'i tshes drug nas lam rim mchan bzhi ma'i bshad lung /
byang chub bde lam gyi khrid smin rgyas su gnang /
gsum pa'i tshes nas zhwa lu ba'i sprul ba'i skus zhus ngor grub pa'i dbang phyug mi tra dzo ki nas brgyud pa'i dkyil 'khor re drug gi dbang bskur yongs rdzogs sku bzhi'i sa bon thebs nges su bstsal zhing gsung bshad kyang 'byams klas pa gnang /
zla ba bzhi ba'i tshes bcu gsum nas gung thang rin po che la chos rgyun dkon pa 'ga' zhig zhus yod pa ltar sgrol ma rnal 'byor ma /
bir lugs gshed dmar lha lnga /
dri med rnam gnyis kyi dbang rnams gnang ba ched gnyer gyis gsan /
zhwa lu sprul ba'i skus zhus bzhin snron zla'i tshes nas slob ma rjes 'dzin dang sa chog gi rim pa sngon du 'gro bas bde gshegs seng+ge'i nga ro'i lha khang nang nas tshes bcu bzhi la sta gon /
tshes bco lnga la byis pa ltar 'jug pa'i dbang bdun /
bcu drug la gong ma gong chen gyi dbang /
bcu bdun la rdo rje slob dpon bdag po chen po'i dbang bcas rdzogs par bstsal zhing tshogs kyi 'khor lo tshim pa drug ldan du rol te dang bo'i sangs rgyas dpal dus kyi 'khor lo'i lam bzang nyams pa med pa'i bka' drin mdzad /
bde thang sprul skus zhus ngor gung thang 'jam pa'i dbyangs bstan pa'i sgron me'i gsung 'bum bka' rgya ma dang bcas pa'i lung dgyes bzhin bstsal /
zla ba drug pa'i tshes nyer gsum nas ni gu'i chos drug gi khrid sogs bka' chos mang bo gnang /
zla ba dgu ba'i tshes bzhi nas ma Ni bka' 'bum gyi lung bstsal /
lo de'i zla ba bdun pa'i tshes brgyad kyi nyin smon lam chen mo'i skabs tshogs chen 'du khang gi rgya mthongs su bkram rgyu'i tsong kha brgyad cu'i zhal thang bcu gsum dang kun mkhyen gong mas chos 'brel gsan yul gyi bla ma rnams kyi zhal thang sogs mang bo 'ur zing skabs gtor brlag byas pas lo shas shul stong bar lus kyang thams cad kyis ci mi snyam par bzhag pa thugs kyis ma bzod nas thang ka re la rgya dngul rdo tshad re re'i yon byas te thang ka che legs bco lnga rgya mthongs su bzhag go / /
smras pa /
mkhyen brtse'i sprin rim ba gam stug po las / /
chos nyid bden pa'i char chen phab pa des / /
gdul bya'i lung rtogs myu gu rab rgyas nas / /
sa lam rtogs pa'i snye ma g.yur du za / /
mi bsrun brlang spyod me chen 'khrigs pa la / /
thugs rje byin rlabs 'gog med bden stobs dang / /
gang 'tsham thabs mkhas 'phrul gyi sprang char gyis / /
lhag med gzhil ba'i bka' drin bsam las 'das / /
phyogs med gser ldan bu mo'i lto ba ru / /
zhabs sen dbang gi rgyal bo'i zlos gar gyis / /
shis par bgyis shing chos nor char phab pa'i / /
snyan pa lha yi rol mo chad pa med / /
byin rlabs 'od 'bar sku gsung thugs kyi rten / /
mthong thos dran pas nyon mongs nad sel sman / /
gang la gang 'tsham dus su bzhengs bkod pa'i / /
sku drin gzhal byed dngos po srid 'dir dben / /
zhes bla go rdo rje 'chang zhes yongs su grags pa rje btsun 'jigs med 'phrin las rgya mtsho dpal bzang bo'i rnam par thar ba dad pa'i padmo bzhad pa'i bden gtam nyi ma gzhon nu zhes bya ba las dam chos 'chad spel dang mnyam du thabs mkhas 'phrul gyis dgon sde bde 'jags mdzad pa sogs kyi sarga ste bcu ba'o / /
kun mkhyen sku phreng lnga ba gong sa skyabs mgon mchog gi gtsug gi nor bur gyur pa sogs kyi sarga /
'jigs mdzad rdo rje'i rim gnyis rtse brgya yis / /
bdud tshogs lhag med bcom pa'i dpa' bo che / /
bka' 'phrin cha shas res kyang las kun 'grub / /
gdul bya rgya mtsho'i mgon der phyag bgyid do / /
slar yang nyal 'gro'i rgyun bzhin mdo sngags kyi / /
chos 'khor rtsibs stong ldan pa'i 'khor shugs kyis / /
thub bstan gling bzhir dbang bsgyur byung ba dag /
ro 'dzin don yod bya phyir gleng bar bya / /
de yang bzhi brgya ba las /
thub rnams sdig pa chu yis mi 'khru zhing / /
'gro ba'i sdug bsngal phyag gis mi sel la / /
nyid kyi rtogs pa gzhan la 'pho min te / /
chos nyid bden pa bstan pas grol bar mdzad / /
ces gsungs pa ltar 'gro ba'i sdug bsngal sel byed kyi thabs dam pa ni dam pa'i chos ston pa kho na yin pas bla ma bdag nyid chen po 'di bas kyang sngar bzhin dal 'gro'i rgyun bzhin chad pa med par chos ston pa gtso bor mdzad pa ni /
dgung grangs nga bdun pa rab tshes chu pho khyi'i lo'i zla ba dang bo'i tshes drug nas bde mchog rgyud dang sbas don kun gsal sbrags pa'i bshad lung dang lam rim 'jam dpal zhal lung gi khrid sogs rgya cher gnang /
hor gtsang gser khri sprul ba'i sku rin po ches zhus ngor rje tsong kha ba chen po'i gsung 'bum cha tshang /
lam rim chen mo dang sngags rim chen mo'i bshad lung bcas bstsal /
zla ba lnga ba'i tshes brgyad nas sta gon dang bcas gsang 'dus 'jam rdor /
'jig rten dbang phyug bde mchog dril bu phyi dkyil nang dkyil gnyis /
nag po spyod pa /
ngam rdzong snyan brgyud /
kun rig rnam snang mngon byang /
thub pa dam tshig gsum bkod sogs kyi dbang gnang /
zla ba drug pa'i tshes nas rgyal tshab rin po che dang /
mkhas grub rin po che'i gsung 'bum gyi lung /
zla ba bdun pa'i tshes bcu nas phyag mdzod mkhan sprul gyis zhus ngor bka' gdams pha chos bu chos kyi lung gnang /
zla mjug tu 'jam dbyangs bla ma gung thang rin po che'i zhal snga las dben sa lugs kyi gcod dbang /
pu n+yai shri'i lugs kyi gcod dbang /
mkhas grub rin po che'i gsung bka' rgya ma yongs rdzogs /
rgyal dbang lnga ba chen mo'i lam khrid 'jam dpal zhal lung gi lung bcas gsan bzhes mdzad /
zla ba brgyad pa'i tshes bzhi nas gdugs dkar lha mang gi dbang gnang /
sgrol dkar rjes gnang thun mong ma yin pa sogs dang /
nyer bdun nas dben sa bka' 'bum gyi lung yongs rdzogs bstsal /
zla ba dgu ba'i tshes nas khong rang nyid kyi skyed ma 'chi ba la phyogs pa ngo 'phrad pa'i ched kwa ring du phyag phebs gnang /
dgon de'i 'du khang gsar bzhengs la rab gnas dang /
bis mdo'i dgon par dge bshes bstan pa tshang gi gzim khang nas tshogs yongs la lam rim bsdus don gyi khrid /
byin rlabs spungs zhus kyi lung sogs gnang /
dkyil 'khor dgon du spyi khang bskyar gso grub pa dang dus 'grig pas srung ma'i sku brnyan la rab gnas gter 'bul sogs gnang /
byes lha bab dus chen la skyed ma ma 'tsho bas byams sku khong dang tshad mnyam pa'i gtsos gos thang /
de nas bzung lo bstar chags su nyin gcig la byams smon stong phrag re khong nyid kyi skyed ma'i dge rtsar 'don rgyun gyi thebs su khron nyis brgya sogs gnang 'jog mdzad /
\u0f38gong sa mchog sprul rin po che smon lam steng gsung chos kyi thog mar byon rgyur gsung bshad gsar bsgrigs byas pa la khong yongs 'dzin grags pa rin po che nyid mkhas pa'i mkhas pa chen po yin yang de'i nang gi phar phyin gyi bshad pa dor te shul du gzhan zhig dris pas rten 'brel cung 'dzol /
dgung grangs nga brgyad pa rab tshes chu mo phag gi lo'i zla ba dang bo'i tshes bdun nas sngags rim chen mo'i bshad lung /
gsang 'dus bde mchog 'jigs byed lha bcu gsum ma /
'khor chen /
kyai rdor rnams kyi dbang gnang /
zla ba gnyis pa'i tshes brgyad la yongs 'dzin dang yab sogs kyis skyabs mgon rin po cher bka' chos 'bul dgos kyi snyan gsan 'bul bar byon par lam du 'du khang chen mor gzhan zhig gis sku dkar phul ba dang dus mtshungs pas rten 'brel legs tshogs che ba byung /
nang du phebs nas yongs 'dzin tshang dang yab rnams gnyis nas de skor gyi zhu ba nan tan che ba la brten nas khong gis kyang zhal gyis bzhes dgos byung /
gnyis pa'i bcu gcig la bla brang nang du phebs te byin rlabs spungs zhus kyi bshad lung dang /
brgyad stong ba'i lung gi dbu btsugs /
sku gsung thugs rten lha dar dkar ser zung bcas dbang lung rjes gsum sogs chos rgyun yongs rdzogs kyi bka' drin skyong dgos zhes zhu ba nan cher mdzad /
khong gis slar lha dar dkar bo dri bral srid du ring ba zhig sku zhabs rin po che'i phyag tu phul te zhabs pad brtan cing sku phreng gong ma rnams kyi mdzad pa ji lta ba gnang dgos shing /
bka' chos 'bul ba la gegs med lhun 'grub 'ong ba'i skyabs 'jug nyid kyi thugs la 'dzin dgos /
nyid kyi thugs la bzung na kho bo nas dka' tshegs la mi 'dzem par rang la rgyun gang yod dang gzhan las nyan dgos rnams nyan te 'bul rtsis byed bsam pas mthar phyin pa zhig thugs nas 'dor med mkhyen zhes zhu ba phul /
tshes bco lnga la brgyad stong ba'i mjug grub nas bcu drug la tshe mdo /
mdo sdud pa /
spyod 'jug 'jam dpal mtshan brjod rnams kyi lung gnang /
bcu bdun bco brgyad gnyis la lam rim bsdus don gyi bshad lung zhib rgyas gnang /
de nas nyin bdun la byang chub lam rim chung du'i bshad lung gnang /
nyer drug la lam rim chen mo'i bshad lung gi dbu btsugs te rdzogs par gnang /
zla ba bzhi ba'i tshes gcig nas 'bum ston jo khang nas skyabs mgon rin po cher rje btsun 'jam pa'i dbyangs kyis chos kyi rgyal bo tsong kha ba chen po la dngos su gsungs pa'i 'jam lugs tshe dpag med lha lnga'i rjes gnang bstsal zhing /
de nas rim par rigs gsum spyi sgrub kyi rjes gnang dang 'jam dbyangs chos skor las byung ba'i rjes gnang yongs rdzogs /
sa skya'i gser chos bcu gsum gyi byin rlabs dang rjes gnang skor yongs rdzogs /
klu ba'i gser chos su grags pa seng+ge'i sgra'i ngag grol gyi gdams pa'i lung dang bcas pa /
jo lugs sgrol ma nyer gcig gi rjes gnang nyer gnyis /
sgrub thabs rin 'byung gi rjes gnang yongs rdzogs /
zur bka' thor bu'i skor la sman bla mtho brtsegs /
klu dbang rgyal bo gtso 'khor lnga /
sa lugs 'jam dbyangs dmar ser /
sgeg rdor lugs kyi 'jam dbyangs dkar bo /
gtsug tor rnam rgyal lha dgu /
dbyangs can ma dkar mo /
sgra tshad pa'i lugs kyi dbyangs can ma dkar mo thun mong ma yin pa /
dbyangs can ma dmar mo phyag gnyis ma /
spyan ras gzigs phyag bzhi ba /
dpal mo'i lugs kyi bcu gcig zhal /
sgrol ma nyer gcig phyogs bsdebs /
seng ldeng nags sgrol /
sgrol dkar yid bzhin 'khor lo bka' bab dgu ldan /
sgrol dkar rjes gnang thun mong ma yin pa rigs bdag la brten nas tshe yar ba 'gug pa sogs kyi dmigs pa dang bcas pa /
lha mo shra ma Ni'i rjes gnang bum chog la brten pa /
pa ri lugs kyi rdo rje rnam 'joms ljang sngon gtso rkyang /
sa lugs kyi khro bo rme brtsegs dud kha zhal gsum phyag drug pa /
phyag rdor gtum po khyung lnga /
rdo rje khyung khra /
mkha' lding gser mig 'khyil ba 'byung bo 'ur 'ded /
khyung nag me'i spu gri /
'jam dpal nA ga rak+sha /
lha mo 'od zer can ma gtso rkyang /
jo lugs 'dzam dkar lha lnga /
rnal 'byor rgyud kyi rdor sems yab rkyang dang /
bla med lugs kyi rdor sems yab yum bde gsang 'jigs gsum dang mkha' spyod ma'i sngags btu /
'jigs byed zhal phyag yongs rdzogs dang phyag gnyis pa ma he la zhon pa /
'jigs byed dmar bo mda' 'gengs /
phyag rdor 'khor chen /
rta mgrin gsang sgrub /
seng gdong gtso 'khor gsum /
lho brag bka' 'bum las byung ba'i rjes gnang yongs rdzogs /
mgon po'i bka' chen bcu gsum snying zhugs rigs gtad dang bcas pa /
chos rgyal phyi nang gsang gsum gyi rjes gnang /
yang gsang dug ri nag po /
rnam sras bka' bco lnga /
zhal rnam 'gyur bcu bdun /
'di'i bram ze nag po mngags gtad kyi skabs dpal mgon zhal bzhi ba'i brnyan thang byin can zhig dang ral gri zhig skyabs mgon mchog la dngos su gtad de chos skyong khyad par can 'di nyid bstan pa srung ba'i bka' sdod dang pho nya las mkhan du bka' bsgo zil che ba zhig gnang /
'dod khams dbang phyug dmag zor rgyal mo /
dur khrod bdag po yab yum /
dregs pa lcam sring dang sku lnga'i srog gtad /
gnod sbyin tse'u dmar gyi srog gtad /
dam can seng zhon dang ra zhon gnyis kyi srog gtad /
thams cad kyi mjug tu gur gyi mgon po khro bcus bskor ba rdo rje brag rdzong ma'i rjes gnang phul te zhal nas /
dpon slob sde bcas lha 'di'i mi shigs rdo rje'i gur khang du btsud de phyi nang gi bar chad gang gis kyang mi tshugs pa'i rten 'brel lta bur lo 'di'i bka' chos kyi mjug sdud byas pa yin gsungs /
'di dag gi skabs chos skyong la bka' bsgo tshul mi 'dra ba mang du mdzad cing khyad par zhal gyi skabs su gtso gtor gshegs gsol ma gnang bar skyabs mgon nyid la gnang /
khong rang nyid kyi thugs dam gyi rten zhal gyi bris thang yum bzhi sogs 'khor gyis bskor ba gnang ste 'bral med byed dgos gsung ba dang /
skyabs mgon sku gong ma'i zhal gyi srog 'khor kyang 'bral med byed dgos tshul gsungs /
'di yan skyabs mgon mchog la rjes gnang lnga brgyar nye ba phul zin /
dgu ba'i nyer gnyis la skyabs mgon mchog la dge tshul gyi sdom pa phul zhing de 'phral rjes mdzad pa'i dge tshul gyi bslab bya gnam rtse lding ma'i lung gnang /
'dul ba mdo rtsa'i glegs bam dang lha dar ser bo srid du ring ba bcas 'bul gnang mdzad de snyan bskul zhus so / /
smras pa /
tshogs gnyis rin chen sna tshogs las grub pa'i / /
gsang gsum rin chen mdzod kyi sgo phyes te / /
mdo sngags thang mar brdal ba'i dga' ston la / /
ris med skal ldan pad mtshor ngang mo bzhin / /
khyad par rgya bod paN chen mkhas kun la / /
'gran bzod mkhas grub kun mkhyen chen po yi / /
yang sprul lha mi'i gtsug rgyan skyabs mgon mchog /
'jam dbyangs ye shes bstan pa'i rgyal mtshan gyis / /
gtsug gi nor bur bsten pa'i dga' ston la / /
phyogs bcu'i sangs rgyas byang sems kun 'dus nas / /
da ni dam chos nyi ma shar ro zhes / /
bstod bsngags rol mo'i sgra yis 'jig rten khyab / /
byang phyogs rmugs 'dzin dbang bo'i mdzod chen la / /
'khu ba'i thugs mdzod gdams pa'i gter mdzod las / /
rgyu 'bras theg pa'i dam chos rin chen char / /
lhug par bstsal bas rdzogs ldan gsar ba bskrun / /
ces bla go rdo rje 'chang zhes yongs su grags pa rje btsun 'jigs med 'phrin las rgya mtsho dpal bzang bo'i rnam par thar ba dad pa'i padmo bzhad pa'i bden gtam nyi ma gzhon nu zhes bya ba las kun mkhyen sku phreng lnga ba gong sa skyabs mgon mchog gi gtsug gi nor bur gyur pa sogs kyi sarga ste bcu gcig pa'o / /
gong sa skyabs mgon mchog sogs snod ldan gyi gdul bya rnams la dbang lung man ngag gi char phab cing phyogs ris med du zhabs kyis bcags ste chos dang zang zing gi char phab pa'i sarga /
'khor ba'i 'dam du bying ba'i skye 'gro dag /
'jigs med skam sar 'dren pa'i 'phrin las kyis / /
rgya mtsho'i gos can khyab pa'i zhabs skyes rdul / /
bla med byang chub bar du spyi bor bsten / /
dza hu'i bu mo'i rgyun la 'khu ba yi / /
chad med rgyu 'bras theg pa'i chos rgyun gyis / /
thub bstan rgya mtsho gsos pa'i byung ba dag /
brjod pa'i ngag gi rol mo slar yang dkrol / /
de nas dgung grangs nga dgu ba rab tshes shing pho byi ba'i lo la kyai rdor grwa tshang gsang sngags dar rgyas gling gi 'dus spyis zhus ngor dpal kyai rdo rje lha dgu /
gsang ba'i bdag po 'khor lo chen po bco brgyad /
rnam 'byor nam mkha' rnams kyi dbang bzhi yongs su rdzogs pa bstsal ba dang /
de dag gi cho ga bdag mdun bum pa bdag 'jug smon lam shis brjod bcas /
tshogs 'don gyi skor lung rgyun gang yod rnams dang /
khyab bdag stag phu ba'i lugs kyi sgrol ma phyi nang gi dbang grwa tshang de ka'i tshogs yongs la bstsal /
dpal ldan smad rgyud grwa tshang gi 'dus spyi nas zhus ngor dpal gsang ba 'dus pa 'phags lugs lha so gnyis pa /
rdo rje 'jigs byed lha bcu gsum ma /
'khor lo bde mchog lU i pa lha re gnyis pa rnams kyi dbang dang /
bde gsang 'jigs gsum gyi cho ga'i lung bcas gnang /
bzhi ba'i tshes gcig nas nyin bcu gsum ring la byang chub lam gyi rim pa'i dmar khrid thams cad mkhyen par bgrod pa'i bde lam gyi khrid rgyas pa'i phyag srol ltar nyin rer bshad pa lan gsum re dang phyi nyin snga ma'i bshad pa mdor bsdus bcas bzhi bshad kyi tshul dang de yang nyin dang bo bcu gnyis la yongs 'dzin rin po che dang /
gung thang 'jam pa'i dbyangs kyi gsung rgyun ltar thog mar tshigs bcad re gnang zhing nyin tha ma'i nyin bla ma byams pa rin po che dang kun mkhyen 'jigs med dbang bo'i phyag bzhes ltar gnang /
de'i rgyu mtshan yang phyis su lam khrid rgyas pa dka' dgongs nas de ltar gsungs skabs zin bris byed mkhan yang 'ga' re byung /
ston dus byang rgyud nas slar ri khrod dbang bo ma the si grags pa rgya mtsho khu dbon gnyis 'byor te sngar nas nan bskul byas yod pa ltar mi tra brgya rtsa'i dbang dgos zhes nan che bar brten thag ring nas ched gnyer gyis 'ongs pa sogs la dgongs te khong khu dbon gnyis dang mchod dpon 'jigs med gsum sogs la grub pa'i dbang phyug mi tra dzo ki'i lugs kyi dbang chen drug cu re drug nyin nyer lnga'i bar rdzogs par byas shing de skabs kyang sla chos gtan nas ma gnang bar bshad pa gang rgyas rgyas dang phyag len gang zhib zhib kyis gnang ba'i zin bris gzhan gyis byas pa'ang yod 'dug go / /
de min lo 'di'i rnam thar gyi sa bon brtsad ma chod /
dgung grangs drug cu ba rab tshes shing mo glang gi lo'i zla ba lnga ba'i tshes gsum nas bde thang mkhan rin po che'i sprul skus zhus ngor hor gtsang khri chen sprul ba'i sku rin po che'i gtsos nyung 'dus la be'u bum sngon po rtsa 'grel /
dpe chos rtsa 'grel /
chig lab ring mo mi chos gnad kyi 'phreng ba /
tho chos dang ang yig bdun cu ba /
ri khrod skal ldan sgron me /
ding ri brgyad cu ba /
blo sbyong snyan brgyud chen mo rnams kyi lung dgyes bzhin du bstsal te skyabs mgon gong ma nas rang re'i dgon 'dir bka' gdams gong ma rnams kyi gsung gi skor gyi 'chad nyan re yod na bzang zhes bka' phebs yod tshul bcas gsungs /
ston mjug hor gtsang mtsho khar gdan drangs pa ltar phebs te zhag shas der bzhugs nas hor gtsang dgon gsar du phebs te bla ma lnga bcu ba /
bka' pod lnga'i rtsa ba /
grub mtha' rtsa ba /
bse bsdus grwa /
byang chub lam sgron /
spyod 'jug chen mo /
rgyal sras lag len /
'jigs byed kyi rgyud rtogs bdun dang rtogs gsum gnyis /
smyung gnas cho ga sman byin rlabs /
rten 'brel bstod pa /
tshe gcig nyams len /
sham+b+ha la'i smon lam /
yon sbyong gi cho ga tshul khrims rnam dag gi gzungs 'don thabs /
tsha gsur /
sman byin rlabs /
ltung bshags /
spyi bshags /
dge slong gi phyir bcos /
byams smon /
gsang 'dus smon lam /
thu'u bkwan rta mgrin gtor bzlog bstod sprin rgya mtsho /
bstan 'bar ma dang /
dge ldan bstan 'bar ma /
lam rim 'jam dpal zhal lung gi khrid /
gtor ma brgya rtsa'i khrid /
nyung 'dus la lha mo'i gtor chen gyi lung /
'jigs byed bsnyen chen gyi skor /
'jam bstod gang blo ma /
dbyangs can ma'i bstod pa /
nyi gzhon 'char kha ma /
lam gtso /
seng gdong ma /
sher snying sogs lung phran mang bo dang /
rdo rje 'jigs byed dpa' bo gcig pa /
gsang 'dus /
bde mchog thugs rje chen po rgyal ba rgya mtsho rnams kyi dbang /
mkha' spyod ma'i byin rlabs rta mgrin gsang sgrub /
'od zer can ma /
lo gyon ma /
gdugs dkar sgrol dkar /
sgrol ljang /
gtsug tor rnam rgyal ma /
rig byed ma /
seng gdong ma /
mgon po phyag drug pa /
chos rgyal phyi nang gnyis /
zhal bzhi ba /
lha mo /
rnam sras /
lcam sring /
dam can rnams kyi rjes gnang bcas chos bka' mang du bstsal te dgu ba'i nyi shu la gdan sar phebs 'phral dga' ldan lha brgya ma /
rje nyid kyi gsung gi sgrol dkar bstod pa ut+pal 'od kyi lcags kyu rnams kyi lung dang de ltar mkha' dbyings ma'i lung /
dbyangs can ma'i las tshogs kyi khrid /
zhal gdams bdud rtsi'i rdzing bu'i steng nas sbyin sreg gi khrid /
'jam dkar las tshogs kyi khrid /
thugs rje chen po bcu gcig zhal kyi dbang /
seng+ge'i sgra /
'jam dbyangs dkar bo /
dbyangs can dkar mo gsum kyi rjes gnang rnams bstsal /
dgung grangs re gcig pa rab tshes kyi mjug zad pa me pho stag gi lo'i hor zla dang bo'i tshes lnga nas paN chen bstan pa'i nyi ma'i gsung 'bum gyi lung /
tshe dbang 'chi med rdo rje'i srog shing /
rab gnas dang ngag byin rlabs /
thun drug rnal 'byor /
klu'i bum gter rnams kyi khrid /
zla gnyis pa'i tshes bco lnga la bde thang sprul ba'i sku rin po che sogs la bsnyen rdzogs kyi sdom pa bstsal te sprul ba'i sku rin po che nyid la rje nyid kyi bzhugs gding gnang ste bstan 'gro'i don byed dgos kyi bka' phabs /
nyi shu tham pa'i nyin se chang bkra shis dar rgyas gling gis gdan zhus ltar phebs nas thog mar thams cad la tshigs snga phyi'i bslab pa gzhi sgrub byas te nyer dgu'i nyin dus 'brel gso sbyong du phebs nas mdo gsungs /
de skabs than pas gdung ba la dus 'khor sa chog byas pa'i nub kha ba chen po babs pas khong tshor dga' dad lhag par 'phel /
de nas rdi tsha'i dge bshes grags can tsho byon pa dang /
lwa mo nas kyang grwa ba mang drags phebs pa sogs gzhi byes kyi tshogs pa kun la bde lam gyi khrid /
skyabs 'gro dang dga' ldan lha brgya ma'i khrid /
sta gon sngon du 'gro ba'i 'jigs byed gnyis /
kun rig mngon byang /
thugs rje chen po /
gcod dbang /
mgon chos lha mo gsum /
dur bdag sogs kyi rjes gnang /
theg chen gso sbyong sogs chos bka' du ma gnang /
sgom grwar phebs te dril bu lus dkyil gyi dbang gsung bshad zab cing rgya che ba dang bcas bstsal /
rdul tshon grub kyi bar nyin re bzhin chos thun re ma chad par gnang /
rnam snang mngon byang gi dkyil 'khor sgrub mchod gsar tshugs gnang ste thebs su tho'u khron brgyad brgya sbyor 'jags gnang /
bcu gsum la nang gi bdag 'jug bcu bzhi la sta gon /
nag nya la byis pa ltar 'jug pa'i dbang bdun /
bcu drug bcu bdun gnyis la gong ma gong chen dang rdo rje slob dpon bdag po chen po'i dbang bcas yongs rdzogs bstsal te kla klo'i sde tshogs zil gyis gnon pa'i rten 'brel du lcog dar 'dzugs pa sogs kyi bkod khyab gnang ste dbang 'di lo rjes mar bskur rgyur song na rigs ldan rgyal bo ma 'gag pa chos kyi rgyal srid du dbang bskur ba dang dus mtshungs pas shin tu legs kyang stabs cung zhig ma 'grig gsungs /
de skabs lwa mo'i zhabs drung dkar bo nas kyang ri khrod dbang bo grags pa dar rgyas brgyud de lwa mo bde chen phyogs su gdan 'dren dang bka' chos mang bo dgos tshul nang mdzod che legs srid du ring ba bcas snyan gsan phul bar thugs dgyes pa'i nyams dang bcas phyis bka' bzhin sgrub chog pa'i gsung lan zhib rgyas bstsal /
rdo sbis dgon grong thun mong nas gdan 'dren nan cher byas kyang zhal bzhes ma mdzad par phebs skyel du ma dang bcas bco brgyad la slar gdan sar 'byor te bsgrub bya 'ga' la bsnyen rdzogs gnang /
zla ba lnga ba'i tshes bzhi nas rten 'brel bstod pa'i bshad lung /
paN chen blo bzang chos rgyan gyi gsung 'bum /
bde lam dang gzungs 'jug rab gnas rnams kyi khrid /
skal ldan mgur ma'i lung /
zla ba drug pa'i tshes nas byams chos sde lnga /
thar chen /
rigs tshogs drug rdo rje tshig sbram gyi bshad lung /
grub mtha' chen mo rtsa 'grel gyi bshad lung /
sman pa grwa tshang la rta mgrin padma gar dbang /
rta mgrin gsang sgrub /
sman bla lha nga gcig mi 'khrugs pa lha dgu rnams kyi dbang dang mgon po bar chad kun sel /
rnam sras ser chen gong gnon dang bcas pa'i rjes gnang /
bdun pa'i tshes nas 'dul ba mdo rtsa /
mdzod rtsa /
'jigs byed dpa' cig gi cho ga smon shis bcas /
kun mkhyen gsung 'bum /
rnam 'grel rtsa ba /
brgyad pa'i tshes nas gser 'od kyi lung /
rim lnga gsal sgron gyi bshad lung /
lam gtso'i bshad lung /
tshe dbang 'chi med rdo rje'i srog shing /
bde mchog lo hu ba'i dbang /
gsang bde 'jigs gsum gyi sngags btu /
mkha' spyod sngags btu /
byin rlabs chos nyid ngo sprod /
drag po sum dril gyi rjes gnang /
dgu ba'i tshes brgyad nas rje dge 'dun grub kyi gsung 'bum /
bde mchog rab 'byams kyi dkyil 'khor bcu bdun /
gur mgon lha brgyad ma sogs dkyil 'khor lnga'i dbang /
bcu ba'i tshes nas lam rim bsdus don gyi bshad lung /
lam gtso'i bshad lung /
yon tan gzhi gyur ma'i bshad lung /
dga' ldan lha brgya ma dang gtor ma brgya rtsa'i khrid /
kyai rdor lha dgu dang rnam snang mngon byang gi dbang /
'jigs byed bcu gsum ma'i dbang /
khyung khra dang khyung nag gi rjes gnang /
bsdus grwa'i mtha' dpyod /
mkha' spyod ma'i bskyed rdzogs stag phu'i gsung dang /
zhi sprul 'phags pa dge legs rgyal mtshan gyi mdzad pa /
dpe chos rtsa 'grel /
man ngag rin chen spungs pa /
shar ba'i lam rim sogs kyi lung yang bstsal to / /
dgung grangs re gnyis pa rab rgyal me mo yos bu'i lo'i hor zla dang bo'i tshes nas lwa mo gong mas zhus ngor 'dul 'dzin grags pa rgyal mtshan gyi gsung 'bum /
rgyal sras thogs med pa'i gsung 'bum /
'jam dbyangs bde ba'i rdo rje'i gsung 'bum /
blo sbyong brgya rtsa /
skyabs 'gro /
rdor sems sgom bzlas /
maN+Dal gsum gyi khrid /
snang mdzad bsrung ba'i 'jigs byed bcu gsum ma'i sgrub thabs rdo rje'i 'od dang de'i dkyil chog rnams te le tshan drug gi lung /
yi ge bzhi ba'i bsad bzlog gi khrid /
rigs gsum spyi sgrub kyi rjes gnang /
rta mgrin gsang sgrub /
gser chos bcu gsum /
zhal rnam 'gyur bcu bdun /
bde gsang 'jigs gsum gyi sngags btu /
'jam dkar shes rab blo 'phel /
gur brag rdzong ma'i rjes gnang /
jo bo'i rnam thar chos kyi 'byung gnas /
'dus pa mi bskyod pa'i dbang /
sman gyi rgyun chung gsum /
r+wa pod /
dpal pod /
zla ba gnyis pa'i nyi shu nas bde mchog rab 'byams kyi dbang yongs rdzogs /
'ga' dag tshang gis zhus ngor bram ze mchog sred nas brgyud pa'i mgon po gri gug lha lnga /
mal gyi lha brgyad ma /
stag steng ba'i lha bcu gnyis ma /
gyi ljang lugs kyi lha bcu bdun ma rnams kyi dbang /
grub mtha' chen mo'i bshad lung /
'jam mgon shes rab rgya mtsho'i bka' 'bum dang rje tsong kha ba'i gsung 'bum /
brgyad stong ba /
thar mdo /
man ngag bka' rgya ma rnams kyi lung /
lam rim chung ngu'i bshad lung /
bde lam gyi khrid /
lam mchog snying bo'i bshad lung /
tshe gcig nyams len /
skyabs khrid /
gtor ma brgya rtsa dang bla mchod phyag chen sbrags pa'i khrid dang tshe dbang /
brgyad stong ba'i lung /
'jigs byed dpa' bo gcig pa'i dbang bstsal /
sa ga'i nya la bsgrub bya mang bo bsnyen par rdzogs /
bzhi ba'i nyer lnga nas zhwa dmar tshang dang bla ma dkar bo tshang rnam gnyis kyis zhus ngor rdo rje 'phreng ba'i dbang yongs rdzogs /
'jam dkar las tshogs dang dbyangs can ma'i las tshogs kyi khrid sogs dang /
drug pa'i tshes nas kyai rdor lha dgu /
dgra nag bcu gsum /
gshed dmar bcu gsum /
rdor dbyings rnams kyi dbang dang /
tshes bcu nas nyin nyer bdun la mi tra thun mong min pa'i dbang re drug gnang /
bdun pa'i mar ngor rgan gyar sa chu'i 'phrod rten du byon /
brag dkar dang khad nye bas gnas mjal du phebs /
gnas khang nas rdo kha shas bsnams 'ong ste lam bar du chu la steng gi 'dam bkrus pas nub mo mtshan lam du rdo de rnams bkrus pa'i 'dam phye rnams sangs rgyas byang sems kyi sku gzugs sha stag chu la g.yeng ba'i rmi ltas byung bas nangs par ma legs rdo dang steng gi 'dam thams cad lha'i sku yin 'dug snyam yid pham pa skyes zhes gsungs /
yang nub cig nyin mo char zim gyi rjes su sprin dkar shal shal mang bo rgyu ba mthong ba'i rkyen gyis mkha' la 'ja' 'od dwangs gsal gyi rang bzhin lha dang lha mo 'phan dang rgyal mtshan thogs pa mang bo shar phyogs su 'gro ba'i rjes na lab lung skyabs mgon red zer ba'i 'ja' 'od kyi rang bzhin dwangs gsal sgrib med la sku mdangs smug po /
gdong zor ba /
phyag g.yas kyis rang gi kha TwAM ka 'phan chung g.yer kha can zhig yod pa bsnams nas nam mkha' la shar du 'gro ba zhig rmis byung ste gnas byin rlabs che nges su 'dug kyang rang rgyud ngan pas gnas byin rlabs che ba'i dgos pa ma grub pa go lags zhes gsungs pa'i go don gong du bshad zin /
ston mjug lwa mo bde chen du phebs /
zhal nas 'gro dga' che ba min kyang zhabs drung rin po che sku bsnyun bzhin sku tshegs la ma 'dzem par phebs te gdan skyod kyi gsung phebs nan che ba dang /
nyid kyi sku don 'gang cher gtad pa sogs kyis bde chen chos gling ngam dge tshogs gling du bskyod ces gsungs pa ltar chibs bskyod skabs rje gser khang ba'i bzhugs gnas bkra shis chos lung ngam khri lung du grags pa'i gnas su lam rim chen mo'i bshad lung gi dbu btsugs /
phar phyin mtha' dpyod kyi dbu nas rtsi bzhag gnang rjes chos 'khor dang bsdus grwa'i dam bca' re btsugs /
ser 'phreng gi bsu ba dang bcas bde chen du phebs nas de phyogs ha cang dmu rgod pas grwa ba ser dmag tu 'gro ba sogs kyis thog mar nyin gsum gyi ring thams cad gzhi sgrub kyis bsnyen rdzogs su bkod de skyabs 'gro /
dga' ldan lha brgya ma /
snying bo don gsum /
bde lam dmar khrid /
yon tan gzhi gyur ma rnams kyi zab khrid /
don ldan tshang gis zhus ngor dbal mang rin po che'i gsung 'bum nang gi cha pod yongs rdzogs kyi lung gnang /
stag phu'i sgrol ma phyi nang gnyis kyi byin rlabs dang de'i las tshogs dang bcas pa'i lung /
rigs gsum spyi sgrub /
rta mgrin gsang sgrub /
mgon po /
chos rgyal /
lha mo /
zhal bzhi ba rnams kyi rjes gnang /
lta khrid dran pa bzhi ldan gyi khrid /
'jigs byed bsnyen chen gyi khrid sogs bstsal /
de'i yul mi rnams rang bzhin drang bas blo kha chos la phyogs pa mang bo byung gsungs /
de 'og sta gon sngon du btang nas 'jigs byed bcu gsum ma dang dpa' cig 'khor chen /
kun rig mi 'khrugs pa lha dgu /
bcu gcig zhal /
gdugs dkar lha mang sogs kyi dbang /
legs ldan mched gsum gyi rjes gnang byad grol dang bcas pa /
seng gdong ma gtso 'khor gsum dang sgrol dkar gyi rjes gnang /
rnam 'grel rtsa ba /
rgyan 'jug mdo rtsa rnams kyi lung /
gzhi gsum cho ga'i bshad lung /
lcang skya'i 'jigs byed bcu gsum ma'i cho ga rgyal dbang sman chog chen mo /
bla ma rin po che nyid kyi gsung gi gsang bdag dang 'brel ba'i bla ma'i rnal 'byor /
mi 'khrugs pa'i bla ma'i rnal 'byor /
'jigs byed bsam gtan bdag 'jug sogs lung mang bo gnang /
dngos 'bul dngul srang bzhi brgya dang gzhan dag gis kyang dngos 'bul mtho bas sngon bde chen dpon slob kyi chos thog cig yod pa phyis chad pa nyams gso'i phyir lo bstar chags su bzhi ba'i yar ngo la ltung bshags /
nyin re la mi re sa tshar lnga bcu re 'gro nges kyi bkas bcad gnang /
de ka'i thebs su dngul srang sum brgya sogs dngos po gang byung sbyor 'jags gnang /
hor zla bcu ba'i tshes la phyir btegs pa'i lam zhor la shing le khar phebs /
dus 'khor gsar 'dzugs kyi ched dngul srang drug cu dang /
khron nyis brgya dang ras sogs 'jog pa gnang /
de nas shel dgon du phebs gnas khang du mchod me brgya phul /
de nub nam gung ma lon tsam na gam 'khod grwa chung zhig ra bar phyin pa na gnas ri'i rtse nas 'ja' tshon nyis rim zhig khong rin po che bzhugs gnas kyi gzim khang steng du zug pa mthong ba bzhin ri khrod pa rnams kyis kyang mthong /
mkha' ngos 'ja' tshon dra ba 'od ljang khus khebs 'dug shel dgon nas phebs pa'i nangs par chibs thog nas nyi zla skar gsum khong rin po che nyid dang zhabs zhu thams cad kyis mthong /
khong gi zhal nas nyi zla skar gsum dus gcig la 'dzoms pa rten 'brel legs zhes gsungs /
de nas rim gyis phebs par sngar shel dgon gyi gnas ri nas 'ja' shar ba de khong rin po che'i phyi bzhin 'brang ste 'ong ba kun gyis mthong /
zhal nas da 'gror mi 'jug ka gsungs chibs las babs te de phyogs su phyag gnang zhing rkang brgyad sogs gsungs /
de skabs khong nyid kyi phyogs su gcig dang phar phyogs su gcig chad de cha gnyis su gyur /
de nas phebs par yang 'ja' gnyis mthud de sngar bzhin 'ongs pa sogs ltas ya mtshan bsam gyis mi khyab pa byung /
bcu bdun la phyir gdan sar 'byor /
rgyal mkhan sprul ba'i skus zhus ngor 'jigs byed bcu gsum ma'i dbang /
'khor chen dang rta mgrin gyi rjes gnang bstsal /
dgung grangs re gsum pa rab rgyal sa pho 'brug gi lo'i zla ba dang bo'i tshes brgyad la grub rgyal tshe dbang /
bde mchog dang rdo rje rnal 'byor ma'i sngags btu'i rjes gnang /
bcu bdun nas rgyal tshab thams cad mkhyen pa'i gsung 'bum dang mkhas grub thams cad mkhyen pa'i gsung 'bum gnyis kyi lung bstsal /
khros nag lha lnga'i dbang /
ma cig zhi drag gi byin rlabs /
sgrol dkar 'od zer drug sbrags /
'jam dkar thun mong ma yin pa /
thugs rje chen po bcu gcig zhal dang jo lugs sgrol ma nyer gcig rnams kyi rjes gnang /
lam rim nyams mgur gyi bshad lung /
zla ba gnyis pa'i nyer lnga la bde mchog lo hu ba'i dbang /
nyer bdun la tshe gcig nyams len gyi khrid /
gsum pa'i tshes la dus 'khor sdom chen gyi dbang bdun gong ma gong chen bcas /
gong ma'i dbang gi skor karma tshe dbang kun khyab kyi ngor sde dge si tu'i gsung gis zur sgron te dus 'khor che ba'i skabs su byung ba ltar byas /
'on kyang a mchog tshang nas dbang bdun las ma gnang bas 'di rtog bzor song e yod snyam gsungs /
bcu drug nyin gshed dmar lha lnga'i dbang /
'di la lnga ba chen mo'i dkyil chog yod mod kyang khri chen gung thang ba nas dpa' cig ltar gnang ba'i de bzhin byas /
bcu bdun la dam tshig rdo rje'i gsung steng nas thub pa chen po 'od zer dri med /
bco brgyad la gtsug tor dri med kyi rigs gtad /
zla ba bzhi ba'i tshes bco lnga la theg chen gso sbyong /
de nas lam rim mchan bzhi ma'i bshad lung /
lam gyi gtso bo rnam gsum gyi khrid /
'jam dbyangs bde ba'i rdo rje /
mergan bla ma /
dbal mang rin po che'i zhal shes rnams sbrags pa'i steng dga' ldan lha brgya ma'i gzab khrid rgyas pa /
dam tshig rdo rje'i bzlas pa /
za byed mkha' 'gro'i sbyin sreg blo sbyong don bdun ma dang tshigs brgyad ma rnams kyi khrid /
tshe gcig nyams len dang dge ldan bstan 'bar ma'i bshad lung /
bla mchod dang phyag chen sbrags pa'i khrid shin tu rgyas pa gnang /
lo 'dir bdun pa'i bcu gnyis la sta gon dang bcu gsum nas bla brang nang du mi tra brgya rtsa gnang ba dang don ldan gyis zhus ngor dbal mang cha pod ma gtogs gsung 'bum gzhan tshang ma'i lung gnang /
zla ba drug pa'i tshes gsum nas zhabs drung dung dkar gyis zhus ngor sgrub thabs rin 'byung gi rjes gnang lung bcas /
bdun pa'i tshes bcu nas sgrub thabs rgya mtsho'i rjes gnang brgya dang zhe brgyad lung bcas /
rigs gsum spyi sgrub kyi rjes gnang dang ba ri brgya rtsa'i rjes gnang don dgu lung bcas /
zla ba brgyad pa'i tshes gsum nas snar thang brgya rtsa lung bcas /
bcu gnyis la sman bla mtho brtsegs /
klu dbang rgyal bo'i rjes gnang /
chos spyod skal bzang mgrin rgyan gyi lung /
rigs gsum spyi sgrub kyi rjes gnang /
mkha' spyod ma'i sngags btu'i rjes gnang bstsal /
tshogs chen 'du khang gi rgya mthongs kyi logs ris thams cad tshwas zos te chud 'dza' ba kun sngon ma ji bzhin ras bris byas te legs mdzes su bsgrubs /
bla brang gnas chung btsan khang zhig gso'i rkyen gyis logs ris zhig pa la gyan thang gsum bzhag dgung grangs re bzhi ba rab rgyal sa mo sbrul gyi lo'i zla ba dang bo'i yar ngor grub rgyal tshe dbang /
lo snga ma'i sgrub thabs rin 'byung 'phro mi g.yo ba dkar bo /
seng gdong ma /
dmag zor ma gsum gyi rjes gnang thun mong ma yin pa dang sgrol dkar 'od zer drug sbrags /
'jigs byed sngags btu'i rjes gnang rnams zhabs drung dung dkar sogs la gnang /
mar ngor dur khrod pa dag po yab yum gyi rjes gnang /
sgrub thabs rnam dag gtsug tor ltar gyi seng ldeng nags sgrol gtso 'khor gsum gyi rjes gnang /
dga' ldan lha brgya ma dang gdugs dkar rgyal mtshan thod 'khor gyi khrid /
mi 'khrugs pa lha dgu /
thugs rje chen po bcu gcig zhal lha lnga /
'jigs byed bcu gsum ma rnams kyi dbang /
snga phyir skyabs 'gro /
ltung bshags dga' ldan lha brgya ma 'dod gsol bcas /
paN chen rin po che'i gsung gi lcam sring gtor bsngos dang yon tan mchog brnyes ma /
dmigs brtse ma'i las tshogs bcu gcig skyabs mchog 'jigs med dbang bo dang mdzod dge mkhas grub bstan 'dzin pa'i gsung gi sgrol dkar tshe sgrub /
bla ma rgyang 'bod /
bar do'i 'phrang sgrol /
lcang skya'i gsung gi bla mgon dbyer med kyi gsol 'debs /
thu'u bkwan gsung bag tse'i gtor chog gung thang gsung dpa' cig bdag 'jug stag phu'i sgrol ma'i las tshogs kyi khrid char 'beb dang bcas pa /
'grel ba don gsal /
yongs su grags pa'i smon lam lnga sogs kyi lung /
zla gsum pa'i tshes bzhi nas maN+Dal dang rdor sems sgom bzlas kyi khrid /
'jam dkar las tshogs dang byin rlabs spungs zhus kyi khrid sogs /
rgyal bo'i bka' 'bum dang bka' gdams pha chos bu chos kyi lung /
rim lnga gsal sgron gyi bshad lung /
blo sbyong nyi ma'i 'od zer steng nas blo sbyong don bdun ma'i khrid /
lcang skya'i khrid yig steng nas tshigs brgyad ma'i khrid /
'jigs byed zhal phyag yongs rdzogs yum bcas /
'khor chen dang rdo sems yab rkyang /
'od zer can ma rnams kyi rjes gnang /
bcu gcig zhal /
rnam snang mngon byang /
dpa' cig rnams kyi dbang /
lam rim myur lam gyi khrid dang rten 'brel bstod pa'i lung bshad bstsal /
zla lnga ba'i bcu gsum la 'bo r+wa'i sngon po thang du chibs bsgyur gnang nas tshogs mang la rgyan 'jug chos spyod sogs kyi lung gnang te chos dpal zhing du chibs bsgyur gnang nas der dga' ldan lha brgya ma'i khrid /
sta gon dang bcas te 'jigs byed zhe dgu ma /
ro langs brgyad skor /
gsang 'dus 'jam rdor /
'jig rten dbang phyug dril bu lha lnga dang lus dkyil gnyis /
nag po spyod pa /
spyod rgyud dkyil 'khor bcu gnyis /
mi 'khrugs pa lha bcu gsum ma rnams kyi dbang bstsal /
slar yang sta gon sngon du 'gro ba'i rdo rje 'phreng ba'i dbang yongs rdzogs /
'jigs byed gnyis /
'khor chen /
rta mgrin /
kun rig mngon byang /
bcu gcig zhal /
gdugs dkar /
sman bla /
mi 'khrugs pa lha dgu /
dam tshig gsum bkod rnams kyi dbang gnang /
g.yu thog yon tan mgon po phyi nang gsang gsum /
sgrol ma /
seng gdong ma /
legs ldan mched gsum /
dbyangs can ma /
mgon po phyag drug pa /
chos rgyal phyi nang gsang gsum gyi rjes gnang rnams gnang ste zhal nas dbang lung khrid man ngag snyan brgyud gang yod bum pa gang byo'i tshul du byas pa ni spyir deng dus chos la blo kha phyogs mkhan nyung /
chos kyi lad mo byed mkhan tsho yang byis pa'i rtsed mo 'dra ba mig 'khrid tsam las 'ga' yang rnam par dag pa'i chos rgyun kun la rtog dpyod byed mkhan dang bya sa'i yul gtan bral ba ma bzod pas yin gsungs /
jo'i khang sa la tha 'og chos rgyal mdun nas tshogs pa mang dang bcas gsol kha btang ste zan sgril bar dus 'khor grwa khang gi mdun la bab /
grol 'phral mar lam kun sa der 'khod 'dug pas thams cad lhan cig tu rgyun chags gsum pa bton nas shis brjod bstan 'bar mas gnang /
sa der gzigs pa dang mi zhig gi lag tu ze'u zhig thogs te 'ongs par ci yin gang la 'khyer rgyu zhes bka' 'dri gnang bas 'o ma yin rung khang la 'khyer rgyu yin zhus par thugs shin tu mnyes /
phyi nas zla skar bzang ba dang bstun a khu bsod nams sogs bzhi mgo dpon du bskos /
go yul ci tsam yong ba gzhal te blo ngor lon par byas /
khong rang nyid nas rgya dngul rdo tshad nyi shu lha khang bzhengs rgyu'i rgyur gnang ste rim gyis ser skya thams cad la de lugs bkod khyab gnang bas thams cad kyis khur len byas /
bdun pa'i tshes dgu la dus 'khor grwa gzhung nas gtor rgyag go yul mi 'dug ces gleng bas khong gis sa bskor te bstan /
bcu gcig la lto 'phye brtag bslang sogs dang bkra shis gso sbyong /
brgyad stong ba gsung sgrogs rnams byas /
dus 'khor sa gar byed bcug lcags pho rta dang lcags lug sa sprel ste lo gsum gyi ring la legs par grub /
rtsigs pa'i phyi ngos su yang sangs rgyas kyi sku sum stong lnga brgya /
de mtshungs ma Ni yig drug lany+tsha 'bur dod pa dang /
mda' yab kyi 'og tu bod khams yongs la chos kyi bka' drin che ba'i bla ma rnams dang chos rgyal mes dbon rnams ri mor bzhengs pa sogs phyi nang thams cad mdzes gyur mig gi bdud rtsir bskrun /
de nas grub rgyal lugs kyi tshe dbang gnang ste khri las thog pa bde thang mkhan sprul rin po che nas maN+Dal bshad pa mdzad /
dbyar gzhung gdan sar phebs 'phral dbal mang bka' rgya ma dang bcas gsung 'bum yongs rdzogs kyi lung gnang /
sngags rim chen mo'i bshad lung /
paN chen blo bzang chos kyi rgyal mtshan gyi gsung 'bum gyi lung /
tshe dbang 'chi med rdo rje'i srog shing /
rdor dbyings dbang /
mkha' spyod ma'i dbang /
srad rgyud lugs kyi bla ma'i rnal 'byor dga' ldan lha brgya ma'i khrid /
'jigs byed ser bo phyag na ku sha bsnams pa'i tshe khrid /
'jam dpal zhi drag gi bsrung ba dang tshe spel ba sogs kyi khrid /
gdugs dkar rgyal mtshan 'dzugs chog gi khrid /
nag po spyod pa'i bde mchog gi dbang sogs chos bka' mang bo bstsal /
lo 'dir gong sa skyabs mgon mchog la rdo rje 'phreng ba'i dbang gnang /
dgung grangs re lnga ba rab rgyal lcags pho rta'i lo'i hor zla dang bo'i tshes bco brgyad nas dmar mo skor gsum du grags pa mkha' spyod skor gsum gyi lung yongs rdzogs /
shar ba'i lam rim gyi lung /
nyer bzhi nas nyin bzhir bla mchod dang phyag chen sbrags pa'i khrid /
nyi ma sbas pa'i lugs kyi sgrol ma spyi sgrub /
jo lugs dzam dkar lha lnga /
gnod sbyin dregs pa lcam sring rnams kyi rjes gnang /
rta mgrin gsang sgrub /
dus 'khor sdom chen /
gtsug tor dri med /
'od zer dri med /
gshed dmar lha lnga rnams kyi dbang /
'grel ba don gsal /
lam khrid gser gyi yang zhun /
rgyal bo'i bka' 'bum /
mkha' spyod ma'i be'u bum /
mi la'i mgur 'bum sogs lung mang bo bstsal /
zla ba gnyis pa'i bcu gcig nas bka' bstan sogs sku gsung thugs rten bsam gyis mi khyab pa dang bcas chos dpal zhing du phyag phebs /
bde thang sprul ba'i sku rin po ches zhus ngor lha mo'i gtor bzlog dgra bgegs phye mar 'thag pa'i 'phrul 'khor zhes pa ljags rtsom mdzad de lung yang bstsal /
de nas bka' gdams pha chos bu chos /
bka' gdams gzhung drug rgyud gzhung /
khong rin po che nyid kyis brtsams pa'i 'jigs byed bsam gtan bdag 'jug sogs lung mang bo gnang /
dga' ldan lha brgya ma'i khrid /
sta gon dang bcas dus 'khor dbang yongs rdzogs /
phag mo lha bcu gsum gyi dbang /
rmog ri'i dgon pa'i ngor bde gsang 'jigs gsum gyi dbang /
kun rig gi dbang /
dpa' cig mgon chos sogs kyi rjes gnang /
sta gon dang bcas mi tra'i dbang yongs rdzogs gnang /
de nas chibs bsu dang bcas bde thang dgon du phebs /
lha khang 'du khang sogs kyi nang rten rnams la zhib mjal gnang nas sprul ba'i sku rin po che la phrug sogs kyi gnang cha'ang bstsal /
sprul ba'i sku rin po ches rgyal ba tshe mtha' yas pa'i li sku khyad 'phags dang kha dar dkar ser sogs dngos 'bul spus gtsang phul bar dgyes bzhes mdzad de nged lo drug cu rtsa lon pa la khyed kyis tshe dpag med kyi sku phul ba rten 'brel shin tu legs zhes zhal gsung phebs /
de nas chibs skyel dang bcas kha gya phyogs su phebs te dus 'khor dbang mo che gnang /
kha gya'i sgar sar /
mdzod dge sgar /
rgyal mkhar sgar sogs su 'gro don mtha' yas pa mdzad nas phyir chos dpal zhing du phebs /
skyabs 'gro'i khrid sogs dang rim lnga gsal sgron /
legs bshad snying bo /
gzhi gsum cho ga rnams kyi bshad lung bstsal /
rgyud pa grwa tshang la gnas brtan bcu drug gi zhal thang dang 'du khang gi logs ris zhig gso'i thebs su sgor mo sum brgya dang mar rgya ma sum brgya bcas gnang /
de nas phyir gdan sar phebs /
zla bdun pa'i bcu bdun nas tshogs chen khri las thog pa mi to sprul ba'i skus zhus ngor nyin drug la lam rim chen mo'i bshad lung /
pA rin tho yon sprul skus zhus ngor rgyal ba seng+ge nga ro'i lha khang nas sems bskyed mchod pa /
'grel ba bzhi sbrags kyi bshad lung bla ma rgyud mchod dang bcas pa /
rnam snang mngon byang gi dbang /
srad rgyud bla ma'i rnal 'byor gyi khrid smin rgyas /
gsang 'dus 'phags lugs dang 'jigs byed dpa' cig gi dbang /
bde lam gyi dmar khrid rgyas pa /
'jam dbyangs chos skor gyi rjes gnang yongs rdzogs /
dur bdag yab yum dang 'jigs byed zhal phyag yongs rdzogs yum bcas kyi rjes gnang dang de'i sngags btu /
'jam dkar 'brug zhon sogs kyi rjes gnang sogs mang bo bstsal to / /
'dir smras pa /
'dzad med nor bus gtams pa'i chu gter che / /
chu phran 'bum phrag btung bas ngoms med ltar / /
byams dang snying rje'i dbang gyur skyes bu che / /
'gro don dpag med 'grub kyang ngoms ma mchis / /
slar yang snying stobs go cha rab bgos te / /
'phrin las sde bzhi'i dpung gis dge legs dgra / /
rgud pa'i dpung tshogs ma lus lhag med du / /
bcom pa'i grags pas srid pa'i khyon kun 'gengs / /
chos dpal zhing dang bde chen chos sde sogs / /
ris med gnas la zhabs kyi ri mo bkod /
der gnas 'gro ba kun gyi shes rgyud la / /
thar ba'i sa bon bzhag pa'i dge mtshan rgyas / /
rgyu 'bras theg pa'i chos kyi char chen dang / /
nam mkha' mdzod kyi sgo 'phar yongs phyes te / /
chos dang zang zing sbyin pa'i char chen gyis / /
bstan 'gro bskyangs pa'i ngo mtshar dpag par dka' / /
zhes bla go rdo rje 'chang zhes yongs su grags pa rje btsun 'jigs med 'phrin las rgya mtsho dpal bzang bo'i rnam par thar ba dad pa'i padmo bzhad pa'i bden gtam nyi ma gzhon nu zhes bya ba las gong sa skyabs mgon mchog sogs snod ldan gyi gdul bya rnams la dbang lung man ngag gi char phab cing phyogs ris med du zhabs kyis bcag ste chos dang zang zing gi char phab pa'i sarga ste bcu gnyis pa'o / /
chos sde du mar zhabs bskyod de 'gro ba du ma dbugs dbyung zhing paN chen sku phreng dgu bas kyang zhabs la gtugs shing phan tshun dam chos gsan pa'i sarga /
'jigs chen dgra las rgyal ba'i dpa' skad kyis / /
mtha' med khyon kun 'gengs pa'i dpa' bo che / /
'phrin las 'od dkar rgya mtsho la 'khu ba'i / /
dpal ldan bla ma slar yang gtsug gis mchod / /
ji srid sems can khams rnams ma zad par / /
de srid 'phrin las lha chu'i rgyun bzhin du / /
'bab pa'i gsung gi mdzad pa mchog de yis / /
bstan 'gro bskyangs pa'i mdzad bzang brjod par bya / /
dgung grangs re drug pa rab rgyal lcags mo lug gi lo'i zla ba dang bo'i tshes bcu dgu nas sa lugs 'jam dbyangs dmar ser gyi rjes gnang /
rim lnga gsal sgron gyi bshad lung /
blo sbyong don bdun ma'i khrid rnams gnang /
zla ba gnyis pa'i tshes gnyis nas blo sbyong tshigs brgyad ma /
blo sbyong nyi ma'i 'od zer /
snying bo don gsum rnams kyi khrid /
lam rim bsdus don dang rten 'brel bstod pa'i bshad lung /
bcu gcig nas nyin bzhir gsang 'dus bskyed rim dngos grub rgya mtsho'i bshad lung /
de nas rim par thub pa dam tshig gsum bkod /
phyag rdor 'khor chen lha bco brgyad /
bde mchog nag po spyod pa lha re gnyis /
'jam rdor lha bcu dgu 'jig rten dbang phyug lha bcu dgu /
'di skabs bla ma byams pa rin po che'i 'jam rdor dbang chog gzhir byas kyang rdo rje slob dpon gyi dbang gi skabs slob ma rdo rje sems dpa' yum bcas su bskyed pa gnang /
kyai rdor lha dgu'i dbang bcas bstsal /
khong rin po che nyid kyi gsung rtsom phal cher gyi lung dang spyod 'jug 'grel ba lam bzang gsal ba'i rin chen sgron me'i bshad lung /
sde khri rin po che'i mchan dang sbrags nas lam rim chung ngu'i bshad lung /
zla ba lnga ba'i tshes bcu dgu nas nyin gnyis la lam rim glang smyon 'dul ba'i lcags kyu'i bshad lung /
'grel ba don gsal sdud pa dang sbyar ba dang phar phyin mchan 'grel rtsom 'phro'i bshad lung rnams gnang /
zla ba drug pa'i tshes gnyis nas legs bshad snying bo'i bshad lung /
bco lnga nas nyin dgur lam rim chen mo'i bshad lung gnang /
nyer lnga nas nyin gsum la rje'i bstod pa don ldan ma rtsa 'grel gyi bshad lung /
zla ba bdun pa'i bcu bdun nas nyin dgur grub mtha' chen mo rtsa 'grel gyi bshad lung /
nyer drug nas 'khor chen /
bde mchog dril bu lha lnga /
'jigs byed dpa' cig rnams kyi dbang /
zla ba dgu ba'i tshes bdun nas mthong brgyud zin bris steng nas rab gnas kyi khrid /
khrid yig rdo lag brgyud ma lag rjes dang bcas pa'i khrid /
skyabs 'gro /
dga' ldan lha brgya ma /
yon tan gzhir gyur ma sogs kyi khrid mang bo gnang ba dang dpa' bo g.yul 'jug ma'i 'pho khrid bcas gnang /
dgung grangs re bdun pa rab rgyal chu pho sprel gyi lo'i zla ba dang bo'i tshes bcu bdun nas 'jam pa'i dbyangs rje dkon mchog bstan pa'i sgron me'i gsung 'bum gyi lung gi dbu btsugs te lung skabs dang bstun nas gnang /
bar skab su bka' gdams thig le bcu drug gi dbang /
snying po don gsum gyi khrid sogs gnang nas bka' rgya ma dang bcas gsung 'bum yongs rdzogs kyi lung gi mjug zla ba gsum pa'i bco brgyad la grub /
bka' gdams gsung sgros thor bu'i lung yang bstsal /
nyer gnyis nas rgyo'i rgya'i kun spangs ri khrod pa rnams kyis zhus ngor gsang 'dus 'jam rdor /
nag po spyod pa'i lugs kyi bde mchog spyan ras gzigs rgyal ba rgya mtsho rnams kyi dbang /
'don cha'i skor bla ma byams pa rin po che'i 'jam rdor sgrub dkyil cha tshang /
'jam pa'i dbyangs bstan pa'i sgron me'i gsung gi bde mchog nag po spyod pa'i mngon rtogs /
rje zhang ston bstan pa rgya mtsho'i gsung gi nag po ba'i mdun skyed bum pa dbang chog dang bcas kyi lung sogs dang klu dbang rgyal bo gtso 'khor lnga'i rjes gnang bcas bstsal /
zla ba bzhi ba'i zla mjug tu rdo sbis phyogs su phebs /
nyer brgyad la sta gon sngon du btang ste rim par 'jigs byed dpa' cig dpa' mo'i lugs kyi thugs rje chen po bcu gcig zhal /
gdugs dkar lha bcu bdun ma dang lha mang ma gnyis /
rdo rje mi 'khrugs pa lha dgu /
kun rig sman bla /
rta mgrin gsang sgrub /
'jigs byed bcu gsum ma /
'dus pa 'phags lugs lha so gnyis /
mgon po gur lha brgyad rnams kyi dbang dang grub rgyal tshe dbang rnams bstsal /
rjes gnang gi rim pa yang rigs gsum spyi sgrub /
spyan ras gzigs phyag bzhi ba /
seng+ge'i sgra /
sgrol dkar bka' babs dgu ldan /
klu dbang rgyal bo /
dzam dkar 'brug zhon lha lnga /
'jigs byed dpa' cig yum bcas /
mgon po bar chad kun sel /
rnam sras ser chen lha dgu /
gur mgon /
zhal sgrub dus /
dam can srog gtad /
jo lugs sgrol ma nyer gcig gi rjes gnang bcas bstsal /
rdo sbis gzhung la gro 'jags drug nas 'jags brgya dang nyi shu rtsa dgu tho'u khron stong gnyis dang nyis brgya gnang ste mchod rten bzhengs rgyu'i bkod khyab zhib mol gnang ba dang rtog 'jug zhib mor gnang ste gang du bzhengs pa'i sar bkra shis gso sbyong gnang /
zla ba lnga ba'i mar ngor slar rang dgon du phebs pa'i lam zhor la brag dkar gnas mjal kyang gnang /
zla ba drug pa'i nyer dgu nas sbyin sreg dngos grub rgya mtsho'i bshad lung gnang /
zla ba brgyad pa'i tshes gnyis dang gsum la 'jigs byed zhe dgu ma dang ro langs brgyad skor gyi dbang /
tshes bzhi nas nyin bcu gnyis la rgyal mkhan sprul rin po ches zhus ngor sbyong rgyud dkyil 'khor bcu gnyis /
snur lugs rnam 'joms /
bcu gcig zhal /
mi 'khrugs pa lha bcu gsum /
gung thang khri chen mchog sprul rin po ches zhus ngor 'jigs byed dpa' bo gcig pa'i dbang sta gon dang bcas pa /
mgon po bar chad kun sel dang chos rgyal phyi nang gsang gsum gyi rjes gnang /
dgu ba'i tshes gnyis la gsang 'dus 'jig rten dbang phyug tshes gsum la phyag rdor 'khor chen /
tshes bzhi la 'jam dpal gsang ldan lha nga dgu rnams kyi dbang /
tshes lnga la dbyangs can ma dkar mo thun mong yin min gnyis kyi rjes gnang /
dbyangs can ma dmar mo'i rjes gnang yig rnying gi lung dang bcas pa /
tshes drug bdun brgyad rnams la rnam sras bka' bco lnga yongs rdzogs gnang /
bcu bzhi la bde mchog lU i pa lha re gnyis /
bco lnga la bde mchog dril bu lus dkyil /
bcu drug la bde mchog ngam rdzong snyan brgyud kyi dbang rnams dang /
bcu bdun nas nyin bdun la 'jigs byed bskyed rim chen mo rdzogs rim dang bcas pa'i bshad lung /
nyer gnyis la theg chen gso sbyong gi sdom lung gnang ba dang dbyangs can ma'i las tshogs kyi khrid dang sgrol dkar tshe khrid /
zla ba bcu ba'i tshes gcig la grub rgyal tshe dbang /
tshes drug nas sa skya'i gser chos bcu gsum 'dod rgyal gsang sngags sgra ma gtogs yongs rdzogs bstsal /
gzhan yang lo 'dir lho brag bka' 'bum gyi lung yang gnang /
zla ba bcu gcig pa'i tshes nas sbas don kun gsal gyi bshad lung gnang /
dgung grangs re brgyad pa rab rgyal chu mo bya'i lo'i zla ba dang bo'i nyer gcig nas sgrol dkar 'od zer drug sbrags kyi rjes gnang /
'khor chen rjes gnang mtha' rten gtor dbang bcas /
seng gdong gtso 'khor gsum gyi rjes gnang /
kun mkhyen gong ma'i khrid yig steng nas 'jam dpal zhal lung gi khrid sogs khrid du ma gnang /
de nas zla ba gsum pa'i yar tshes la rdi tsha ri khrod bkra shis sdings su phebs /
de nas 'jigs byed dpa' cig lha bcu gsum ma /
zhe dgu ma /
ro langs brgyad skor /
gsang 'dus 'jam rdor /
gsang 'dus 'jig rten dbang phyug bde mchog mkha' 'gro snyan brgyud /
shangs lugs rgyud sde lnga sbrags /
ni gu'i sgyu lus dbang mo che /
rngog dkyil bdun /
rta mgrin gsang sgrub /
khros nag lha lnga rnams kyi dbang dang gcod dbang 'ga' bcas gnang /
slob ma rjes 'dzin dang sta gon sngon du btang nas dus 'khor dbang yongs rdzogs /
rdor dbyings /
kun rig dri med rnam gnyis /
thugs rje chen po bcu gcig zhal /
bka' gdams thig le bcu drug mi 'khrugs pa lha bcu gsum rnams kyi dbang dang rjes gnang gi rim pa la'ang rigs gsum spyi sgrub /
nA ro mkha' spyod ma'i dbang bzhi byin rlabs /
gser chos bzhi ba ku ru ku l+le phyi sgrub dang gsang sgrub lha lnga /
tshogs bdag 'dod rgyal /
rta mgrin gsang sgrub /
'jam dbyangs dkar bo /
dmar ser /
dbyangs can ma dkar mo dang dmar mo /
drag po sum sgril /
mi g.yo ba dkar bo /
seng gdong ma gtso 'khor gsum /
mgon po bar chad kun sel /
chos rgyal phyi sgrub /
rnam sras ser chen lha dgu gong gnon dang bcas pa /
lha mo /
dur bdag yab yum /
lcam sring rnams kyi rjes gnang /
'jam dpal zhal lung gi khrid rgyas pa sems bskyed mchod pa dang bcas ba gnang /
thun drug bla ma'i rnal 'byor gyi khrid /
rdor sems sgom bzlas /
thig le bcu drug gtor ma brgya rtsa /
me tog bcud len rnams kyi khrid /
lam rim bsdus don /
yon tan gzhir gyur ma /
lam gtso /
rten 'brel bstod pa /
legs bshad snying po /
bla ma lnga bcu ba /
sbas don kun gsal /
rim lnga gsal sgron rnams kyi bshad lung /
spyod 'jug chen mo /
bskal bzang rgyan 'phreng /
mdo sdud pa /
tshe mdo /
bka' gdams pha chos bu chos /
gsang 'dus rtsa rgyud rnams kyi lung dang gzhan yang lung thor bu mang bo gnang /
de nas bya khyung theg chen yon tan dar rgyas gling du phyag phebs /
bde yangs bla brang du gra sgrig byas yod pas sku 'khor rnams der bzhugs /
khong rin po che gcig pu a ra pa tsa na'i sgrub phug tu bzhugs te nangs nub kun tu thugs dam la gzhol bar gyur /
dus 'khor sdom chen gyi dbang gi nangs par cho ga sgrub skabs rgyab ri'i rtser 'ja' tshon dkar bo brkyangs pa'i 'og tu 'ja' kha dog sna lnga zlum por yod pa shar ba dang khong der phebs ma thag gser gdung la mjal zhu gnang skabs glor bur du rlung 'tshub drag po 'khyug pa sogs gser gdung las bdud rtsi 'bab pa'i ltas rnams mngon du gyur /
mjal ba bkag na bdud rtsi mang bo 'bab nges mod khong gi zhal nas rgyang ring bo nas 'ongs pa tsho snying re rje 'gog mi dgos gsungs pas mjal 'grul ma bkag stabs mis rgyu 'grul mang rkyen ma bab /
'on kyang ltas ya mtshan pa byung bas de ka'i bla grwa dag dga' drags te mkhan sa nyin shas yin rung 'dzin dgos kyi zhu ba che nan phul /
khong gis gsungs pa /
gdan sa 'dzin na rang dgon gyi gdan rabs lnga bcu ba rje bla ma'i sprul ba 'byung bar gsungs pa de ka'i ming thob pas de 'dzin dgos rgyu la de 'dra'i rigs la zhe sun che bas ma bzung /
'di nas kyang de 'o zob mi byed ces bzlog par mdzad mod khong rnams kyis nan tan chen po'i zhus pas zhal gyis mi bzhes thabs med byung ba lta bus chos rje don 'grub rin chen gyi khri 'phangs mthon por gding ba gsar ba bting ste khrir phebs nas khri 'don gnang ste chos bka' du ma gnang /
gro mo ri zhi'i zhabs drung bas brtan bzhugs bshad pa dang bcas dgon gzhung nas dngul srang brgya /
gos phrug brgya sogs dngos po sna tshogs pa'i 'bul ba btegs /
grwa tshang thams cad kyis kyang ci 'byor gyi 'bul ba dang bcas mjal kha gnang /
'bul ba'i dngos rdzas rnams phyi nyin dge 'dun tshogs par sku 'gyed du phul /
'gyed tshan gnyis bsdoms par dge 'dun re rer khron bdun re babs /
de nas phebs zhor mchod rten skas dgon du 'jigs byed kyi dbang sogs chos bka' 'ga' gnang ste sku 'bum byams pa gling du phyag phebs /
sku 'bum du gshed dmar lha bcu gsum ma /
dgra nag lha bcu gsum ma /
bde mchog nag po spyod pa /
rta mgrin gsang sgrub rnams kyi dbang /
grub rgyal tshe dbang /
bu ston gong khug ma'i dbang /
rta mgrin gyi rjes gnang /
sman bla rigs bsdus kyi rjes gnang /
mgon po bar chad kun sel dang mgon dkar gyi rjes gnang /
grub mtha' rtsa ba /
rgyal mtshan rtse mo'i dpung rgyan /
rta mchog rol ba'i zhal lung /
khong nyid kyi gsung gi gshed dmar rgyun 'khyer rnams kyi lung bstsal /
ra dge'i ri khrod du phebs nas mi tra'i nang tshan sgrol ma nyer gcig dang rdor sems sgom bzlas /
rdor sems lha bcu bdun ma'i dbang /
rgyal dbang bdun pa'i gsung gi de'i sgrub thabs dang mdun bskyed bum pa bdag 'jug smon shis bla brgyud gsol 'debs dang bcas pa'i lung dang dpal mang gsung sgrol ma nyer gcig gi sgrub dkyil yid bzhin dbang rgyal dang khong rang nyid kyi gsung gi rig pa'i dbang lnga'i bshad sbyor ma li ka'i 'phreng mdzes /
dam tshig gsum bkod lha lnga'i sgrub dkyil lhan thabs mu tig 'phreng mdzes rnams kyi lung bstsal /
de nas gro tshang dgon du phyag phebs bde lam gyi khrid /
'dus pa 'phags lugs lha so gnyis /
'jigs byed bcu gsum ma dang dpa' cig rta mgrin gsang sgrub /
kun rig thugs rje chen po rnams kyi dbang /
rigs gsum spyi sgrub dang mgon chos lha mo rnams kyi dbang /
lung kha shas bcas gnang ste gro tshang rdo rje 'chang zhes grags pa'i sku brnyan chen po'i mdun du mchod mjal du phebs /
der tshogs mang la sems bskyed mchod pa gnang /
lcags mkhar gyi 'don sgrig dang thig rtsa sogs la gsung bkod zhib gsal dang 'jigs byed bsnyen sgrub sbrags ma'i khrid dang lung yang gnang /
de nas dug kyA dgon par phyag phebs /
der kun rig gi dbang dang gnod sbyin dregs pa lcam sring gi rjes gnang bstsal te bstan 'gro spyi'i zhabs rim du lcam sring gtor sgrub 'dzugs dgos tshul bkod khyab zhib rgyas gnang ba ltar phyis shel dgon gyi bskal bzang rgya mtsho mngags te legs par btsugs /
de nas rim par bgrod de bcu gcig nyin lung ba'i phu nas zhag mal byas te phyi nyin drug pa'i tshes bco lnga'i nangs par lam thog nas sgo mo lha brag dang shel dgon phyogs la mjal bar kha dog sna tshogs pa'i 'ja' tshon du ma dang sprin dkar cher 'khrugs pa'i go bar phyes nas lha brag dang shel dgon phyogs gsal bar gzigs pas de phyogs su phyag 'bul ba sogs mdzad nas phyir gdan sar phebs te gdan sa'i bzhugs spyil du 'byor nas zla ba drug pa'i yar tshes nang tshe gcig nyams len gyi khrid /
kun mkhyen 'jam dpal zhal lung khrid yig steng nas 'jam dpal zhal lung gi khrid gnang /
'khor chen dbang yang bstsal /
zla bdun pa'i tshes bcu nas nyin gsum la lho brag snyan brgyud kyi rjes gnang yongs rdzogs /
nyi shu la sta gon sngon du btang nas rdog dkyil bdun gyi dbang /
sbas don kun gsal gyi bshad lung /
'jigs byed bcu gsum ma'i bskyed rdzogs kyi khrid /
zla bcu ba'i tshes dgu nas nyin drug la gsang 'dus bskyed rdzogs kyi khrid sogs mang du bstsal /
dgung grangs re dgu ba rab rgyal shing pho khyi'i lo'i zla ba dang bo'i tshes bcu gcig la grub rgyal tshe dbang /
'od dpag med la brten pa'i 'pho khrid /
'dul ba'i gleng 'bum gyi lung rnams bstsal /
zla gnyis pa'i tshes gsum la 'jigs byed sngags btu'i rjes gnang /
dga' ldan lha brgya ma'i khrid /
thugs rje chen po'i dbang /
bde mchog rim gnyis kyi dmar khrid sogs bstsal te shing le khar phebs /
de nas skyabs 'gro /
dga' ldan lha brgya ma /
lam rim bde lam gyi khrid gnang /
sta gon sngon du 'gro bas 'jigs byed bcu gsum ma dang dpa' cig gur lha brgyad ma /
gdugs dkar lha bcu bdun ma /
bcu gcig zhal lha lnga rnams kyi dbang /
slob ma rjes 'dzin dang sta gon sngon du btang nas rdul tshon gyi dkyil 'khor du dpal dus kyi 'khor lo'i dbang chen yongs rdzogs gnang /
rta mgrin gsang sgrub /
'jam dbyangs nA ga rak+sha /
mgon chos lha mo gsum /
gur zhal gnyis /
lcam sring /
legs ldan mched gsum rnams kyi rjes gnang sogs rjes gnang du ma /
sher snying /
gdugs dkar mchog grub ma /
'jam dpal mtshan brjod /
gung thang rin po che'i gsung gi khyung khra'i las tshogs dang nA ga rak+sha'i bum chog a khu rin po che'i gsung dang paN chen rin po che'i gsung gi sham b+ha la'i smon lam dang bla mchod sogs kyi lung bstsal /
de nas phyugs ri'i dgon dang bis thang la kha'i sgar sogs brgyud de kwa ring dgon du 'byor /
lam rim nyams mgur gyi bshad lung /
theg chen gso sbyong /
'jigs byed dpa' cig bcu gcig zhal lha lnga /
gdugs dkar lha bcu bdun ma rnams kyi dbang /
legs ldan mched gsum dang chos rgyal phyi sgrub kyi rjes gnang /
skyabs 'gro /
dga' ldan lha brgya ma /
bla mchod /
gdugs dkar mchog grub ma /
gung thang rin po ches bstan pa'i sgron me'i gsung gi nA ga rak+sha'i bum chog khong rang nyid kyis mdzad pa'i smyung gnas kyi phan yon mdor bsdus /
smon lam drug byams smon /
yon tan gzhir gyur ma sogs kyi lung bstsal /
khong gi zhal nas rgyang ring nas pha gzhis mthong ba na ka bzhi gdung brgyad kyi rjes su song 'dug pas yid pham zhes gsungs shing ngag dbang bkra shis tshang dang mnyam du skyo ba skyes pa'i zhal 'phros mang bo gnang zhing mthar khong gis gros mgo bton te 'khrungs gzhis kyi shul du mchod rten rmang gzhi 'dom phyed dang brgyad yod pa bzhengs /
khong rin po che rang nyid nas so nyid slob bu blo gros rgya mtsho zer ba bskul te dngul sgor chig stong drug brgya'i yon gyis nyi zla zar tshags kyis brgyan cing nang rten dang gzugs dang glegs bam sku brnyan byin can sogs mang du bzhugs /
rab gnas gyi skabs mkha' la sprin dkar ling ling mang bo dkrigs pa'i bar du 'ja' tshon gyis sprel ba sogs ltas ngo mtshar ba mthong skabs mang mang gi dga' dad ches cher rgyas /
de nas bis mdo dgon du phyag phebs /
der legs bshad snying bo'i bshad lung /
'grel ba don gsal mdo sdud pa dang sbyar ba'i bshad lung /
'dul ba mdo rtsa'i bshad lung /
byin rlabs spung zhus kyi khrid /
bde lam gyi khrid /
gdugs dkar gyi dbang /
legs ldan mched gsum gyi rjes gnang /
gur mgon khang du de ka'i mgon khang ba rnams kyis zhus ngor mgon khang nang nas dpal ldan gur gyi mgon po khro bcu'i bskor ba'i rjes gnang dang rgyal ba bsod nams rgya mtsho'i gsung gi gur gyi gtor chog khong rang nyid kyi gsung gi gur gyi 'phrin bcol dang gsol 'debs mtshan sngags dang bcas pa'i lung bstsal /
de nas shel dgon chos kyi pho brang du phebs /
mar ngo'i tshes bcu la bde mchog lus dkyil gyi bdag 'jug blangs /
de skabs khong gis gsungs pa /
yid gting nas 'khul ba zhig byung bas bcom ldan 'das dpal 'khor lo sdom pa yab yum la gdung ba'i yus kyis gsol ba 'debs pa'i mgur dbyangs shig gsar spel byas zhes gsungs /
gnas khang nang du mar me brgya phul /
nub re bzhin gnas khang du mar me chad med gnang /
a rol sprul ba'i sku rin po ches gtsos reb kong ri khrod pa spyi'i zhus ngor sngags rim chen mo'i bshad lung gnang /
sngar nas yang yang gsol ba btab kyang zhal nas reb kong phyogs shig nas stabs 'grig yong zhes gsungs pa bzhin 'di skabs thugs dgyes bzhin rngog dkyil bdun gyi dbang yongs rdzogs sta gon bcas gnang zhing sngar dus 'khor dbang gi skabs lhag gnas byas pa'i rdor dril kyang bstsal /
shel dgon spyi'i zhus ngor bzhi ba'i mar ngo'i tshes bcur rnal 'byor ma rgyud kyi rtse mo bcom ldan 'das dpal 'khor lo sdom pa bde mchog lha re gnyis can gyi dbang bskur te mjug tu tshogs skabs gnas ri'i rtse mor 'ja' tshon shar ba dang tshogs gtor skabs gnas ri'i rtse mor 'ja' tshon shar ba dang tshogs gtor las bdud rtsi bab pa sogs legs pa'i ltas dang mtshan ma mang bo byung /
tshogs phud gnas khang du bskyal /
gzhan yang rdo rje rnal 'byor ma na ro mkha' spyod kyi bskyed rdzogs kyi khrid chos nyid ngo ston gyi byin rlabs dang bcas pa /
rigs gsum spyi sgrub kyi bla ma'i rnal 'byor gyi khrid /
tshe gcig nyams len gyi bshad khrid rgyas pa /
lam gtso'i khrid /
dbyangs can ma'i las tshogs kyi khrid /
thog ma'i blo sbyong gi lung /
ting nge 'dzin gyi dbang bzhi len tshul rje ngag dbang thub bstan rgya mtsho'i mdzad pa dang de'i zur 'debs sgo mang rin po ches mdzad pa'i lung /
sbas don kun gsal gyi bshad lung gi dbu btsugs /
'phro ma phyis su yong zhes phebs /
de nas dkyil 'khor sgar du zhabs bskyod /
sta gon sngon du 'gro ba'i dpal gsang ba 'dus pa'i rdul tshon gyi dkyil 'khor du dbang bzhi yongs su rdzogs pa /
'jigs byed lha bcu gsum ma dang bde mchog lha re gnyis kyi dbang /
thugs rje chen po /
khyung khra /
mgon po /
chos rgyal rnams kyi rjes gnang /
gcod dbang /
gdugs dkar mchog grub ma'i lung bcas bstsal te rdo sbis su phebs /
dpal ldan 'bras spungs kyi mchod rten gsar bskrun la dpal dus kyi 'khor lo'i sgo nas lhag gnas kyi me tog 'thor te byin rlabs kyi gter du bsgrubs /
lung kha shas gnang /
de nas se chang dgon du phebs /
de kar chos grwa gsar tshugs gnang ste 'grel chen dri med 'od kyi bshad lung gi dbu btsugs pa dang mnyam du char bab pas legs lam ngo mtshar ba byung /
sngon chad bca' yig med pas bca' yig gsar 'jog gnang zhing 'chad nyan rgyun ring du skyong ched 'grel chen gyi dpe zhig kyang sbyor 'jags mdzad /
slar dkyil 'khor dgon du phyag 'byor byung ste 'grel ba bzhi sbrags kyi dbu nas chos thun gcig gnang ste chos grwa gsar bar zhal gso gnang nas slar rang dgon du phebs te kun mkhyen gsung 'bum gyi lung dang dbu ma'i dgag bya ngos 'dzin gyi bshad lung sogs gnang /
dgung grangs bdun cu ba rab rgyal shing mo phag gi lo la jo lugs tshe dbang /
seng ldeng nags sgrol gyi rjes gnang /
stag phu'i sgrol ma phyi nang gnyis kyi dbang bzhi byin rlabs dang rjes gnang /
kun rig dang bde mchog lo hu ba gnyis kyi dbang /
gcod dbang /
bla med rdor sems dang rdor sems yab rkyang /
ras chung lugs kyi srung mkhar rnams kyi rjes gnang /
'jam dpal zhal lung gi khrid /
rdor sems sgom bzlas dang thun drug rnal 'byor gyi khrid /
bla brang nang du skyabs mgon mchog la grub rgyal tshe dbang gis dbu btsugs te 'jigs byed bskyed rim chen mo'i bshad lung /
gsang 'dus bskyed rim dngos grub rgya mtsho dang rdzogs rim rim lnga gsal sgron gyi bshad lung /
sbas don kun gsal gyi bshad lung /
sbyin sreg dngos grub rgya mtsho'i bshad lung /
rtsa tshig gi khrid /
r+wa pod dang dpal pod gnyis kyi lung /
sbyong rgyud dkyil 'khor bcu gnyis dang rngog dkyil bdun gyi dbang rnams gnang /
rang shag nas 'jam lugs tshe dbang gis dbu brtsams te bde mchog lU i pa /
'jigs byed dpa' cig snyan brgyud zhi drag dbang /
stag phu'i sgrol ma phyi nang gi dbang lung dang bcas pa /
kun rig gi dbang lung dang bcas /
'jam dpal zhal lung gi khrid /
snying bo don gsum gyi khrid /
blo sbyong mtshon cha'i 'khor lo'i bshad lung /
lam gtso'i khrid /
seng ldeng nags sgrol gyi rjes gnang /
'jam dkar las tshogs kyi khrid /
rdor sems sgom bzlas kyi khrid /
thun drug rnal 'byor gyi khrid /
rdor sems yab rkyang dang yum bcas kyi rjes gnang /
phyag rdor gtum chen gyi rjes gnang /
stag tshang lha mo tshul khrims zhes pa'i bkra shis 'khyil gyi dge bshes grags can des zhus ngor thu'u bkwan gsung mkha' spyod chos sbyor dang mkha' spyod be'u bum gyi lung /
bka' 'gyur gyi dbu btsugs te mdo sde bskal bzang dang rgya cher rol ba'i lung bstsal /
sngon chad rab byung bco lnga ba'i shing byi lor paN chen thams cad mkhyen pa sku phreng dgu ba blo bzang thub bstan chos kyi nyi ma dge legs rnam rgyal dpal bzang bo rgya nag tu chibs bskyod skabs bla ma rin po che 'di nyid kyi zhal snga las bka' chos 'ga' gsan bzhed kyis lan gru nas gdan 'dren gyi bka' shog gnang byung yang bla ma rin po che 'di bas dus rtag tu khengs skyungs gnang stabs cha gang thad nas bdag de lta bu'i 'os su mi 'dug gsungs shing /
khyad par skyabs mgon gong ma rje bskal bzang thub bstan dbang phyug gi gsung las phyogs gzhan du yengs ma lam la phyin pa bas rang dgon 'dir 'chad spel re thub na legs zhes phebs pa thugs la bzhag nas dgongs zhus kyi gsung shog phul nas zhal gyis ma bzhes /
de rjes slar yang sog yul nas gsung shog 'byor bar skyabs mgon bskal bzang thub bstan dbang phyug gi gsung de dgongs pa gzhan du bkral te dbang khrid gang dgos kyi tho dang bcas bka' lung rgya can tsha nan che ba phebs /
'di'i skabs kyi phan tshun gnang ba'i chab shog snga phyi dag ni bla ma rin po che 'di nyid kyi gsung 'bum khrod kyi chab shog skor du bzhugs 'dug paN chen rin po che sku 'bum du phebs nas yang gdan 'dren pa slebs te khal rta'i 'u lag tshun chad bsgrig bkod kyis gsung 'phrin bcas bstsal bas sku 'bum du phebs dgos byung /
lo de'i zla ba drug pa'i nyi shu drug gi nyin gdan sa nas sku btegs te zla bdun pa'i tshes gcig la zhong shan du 'byor /
der zhong shan lha chen la bzang gos yug gnyis las grub pa'i snam sbyar khyad 'phags /
dngul gyi 'khor lo 'phreng rgyan zar tshags can dang gzhan spos dmar gyi mgul phreng sogs phul te bsngo smon gnang /
der zhag bzhugs gnang nas phyi nyin nangs par rdi tshar phebs /
gsar bzhengs kyi gos sku gnyis la rab gnas gnang /
de'i phyi nyin tshes gsum la sku 'bum du 'byor /
tshes bzhi la paN chen thams cad mkhyen pa dang zhal mjal te phan tshun bkur bzos dang dgyes gzigs bla na med pa mdzad /
khong gis paN chen rin po che la sham b+ha la'i smon lam dpal ldan dang bo ma'i lung zhig zhus par ma 'ongs pa'i rten 'brel gyi sgo 'phar yangs por phye zhes gsung gnang dang bcas lung bstsal /
pan chen mchog gi zhal nas bka' chos zhu dgos kyi skor 'di tsho yin /
rim gyis gzigs rtogs mdzod dang nga re zhig gser dgon du rib tsam phyin nas 'byon zhes gsung phebs /
lo der char zhod che stabs paN chen rin po che zla ba gcig lhag tsam 'gyangs pa'i shul nas phyogs yas mas dang sku 'bum byams pa gling gi bla grwa kha shas la bzhed bstun gyi chos bka' mang du gnang ba yin te lam rim glang smyon 'dul ba'i lcags kyu /
gsang 'dus bskyed rim dngos grub rgya mtsho'i khrid /
rje'i bstod 'grel chen mo /
sbyin sreg dngos grub rgya mtsho /
blo sbyong mtshon cha'i 'khor lo rnams kyi bshad lung /
a lags mi nyag tshang gis zhus ngor lam rim bde lam gyi khrid rgyas pa nyin bcu bdun dang /
bla ma mchod pa dang phyag chen sbrags pa'i khrid nyin lnga /
'jam dbyangs dkar bo'i las tshogs /
klu'i bum gter /
lo gyon ma'i las tshogs /
'jigs byed dpa' bo gcig pa'i bskyed rdzogs /
bsnyen sgrub sbrags ma /
las bzhi'i drug cu ba /
lam gyi gtso bo rnam gsum /
tshe gcig nyams len /
lam rim bsdus don /
rdor sems sgom bzlas /
nA ro mkha' spyod ma'i bskyed rdzogs rnams gyi khrid /
snga phyir grub rgyal tshe dbang tshar gsum /
'jam lugs tshe dbang /
stag phu'i sgrol ma phyi nang gi dbang /
bde mchog lU i pa /
bde mchog dril bu lha lnga dang lus dkyil rnams kyi dbang /
drag po sum dril /
bla mgon dbyer med /
sman bla rigs bsdus /
rgyal mtshan rtse mo'i dpung rgyan /
dmag zor ma /
rgyal bo sku lnga /
gnod sbyin tse'u dmar bo rnams kyi rjes gnang /
tshe dbang 'chi med dpal ster /
rdo rje 'dzin pa'i lam rim /
shar ba'i lam rim /
dwags po sgom chen gyi lam rim /
kun mkhyen snga phyi'i yi dam sgrub skor /
dam tshig gsum bkod kyi smyung gnas rnams kyi lung /
snga phyir bsnyen rdzogs lan gnyis dang dge tshul mang bo bsgrubs /
paN chen thams cad mkhyen pa zla ba bdun pa'i nyi shu'i nyin char chu dang 'dam gyis lam mer gyis gang ba'i nang du bka' chos thugs bzhed che ba'i dbang gis gshed du 'jam dbyangs sgar bar phyag phebs gnang ste bka' chos zhus pa la mgon po'i be'u bum gyi dbu btsugs te yongs rdzogs dpe ris dang bcas pa gnang /
de rjes paN chen mchog nas thugs khom skabs nam yod du zhal bzhi ba'i be'u bum phyi ma bcas gsan bzhes mdzad /
paN chen mchog gi zhal nas nga rang rgya yul sogs phyogs med 'grims pas grib kyis gnod pa ches shin tu che bas rdo rje rnam 'joms kyi bum sgrub byabs khrus dgos tshul phebs gnang bzhin zhus shing tshe sgrub kyang phul /
zhes gsungs /
bka' chos gsan bzhes kyi skabs shig mdo smad lho rgyud du go gung 'khrug pa'i gtam 'ur ba la brtag pa dgos tshul phebs par brtag pa gnang ste rim gro'ang kha shas phab /
paN chen mchog gis lha mo'i drag po'i gtor chen dgos gsung gnang bzhin khong gis rtse'i mgon khang ba kha shas bcas gtor chen kyang bsgrubs /
yang paN chen thams cad mkhyen pa'i zhal nas /
yar lam tshor yang gtor chen 'di yang bskyar sgrub dgos par shar bas lag len ngos po zhig dgos gsungs pa bzhin khong gis yan lag lang+ga bri sgrub sogs be'u bum dang bstun lag len yang dag cig kyang gnang /
yang bar mtshams shig mgon po'i srog 'khor gsar ba bstan te gzhung dang mthun min zhib 'jug gnang rogs gsungs byung /
slad nas khong gis srog 'khor gsar bzhengs mdzad de rdzas byug pa /
skabs babs kyi spel tshig gsar bcug dang ngag 'don sgrig 'god gnang ste rgyal bstan spyi'i rim gror dmigs nas bris pas kyang paN chen thams cad mkhyen pa'i thugs kyi bzhed pa legs par bskang bar mdzad do / /
zla ba dgu ba'i nyer gcig gi mtshan srod 'khor tsam na khong paN chen thams cad mkhyen pa mchog gis dus 'khor slob dpon snyan gsan 'beb tu mngags te nangs par gser gdung mdun nas thams cad mkhyen pas dus 'khor bdag 'jug bzhes rgyu yin pas khyed kyang tshogs gral du phebs rogs gnang zhes phebs byung gsungs /
phyi nyin dgu ba'i nyer gnyis kyi nangs snga bar tsha grub tsam la rtse'i dbu mdzad gdan 'dren du byon /
gser gdung chen mo'i mdun du byon pa la skabs shig rje 'di bas mar me'i rkong bu che ba zhig paN chen thams cad mkhyen pa'i phyag tu phul bar thugs smon rgyun ring du gnang nas phyir khong rin po che 'di ba'i phyag tu phul /
de skabs gzim dpon chen mo nas khong la khyed kyis mar me 'di la thugs smon nan tan mdzad rogs zhus /
khong rin po che 'di bas thugs smon gnang tshul ni khong gi zhal nas /
spyir sangs rgyas byang sems kun gyi thugs kyi bzhed pa gang yin 'grub pa dang /
lhag par thams cad mkhyen pa rang gis thugs smon gang mdzad de 'grub par gyur cig snyam pas phul /
zhes gsungs /
gung thun la maN+Dal gyi skabs paN chen mchog gis kha dar dkar ser 'dom gnyis lhag re dang mar me rkong bu che ba bcas rje 'di ba'i phyag tu gtad nas mchod rten gyi bum pa'i sgor phul la thugs smon mdzod ces gsungs pa ltar rje 'di bas thugs smon rgya chen po gnang /
khong gi zhal nas /
'dug gnas su 'khod nas bsam blo zhig btang bar dus phun sum tshogs pa ston pa bcom ldan 'das lha las bab pa'i dus chen dang /
gnas phun sum tshogs pa rje rgyal ba gnyis pa sku bltams pa'i gnas dang /
rten phun sum tshogs pa rgyal ba seng+ge'i nga ro'i sku brnyan 'bum phrag mang bo bzhugs pa'i gser gyi mchod rten chen por thams cad mkhyen gzigs mchog gis dpal dus kyi 'khor lo'i zhal phye ste dbang bskur bzhes pas gsang sngags zab mo'i byin rlabs dang 'brel rlabs chen thugs bskyed smon pa'i rgya mtsho dang gcig tu lad mo tsam yin yang nan tan gyis byed bcug pa rgyal bstan spyi dang khyad par 'jam mgon ring lugs dar rgyas yun ring gi ched yin nges la zhar la mtha' med ngan song gi gting rdo bdag 'khor ba mtha' can du bsgrub pa red snyam dga' dad shin tu rgyas shing nam dran res kyis kyang byung /
bka' drin de nyid stong gsum gser gyis bkang ste phul yang gzhal nus min rang gis kyang bdog pa blos ci lcog gis shugs bskyed /
gser dgon nas phyir byon 'phral lta bur dngos skyes dang bcas nub re bzhin mgon po'i gtor chung re thongs gsungs pa bzhin gtor chung nyer gcig re ma chad par byas zhes gsungs /
'dir smras pa /
mtha' yas gsang gsum rol ba dpag med las / /
mtha' 'khob zhing 'dir 'phrin las 'bum shar te / /
mtha' med 'gro ba'i rgud pa nyer bcom nas / /
mtha' dag bstan pa'i gdugs dkar srid rtser bsgrengs / /
mdzad mchog gsungs gi 'od dang chabs cig tu / /
'khor lo gsum gyi mdzad 'phrin 'od stong gis / /
sa chen yongs su khyab pa'i snyan pa'i dbyangs / /
'jig rten gsum du grags pa'i dpal yon 'bar / /
lum+bi'i dga' tshal gnyis pa byams gling dang / /
shar phyogs dpa' bo'i gdan sa bya khyung sogs / /
chos sde du mar zhabs skyes bkra shis rdul / /
bkod de 'gro ba dpag med dbugs dbyung mdzad / /
khyad par chos kyi rdo rje mi'i zlos gar / /
paN chen sku phreng dgu ba thams cad mkhyen / /
blo bzang thub bstan chos kyi nyi ma yis / /
gang gi zhabs la gtugs te zab rgyas kyi / /
chos tshul du ma gsan pa'i dga' ston la / /
yi dam lha yis shis brjod me tog 'thor / /
dam pa rnam gnyis phan tshun dam chos kyi / /
bdud rtsi'i bgo bsha' stobs pa'i dga' ston rgyas / /
zhes bla go rdo rje 'chang zhes yongs su grags pa rje btsun 'jigs med 'phrin las rgya mtsho dpal bzang bo'i rnam par thar ba dad pa'i padmo bzhad pa'i bden gtam nyi ma gzhon nu zhes bya ba las chos sde du mar zhabs bskyod de 'gro ba du ma dbugs dbyung zhing paN chen sku phreng dgu bas kyang zhabs la gtugs shing phan tshun dam chos gsan pa'i sarga ste bcu gsum pa'o / /
bstan don rlabs chen mdzad bzhin pa dang chabs cig paN chen mchog sprul nyi ma gzhon nu shar ri'i rtser drangs te mdzad 'phrin 'od brgya'i sgo phyes pa'i sarga /
'jigs bral rdo rje'i khri la zhabs bkod de / /
mtha' med 'gro rnams mdzad 'phrin dpag med kyis / /
zhi ba'i las dang bde chen sar 'god pa'i / /
gdams pa'i rgya mtsho de yis skyongs gyur cig /
'khor ba ji srid bar du 'phrin las ni / /
rgyun mi chad par gsungs bzhin sngar rgyun bzhin / /
mdzad 'phrin bsam las 'das pa'i cha 'ga' zhig / /
rang blo'i dpag tshod tsam zhig brjod par bya / /
de nas khong gi thugs la dgun gyi bar du sku 'bum du lus na dgun lhag pa che bas lam bar du bgrod dka' bar dgongs nas de lugs paN chen mchog la zhus par paN chen mchog nas gser sbyangs kyi 'khor lo zhig phul te bzhugs dang chos zhu rgyu yod ces gsungs /
de rjes zhabs sdod pa kun gyis byang sde la chibs sgyur gyi grabs byed kyin 'dug stabs khong gis yang bskyar gzims chen brgyud de sngar ltar zhus pas paN chen mchog gis lam bar gyi na bza' /
lam chas kyi dngul /
'phags pa gnas brtan bcu drug gi sku brnyan li ma /
gser srang du ma dang dngul rdo tshad kha shas /
gos phrug ras sogs dngos 'bul spam mtho bar bstsal ba dang sku 'khor rnams la'ang dngul dang gos phrug ras sogs gnang cha mang bo bstsal te thugs dgongs ltar phebs chog pa'i bka' gsung gnang /
de nas zla ba bcu ba'i tshes bcu gnyis la chibs bsgyur gnang ste rdi tshar phyag 'byor /
nyin gcig la der bzhugs nas khong gis gsar du brtsams pa'i rdor sems lha bcu bdun ma'i sbyin sreg gi lung sogs gnang /
de'i phyi nyin rdi tsha'i dpon tshang du phyag phebs gnang /
lam nas sngar gos sku bzhengs pa'i lhag 'phro sgor brgya yod pa brtson 'grus kyi lag tu bzhag nas gsang sngags bde chen du rje yab sras gsum gyi sku bzhengs rgyu byas /
lhag mas dgon pa'i mdun gyi rten phur sogs kyi ched mchod rten zhig bzhengs rgyu'i gnyer nang so mgon po tshe ring dang dge bshes gsung rab la bcol /
de nas bya khyung du phebs /
der lam gtso'i khrid /
mgon po gur gyi gtor chog gi lung sogs lung kha shas gnang /
bya khyung las sne rnams kyis nan tan gyis zhus pa'i ngag ma bzlog par bco lnga'i nyin der bzhugs /
gur gyi 'phrin bcol sogs gsar rtsom gnang /
mgon khang so sor khrus gsol sogs gnang nas gser gdung bskyar gso'i ched zan bsgyur gnang bas bskyar gso legs tshul bab /
de'i thebs su dngul srang bzhi bcu zhe gsum bzhag pa dang /
tshogs mang la mang ja gsum dang sku 'gyed dong tse khron re phul /
tshes bcu bdun la lwa mo'i mgur rnam rgyal gling nas lam rim bsdus don sogs lung kha yar gnang /
rten rnams la zhib mjal dang tshogs la sku 'gyed kyang gnang /
bco brgyad la bod kyi mkhas pa mi gsum sogs bzhugs gnas byin chags pa lo rdo rje brag tu phebs /
sgrub khang der bkra shis gso sbyong byas par 'phags pa gnas brtan bcu drug gi zhal grangs dang mthun pa byung bas paN chen thams cad mkhyen pas gnang ba'i thub pa gnas brtan bcu drug gdan 'dren pa dang /
'dul TIka rin chen 'phreng ba dang lam rim 'bul mi byung ba sogs rten 'brel legs lam che ba byung /
gnas der bde mchog skor dang mdo gdugs sgrol ma sogs kyi lung dang /
mkhan chen zhi 'tsho dang bla chen dgongs pa rab gsal gnyis kyi sku brnyan mi tshad lhag tsam bzhengs rgyu'i bkod khyab dang /
de'i thebs su dngul sgor brgya gnang /
'dul TI ka rin chen 'phreng ba'i dpe de gzungs 'jug tu phul /
phyi'i nangs par snang ra'i dpon tshang du phebs /
der zhag gnyis la bzhugs /
dpon rang gi rgyab rten du mchod rten che ba zhig bzhengs rgyu'i gsung bkod dang de bzhengs sa'i sar gzigs /
mdo gdugs /
tshe mdo /
rgyal mtshan rtse mo'i dpung rgyan /
sgrol dkar sogs kyi lung gnang /
ko'u ba dgon gyis byin rten dang 'chad nyan 'phel ba'i g.yang 'bod dgos tshul zhus pa ltar gsar rtsom gnang /
bde chen pa rnams kyi dus ngan mi ngan gyi bya byed log pa la tshad 'dzin mi nyung ba gnang bas bla ma grwa ba su'i thad nas phyin chad de 'dra mi byed pa'i bro bor ba'i dpang por gser khang dam can bzhag nas bde chen du phebs rgyu zhal gyis bzhes te nyer gcig la phyag phebs gnang /
der tshems bu dmar khrid dang 'dul sdom sogs lung kha shas gnang /
nyer lnga la spang dkar thang du chibs bsgyur /
de kar rje'i sku brnyan bkra shis do kha mar rab gnas gnang ba dang dga' ldan lha brgya ma dang yon tan gzhir gyur ma'i khrid mdor bsdus re dang tshems bu dmar khrid sogs gnang /
yang tA kha re'i sku 'gyed kyang gnang /
de nas phebs te glang gya'i bsam gtan tshang du zhag bzhugs gnang /
dpon tshang gis gdan 'dren nan tan zhus pa bzhin phebs te khyim gzhir bkra shis kyi me tog 'thor /
de nas phebs te nyer bdun la mgar rtse dgon du 'byor /
der yang rje la brten pa'i sgrib sbyong bya tshul /
sher snying /
gdugs dkar /
tshe mdo sogs kyi lung /
mang ja'i steng du sku 'gyed yang tA kha phyed re /
gzhan yang shel dgon sogs dgon pa gzhan dag la'ang sku 'gyed yang tA kha phyed re gnang ba dang tho rgya'i bod skor la yang tA kha bco lnga gnang /
'di yan gar phebs la bsu ba ser 'phreng sogs yod /
'di nas bsu ba ser 'phreng sogs ci yang med par rang dgon du bab /
de nas gdan sa 'dir bde gsang 'jigs gsum gyi dbang dang rgyan 'jug sogs kyi lung gnang /
zla bcu gcig pa'i tshes lnga nas 'jigs byed lha bcu gsum ma'i bskyed rdzogs kyi khrid /
dpa' cig gi dbang /
chos rgyal phyi nang gsang gsum gyi rjes gnang sogs bka' chos mang bo bstsal to / /
dgung grangs don gcig pa rab rgyal me pho byi ba'i lo la thugs rje chen po'i dbang /
rdo rje sems dpa' /
khyung khra /
sgrol dkar /
seng gdong ma /
dam can rnams kyi rjes gnang /
lam gtso'i khrid /
stong thun skal bzang mig 'byed kyi bshad lung /
'jam dpal gsang ldan gyi dbang /
sngags rim chen mo'i bshad lung /
me tog bcud len gyi khrid /
lam rim bde lam gyi khrid /
ko'u ba sprul skus zhus ngor 'grel ba bzhi sbrags kyi bshad lung /
rdo rje rnam 'joms /
lha mo shra ma Na /
khyung khra /
lha mo /
seng gdong ma rnams kyi rjes gnang bstsal /
gzhi gsum cho ga'i bshad lung nyin gsum la gnang /
'jigs byed bsnyen khrid /
lam mchog snying bo'i khrid /
bde mchog gi dbang /
gcod dbang zhi drag gnyis kyang bstsal /
zla ba bzhi ba'i nyer lnga la snang ba mtha' yas paN chen thams cad mkhyen pa'i gdan sa chen po dpal ldan bkra shis 'khyil du phebs pa la rje 'di ba phebs nas mjal kha zhus shing phyi nyin nangs snga bar nang mjal thog gsung gleng dmar zhing rje 'di bas paN chen mchog la rje 'jam mgon rgyal ba gnyis par dus 'khor sbyor drug dang sbyar ba'i bstod pa zung 'jug 'dren pa'i shing rta zhes bya ba ka dag chos dbyings ma'i lung zhus pas de ma thag tu gnang /
rje 'di ba la paN chen sku 'khor nang ma dngul chu sprul skus zhus ngor 'grel chen dri med 'od kyi bshad lung gnang /
mtshan zhabs dka' chen bsod nams rgyal mtshan sogs kyis zhus ngor dbyangs can sgra TIka gi bshad lung dang /
sdeb sbyor rin chen 'byung gnas rtsa 'grel gyi bshad lung bstsal /
paN chen thams cad mkhyen pas slar yang bka' chos zhus par zhing skyong dgyes pa'i mchod sprin ltar zhal gyi be'u bum nang ma /
dkar chag gis ma zin pa'i skor dpe ris dang bcas pa yongs rdzogs /
dmag zor ma'i be'u bum cha tshang /
phyag drug pa'i be'u bum rnams kyi lung /
snying zhugs rab gnas dang bcas pa rnams kyi khrid /
pha dam pa'i mkhyud spyad dkar nag khra gsum gyi lung /
dpal dus kyi 'khor lo'i bskyed rdzogs kyi khrid /
smad rgyud pa'i khrid chen brgyad kyi zab khrid rnams phul /
lo der zhu ba so so'i 'dod mos ltar 'jam dpal gsang ldan gyi dbang /
sa lugs 'jam dbyangs dmar ser gyi rjes gnang /
sgrol dkar yid bzhin 'khor lo /
dzam dmar srog sgrub /
g.yu thog sman dbang /
gur mgon mal lugs lha brgyad /
mgon po bar chad kun sel /
dmag zor ma /
lha mo 'od chen 'bar ma rnams kyi rjes gnang /
tse'u dmar srog gtad rnams bstsal /
be ru sprul skus zhus ngor mgon po snying zhugs kyi rjes gnang /
bla mchod dang phyag chen sbrags pa'i khrid rgyas pa /
blo sbyong tshigs brgyad ma dang nyi ma'i 'od zer gnyis kyi khrid /
rdor sems sgom bzlas kyi khrid /
'jigs byed bcu gsum ma'i bskyed rdzogs kyi dmar khrid rnams gnang /
lha mo'i tshul khrims zhes grags pa'i dge bshes chen po de bas zhus ngor dus 'khor bskyed rdzogs kyi khrid /
smad rgyud khrid chen brgyad /
'jam dpal zhi drag gi srung ba /
yi ge bzhi ba'i bsad bzlog 'jigs byed ser bo'i tshe khrid rnams bstsal /
ra phug gnyis su grags pa'i nang tshan dge ba'i bshes gnyen chen po dkon mchog bsam 'grub kyis zhus ngor 'jigs byed bskyed rdzogs kyi khrid /
sman pa grwa tshang gis zhus ngor sman pa'i 'du khang nang du sta gon sngon du btang nas rta mgrin padma gar dbang /
rta mgrin gsang sgrub /
sman bla /
mi 'khrugs pa lha dgu rnams kyi dbang /
zhang blon rdo rje bdud 'dul gyi rjes gnang /
'don cha'i skor lung rgyun gang yod cha tshang /
hor gtsang gser khri sprul ba'i sku rin po ches zhus ngor kun mkhyen 'jigs med dbang bo'i gsung 'bum /
gung thang 'jam pa'i dbyangs kyi gsung 'bum /
dben sa bka' 'bum gyi glegs lung sogs mang du bstsal /
de skabs nub gcig mnal lam du mi zhig gis zhing bkod kyi thang ga cig sprad /
gcig shos mchog sprul gyi rnam pa can byon legs khyad mtshar gcig bzhugs pa'i zur na bde mchog zhing bkod cig bzhugs pa mthong bas re zhig na gtso bo bde mchog de mkha' spyod ma'i skur gyur /
khyad mi 'dug snyam zhib tu mjal bar gtso mo'i khri'i g.yas zur na rgan po skra byi zhing 'gram lpags steng sma ra thar thor yod pa lag tu dpe cha zhig bzung yod pa mthong bas sems la las bzang bo khyod zhing 'dir skyes pa'i rgyu ga 'dra zhig yin nam snyam pa shar /
phyi nyin a mchog rin po ches phyag yig cig gnang bar /
lags zur du gsol 'bras sngar sku tshe de la thos bsam sgom gsum dang bstan 'gro'i don hur thag gnang /
rjes su de bzhin bgyid pas khong gi thugs la gang dgongs pa ltar du skye ba bzhes nges lags la bdag gis bla ma dkon mchog la gsol ba btab ste nyid kyi thugs la gang dgongs pa ltar 'grub pa'i skyabs 'jug smon pa bgyid nges lags pa zab yangs mkhyen pa'i klong du smin par zhu zhus lags /
zhes phebs byung bas mdang gi rmi ltas de yang 'di yin 'dug snyam du dga' dad tshad med pa zhig skyes zhes gsungs /
yang khong gis dus rnam kun du khengs skyung sha stag gsungs pa yin gshis 'dir yang khong gi zhal nas /
phyis gsung de la zhib tu brtag na thos bsam sgom gsum dang bstan 'gro'i don hur thag byas na zhing khams gang 'dod du skyes chog pa'i shugs kyis rang sgo gang thad nas sems la de 'dra bcang rgyu med pas mi skye ba go snyam nas sems sdug tshad med skyes zhes khengs skyung mdzad mod khong rin po ches thos bsam sgom gsum dang bstan 'gro'i don rlabs chen mdzad pa la sus kyang 'gran zla med pa zhig yin pa mngon sum gyis grub pa 'di lags pas gsung 'di drang don yin la nges pa'i don gong du gsungs pa ltar zhing gang 'dod du phebs bzhin pa yin no / /
khengs skyung gi tshig des thos bsam sgom gsum dang bstan 'gro'i don hur thag byas na dag zhing du skye thub pa dang /
de ltar ma yin par rgyu med rkyen med kyi tshig gi smon pa tsam gyis skye mi thub par gdams pa yin no / /
zla ba gnyis pa'i tshes brgyad kyi nyin khong gis lwa mo bde chen du rgyud grwa gsar 'dzugs kyi gsung bkod gnang ba dang /
bde gsang 'jigs gsum gyi zhal thang khyad 'phags tshar gsum /
gsang 'dus kyi cho ga tshar nyi shu /
rnam rgyal bum pa las bum /
nang mchod ka pA li /
rdo dril lnga /
dril gdan dang maN+Dal mchod rkong brgyad /
steng khebs gnyis /
dung chos gzungs rdor rnams gnang zhing zla ba drug pa'i tshes bzhir grwa grangs so gnyis gsar 'tshogs byed rgyu'i gtor thebs dang /
sku 'gyed la gos dar so lnga /
yang tA kha so lnga bcas bstsal /
phyis su zhal bkod ltar shel dgon grwa rigs bskal bzang rgya mtsho la gdangs dbyangs rta 'dur phyag len sogs bslab bcug ste bde gsang 'jigs gsum gyi rdul tshon la brten pa'i dkyil 'khor sgrub mchod /
rab gnas dge legs rgya mtsho'i char 'beb sogs btsugs te gsang chen bstan pa'i rmang gzhi brtan par gnang ba yin no / /
dgung grangs don gnyis pa rab rgyal me mo glang gi lo la khong gis sgyu ma'i nor rdzas rnams dbus gtsang gi chos sde sogs su mchod 'bul gyi thebs sogs kyi sgo nas bsod nams kyi tshogs su 'gro nges pa byed dgos dgongs nas dngul brtsegs pa'i steng du paN chen thams cad mkhyen pas gnang ba'i sgrol ma byin can bzhugs pa'i mdun du maN+Dal bzhi ba'i mchod pa bshams te nyin bdun gyi ring la nyin rer thun bzhi gnang nas sgrol ma bsgrubs /
nyin brgyad pa'i nangs par gtang rag grub pa dang khal 'gel ba dus mtshungs gnang /
de ltar gnang ba'i thugs rje dang byin rlabs la brten nas thugs dgongs bzhin legs grub byung ste bod yul dbus gtsang rgya gar bal bo sogs kyi rten byin can gang bzhugs dang /
sa skya /
dge ldan /
rnying ma /
bka' brgyud /
jo nang ste ris med kyi dge 'dun zhal grangs sum khri nyis stong nyis brgya don gsum la dngul zho bzhi re'i sku 'gyed dang /
lha sa smon lam chen mo'i steng lo snga phyi gnyis la sku 'gyed zho re dang /
bkra shis lhun por zho lnga re dang /
yang bskyar sa skyar TaM ga re /
dwags po bshad sgrub gling du yang bskyar TaM ga re /
'ol kha rdzing phyi'i byams par mchod pa sna lnga stong tshar re /
des mtshon rten so so'i spyan sngar mar me snyan shal gos dar 'dom phyed re sogs phul ba sogs kun bsdoms pas mar me khri lhag snyan shal chig stong sum brgya phul ba dang /
jo bo rin po cher zhal gser dang jo mdun nas snga phyir stong mchod tshar gnyis sogs legs par grub ste thams cad bstan 'gro'i don du bsngo bar mdzad do / /
'on kyang khong gis dad 'bul chud ma zos pa'i lad mo tsam lags zhes khengs skyung gi gsung gnang 'dug zla ba gnyis pa'i tshes mgo nas lwa mo bde chen gyi rgyud grwa ba rnams la bde gsang 'jigs gsum gyi dbang /
gsang 'dus rtsa rgyud /
mgon chos kyi rjes gnang /
tshogs 'don gyi cho ga'i skor /
bdag mdun bum gsum dang sa chog bdag 'jug smon shis klu chog dang bcas pa cha tshang /
mgon chos kyi bskang gso cha lag dang bcas pa rnams kyi lung gnang /
kho tshe gur sgar ba rnams kyis zhus ngor gcod dbang dang gcod khrid /
gcod gzhung blo gros mig 'byed kyi bshad lung sogs dang /
'jigs byed dang gdugs dkar lha bcu bdun ma'i dbang /
seng gdong ma /
mgon po /
rnam sras rnams kyi rjes gnang lung dang bcas pa /
a lags karmas zhus ngor gtum po khyung lnga'i rjes gnang /
'jam dbyangs rgya mtshos zhus ngor rnam bshad dgongs pa rab gsal gyi bshad lung rgyas par gnang nas mjug tu 'di khong a khu thugs rje can de nyid kyis zhu ba po gzhan med par nyid kyi thugs bzhed kyis gnang ba'i skabs su thob pa yin pas da res 'chad nyan byed rgyu byung ba bskal ba bzang /
phyin chad kyang khyed dge ba'i bshes gnyen rnams kyis 'jam mgon rgyal ba gnyis pa'i legs bshad zla med pa 'di tsho rgyun mi 'chad par 'chad spel byed rgyu thugs la 'dzin dgos zhes bka' bstsal /
dge bshes bstan 'dzin rgya mtshos zhus ngor dpal gsang ba 'dus pa'i bskyed rdzogs kyi dmar khrid smin rgyas /
bla brang nang du skyabs mgon 'jam dbyangs ye shes bstan pa'i rgyal mtshan mchog la zung 'jug lag bcang du gtong ba'i gdams pa 'phags lugs lha so gnyis pa'i smin byed bskyed rim dang grol byed rdzogs rim gyi dmar khrid /
gzhi gsum cho ga'i bshad lung dang 'dul ba rgya mtsho'i bshad lung gnang /
ri khrod pa zhig la 'jigs byed dpa' cig gi bskyed rdzogs kyi khrid /
bsnyen chen gyi khrid lung dang bcas pa bstsal /
mu to sprul sku sogs la 'jigs byed sngags btu'i rjes gnang sogs dang bsnyen sgrub sbrags ma'i bcu cha sogs de skor gyi lung gang yod cha tshang /
brgya rtsa'i khrid bcas bstsal /
gro tshang gis zhus ngor yon tan gzhir gyur ma'i khrid dang tshes gcig nyams len gyi khrid /
dgon lung gi gsar bu zhig gis zhus ngor bla ma mchod pa dang dga' ldan lha brgya ma'i khrid /
brgyad stong ba'i lung /
rag rgya'i sbyin pas zhus ngor ting nge 'dzin rgyal bo'i lung /
smad sog cig gis zhus ngor sgrol ma gtso 'khor gsum gyi rjes gnang /
sgrol ma nyer gcig gi rjes gnang /
sman pa'i 'du khang du 'jigs byed gsar bzhengs kyi ched du dngul sgor bdun cu don lnga dang phrug dang dngul sogs gnang ba dang /
mi 'khrugs pa'i sku brnyan brgya la dngul sgor nyis brgya drug cu /
khi lang kha lnga bcas gnang ba dang /
dus 'khor thang sku che ba gcig la gser gsol ched dngul sgor sum cu /
gser shog nyis brgya bcas bstsal /
rin chen dar rgyas kyis zhus ngor sgrol ma'i chos skor kyi lung gnang /
sman pa'i 'du khang du 'jigs byed sku brnyan la rab gnas /
de skabs skyabs mgon sku phreng lnga ba chen po dbus 'gyur chos kyi zhing sar chibs bskyod kyi lam bar nas gnas tshul gyi phyag yig 'byor bas thugs dgyes nas bka' lan mgur ma zhig gnang ba chab shog skor du bzhugs yod 'dra /
lha chab kyi dge 'dun rnams la mgon po'i rjes gnang bstsal /
zla ba drug pa'i tshes gcig la sa skyong mi'i dbang bo wang kun dga' rab brtan gyis sngar nas yang yang bskul ba ltar sog por phebs /
tshes gnyis nas tshe gsum nyams len gyi khrid dang tshes bzhi dang lnga la dus 'khor gyi sa chog tshes drug nas byang chub bde lam gyi khrid /
tshes bcu bzhir sta gon bco lnga la byis pa ltar 'jug pa'i dbang bdun /
bcu drug la gong ma bzhi dang gong chen /
bcu bdun la rdo rje slob dpon bdag po chen po'i dbang bcas bstsal /
bco brgyad nas rim par gsang bde 'jigs gsum /
rgyal ba rgya mtsho /
kun rig gdugs dkar lha bcu bdun ma rnams kyi dbang /
rta mgrin /
nA ga rak+sha /
mgon po /
chos rgyal rnams kyi rjes gnang /
lA kha sprul skus zhus ngor bag tse'i rjes gnang bstsal /
bsgrub bya du ma bsnyen par rdzogs /
brgya rtsa'i khrid /
'dul ba rgya mtsho'i snying bo dang dge ldan bstan 'bar ma'i bshad lung rnams gnang /
nyer bzhir 'dus ri'i rtser zhag mal gnang /
nangs par mkha' ngos 'ja' tshon gyis sprel bar nyi zla skar gsum dus gcig tu shar ba sogs ltas ngo mtshar ba mang dag byung /
'di skabs nyams mtshar lta bu'i mgur zhig kyang gsungs /
ri rtse der khri gsar rgyag byas pa'i steng nas lam rim bsdus don sogs kyi lung bstsal /
sngon kun mkhyen 'jam dbyangs bzhad pas dgon pa gsar tshugs kyi dbu brtsams sa der bkra shis gso sbyong gnang /
grwa tshang gsar tshugs kyang gnang ste gsang sngags chos rdzong gling zhes pa'i ming 'dogs par mdzad /
lam rim chen mo'i dbu nas thun gcig bstsal /
lam rim mchan gcig ma'i dpe dang gaN+Di gcig dngul sgor brgya rnams spyi 'jog mdzad /
re zhig gur sgar byed rgyu dang thams cad kyis bslab khrims srung ba gzhir byas te 'dod chung chog shes kho nar gnas pa las grong chog 'grim pa dang /
rnga rdung DAr 'khrol sogs mi bya ba dang lo mtshams zla mtshams lta bu byas na legs tshul sogs bslab ston zhib rgyas bstsal te der bzhugs /
spong ba pa rnams la yang tA kha re dang bsod nams kha dar re /
chos nyan du phebs pa'i ser mo ba rnams la kha dar re gnang /
sngar gyi dus 'khor dbang gi skabs kyi khri de'i steng du dus 'khor thugs dkyil gyi lha yongs su rdzogs pa'i sa bon brkos te bzhugs su gsol ba'i srib rdul tshon gyi bye mas ljibs /
dus 'khor gyi rab gnas gnang nas gzugs bsgyur ma gnang bar bzhugs su gsol /
nad pa rnams kyis de la bskor ba byas pas nad sangs pa sogs byin rlabs mngon du gsal bar gyur /
bdun pa'i tshes gcig la urger phebs te lbang 'khor bcas la rig byed ma'i rjes gnang bstsal /
tshes gsum nyin kho tsher gdan drangs pa ltar phyag phebs gnang /
phyi nyin kun la chos 'brel dang mjal kha gnang /
rim par phebs nas tshes bdun la dgon steng du 'byor /
so so'i 'dod mos ltar tshe dbang /
sgrol dkar dang khyung khra'i rjes gnang bstsal /
spyi la khro rgyal gtsug tor 'bar ba'i rjes gnang /
bla mchod dang phyag chen sbrags pa'i khrid /
bdun pa'i bcu dgu nas de ka'i dpal ldan smad rgyud grwa tshang du sta gon sngon du 'gro ba'i gsang bde 'jigs gsum gyi dbang /
bde gsang 'jigs gsum gyi sngags btu /
tshogs pa'i zhal 'don skyor gyi lung yongs rdzogs /
mgon chos gnyis kyi rjes gnang bcas bstsal /
gzhan yang blo sbyong don bdun ma'i khrid sogs gnang /
zla ba bdun pa'i nyer bdun la sku btegs te lam bar dus dmar dgon gsar la rab gnas dang bkod khyab gnang /
zla ba brgyad pa'i tshes gcig la chos dpal zhing du phyag phebs /
'jam dar re dang tho'u khron re'i 'gyed btang /
tshes brgyad la jo sku gdan drangs te jo khang gsar bsgrubs der bzhugs su gsol /
bcu gcig nas nyin gsum la dpal gsang ba 'dus pa'i cho ga dang 'brel bar rab gnas dge legs rgya mtsho'i char 'beb ltar lhag gnas kyi me tog 'thor te skye dgu'i bsod nams kyi zhing du bsgrubs /
tshes bco lnga'i nyin lha khang der mchod pa'i dngos po bsam gyis mi khyab pa dang bcas sems bskyed mchod pa byas /
phyi nyin nas nyin gnyis la bsgrub bya mang po bslab gzhi yongs su rdzogs pa'i dge slong dang dge tshul gyi bslab pa la bkod /
sta gon dang bcas 'jigs byed dpa' bo gcig pa dang bcu gsum ma /
gdugs dkar lha bcu bdun ma rnams kyi dbang /
rigs gsum spyi sgrub kyi rjes gnang /
sgrol dkar yid bzhin 'khor lo'i rjes gnang /
chos rgyal phyi nang gsang gsum gyi rjes gnang /
rang spyil bde chen 'od gsal du thar chen gyi lung /
yon tan gzhir gyur ma dang dga' ldan lha brgya ma'i khrid /
bde lam gyi khrid mdor bsdus /
lam rim chen mo'i bshad lung gi dbu tshugs rtsam byas /
lo snga phyir sku gsung thugs rten bsam gyis mi khyab pa bzhengs pa'i tho rags rim tsam ni /
bka' bstan co dpar cha tshang /
byams pa'i gos thang /
gnas bcu gcig thang nyer gsum gong gsham spus legs /
gnas bcu bdun thang de mtshungs /
rgya gar rdo rje gdan nas spyan drangs pa'i thub sku /
smr-i ti'i phyag tsha dngos /
phag gru byi za ma /
rgya gar li ma gang mang /
rgya nag li sku byin chags sogs snying la phangs pa'i rten mang bo gzim khang rgyud khang sogs su sbyor 'jags gnang /
de gong zhabs brtan lha khang du'ang nyi ma sbas pa'i lugs kyi sgrol ma nyer gcig seng ldeng nags sgrol gtso 'khor gsum /
sgrol dkar yid bzhin 'khor lo rnams kyi li sku khru phyed dang do can dang /
'jam dbyangs dmar ser dang rdor sems gyi thang ga che legs /
mi 'khrugs pa'i thang sogs dang /
jo khang nang du'ang rje rang gis bzhengs pa'i gar blugs kyi mar me mdzad kyi sku brnyan khru gang ba bzhi brgya dang nyi shu /
srib pa'i khang gsar du tshe dpag med gar blugs tshun lnga ba stong phrag paN chen 'khrungs rab zhal thang spus legs bcu bzhi /
dus 'khor thang ga che legs /
gnas brtan bcu drug bdun thang sogs mang bo zhig dang rten gtsor rje'i sku rang gi sku tshad can de bzhugs rgyu'i thugs dgongs yod mod 'du khang gi gral mgo stong bar lus pa thabs gzhan ma rnyed par yod pas der bzhugs /
rgya dngul rdo tshad bzhi bcu mgar ba'i gla phog sogs kyi ched dang sgor mo stong dang sum brgya sogs kyis mchod rten gsar bzhengs sogs gnang /
zhabs brtan lha khang gi rten gtso thugs rje chen po dang /
gtsang khang gi kun bzang /
'jam dbyangs dmar ser sogs khong gis yon bdag la bskul ma gnang nas bzhengs pa sha stag red /
der ma zad dus 'khor grwa tshang gi dus 'khor sku /
rigs ldan nyer lnga /
jo khang bar khyams kyi gnas brtan bcu drug 'jigs byed chos rgyal sogs khong gis dge bskul gyi mtshams sbyor las byung ba red /
mchod thebs dang mar me'i rkong bu brgya tshar re dang gzhan yang nyer mkho'i yo byad bzhag pa mtha' yas so /
der gzim khang gsar bskrun byas pa shin tu skyid pas dgun ngor der bzhugs rgyu'i thugs dgongs yang yang btang kyang bla brang nas khu bo bstan pa de tsam mi bde bas myur du phebs dgos zhes 'phrin 'byor ba dang /
bla brang gzhung nas kyang 'tshams zhu ba 'byor te gong sa skyabs mgon mchog gdan sar bzhugs med pa'i shul stong lta bu'i dus 'dir gdan sa'i dgon srung la cis kyang phebs dgos zhes nan tan chen pos gdan 'dren zhus pa bzhin phyir gdan sar phebs dgos byung ste zla ba brgyad pa'i nyer bdun la btegs /
rgya mkhar dgon brgyud zla dgu ba'i tshes gcig la gdan sar 'byor /
tshes lnga nas 'jam dpal nag po'i rjes gnang /
rim par mdo sde rgyan gyi 'grel ba'i bshad lung /
myur lam bshad lung /
myur lam bshad lung /
thar chen gyi lung /
seng gdong ma'i rjes gnang /
theg chen gso sbyong /
mkha' spyod ma'i byin rlabs sngags btu sgrub thabs kyi lung dang bcas pa /
dben sa'i gcod dbang /
bde mchog dril bu lha lnga /
bla mchod kyi khrid /
de skabs bzang spyod khrid sgrub bcug ste 'bul bar khron stong phul /
paN chen thams cad mkhyen pa'i dgongs rdzogs su dmigs te brgyad stong ba bsgrubs /
sngon nas tA rin dpa' ris bstan 'dzin 'phrin las rnam gnyis dngul sgor nyi shu rtsa lnga dang kha dar bcas rig byed ma'i bskyed rdzogs gsar rtsom gyi bskul ma zhus pa re zhig ma gnang /
rjes sor tA rin gyis rgya yul nas bskul ma nan che ba zhus pas rig byed ma'i bskyed rdzogs gsar rtsom gnang /
nyi bzlog gi nyin nas bzung bsdus grwa'i mtha' dpyod sogs la dpe bltas gnang ste phyi ma'i slob gnyer la smon lam gyi mtshams sbyor byas pa yin gsungs /
khong gi zhal nas nyin gcig nyi ma 'di bzhin bag phebs ngang nas tshar chen gyi mkha' spyod smon lam dal 'byor gru chen ma'i tshig la yid gshar zhig byas par don rags pa tsam thon pas dga' drag ste 'bri bar brtsams kyang bsam blo zhig btang bar nyi ma yang 'phyi mor song /
sang rgyal zla ba'i tshes bcur 'dug pas der bris na yong snyam /
phyi'i nangs par bdag 'jug grub 'phral 'bri bar brtsams de mgo tshugs tsa na nye gnas legs shad rgya mtshos lam srang nas rnyed zer sangs rgyas mkha' 'gro'i tsa ka li byon legs gsar ba zhig byung bas dga' dad 'gran zla med pa zhig skyes /
zhib par brtag na ltas snga phyi kun bsdoms na lha mchog 'di nyid kyis rjes su 'dzin par nges snyam zhes gsungs /
'di yang gong du bshad pa ltar gzhon nu nyid nas bde mchog yab yum gyis rjes su bzung zhing phyis su bsnyen sgrub la brtson par mdzad pas nyams rtogs gong du 'phel ba'i rtags dang gsung zur du ma yod pa'i gcig go / /
dgung grangs don gsum pa rab rgyal sa pho stag gi lo la bla brang phyag mdzod chen mo'i ngor phyag rdor gtum chen gyi rjes gnang /
sa skyong mi'i dbang bo a b+ho blo bzang tshe dbang la tshe dbang gnang /
gzhan 'gar rdor sems sgom bzlas kyi khrid /
'dan sprul ba'i skus zhus ngor grub rgyal tshe dbang /
za byed mkha' 'gro'i sbyin sreg gi khrid /
sgrol dkar /
drag po sum dril /
rig byed ma /
bag tse rnams kyi rjes gnang /
rigs gsum spyi sgrub kyi khrid /
dga' ldan gzhung bsrangs kyi khrid /
sgrol dkar tshe khrid /
'pho khrid /
dam tshig rdo rje'i bzlas pa'i khrid /
'jigs byed bskyed rdzogs kyi khrid /
bsnyen khrid snga phyir lan gnyis /
lung kha yar bcas bstsal /
rmog ri ba rnams la 'jigs byed /
rta mgrin /
seng gdong ma /
khyung khra nag mgon chos lha mo rnams kyi rjes gnang /
lung mang bo /
g.yu thog bla sgrub kyi dbang /
bde mchog dang 'jigs byed kyi bsnyen khrid rnams bstsal /
zla ba gsum pa'i tshes lnga nas lam rim mchan bzhi ma'i bshad lung gnang /
zla ba bzhi ba'i tshes gnyis nas gcod dbang zhi drag gur zhal gyi rjes gnang /
dge ba'i bshes gnyen chen po lha mo'i tshul khrims kyis zhus ngor rim lnga gsal sgron gyi bshad lung dang /
sbyin sreg dngos grub rgya mtsho'i bshad lung gnang /
tshes bco lnga la bsnyen rdzogs gnang ba dang rab gnas kyi khrid sogs kyang bstsal /
yang bsnyen rdzogs gnang ba dang gzungs 'jug gi khrid /
'jigs byed bsnyen chen gyi khrid /
gtsang gi ri khrod pas zhus ngor mkha' spyod ma'i dbang bzhi byin rlabs /
de'i bskyed rdzogs kyi khrid /
sbyin sreg gi khrid /
bcud len gyi khrid rnams bstsal /
zla ba lnga ba'i tshes gcig nas 'jam dpal zhal lung gi khrid /
mi g.yo ba sngon po dang sgrol dkar gyi rjes gnang /
rje'i bstod 'grel chen mo rtsa 'grel gyi bshad lung /
'jigs byed lha bcu gsum ma'i bskyed rdzogs dang 'jam dpal zhi khro sbrags sgrub kyi khrid /
brag dkar dgon pa spyis zhus ngor gsang 'dus mi bskyod pa /
bde mchog lU i pa /
'jigs byed bcu gsum ma dang dpa' cig rnams kyi dbang bstsal /
mgon chos rnam sras gsum gyi rjes gnang /
rgyud gzhung gi lung bcas gnang /
a lags bya khyung gis zhus ngor zhi khro sbrags sgrub gyi khrid dang /
rnga dges zhus ngor gzhi gsum cho ga'i bshad lung /
bsnyen sgrub sbrags ma'i khrid /
me tog bcud len dang tshe gcig nyams len gyi khrid rnams gnang /
a kyA hu thog thu sprul ba'i sku rin po che sogs kyis zhus ngor dpal gsang ba 'dus pa'i bskyed rdzogs kyi khrid dang bde mchog gi rim gnyis kyi dmar khrid rgyas pa /
thig dang blos bslang brtsigs tshul gyi phyag khrid dang bcas pa bstsal /
'ga' zhig dge slong gi sdom pa la bkod /
slar yang dge tshul kha shas bsgrubs /
zla ba bdun pa'i shol zla la'ang mang bo la dge tshul slong gi sdom pa phog rdi tsha ba zhig gis zhus ngor bla ma lnga bcu ba'i bshad lung /
bla ma mchod pa'i khrid /
lam mchog snying bo'i khrid bstsal /
go re'i ri khrod pas zhus ngor thugs rje chen po'i dbang dang rigs gsum spyi sgrub kyi rjes gnang bstsal /
rgya yag sprul ba'i sku rin po ches zhus ngor dam tshig rdo rje'i bzlas pa'i khrid dang za byed mkha' 'gro'i sbyin sreg gi khrid /
gser tog no mo han sprul ba'i sku rin po ches zhus ngor 'jam dbyangs dkar bo'i las tshogs kyi khrid /
sbas don kun gsal gyi bshad lung dang /
sngags rim chen mo'i bshad lung gnang /
zla ba brgyad pa'i tshes gsum nas 'jam dbyangs dkar bo dang 'jam dbyangs dmar ser gyi rjes gnang /
'jam dpal mtshan brjod /
bstod sprin rgya mtsho'i lung sogs dang /
dge ba'i bshes gnyen chen po lha mo'i tshul khrims kyis zhus ngor lam rim chung ngu'i bshad lung /
dge bshes bsang khog tshul khrims kyis zhus ngor dus 'khor bskyed rim gyi bshad lung dang rdzogs rim gyi khrid /
ni gu chos drug gi khrid /
smad rgyud khrid chen brgyad kyi dmar khrid bcas gnang /
rdo rams pa the bu'i shes rab kyis zhus ngor grub mtha' chen mo'i bshad lung dang /
gdugs dkar rgyal mtshan thod 'khor gyi khrid /
gnam sngon zhabs drung gis zhus ngor 'jam dbyangs chos skor gyi rjes gnang yongs rdzogs /
klu'i bum gter dang dga' ldan lha brgya ma'i khrid bstsal /
ching wang kun dga' rab brtan gyis zhus ngor tshe dbang dang rta mgrin gyi rjes gnang bstsal /
gzhan dag gis zhus ngor phar phyin mchan gyi bshad lung yang gnang /
thu med bka' 'gyur ba 'jam dbyangs bzod pas zhus ngor khong gi gsung rtsom de skabs dpar la bkod zin pa pod gnyis kyi lung gnang /
du ma zhig bsnyen par rdzogs /
bsnyen khrid dang de'i skor gyi lung /
dril bu lus dkyil gyi bskyed rdzogs kyi khrid /
yang du ma bsnyen par rdzogs /
gzhung gsar ba rnams la rgyan 'jug gi lung bstsal /
sngar bde chen du thog mar phebs skabs 'char can gyi zla ba bzhi ba'i tshes la ltung bshags kyi cho ga nyin lnga /
smyung gnas brgya re'i thebs sogs su spyi 'jog mang bo gnang /
phyis su bshags lha so lnga dang bde gshegs brgyad kyi bris thang spus legs khyad par du 'phags pa gsum bstsal /
rgyud khang gsar bskrun gyi nang du jo bo'i sku dang rje'i sku che tshad re bzhengs thebs su dngul sgor brgya phrag 'di dag la cang khebs gser gzhung ma'i pang khebs bzhi dang steng khebs bcu bskur gnang mdzad /
khong bcad rgyar bzhugs pa'i skabs dgun mjug tu khu bo bstan pa dus kyi chos nyid du gyur /
de'i ched du dbus su skyabs mgon bstan pa'i rgyal mtshan mchog la rgya dngul rdo tshad gcig bsngo rten du phul te skyabs 'jug zhus pas bka' lan du jo shAka rnam gnyis sogs rten 'gang chen rnams la mchod 'bul dang skyabs 'jug zhus tshul phebs /
khong rin po che rang nyid nas kyang gtong sgo byed par ched mngags bsod nams rgyal mtshan lags spran te smon lam chen mo'i steng se 'bras dge gsum la bsnyen bkur zhus skabs skyabs 'jug zhus chog pa byung /
gdan sa bkra shis 'khyil 'di nas kyang bla ma khri gdan zur rnams la 'bul nod dang bsngo rten grwa tshang so so dang tshogs chen /
ri khrod bzhi bcas la mang bskol sogs kyi bsnyen bkur yang dag pa gnang nas dge rtsa rlabs chen bsgrubs /
nyin kha shas nas rgyud smad la bde mchog bdag 'jug gser yig gser rkong sogs dang gdan sa so sor yang 'phral du dge rtsa bsgrubs /
gzhan yang zhag zhe dgu'i bar du khong rang nyid kyis bcad rgya'i ngang nas mi 'khrugs pa'i cho ga dang 'brel bar sngags bzla ba /
bdag 'jug len pa /
khrus chog bskur ba rnams ma chad pa gnang /
mthar rus pa rnams la sku dpar 'debs pa sogs bya ba rnams mthar phyin pa zhig mdzad do / /
dgung grangs don bzhi ba rab rgyal sa mo yos bu'i lo la cho 'phrul smon lam chen mo'i mjug gi bcad rgya'i khongs nas a kyA hu thog thu /
gser tog no mo han /
rgya yag sprul ba'i sku sogs la rig byed ma'i be'u bum yongs rdzogs kyi lung bstsal /
bcu bdun la gnam sngon zhabs drung sogs 'ga' zhig bslab gzhi yongs su rdzogs pa'i dge slong gi bslab pa la bkod /
zla ba gnyis pa'i tshes gcig nyin 'dan sprul skus zhus ngor grub rgyal tshe dbang bskur /
dgon 'dir bka' 'gyur gyi lung rgyun chad la nye ba thugs kyis ma bzod par paN chen sku phreng bcu ba'i yongs 'dzin thams cad mkhyen pa 'jigs med mtshan can dang gong sa skyabs mgon sku phreng drug pa'i yongs 'dzin mkhas pa'i dbang bo dkon mchog bsam 'grub rnam gnyis la bskul ma gnang ste khong rnam gnyis dang cun gar mkhan sprul rin po che dang dam chos 'od zer rnams kyis thu med bka' 'gyur ba 'jam dbyangs bzod pa la zhus par khong rin po che 'di ba nas zla ba gnyis pa'i bcu gcig nas dbu btsugs te gnang rgyu'i zhal bkod gnang /
ska sar ba zhig gis zhus ngor gser 'od kyi lung dang nyer bzhi nyer lnga gnyis la nam mkha' sgo 'byed dang khros nag lnga lha'i dbang /
reb kong ri khrod pa bya khyung sprul skus zhus ngor dam tshig rdo rje'i bzlas pa /
za byed mkha' 'gro'i sbyin sreg rdor sems bsgom bzlas gsum gyi khrid bstsal /
gzhan yang skyabs khrid /
rigs gsum spyi sgrub kyi rjes gnang /
rig byed ma'i thun mong dang thun mong ma yin pa'i rjes gnang /
dge bshes rdo rnams pa gsung rab dang rgya stod lha rams pa'i sprul sku gnyis kyis zhus ngor rje'i gsung 'bum gyi dbu btsugs /
rab nas 'ga' zhig la bsnyen rdzogs bsgrubs /
bla ma mchod pa'i dmigs khrid /
ra rgya'i a dga' grub chen sprul skus zhus ngor 'jigs byed lha bcu gsum ma'i dbang /
theg chen gso sbyong gi sdom lung /
kun rig gi dbang dang mgon po'i rjes gnang bstsal /
dpyid der khu bo gshegs pa'i dge rtsar dmigs te sman bla longs sku bzhugs khri rgyab yol dang bcas pa gsar bzhengs gnang ste sman pa'i 'du khang nang du bzhugs /
sa ga'i nya la bsgrub bya bdun cu lhag tsam la bslab pa'i gzhi yongs su rdzogs pa'i dge slong dang dge tshul gyi sdom pa la bkod /
zla ba de'i nyer drug nas 'jam dbyangs bla ma gung thang sprul ba'i sku rin po ches zhus pa ltar sgrub thabs rin 'byung gi rjes gnang yongs su rdzogs pa lung dang bcas pa gnang /
mu to sprul skus zhus ngor bde lam gyi khrid rgyas pa dang bsnyen rdzogs kha shas bsgrubs /
zla ba bdun pa'i tshes mgo la glo bur du sku bsnyun drag po zhig bzhes /
slob ma thams cad kyis theg pa khur blangs kyis nyin mtshan bar ma chad par zhabs brtan phon cher bsgrubs pa gnad du song /
\u0f38 gong sa skyabs mgon mchog gi bka' lung bzhin bka' 'gyur dag tshar dang brgyad stong ba brgya tshar bsgrubs pa la khong rang nyid nas yon kyang phul /
bka' 'gyur ba rnams kyis brtan bzhugs phul zhing de skabs rje nyid kyi zhabs brtan sgrub rgyu shin tu gal che bas sku bsnyung lhag med du ma song bar du bka' 'gyur gyi 'chad nyan mtshams bzhag nas zhabs brtan bsgrub rgyu yin zhus par khong gi zhal nas de ma zer /
chos rnams thams cad rkyen bzhin de / /
'dun pa'i rtsa bar rab tu gnas / /
zhes gsungs pa ltar gtso cher 'dun pa la rag las pas bka' 'gyur gyi 'chad nyan yang nged kyi zhabs brtan dang rim gror song chog phan pa'i lan du mchod pa bya ba ni / /
bsgo ba'i tshig bzhin nyams su len pa yin / /
zhes rang la gang gsung bka' bzhin du bsgrub pa mchod pa'i mchog red /
chos ldan gyi bya ba yin yang bla ma'i gsung gi zur phra mo re dang 'gal na mi legs pa 'byung rgyu yod pa bla ma yongs 'dzin rin po che khri nam bzang ba'i mdun du mjal ba'i lo rgyus lta bu red /
bka' 'gyur gyi 'chad nyan 'di mthar phyin pa zhig shin tu gal che zhing nged kyi rim gro yang de las lhag med pas sang nyin nas sngar ltar bka' 'gyur 'chad nyan la rem zhes bka' bstsal /
rim gyis sku gzugs dwangs /
bcu bdun nas bde chen rgyud grwa ba rnams la sta gon dang bcas 'jigs byed lha bcu gsum ma /
gsang 'dus lha so gnyis pa /
bde mchog lha re gnyis pa rnams kyi dbang gnang /
tsha kho zangs dkar ba rnams kyis zhus ngor dus 'khor spyi bka'i dbang bstsal /
gser lag pa 'ga' zhig gis zhus ngor gcod dbang /
zla ba brgyad pa'i tshes gsum la rje'i gsung 'bum gyi mjug grub par gnang /
tshes bcu gsum nas hor tshang dgon gsar ba rnams la bde gsang 'jigs gsum /
dpa' cig kun rig gdugs dkar lha mang rnams kyi dbang /
mgon chos zhal lha mo /
seng gdong ma rnams kyi rjes gnang dang rgyan 'jug sogs kyi lung bstsal /
bco lnga'i nyin bka' 'gyur gyi lung grub ste rje bka' 'gyur ba chen po gtso byas bla slob thams cad sku mdun du phebs te mjal bas zhal nas spyir deng dus bka' chos gsung chos thams cad nyag phra bar gyur te dgun dus kyi chu phran ltar gyur /
khyad par rgyal ba'i dka' 'gyur rin po che'i lung rgyun nyag phra bar gyur pa sems kyi zug ngur song /
yang da res bla slob thams cad kyis mthar phyin par byas pa bka' drin che /
sngon dgon pa 'dir kun mkhyen 'jigs med dbang bo'i bka' drin las cha har bka' 'gyur ba chen pos gnang ba da bar gnas pa khong rnam pa tsho'i thugs bskyed smon lam gyi mthu grub pa'i dbang gis red /
deng skabs chad la nye ba na a khu 'jam dbyangs bzod pa tshang 'di bas spel te chad mthud lta bur song bas khong yang thugs bskyed smon lam gyi mthu grub pa'i rtags red /
khyed dge ba'i bshes gnyen rnams kyis phyin chad 'chad spel rgya chen po byas te rgyun phyogs yas mas dang yang dgos dgon 'dir mi nyams gong 'phel yongs ba thugs la 'dzin dgos /
sngon lha lung gi dbang phyug rin po che nas lam po che zhig gi khar byon te bka' 'gyur gyi shog byang 'ga' re phyag tu bsnams nas yar 'gro mar 'gro thams cad la shog byang gcig tsam yin yang nyan du bcug pa dang dbal mang rin po che nas da phyin chad bka' chos tsho byin rlabs gnya' 'jog byed dgos pa'i dus shig 'ongs gsungs pa ltar da lta de'i dus la slebs yod pas ji srid bstan pa nam gnas kyi bar du lung gi rgyun 'di yang gnas pa zhig gi thabs la 'bad pa gal che /
zhes sogs bslab ston rgyas par bstsal /
nyer gnyis la bka' 'gyur ba rnams kyis zhus ngor mchod pa'i yo byad bsam yul las 'das pa lta bu dang bcas tshogs chen 'du khang chen mo'i nang nas gung thang mchog sprul rin po che dang bla brang mdzod pa chen mo'i gtsos khri gdan zur sprul sku che chung grwa mang bcas tshogs pa sum stong lhag la sems bskyed mchod pa byas te thams cad bla na med pa'i byang chub thob pa'i skal ba dang ldan par byas so / /
de skabs lung nyan mkhan la yongs 'dzin rnam gnyis sogs dge ba'i bshes gnyen du ma dang /
de rnams kyis phyis su lung rgyun spel ba ni dper na dge ba'i bshes gnyen chen po rje lha mo'i tshul khrims zhal snga nas dgon 'dir bka' 'gyur gyi lung gsungs pa dang /
dus mtshungs su yongs 'dzin rin po che dkon mchog bsam 'grub dpal bzang bos rang dgon 'di nas gsungs shing /
khong klog la yang byang bas zla ba gsum tsam la mjug grub par gnang /
bla ma dkar bo'i yongs 'dzin chos dpal zhing bkra shis rgya mtsho zhes grags pa'i dge bshes chen po des chos dpal zhing nas tshar gcig gnang /
yongs 'dzin mkhas pa'i dbang bo rje 'jigs med rgya mtsho dpal bzang bos thar shul ri khrod nas tshar gcig gnang ba sogs gdan sa bkra shis 'khyil dang phyogs yas mas su dar ba dang /
deng skabs yang hal ha dge bshes blo bzang rgya mtsho dpal bzang bos bshad sgrub dar rgyas gling dpal ldan bkra shis 'khyil nas bka' 'gyur gyi lung gnang bzhin yod pa sogs bstan pa'i gegs chag 'di 'dra che ba'i dus 'dir yang bka' chos kyi rgyun 'ga' zhig gnas yod pa ni rje bla ma bla go rdo rje 'chang 'di ba'i bka' drin du 'khums legs so / /
da ni dkyus la 'jug par bya ste gung thang mchog sprul rin po ches zhus ngor nyi shu lnga la sta gon dang bcas mi tra brgya rtsa'i dbang yongs rdzogs bstsal ba dgu ba'i bcu bdun la grub /
rgyud pa dpon slob cun gar mkhan sprul /
bla ma dbu mdzad /
'dan sbrul sku sogs nyung 'dus la rim lnga'i khrid rdo lag brgyud ma lag rjes dang bcas pa /
khong nyid kyi gsung rtsom gyi gras nas sngar lung ma song ba 'ga' zhig gi lung /
'gyang ro sprul sku sogs la 'pho 'khrid /
bcu ba'i tshes gcig tshe dpag med stong sku gsar bskrun byas pa rdzogs par grub ste mgar ba rnams la yon dngul sgor nyis stong lnga brgya /
legs grub kyi gtang rag tu gos phrug sogs gnang nas bzo bo rnams yon gyis mgu bar byas te grub ston kyang byas so / /
tshes gsum la 'ga' zhig la bsnyen rdzogs gnang /
tshes bzhi la ko'u sprul ba'i sku rin po cher tshe dbang gnang /
tshes drug bdun gnyis la 'jigs med zer ba'i gsar bu zhig gis zhus ngor lam mchog snying bo'i khrid gnang /
tshes brgyad la khya dge sprul sku dang dam chos 'od zer sogs kyis bskul ngor rang rtsom lam rim nyams mgur gyi 'grel ba theg mchog lam bzang gsal ba'i tshig gi zla shel gyi bshad lung gi dbu btsugs te bshes gnyen bsten tshul bar bstsal to / /
de nas phyag mdzod mkhyen rab don 'grub dang gros bstun gyis rje sku chen mo bzhengs rgyu'i sta gon gnang /
kro'i bla ma la mi 'khrugs pa'i dbang gnang /
nyin shas kyi mtshams nas gung thang mchog sprul rin po che sogs gsum la kun mkhyen gyi gsung bka' rgya ma'i skor gyi lung dang /
ko'u ba mchog sprul la ma ning ha 'don gyi khrid gnang ste zla ba bcu gcig pa'i tshes gcig nas bcad rgyar bzhugs te rgyun pa'i thugs dam dang bslab spyod 'grel ba sogs la dpe gzigs gnang /
dgung grangs bdun cu don lnga ba rab rgyal lcags pho 'brug gi lo'i zla ba dang bo'i tshes gcig la sa skyong dam pa ching wang kun dga' rab brtan la tshe dbang gnang /
de rjes shig la kro'i bla ma bsnyen rdzogs kyi sdom pa la bkod /
tshes brgyad dgu gnyis la mi'i dbang phyug dam pa zi len blo bzang tshe dbang la rig byed ma'i rjes gnang dang rta mgrin gyi dbang bstsal /
tshes bcu la kro'i bla ma la 'jigs byed kyi dbang gnang /
bcu gcig la zi len tshang la thugs rje chen po'i dbang gnang /
bco lnga la bla brang chen mor phebs nas sgra mi snyan gyi tshe dbang gnang /
zla ba gnyis pa'i tshes nas rong bar dgon par bde gsang 'jigs gsum kun rig dang bcas pa'i dbang /
mgon chos lha mo rnam sras dam can rnams kyi rjes gnang /
brgya rtsa'i khrid /
mtshan sgrog spyi ba la brgyad stong ba dang thar mdo'i lung bstsal /
tshes bcu gsum la tshe dbang 'chi med rdo rje'i srog shing /
rigs gsum spyi sgrub /
ldong sprul skus zhus ngor dam can srog gtad /
kro'i krang gis zhus ngor gzhi gsum cho ga'i khrid /
kha gya'i dbu mdzad kyis zhus ngor 'jigs byed kyi dbang rjes gnang lung bcas gnang /
nyer lnga la gcod dbang gnang /
nyer bdun nas bkra shis dge 'phel ri khrod pa rnams kyis zhus ngor thig le bcu drug dang dril bu lus dkyil gyi dbang /
mkha' spyod ma'i byin rlabs rnams bstsal /
zla ba gsum pa'i tshes gcig nas rmog ri dgon pa'i grwa ba rnams kyis zhus ngor 'jigs byed dpa' cig bde gsang 'jigs gsum /
rta mgrin /
kun rig gdugs dkar rnams kyi dbang /
thugs rje chen po /
khyung khra nag nA ga rak+sha /
seng gdong ma /
mgon chos lha mo rnam sras rnams kyi rjes gnang /
skyabs 'gro /
maN+Dal /
brgya rtsa rnams kyi khrid /
tshes brgyad la bla ri mgur ba zhig la bsnyen rdzogs bsgrubs /
'di rnams shog dril kho na las bris /
rang bstan gyi gegs lta bur yab rje rgyal ba gnyis pa'i sku brnyan rten brten pa glo bur du me skyon phog pa lo mang 'gyang ba yengs ma lam la sri zhu byed mkhan ma byung ba khong gi thugs kyis ma bzod par zla gnyis pa'i tshes mgo nas dbu brtsams te sgrub cing gzungs 'jug gser tshon rab gnas bcas 'phral du grub /
gong du zhus pa ltar gnas brtan pa dang mnyam du khong gis phyag bzo gnang zhing bka' bstan gsung 'bum sogs rang bsrel rnam bzhis phyur bur gtams pa'i dkar chag logs su yod do / /
zla ba bzhi ba'i tshes gcig nas mu to sprul ba'i sku rin po ches zhus ngor rim lnga gsal sgron gyi bshad lung /
gsang bde 'jigs gsum gyi bsnyen khrid /
nA ga rak+sha'i rjes gnang /
tshes bco lnga la dge tshul slong brgya bsgrubs /
bcu drug nas mu to sprul ba'i sku rin po che sogs kyis zhus ngor sbas don kun gsal dang za byed mkha' 'gro'i sbyin sreg gi khrid /
dam tshig rdo rje bzlas pa'i khrid /
ri khrod pa zhig gis zhus ngor 'jam dkar rjes gnang las tshogs dang bcas pa dang yang ri khrod pa zhig gis zhal ngor gcod khrid gnang /
zla ba lnga ba'i tshes gcig la mu to sprul ba'i sku rin po ches zhus ngor gsang 'dus bde mchog mkha' spyod ma rnams kyi sngags btu dang mkha' spyod lus dkyil rnams bstsal /
hal ha blo bzang rgya mtshos zhus ngor dpa' bo g.yul 'jug ma'i khrid /
mu to sprul ba'i sku rin po ches zhus ngor lo hu ba'i bskyed rdzogs kyi khrid /
tshes bcu bdun nas gsang 'dus bskyed rdzogs kyi khrid /
dpal blos zhus ngor nA ga rak+sha /
stag phu'i sgrol ma phyi nang /
sgrol dkar thun mong dang thun mong ma yin pa /
g.yu thog bla sgrub /
rig byed ma thun mong ma yin pa dang gsang sgrub /
drag po sum dril rnams kyi rjes gnang /
sku 'bum rgya mtshos zhus ngor rnal 'byor nam mkha' dang mngon byang gi dbang /
zla ba drug pa'i tshes drug nas khong gi zhal rtsom spyod 'jug 'grel ba'i bshad lung gi dbu btsugs /
tshes bcu bdun nyin skyabs mgon mchog khong gi gzim shag tu phebs nas spyi sger gyi gsung gleng dmar /
nyer bdun la spyod 'jug 'grel ba'i bshad lung mjug grub /
yang thugs rje chen po /
dam tshig gsum bkod /
dril bu phyi nang gnyis rnams kyi dbang /
rig byed ma dang nA ga rak+sha'i rjes gnang /
mkha' spyod lus dkyil sgra mi snyan gyi tshe dbang bcas gnang /
zla ba bdun pa'i nyer lnga la hor tshang shog kha bzhi'i ser skya tshang mas chibs bsu thabs bsu sogs bsnyen bkur phun sum tshogs pa dang bcas hor tshang mtsho khar phyag phebs /
der thugs rjes chen po'i dbang /
skyabs 'gro /
dmigs brtse ma /
gdugs sher sgrol ma /
ma Ni rnams kyi lung gnang /
zla ba brgyad pa'i tshes gcig la tsag tsag dgon du phyag phebs gnang /
tshes gnyis la slob ma rjes 'dzin dang sa chog thig tshon skabs nyin bdun gyi ring la bde lam gyi khrid /
gzhan yang thugs rje chen po'i dbang /
gdugs dkar /
'od zer can ma /
sgrol ma /
seng gdong ma rnams kyi rjes gnang /
'ga' zhig la 'jigs byed bsnyen chen skor dang lha mo'i gtor chen gyi lung gnang /
lab tse bkra shis rgyal mtshan gsar stod mdzad /
dad ldan snyan grags zer bas tshogs dbur gdan drangs thog dngos 'bul gzab /
tshes bcu bzhi la dus 'khor dbang gi sta gon gnang skabs 'brug sgra ldir zhing sbrang char bab pa sogs dge legs che ba byung /
tshes bcu bdun la dus 'khor dbang chen rdzogs /
tshes bco brgyad la yi ge thang dgon pa dang shing sgo phyogs su phebs te 'jigs byed lha bcu gsum ma /
kun rig mngon byang /
gdugs dkar rnams kyi dbang /
brgya rtsa'i khrid /
lung kha shas bcas gnang /
de ka'i dpal ldan 'bras spungs kyi mchod rten la dus 'khor gyi rab gnas dang /
nyer lngar gdan sar phyir phebs /
zla ba dgu ba'i tshes gcig nas rdor 'phreng gi dbu tshugs /
dbang 'di yang gung thang sprul ba'i sku rin po ches zhus pa yin la dbang nyan mkhan khri gdan zur bla sprul dge bshes sogs bla grwa ba ni brgya lhag yod /
nyi shu'i nyin rgyo'i rgya'i ri khrod pa rnams kyis zhus ngor gsang 'dus 'jam rdor dang nag po spyod pa'i lugs kyi bde mchog gnyis kyi dbang gnang /
nyer gnyis la theg chen gso sbyong gsung bshad zab rgyas bcas gnang /
zhar shul sprul ba'i sku sogs kyis zhus ngor bsnyen rdzogs bzhi bcu bsgrubs /
zla ba bcu ba'i tshes gcig nas sngags rim chen mo'i bshad lung rgyas pa /
bcu gcig la bkra shis rgya mtshos zhus ngor thugs rje chen po rgyal ba rgya mtsho'i dbang dang khyung khra'i rjes gnang bcas bstsal /
nyer gnyis nas dpal ldan 'od zer gyis zhus ngor mi la'i rnam mgur gyi lung dang gsang ba'i mgur drug gi lung gnang /
zla ba bcu gcig pa'i tshes gcig nas gzhung gis zhus ngor 'jam dpal zhal lung gi khrid smin rgyas nyin bcu /
tshes dgu nas sku mtshams bsdams /
nyer lngar sog po'i dgon pa gsar 'debs kyi lan byung ste thag gcod gnang /
mtshams khongs nas zla ba bcu gnyis pa'i tshes gcig la tshogs zangs legs grub kyi gla rngan la dngul srang bdun brgya dang sum cu gnang ba sogs 'khor lo gsum gyi bya ba rlabs chen mdzad do / /
dgung grangs bdun cu don drug pa rab rgyal lcags mo sbrul gyi lo'i zla ba dang bo'i tshes bcu gcig la mtshams grol /
de nas dmigs brtse ma'i las tshogs dang skal ldan chos drug nang gi le tshan gsum dang /
rgyal thang ba'i gcod skor /
smon lam mtha' yas rgya mtsho'i gcod gzhung rnams dang /
gser lag sprul sku sogs kha yar la bsnyen rdzogs gnang /
zla ba gnyis pa'i tshes gcig nas tshe dbang /
'jam dbyangs dkar bo dang dmar ser /
dbyangs can ma dkar mo /
khyung khra rnams kyi rjes gnang dang thar mdo'i lung /
bla brang phyag mdzod chen mos zhus ngor skyabs khrid /
dga' ldan lha brgya ma'i khrid /
tshes dgu nas a rigs tshang gis zhus ngor bsnyen rdzogs /
gsang 'dus /
bde mchog thugs rje chen po /
kun rig rnams kyi dbang gnang /
dge tshul kha shas bsgrubs /
tshes bco lnga la dpa' ris pa tshang rab tu byung /
nyer lnga nas lam rim chen mo'i bshad lung gnang /
zla ba gsum pa'i tshes gsum nas phyag mdzod chen mo mkhyen rab don 'grub kyis zhus ngor bla mchod dang bde lam gyi khrid nyin brgyad /
tshes bcu bdun la a dga' tshang la sgra mi snyan gyi tshe dbang /
sgrol ma nyer gcig dzam dkar rnams kyi rjes gnang bstsal /
phyag mdzod chen mos zhus ngor dug dbang gnang /
nyer gnyis la brgya rtsa'i khrid /
zla ba bzhi ba'i tshes bdun la lam rim chen mo'i bshad lung grub nas mchod mjal mdzad /
tshes brgyad la theg chen gso sbyong gnang /
lha khang so sor mchod mjal byas te mar me brgya re phul /
tshes bcu gcig la dpa' ris pa tshang la dpa' cig gi dbang sta gon dang bcas pa /
'jam dbyangs dmar ser gyi rjes gnang /
yon tan gzhir gyur ma'i khrid gnang /
tshes bcu gsum nangs par theg chen gso sbyong gnang /
tshes bco lnga la bsnyen rdzogs don gsum bsgrubs pa dang dge tshul zhe gcig bsgrubs /
tshes bcu drug la lha bstan sgar ba rnams kyis zhus ngor skyabs khrid dang tshes bcu bdun la zhi khro sbrags sgrub kyi khrid gnang /
paN chen thams cad mkhyen pa'i yang sprul gyi don la 'phrin yig 'byor /
tshes bco brgyad la phyag rdor 'khor chen gyi sku bzhengs /
ko'u ba sprul ba'i sku rin po ches zhus ngor mkha' spyod ma'i bskyed rdzogs kyi khrid /
lta khrid /
dga' ldan lha brgya ma'i gzhung bsrangs rnams gnang /
nyer drug nas nyin gnyis la legs bshad snying bo'i bshad lung dang rigs gsum spyi sgrub kyi rjes gnang /
lung kha yar gnang /
nyer brgyad la bsnyen rdzogs dang dge tshul bsgrubs /
nyer dgu la dpa' cig gi dbang sta gon bcas /
thugs rje chen po'i dbang gnang /
zla ba lnga ba'i tshes gcig nas a lags nor bu tshang gis zhus ngor 'jigs byed bcu gsum ma'i bskyed rdzogs kyi khrid gnang /
dkon mchog rgya mtshos zhus ngor zhi khro sbrags sgrub kyi rnam bshad kyi khrid /
cha har dpal ldan 'od zer gyis zhus ngor skal ldan mgur 'bum gyi lung gnang /
tshes bzhi la bsnyen rdzogs dang rab byung gnang ba dang grwa tshang la grwa ja btang /
tshes bdun nas dge bshes chen po bkra shis rgya mtshos zhus ngor khong gi gsung rtsom kha shas kyi lung gnang /
tshes bcu gcig nas gung thang rin po ches zhus ngor sgrub thabs rgya mtsho /
snar thang brgya rtsa rnams gnang /
'cham pa rnams kyis zhus ngor 'jigs byed kyi dbang dang mgon chos rnams kyi rjes gnang bstsal /
dge bshes bkra shis rgya mtshos zhus ngor rgyal ba rgya mtsho'i bsnyen khrid /
dge bshes klu shod pas zhus ngor 'jam dkar zhi khro sprags sgrub kyi rnam bshad kyi khrid /
zla ba drug pa'i tshes bcu gcig la rgan gya'i brag dkar du chibs bsgyur gnang /
dgon nas tshes bco lnga nas 'jigs byed sta gon dang bcas pa /
gsang 'dus /
bde mchog mi 'khrugs pa /
rta mgrin rnams kyi dbang /
mgon chos gnyis kyi rjes gnang bstsal /
de nas rgan gya'i ser sder sman bla'i dbang /
sde ba spyi la gdugs dkar gyi dbang /
legs ldan mched gsum /
seng gdong ma /
thugs rje chen po rnams kyi rjes gnang bstsal /
gzhan yang brag dkar dgon pa spyis zhus ngor gcod dbang /
rig byed ma'i rjes gnang /
skyabs 'gro /
dga' ldan lha brgya ma /
yon tan gzhir gyur ma rnams kyi khrid /
gzhi gsum cho ga'i bshad lung rnams gnang /
bsnyen rdzogs dang dge tshul bsgrubs /
'du khang zhig ral du song ba bskyar gsos kyi thebs su dngul sgor bzhi brgya sbyor 'jags mdzad /
sku 'gyed dge 'dun rer khron bzhi dang kha dar re /
gnas khang gnyis su brgya mchod re dang snyan shal phul /
zla ba bdun pa'i tshes gcig la 'du khang nas rig byed ma'i rjes gnang grub 'phral lam du btegs /
zhag bzhugs gnang sar gtor 'bul gsungs shing bsang gsur sogs gnang bas der gnas ser skya thams cad dga' spro dang dad pa rgyas /
tshes lnga la snyan grags kyis zhus ngor tshe dbang gnang /
tshes bdun nas ba ri brgya rtsa gnang /
tshes bco lnga la paN chen rin po che'i zhabs grwas sku zhabs gsol 'degs pa phebs /
\u0f38 paN chen thams cad mkhyen pa'i yang sprul gsal 'don lung bstan rnams zhib bsher go bsdur byas /
tshes bcu drug nas grub chen brgyad cu'i rjes gnang bstsal te mjug tu rigs gsum spyi sgrub zhig gnang rgyu'i thugs dgongs gnang ste cho ga bsgrubs nas gsung bshad gnang bzhin pa'i skabs su bar chad cig byung nas mtshams 'jog gnang ste legs grub ma byung /
nyer dgu la mdzod dger btegs /
lam bar ja thabs steng a lags rgya khri sogs lnga la 'jigs byed bsnyen khrid gnang /
kha gya brgyud zla ba brgyad pa'i tshes gnyis la mdzod dge'i dgon du 'byor /
tshes gsum nas bde lam gyi khrid /
tshes brgyad la sems bskyed mchod pa gnang /
tshes dgu'i nyin spyod pa spyi bslabs rdzogs /
tshes bcu la 'jigs byed sta gon dang de nas rim par 'jigs gsang bde gsum /
'khor chen /
rta mgrin /
kun rig thugs rje chen po /
gdugs dkar rnams kyi dbang /
gcod dbang /
mgon chos /
bag tse /
rigs gsum spyi sgrub /
gnas bcu rnams kyi rjes gnang /
'jigs byed bsnyen chen /
zhi ba lam zab /
brgya rtsa rnams kyi khrid dang /
gzhi gsum cho ga'i bshad lung rnams bstsal /
gshin 'dre'i gnod pa'i na tsha rgyun chod dang slar mi ldang ba'i ched du phyogs su 'od dpag med /
thub pa /
sgrol ma rnams kyi rdo skus bsrungs /
de ka'i skya ser bgres gzhon kun spyan chab thon pa sogs dad 'dun 'phel ba'i nyams che /
lo bstar chags su bka' 'gyur 'don pa'i thebs su dngul sgor drug brgya 'jog gnang mdzad /
nyer gsum la phyir kha gyar 'byor te thugs rje chen po'i dbang sta gon dang bcas pa bstsal /
theg chen gso sbyong dang skyabs khrid gnang /
'gyang ro sprul skus zhus ngor dam can srog gtad gnang /
zla ba dgu ba'i tshes gcig la bkra shis sgar du thugs rje chen po'i dbang sta gon dang bcas pa /
'jam dkar rjes gnang /
chog rogs pa brgyad dang lhan du 'jam dbyangs kun gzigs la rab gnas gnang /
ltung bshags phyag mchod kyi thebs su sngon ma'i steng tho'u khron lnga brgya gnang /
seng ge'i sgra'i rjes gnang bstsal te yul der sa bdag nad kyis zin pa mang phyir yul kun tu bum chu khyab che bar bkram /
de nas sman lung du phebs nas tshe dbang gnang zhing lha khang gsar bzhengs la khron brgya dang byams sku'i thebs su dngul sgor brgya dang lnga bcu gnang /
tshes bzhir rong bar la phyag phebs /
sta gon dang bcas gdugs dkar gyi dbang /
legs ldan mched gsum /
lo gyon ma /
'od zer can ma /
seng gdong ma /
seng ge'i sgra /
rnam 'joms /
rigs gsum spyi sgrub rnams kyi rjes gnang bstsal /
dgon de rgya dmag gis bcom nas rten med par bzos pas gnas bcu'i zhal thang bcu gcig gsar bzhengs thebs su dngul sgor sum brgya gnang /
tshes dgu la lha chab dgon du 'byor /
der rta mgrin gyi rjes gnang /
chos bsgrags pa'i mdo dang so thar gyi mdo rgyas pa'i lung /
gyan thang gi shul stong ba zhig yod pa der thang ga gsar bzhengs kyi thebs su dngul sgor nyer lnga gnang /
tshes bcu'i nangs par gdan sar 'byor /
nyer gnyis la bsnyen rdzogs dge tshul kha yar bsgrubs /
lo der rje'i lha khang gi gyang ris nang ngos su mgon po /
chos rgyal /
steng sgo'i thad du rje'i thugs dam lha drug mkha' spyod ma /
rdo rje sems dpa' rnams kyi gyan thang /
gzhan yang rje rin po ches rgyun du gtor 'bul mdzad yul gyi chos skyong rnams dang phyi khyams su rje 'di ba rang nyid kyis chos 'brel dngos thob kyi bla ma rnams dang /
las kyi rgyu ba lung bstan pa'i rtogs brjod dang ma ga d+ha bzang mo'i rtogs brjod /
rgyal bo chen po sde bzhi'i gyan thang /
ku shi bstan 'dzin chos rgyal rnams legs par bsgrubs so / /
dgung grangs bdun cu don bdun pa rab rgyal chu pho rta'i lo'i zla ba gnyis pa'i tshes dgur tshe dbang /
lha mo'i rjes gnang /
'jigs byed yum bcas kyi rjes gnang bstsal /
bcu gcig la zhi ba lam zab kyi khrid gnang /
de'i gong gi dgun ngo yar mar gyi tshes bcu rnams la yi ge bdun pa sa ya bsgrubs /
tshes bco lngar gung ru mkha' 'gro ma'i yang sprul la dge bsnyen bsgrubs /
nyer lnga nas nyin gsum la gcod dbang /
dben sa lugs kyi gcod dbang /
zla ba gsum pa'i tshes gcig nas phyag mdzod mkhan po'i sprul skus zhus ngor rigs gsum spyi sgrub /
mkhas grub chig brgyud kyi bla rnam /
ba so'i lta khrid /
'jigs byed ser bo'i tshe khrid /
'jam dpal zhi drag gi bsrung ba /
yi ge bzhi ba'i bsad bzlog sgra mi snyan gyi tshe khrid /
sgrol ma'i pra 'beb /
lo gyon ma'i las tshogs /
me tog bcud len /
dza bir rlung khrid /
klu'i bum gter rnams kyi khrid bstsal /
stag phu sgrol ma'i chos skor rnams kyi lung /
zam tsha ri khrod pas zhus ngor 'jam dbyangs chos skor gyi rjes gnang /
chos rgyal phyi sgrub las nang sgrub dang gsang sgrub ma gnang /
'tshub che ba byung ba'i rkyen gyis red /
zla ba gsum pa'i tshes gsum nas gong sa skyabs mgon mchog gi bka' bzhin tshogs chen gyis sgrol dkar /
kyai rdor grwa tshang gis bde mchog dkar bo /
rgyud stod grwa tshang gis gnas bcu /
dus 'khor grwa tshang gis bde mchog dkar bo /
rgyud smad grwa tshang gis bde mchog dkar bo /
sman pa grwa tshang gis kyang brtan bzhugs phul ba sogs grwa tshang so so nas brtan bzhugs phul ba bdag gir bzhes shing dngos po phul ba thams cad phyir grwa tshang so so la gnang /
tshes bco lnga la dge tshul slong bzhi bcu lhag bsgrubs /
'di skabs rgyud stod pa'i byams chen gyi gzungs 'jug rengs ba'i 'phrul 'khor steng dge 'dun 'du 'khor bri sgrub gnang /
tshes bcu bzhi la 'jigs byed bsnyen chen gyi khrid gnang /
zla ba bzhi ba'i tshes gcig nas rgyud stod 'du khang nas bde lam gyi khrid smin rgyas gnang ste bsod nams rgyal mtshan gyis zhus ngor gser khang nas sems bskyed mchod pa gnang skabs sbyin bdag rang ngos nas mar rgya ma bzhi brgya dang bcu gsum gyis mar me dang gser khang nang tshe 'bar bzhag de nas 'jam dbyangs chos skor gyi khrid gnang /
tshes bco lnga la tsan+dan gyi jo sku gsar bzhengs gnang ba de sman pa'i 'du khang du bzhugs su gsol zhing bsnyen rdzogs don brgyad dang dge tshul nyi shu lhag bsgrubs /
de nas 'jam dbyangs zhi khro sbrags sgrub kyi khrid /
rigs gsum spyi sgrub kyi rjes gnang /
mi nyag tshang gis zhus ngor lo gyon ma gtso 'khor gsum gyi rjes gnang bstsal /
bde chen rgyud grwa dang tsag tsag dgon gyi bca' yig gsar rtsom gnang /
nyer drug nas sngags kyi sa lam gyi bshad lung nyin drug la bstsal /
zla ba lnga ba'i tshes bzhi nas stod rgyud khang gsar du bde gsang 'jigs gsum /
'jam dpal gsang ldan rnams kyi dbang /
mgon po /
chos rgyal phyi nang gsang gsum /
khyung khra rnams kyi rjes gnang /
dam can mgar ba nag po'i srog gtad /
tshogs chos zhal 'don skor gyi lung mang bo gnang /
a khu rin po che'i zin bris steng nas nyin drug la bde gsang 'jigs gsum gyi bskyed rdzogs kyi bshad khrid gnang /
nyer gnyis nas mdzod rtsa /
thar chen /
'grel ba don gsal sogs lung mang bo bstsal /
zla ba drug pa'i tshes gcig la tshe dbang gnang nas rgan gyar chu'i 'phrod rten la phebs /
phyugs nad chad cing dud 'then mang bos dud pa bcad /
bsnyen gnas kyi sdom pa len mkhan drug cu tsam byung /
bcu gsum la phyir gdan sa'i gzim shag tu 'byor /
zla ba bdun pa'i tshes nas gung thang rin po ches zhus ngor bde mchog gi dbang gnang bas nyan mkhan sum brgya lhag byung /
de nas gzhan zhig gis bskul ngor bde mchog dril bu lha lnga /
dpa' cig thugs rje chen po rnams kyi dbang /
'jigs byed sngags btu /
mkha' spyod byin rlabs rnams bstsal /
cha har zhabs drung gis zhus ngor rdor sems gnyis kyi rjes gnang /
stag phu'i sgrol ma phyi nang gi dbang /
sa lugs 'jam dbyangs dmar ser /
gtum po khyung lnga'i rjes gnang /
gtsug tor 'bar ma /
shra ma Na /
khyung nag me'i spu gri /
drag po sum dril /
rig byed ma rnams kyi rjes gnang bstsal /
stag tsha sprul sku rin po ches zhus ngor skyabs 'gro /
dga' ldan lha brgya ma /
byin rlabs spungs zhus /
maN+Dal rnams kyi khrid bstsal /
gzhan yang tshe dbang /
rigs gsum spyi sgrub kyi rjes gnang sogs bstsal /
pu rad bla ma skyabs kyis zhus ngor dben sa snyan brgyud kyi gcod dbang dang zab don gcod dbang lung bcas gnang /
zla ba brgyad pa'i tshes gcig la ltung bshags phyag mchod gnang /
gung thang rin po ches zhus ngor jo nang khrid brgya gnang /
dge bshes chos dpal zhing bkra shis rgya mtshos zhus ngor tshe dbang dang khong gi gsung rtsom bka' rgya ma'i skor gyi lung bstsal /
zla ba dgu ba'i tshes nas pu rad rdo rnams pa blo bzang rgya mtshos zhus ngor lam rim chen mo'i bshad lung nyin bcu gnyis la gnang /
tshes bco lnga la yang phyag mchod gnang /
de nas bsod grags gsang 'dus bskyed rdzogs kyi lung /
nyer gnyis la bsnyen rdzogs dang dge tshul nyi shu lhag bsgrubs /
zla ba bcu ba'i tshes bzhir bsnyen rdzogs dang dge tshul kha shas bsgrubs /
tshes lnga'i nyin 'jigs byed bsnyen khrid gnang /
de nas reb kong sku zhabs a rol tshang phebs /
gos phrug sku brnyan sogs 'bul chen btegs nas chos lung kha shas zhus pa ltar gnang /
tshes bcu la sgo me mchod rten skas kyi bca' yig dang snang ra ba zhig gis zhus ngor rta mgrin gyi rjes gnang /
gzhan 'ga' zhig gis zhus ngor rdor sems dang sgrol dkar rjes gnang /
snang ra'i bsngo rten 'byor lan gnang nas tshes sum cu nas sku mtshams bsdams so / /
dgung grangs don brgyad pa rab rgyal chu mo lug lo'i zla ba dang bo'i tshes brgyad la sku mtshams grol /
bcu gcig nyin klu lding rdo rje'i pho brang du phyag phebs gnang nas yab chen mgon po don 'grub sogs la tshe dbang gnang ste gnas su bkra shis kyi me tog 'thor /
mar ngor mjal kha sogs las bka' chos ma gnang /
zla ba gnyis pa'i tshes gcig la mkhas dbang yongs 'dzin rin po che dkon mchog bsam 'grub pas zhus ngor grub rgyal tshes dbang gnang /
tshes gnyis la co ne sku skyes sogs la rab byung bsgrubs /
tshes gsum nas nor bu sprul ba'i sku rin po ches zhus ngor sgrol ma'i pra 'beb kyi khrid gnang /
bde chen byams pas zhus ngor zhi khro sbrags sgrub kyi khrid bstsal /
khang sar dpon po paN chen gyis zhus ngor gdugs dkar gyi dbang /
bag tse'i rjes gnang /
dam can srog gtad bstsal /
u rge'i a mchod kyis zhus ngor mgon po'i rjes gnang bstsal /
nyer gnyis la paN chen rin po ches zhabs gras sku drag kha shas phebs /
paN chen nang ma sgang gi spyi khyab chen mo 'jigs med grags pas zhus ngor tse'u dmar srog gtad rnams bstsal /
zla ba gsum pa'i tshes nas yon tan gzhir gyur ma dang brgya rtsa'i khrid /
rje'i lha khang nang du 'jam dbyangs kun gzigs kyi sku brnyan gar blugs khri tshad ma stong phrag bzhengs rgyu'i dbu brtsams /
thar chen gyi lung gnang /
tshes brgyad la theg chen gso sbyong gnang /
tshes dgu nas 'jam dpal zhal lung nyin bdun la gnang /
bco lnga la bsgrub bya sum bcu la dge tshul dang go gsum la bsnyen rdzogs bsgrubs /
nyer bdun la tsa yi dgon par bde lam gyi khrid nyin lnga /
bde gsang 'jigs gsum /
dpa' cig rta mgrin /
kun rig rdor dbyings /
sman bla /
mi 'khrugs pa /
gdugs dkar /
thugs rje chen po rnams kyi dbang /
mgon po dang chos rgyal gyi rjes gnang /
'khor chen gyi dbang /
zla ba lnga ba'i tshes nas bal ma mchod pa'i khrid /
bde gsang 'jigs gsum gyi sngags btu /
rigs gsum spyi sgrub /
nA ga rak+sha /
lha mo /
rnam sras /
lo gyon ma'i rjes gnang /
rgyud gzhung sogs bka' chos mang bo gnang /
tshes bco lnga la dge tshul sum cu /
dge slong bzhi bcu bsgrubs /
bcu dgu la 'jigs byed bskyed rdzogs kyi lung khrid /
zhi khro sbrags sgrub rdo rje'i tshig sbram gyi rnam bshad 'bring bo'i lung bcas gnang /
zla ba drug pa'i tshes drug nas mgon po'i bka' bcu gsum gyi rjes gnang /
legs bshad snying bo'i bshad lung nyin lnga dang dpa' cig bskyed rdzogs nyin gsum la gnang /
rab byung 'ga' bsgrubs /
sman bla'i mdo chog rgyas pa'i lung dang dga' ldan lha brgya ma'i khrid gnang /
zla ba bdun pa'i tshes nas mu to sprul ba'i sku rin po ches zhus ngor phag mo 'byung mchog gnyis kyi dbang dang /
gur lha brgyad ma'i dbang /
bsnyen rdzogs kha shas bsgrubs /
rdor sems yab rkyang dang yum bcas kyi rjes gnang /
klu dbang rgyal bo gtso 'khor lnga'i rjes gnang bstsal /
yang bsnyen rdzogs dang dge tshul kha shas bsgrubs /
'jam dbyangs dmar ser sa lugs kyi rjes gnang bstsal /
dpa' ris pa tshang la mgon po snying zhugs kyi rjes gnang /
'jigs byed dang rgyal ba rgya mtsho'i bsnyen khrid gnang /
dar dge mkhan sprul gyis zhus ngor tshe dbang /
theg chen gso sbyong /
dga' ldan lha brgya ma'i khrid rnams bstsal /
rdo rams pa 'jigs med rgya mtshos zhus ngor dril bu lus dkyil gyi dbang dang zla ba dgu ba'i tshes nas dril bu phyi nang gi khrid rnams bstsal /
bla ma dkar bo tshang dang gung thang rin po che /
'dan sprul sku sogs la chos rgyal yang gsang gi rjes gnang be'u bum bcas bstsal /
bla ma dkar bo tshang gis zhus ngor mgon po'i be'u bum /
rin 'byung rjes gnang gi bka' rgya ma rnams dang /
snying zhugs /
khong rang nyid kyi gsung rtsom 'ga'i lung rnams gnang /
gtsug dge gcod sprul gyis zhus ngor 'jigs byed dbang sta gon dang bcas pa /
'pho khrid dang rigs gsum spyi sgrub kyi khrid /
tshe dbang /
chos rgyal rjes gnang rnams bstsal /
nyer bzhi la sde khri rin po che'i sprul sku mjal zhur phebs /
dgung grangs don dgu ba rab rgyal shing pho sprel lo'i zla ba dang bo'i tshes gcig la bla brang chen mos lo 'dir gong sa skyabs mgon mchog gdan sar mi bzhugs stabs lo sar la khyed kyis mjal kha gnang dgos zhes zhus pa ltar grwa mang la mjal kha gnang /
bcu gcig la tshe dbang gnang /
'cham 'bag la rab gnas /
de nas rgyud par sngags phyogs po ti'i lung gnang /
kha shas bsnyen par rdzogs /
de skabs nad yams mched par rim gro phab pa sogs ma gnang /
sman pa dag la sman ster 'jug pa dang bkod khyab srung ba sogs thabs gang drag gnang /
lo gyon ma'i rjes gnang dang khrid lung sogs bstsal /
'phral du phan ngo byung /
bar skabs so sor bka' khyab phran bu re gnang /
zla ba gnyis pa'i tshes dgu nas kho tshe gur sgar ba rnams kyis zhus ngor bde mchog lo hu ba'i dbang sta gon bcas /
zab don gcod zhi drag gi dbang /
'jigs byed dpa' cig gi dbang rnams bstsal /
a lags hor gyis zhus ngor mgon po'i rjes gnang bstsal /
gong sa skyabs mgon mchog gi ma yum gshegs pa'i sngas su phebs te gong sa mchog gi thugs bzhed bskang /
bcu dgu la hal ha blo bzang gis zhus ngor nyi ma sbas pa'i lugs kyi sgrol ljang gi rjes gnang bstsal /
nag pa zla ba'i yar tshes nas 'du khang chen mo'i steng du khong gi gzim shag tu rgyun bzhugs kyi rten mang bzhugs sa'i go yul bkram /
kun dga' ra ba shel sgo lcags dra sogs gsar bsgrig gi thebs su bla brang phyag mdzod chen mo mkhyen rab don 'grub kyi phyag tu dngul sgor stong phrag gnang bas tha skar zla ba'i yar tshes la legs grub byung /
tsha kho'i dpon chen rdo rje dpal bzang gis zhus ngor tshe dbang dang paN chen zhabs brtan gsol 'debs kyi lung /
bco lnga la byams 'jam dbyangs bzhengs rgyu'i dbu btsugs te sa ga'i nya la grub /
seng bar rnams su 'jam dkar /
sgrol dkar /
dbyangs can ma rnams kyi rjes gnang /
tshes bcu la zhi ba lam zab dang lam gtso'i lung bstsal /
rje'i bstod 'grel chen mo'i bshad lung nyin bzhir gnang /
theg chen gso sbyong /
thugs rje chen po rgyal ba rgya mtsho'i bsnyen chen gyi lung sogs bstsal /
bco lnga la bsgrub bya gya bzhi bsnyen rdzogs dang nyer gsum dge tshul la bkod /
de nas bla ma phun tshogs tshang la mgon po snying zhugs kyi rjes gnang khrid bcas /
lcags mkhar skor kha shas kyi lung dang mchan bshad rgyun ltar gnang /
lo sar skabs nas bzung paN chen thams cad mkhyen pa'i yang sprul gsar 'don sogs kyi ched du sku 'bum du bskyod dgos kyi gtam tsam byung ba rna la gzan pas chog pa byung gsungs kyang hor zla gsum pa'i nang mkhan po che chung sogs gdan zhur 'byor gdong la sku 'bum gyi mkhan po'i che chung sogs gdan zhur 'byor gdong la sku 'bum gyi mkhan po'i gtsos tshogs 'du bla sprul khag nang ma sgang gi gsung 'phrin tsha nan che ba phebs te gdan 'dren zhus pa ltar shol zla'i tshes la phebs rgyu'i zhal bzhes gnang ba bzhin zla ba bzhi ba rjes ma'i tshes gsum la phebs byams gra sgrig sogs byas pas phebs byams steng nas gdan drangs /
bla brang chen mo nas nyin skyel dang zhag skyel mdzad /
lam bar nas kwa ring bis mdo sogs kyis thab bsu ser 'phreng bcas bis mdo dgon par phyag phebs /
bka' chos phran bu gnang /
phyi'i nangs par ka mdo'i thab bsu blangs te der zhag bzhugs gnang /
de'i phyi nyin thon hing tshang gis thab bsu zhus /
tig kyAr lung kha shas gnang /
lam bar za dkar sogs thab bsu zhu mkhan mang /
zi ling du phebs pa na dpa' ris rgya tig tshang sman gyi 'phrod rten ched der bzhugs pa la bklag lung kha shas bstsal /
zhabs drung tshang bsu bar byon pa'i drung du phyin /
phyi'i nangs par paN chen nang ma sgang dang sku 'bum gzhung /
gsang sngags bde chen sogs bsu ba mang bo dang thab bsu'ang snga phyir gsum lhag byung /
de nas sku 'bum byams pa gling gi grwa mang gis ser 'phreng bcas sku 'khor dang bcas 'jam dbyangs sgar bar phyag babs /
paN chen nang ma sgang nas sne len mchog tu gzab pa'i dkar spro dang paN chen mchog sprul rin po che nas mjal 'phrad zhus /
sku 'bum tshogs chen sogs so sos sder skal phul ba bzhes /
tshes bcu'i nyin paN chen mchog gi sprul ba'i sku rin po che la gzim chung mjal kha'i thog maN+Dal /
sgrol dkar thang sku dang /
sku gsung thugs rten /
rgya dngul rta rmig ma gcig gser srang gsum sogs phul /
tshes bcu gcig nas paN chen thams cad mkhyen pa'i yang sprul kun gzigs nyi ma mchog gis rje 'di ba'i zhabs rdul spyi bor blangs te dam pa'i chos kyi bdud rtsir rol ba'i gsol 'debs dang 'brel rim par chos kyi 'khor lo bskor ba ni /
lam rim bsdus don gyi steng nas lam khrid /
skyabs khrid rgyas pa /
dga' ldan lha brgya ma dang yon tan gzhir gyur ma'i khrid /
tshes bco lnga gser sdong chen mo'i bar steng nas bcu tshogs kyi dbus su rab byung dang tshigs snga ma dge tshul gyi sdom pa phul bar paN chen mchog gi sprul ba'i sku rin po ches phrug ser bub gnyis /
gser srang gang /
rgya dngul rdo tshad brgyad sogs dngos rdzas kyi 'bul ba spam mtho ba phul /
tshes bcu drug nyin 'jigs byed sta gon gnang /
de nyin paN chen nang ma sgang dang sku 'bum lhan rgyas kyis rje 'di bar bla mchod tshogs 'khor dang bcas pa'i sgo nas brtan bzhugs dang 'brel maN+Dal /
sku gsung thugs rten /
rin chen dang bo srang brgya /
rgya dngul rta rmig ma bzhi /
phrug sogs dngos 'bul rgya chen bstar /
de nas paN chen mchog sprul rin po che sogs la grub rgyal tshe dbang /
'jigs byed dpa' cig 'jigs byed bcu gsum ma /
gsang 'dus mi bskyod pa /
bde mchog lo hu ba rnams kyi dbang nyi ma re rer gnang /
de'i bar du zhwa dmar sprul ba'i sku rin po ches zhus ngor bde mchog dril bu lugs kyi phyi dkyil dang lus dkyil gyi dbang gnang /
zla ba lnga ba'i tshes gcig nas dbu btsugs te paN chen mchog sprul rin po che sogs la grub rgyal tshe dbang /
rigs gsum spyi sgrub /
sgrol dkar ljang /
'jam dbyangs dkar ser /
mgon po dang chos rgyal /
lha mo /
bag tse /
'jam lugs tshe dbang sogs gnang ngo / /
smras pa /
lung dang rtogs pa'i g.yu ral mkha' la 'phyo / /
'chad rtsod rtsom pa'i sder 'phreng rab g.yo bas / /
rgol ngan ri dwags tshogs kyi snying rtsa 'dar / /
thub bstan gangs ri skyong ba khyod min su / /
'phrin las nyi ma 'bum gyi 'od chen la / /
phrag dog spar mos khebs pa'i skabs bral zhing / /
mdzad 'phrin 'od chen mthong ba'i skal med 'gas / /
rang mthong mun pa'i khung bur 'khun sgra sgrog /
sna tshogs 'od can nub rir yib na yang / /
slar yang shar ri'i rtse ru 'phags pa bzhin / /
paN chen gong ma 'da' ba'i tshul bstan kyang / /
yang sprul nyi ma gzhon nu'i 'dzum zhal ngom / /
sku tshe du mar 'brel ba'i rten 'brel gyis / /
rje 'di spyan drangs gtsug gi nor bur bsten / /
'chi med bcud la rnam sad rol ba bzhin / /
mdo sngags bdud rtsi'i bgo skal ngoms med bzhes / /
zhes bla go rdo rje 'chang zhes yongs su grags pa rje btsun 'jigs med 'phrin las rgya mtsho dpal bzang bo'i rnam par thar ba dad pa'i padmo bzhad pa'i bden gtam nyi ma gzhon nu zhes bya ba las bstan don rlabs chen mdzad bzhin pa dang chabs cig paN chen mchog sprul nyi ma gzhon nu shar ri'i rtser drangs te mdzad 'phrin 'od brgya'i sgo phyes pa'i sarga ste bcu bzhi ba'o / /
slar yang sku 'bum phyogs su zhabs kyis bcags te \u0f38 paN chen mchog sogs snod ldan rnams la zab rgyas kyi gdams pa mtha' dag bum pa gang byos tshul du gnang ba sogs kyi sarga /
'jigs pa brgya yis zin pa'i skye 'gro la / /
'gog med thugs rje'i sprin chen ba gam las / /
'phrin las gru char 'jo ba rgya mtsho'i dpal / /
zhabs pad byang chub bar du gtsug gis bsten / /
nam mkha'i mtha' la tshad bzung ma mchis shing / /
dam pa'i mdzad 'phrin mtha' la'ang tshad ma mchis / /
de'i phyir tshun mthong spyod tshul ga la zhig /
'on kyang rang skal chu thigs tsam zhig brjod / /
de nas gzhan 'ga' zhig la bla ma mchod pa'i khrid bsdus pa zhig bstsal te nyer lnga la sku 'bum gzhung dang paN chen nang ma sgang bcas kyis ser 'phreng dang /
bla sprul sogs kyis chibs skyel gyis lab tse ka bzhi'i bar phebs /
lab tse ka bzhir bkra shis kyi me tog gtor /
lam tsam phebs byams pa dag gis lam nor nas phyir skyel thab steng du slebs pa la skyel ma sogs kyis rten 'brel legs zhes dga' spro byed pa byung /
de nyid mchod rten skas /
phyi'i nangs par hor rgya /
de'i phyi nyin gsang sngags bde chen du phebs 'byor byung /
lam bar kun tu dgon pa dang sde 'bangs sngags sgar bcas kyis so sor thab bsu rta bsu bcas kyis brel zing che ba byung /
dgon der dpa' cig dang kun rig gi dbang gnang /
bsnyen rdzogs mang bo zhig bsgrubs /
dam can srog gtad dang tshe dbang bstsal /
chos grwa gsar ba'i nang nas 'dul ba rgya mtsho'i snying bo bshad khrid dang bla ma mchod pa'i khrid gnang /
gso sbyong du phebs nas mdo gsungs /
de skabs dgon pa re rer sku 'gyed dang chos bka' gang 'tshams re gnang /
hor rgyar khri ka'i bla sprul ser skya mang bo byung bas de dag gi 'dun pa bskang /
de nas phyi lam mchod rten skas la phebs skabs sgo rtse'i ri rtse nas sprin dkar zhig glo bur du byung ba'i nang nas 'brug grags shing kha char zim bu zhig bab ste sprin dkar des khong gi phebs byams la bskor ba byas nas nyi ma cung zad kyang ma sgrib pa ni der gnas kyi lhas bsu ma byas par gor ma chag mchod rten skas der 'jigs byed bsnyen chen gyi khrid /
sgrol dkar /
'jam dbyangs dmar ser /
rgyan 'jug gi lung gnang ba dang tshogs mang la rjes gnang 'ga' gnang /
phyi nyin kun gyis lam bcos chibs skyel sogs tshegs chen pos bsgrubs /
de nas rdi tsha dgon gyis dgon chen la 'gran bzod pa'i rta bsu dang thab bsu ser 'phreng bcas rdi tshar 'byor /
khong zhwa dmar tshang gtsos tshang mas nyin shas bzhugs dgos zhes u tshugs byas mod sku brel dbang gis de nyid tsam du bzhugs nas dpa' cig gi dbang gnang /
khong dge ba'i bshes gnyen chen po grags pa rgya mtsho la zhal 'dzoms gnang nas 'phros gleng dmar /
phyi'i nangs par zhong shan du phebs /
ja thab blangs nas zhong shan lha chen gyi mdun nas khong byang phyogs su phebs nas chos ldan gyi bgyi ba mtha' dag byang chub tu bsngo ba'i phyir bla slob thams cad nas bla mchod dang smon lam gsungs shing rdi tsha'i dge bshes dag la sems bskyed kyi bgro gleng byed bcug ste der zhag bzhugs gnang /
sku zhabs gzim chen dang brtson 'grus gnyis la 'bod mi byung bas phyir btegs /
phyi'i nangs par ra dzas thab bsu byas /
ka mdo nas bsu ba ser 'phreng dang thon rding dang rab brtan gyi ja zhus blangs ste dgon par babs /
phyi'i nangs par zam pa brgyud de kwa ring ba rnams kyi bsu ba dang /
de phyogs kyi sde so so'i ja thab bzhes /
khong 'jigs med bsam gtan pa'i slob ma rnams mjal bar byon ste khong nas yang bskyar 'tshams zhus phul ba sogs bzhes /
sngar khong rin po che sku 'khrungs sa'i mchod rten che ba'i 'khor yug tu 'dom so gnyis yod pa zhig bzhengs grub pa la dus 'khor gyi sgo nas rab gnas gnang ste dga' ston tu phrug gcig sgor mo brgya /
a shu kha dar bcas bstsal te dgon steng du phebs /
dgon spyi dang khong rang gi tsho ba'i ja zhus blangs /
nangs par 'du khang nang nas dga' ldan lha brgya ma'i khrid gnang /
ser skya yongs la mjal kha gnang nas lam du btegs /
de nas bis mdo'i gzhung gi ja thab blangs /
de nub shel dgon dang sho 'phong sde ba kha shas kyis gsol ston zhus thog der zhag bzhugs gnang /
phyi'i nangs par dge 'phel thang sgar du bzhugs /
'od zer can ma'i rjes gnang bstsal /
phyi nyin nags par rgan gya'i rta thab kyis bsu ba byas /
der cha gsum dang drug cu ba gsungs /
sham+b+ha'i smon lam dang /
gang ser ma gsungs nas dmag la rab gnas mdzad /
zla ba lnga ba'i bcu gcig la gdan sar 'byor /
bco lnga la a lags thur ma tshang dang dus 'khor dge bskos sogs la bsnyen rdzogs gnang /
khong gi rten rnams 'du khang steng du spyan drangs pa dang /
byams pa dang 'jam dbyangs la gser gso gnang ste rje'i lha khang du bzhugs su gsol /
stong sku'i gzungs 'jug gi 'phro skyong ba sogs thugs brel che ba'i ngang nas thog ma'i blo sbyong /
blo sbyong don bdun ma dang tshigs brgyad ma rnams kyi khrid /
tshe dbang /
sgrol dkar gyi rjes gnang sogs rjes gnang 'ga' bstsal /
zla ba drug pa'i nyer gsum nas bde lam gyi khrid kyi dbu btsugs /
zla ba bdun pa tshes nas khri ka'i tshul khrims kyis zhus ngor bla mchod dang phyag chen sbrags pa'i khrid nyin drug la gnang /
gsar bu 'ga' zhig gis zhus ngor 'jam dbyangs dkar bo /
'jam dbyangs dmar ser /
'jam dbyangs shes rab 'khor lo rnams kyi rjes gnang bstsal /
ri khrod pa zhig gis zhus ngor thugs rje chen po'i dbang gnang /
gzhan zhig gis zhus ngor tshe dbang dang rta mgrin gyi rjes gnang bstsal /
dpa' ris pa tshang gis zhus ngor bla ma lnga bcu ba'i bshad lung gnang /
nyer brgyad nas smad rgyud grwa tshang gi rgyud khang nas 'jigs byed bcu gsum ma'i dbang sta gon dang bcas pa /
bde mchog dang gsang 'dus kyi dbang /
sgrol dkar ljang /
rig byed ma /
mgon chos /
dzam+b+ha la dkar dmar /
gnas bcu rnams kyi rjes gnang dang lung kha shas bstsal /
a mchog grwa rigs shig gis zhus ngor skyabs khrid /
bla mchod kyi khrid gnang /
'cham gsar slob rnams la dpa' cig gi dbang sta gon dang bcas pa /
chos rgyal phyi nang gsang gsum gyi rjes gnang /
mgon chos kyi lung bcas bstsal /
nom chi mkhan pos zhus ngor yon tan gzhir gyur ma'i bshad lung /
ra rgya'i grwa rigs shig gis zhus ngor dril bu lus dkyil gyi dbang /
phag dkar shes rab gsal byed kyi rjes gnang bstsal /
a mchog mtshan nyid dgon gyi grwa ba zhig gis zhus ngor thugs rje chen po rgyal ba rgya mtsho'i dbang dang de'i cho ga'i lung /
bla ma dkar bo tshang gis zhus ngor 'jigs byed dmar bo'i rjes gnang lung khrid bcas /
smad sog zhig gis zhus ngor rta mgrin gsang sgrub kyi dbang /
bag tse'i rjes gnang bstsal /
de'i mtshams nas sngar gyi lam rim bde lam 'phro bcu gcig bcu gnyis nyin gnyis la gnang /
phyag mdzod chen mos zhus ngor gsang 'dus dang 'khor chen gyi dbang gnang /
tshar rgyam gyis zhus ngor dga' ldan lha brgya ma'i gzhung bsrangs kyi bshad lung gnang /
bco lnga la lam khrid kyi mjug grub /
bcu drug nas nyin gnyis la man ngag lhan thabs kyi lung dang bcu dgu nas gzhi gsum cho ga'i bshad lung /
bla ma lnga bcu ba'i bshad lung /
'jigs byed bsnyen khrid dang de'i skor gyi lung tshang ma /
sgrol ma'i pra 'beb /
dpa' cig zhi khro sbrags sgrub /
thun drug bla ma'i rnal 'byor rnams kyi khrid gnang /
nyer gnyis la theg chen gso sbyong blangs shing srog blu gnang /
nyer lnga nyer drug gnyis la lhan thabs kyi 'phro gsungs /
de nas nyin shas la sku bsnyun tshul bzhes pa la \u0f38 gong sa skyabs mgon mchog gis gsung bkod gnang ste tshogs chen nas nyin gsum la sgrol dkar snying bo bsgrubs pa'i mjug tu 'du khang nang nas brtan bzhugs phul te dngul rdo tshad gcig phul ba spongs stegs la 'jog gnang mdzad /
phyi'i nangs par kyai rdor grwa tshang gis brtan bzhugs phul /
sku bsnyun tshul bzhes pa'i grags pa kun tu mched nas thams cad rtab rtab por gyur te sku 'bum nas paN chen thams cad mkhyen pa'i gsol dpon chen mo dang yongs 'dzin sogs zhabs gras che chung dmag mi bcas mi grangs nyi shu phebs nas gser dngul gos phrug bcas brtan bzhugs phul te skyabs mgon paN chen gong ma mdo smad du byon 'phral lan gru dang /
de rjes su nyid tA wang gi gzhi thog nas kyang bka' chos ches nan gyis zhu 'bul bcas gnang ba kun sku tshe 'di bar gzigs par nges pas ring du 'tsho zhing gzhis dgos zhes zhu ba nan che ba phul bas sku rim gyis dwangs ngos nas bka' chos du ma gnang nas rje'i lha khang gi 'jam dbyangs kun gzigs kyi stong sku legs grub byung rjes sku mtshams bsdams te rgyun gyi zhal 'don thugs dam la gzhol zhing bzhugs /
dgung grangs brgyad cu ba rab rgyal shing pho byi ba'i lo'i gnam lo gsar bzhad la chos dpal zhing gi bla ma tshogs 'du dga' ston la phebs /
tshes lngar tshe dbang gnang /
khyim pa pho mo mang bo zhig bsnyen gnas dang dge bsnyen la bkod /
byang rgyud nas sku phyogs thal shul rin po che dang lwa mo zhabs drung dkar bo sku zhabs zhwa dmar rin po che /
a rol rin po che sogs kyis brgyad cu'i ba yar la dngos skyes dang tshe'i bum sgrub sogs 'bul du byon byung /
snga phyir ching wang bkra shis tshe ring gis zhus ngor sgrol dkar /
dur khrod bdag po rnams kyi rjes gnang /
'dan sprul skus zhus ngor tshe dpag lha dgu'i dbang /
gzhan gyis zhus ngor skyabs 'gro'i khrid /
'dul ba rgya mtsho'i snying bo'i bshad lung /
spyod 'jug chen mo'i lung /
zam tsha tshang /
cin dkar tshang /
shar ba rnams re res zhus ngor tshe dbang gnang /
zla ba gnyis pa'i bcu gcig la khong gis \u0f38 gong sa skyabs mgon mchog la dngul sgor stong dang dngul rdo tshad gsum /
phrug bub bcu rnams phul /
tshur gong sa mchog gis brgyad cu'i gya ston la gdan 'dren bsu bkod rol mo bcas bsnyen bkur gzab rgyas gnang ba'i steng dngul rdo tshad lnga /
maN+Dal /
sku gsung thugs rten bcas phul /
khong rang nyid kyis tshogs chen dang /
ri khrod bzhi sogs tshogs pa thams cad la ja thug dang 'gyed dngul sgor gcig dang khron bzhi re phul /
tshogs chen dang grwa tshang so so nas sder skal phul /
tshes bco lnga la \u0f38 gong sa skyabs mgon mchog gis tshe dbang zhus /
dngul rdo tshad gsum phul /
nyi shu nas gzhan gyis zhus ngor dril bu lugs kyi bde mchog gi phyi dkyil dang lus dkyil gyi dbang dang /
dben sa snyan brgyud kyi gcod dbang /
zab don gcod dbang rnams gnang /
nyer drug nas rnga ba dkon stan dang sde dge'i a lags gnyis kyis zhus ngor bla mchod dang phyag chen sbrags pa'i khrid bstsal /
zla ba gsum pa'i tshes gnyis nas dme shul mu to rin po ches zhus ngor lam rim chung ngu'i bshad lung nyin bdun la gnang /
de nas zhi ba nam mkha' sgo 'byed kyi dbang /
ma cig khros ma'i dbang /
dben sa snyan brgyud kyi gcod dbang /
sgrol dkar rjes gnang rnams dang /
gtor ma brgya rtsa dang 'pho khrid dpa' bo g.yul 'jug gi khrid gnang /
tshes bco lnga nas rje'i lha khang gi rten rnams la gsang 'dus kyi sgo nas rab gnas rgyas par gnas rgyur rgyud grwa ba kha shas gdan drangs te rab gnas rgyas pa dang /
ltung bshags phyag mchod /
bcu drug nas lam mchog snying bo'i bshad lung gnang /
nyer lnga na sa bde lam khrid kyi dbu btsugs nas gnang /
blo sbyong nyi ma'i 'od zer /
thun drug bla ma'i rnal 'byor rnams kyi khrid /
mkha' spyod bskyed rdzogs sogs kyi lung gnang /
zla ba bzhi ba'i bcu gnyis nas 'jigs byed bsnyen chen gyi khrid /
bde gsang 'jigs gsum gyi sngags btu /
ni gu'i chos drug gi khrid /
bde ba can gyi zhing mdo'i lung /
mkha' sbyong sngags btu rnams bstsal /
tshes bco lnga la bsgrub bya brgya dang sum cu tshigs snga phyi'i sdom pa la bkod /
theg chen gso sbyong gi sdom lung gnang /
zla ba lnga ba'i nang sngags rim chen mo'i bshad lung /
rim lnga gsal sgron gyi bshad lung rdo lag brgyud ma dang sbrags pa /
nyer lnga nas gcod dbang /
bsnyen rdzogs /
thar chen gyi lung sogs dang bsnyen chen gyi khrid gnang /
zla bdun pa'i tshes gcig la 'du khang chen mo'i steng dge ldan lha khang nang du sgra mi snyan gyi tshe dpag med kyi sku mi tshad tsam bzhugs /
tshes gsum la sku 'bum bla ma kha shas kyis zhus ngor rigs gsum spyi sgrub /
dga' ldan lha brgya ma'i khrid bcas bstsal /
de skabs rje'i lha khang du nye ba'i sras brgyad kyi nang tshan phyag rdor gyi sku bzhengs nas bzhugs /
mdzod dge stod ma'i bla sprul kha shas kyis zhus ngor tshe dbang /
'jam dkar rjes gnang /
kun rig gi dbang sogs gnang /
sde dge a lags kyis zhus ngor bde mchog sngags btu /
tsa yu sgar ba rnams kyis zhus ngor dam can srog gtad /
rdo rams pa klu shod pa dkon mchog rgya mtshos zhus ngor mkha' spyod bskyed rdzogs kyi khrid /
shel dgon pa 'gar dpa' cig gi dbang /
'jigs byed bsnyen khrid /
zla ba brgyad pa'i bcu dgu la reb kong a rol rin po ches zhus ngor dri med rnam gnyis kyi dbang /
pu n+yai shri'i gcod dbang gnang /
zam tsha gser khri sprul ba'i sku rin po che dang a lags stag ge tshang sogs lnga la bsnyen khrid gnang /
nyer gsum nas nyin gsum la sngags kyi spyi don gyi lung bshad gnang /
nyer lnga nas lam rim chen mo'i bshad lung gnang /
zla ba dgu ba'i bcu gcig nas rim par za byed mkha' 'gro'i sbyin sreg gi khrid /
dam tshig rdo rje'i bzlas pa'i khrid dang mdzod rtsa'i lung gnang /
phyag mdzod mkhan po'i sprul skus zhus ngor dpa' cig bskyed rdzogs kyi khrid gnang /
rnga ba'i sgo mang sgar ba kha shas la rig byed ma'i rjes gnang dang /
snyan grags tshang sogs la rgyal mkhan po grags pa rgyal mtshan gsung gi bsnyen sgrub las gsum gyi khrid sogs gnang /
a lags gzhu shub tshang gis zhus ngor me tog bcud len /
dga' ldan lha brgya ma /
'pho khrid dpa' bo g.yul 'jug rnams kyi khrid /
'jam dkar las tshogs kyi khrid gnang /
rgya yag sprul ba'i sku rin po che /
byabs khrus mkhan po /
khros tring sogs mi sna gdan 'dren pa 'byor /
nyer gnyis la bsnyen rdzogs du ma bsgrubs /
dben sa'i gcod dbang bstsal /
zla ba bcu gcig pa'i tshes gcig la maN+Dal gyi khrid gnang /
de nas sku mtshams bsdams te rgyun gyi thugs dam sgom sgrub la gzhol bar gyur /
dgung grangs gya gcig pa rab rgyal me pho khyi'i lo'i zla ba dang bo'i tshes bco lnga la lha mo nyin gyi shing za tshang sogs bsgrub bya dgu bsnyen par rdzogs /
che ba tshang sprul sku chung ngu rab tu byung /
bcu bdun nas lam gtso'i bshad khrid /
thun drug bla ma'i rnal 'byor /
'jam dkar zhi khro sbrags sgrub /
rdor sems sgom bzlas rnams kyi khrid bstsal /
gung ru tshang gis zhus ngor seng gdong ma'i rjes gnang /
khri zur dme shul mu to sprul ba'i sku rin po ches zhus ngor lam mchog snying bo /
klu'i bum gter /
rgyal mtshan thod 'khor me tog bcud len rnams kyi khrid /
zla ba gnyis pa'i tshes gcig la dpa' ris pa tshang gi sprul sku dang /
nyang tshang sprul sku /
grwa tshang dge bskul sog po'i tshul khrims rnams kyis zhus ngor grub rgyal tshe dbang gnang /
tshes gnyis la thugs rje chen po'i dbang /
tshes gsum la rdor sems sgom bzlas dang thun drug bla ma'i rnal 'byor gnyis kyi khrid /
tshes bco lnga la \u0f38 gong sa skyabs mgon rin po che'i thugs bzhed bzhin mchod rten sa sgang nas khong nyid kyis dbu mdzad /
\u0f38 gong sa skyabs mgon rin po che'i gtsos /
khri gdan zur /
bla sprul dge bshes che khag rnams kyis gso sbyong mdzad /
rje nyid kyis gso sbyong gi mdo gsungs /
spyi nas brgyad stong ba tshar gcig gsungs /
tshes bcu bdun la kun gzigs paN chen mchog sprul rin po ches gdan 'dren zhus pa ltar sku 'bum du chibs bsgyur gnang /
lam bar bis mdo dgon nas 'jigs byed dpa' cig sta gon dang bcas /
ka mdo dgon par sham+b+ha la'i smon lam gyi lung bstsal /
ra rdzi sde spyi nas zhus ngor char 'beb mdzad pas kha ba chen po yid tshim pa babs /
zhong shan lha chen gyi mdun nas 'ga' zhig gi 'dod mos ltar dga' ldan lha brgya ma'i lung /
rdi tsha dgon par bzhugs gral thog dge bshes gnyis kyis tshogs gleng byas pas thugs dgyes pa mdzad /
'du khang du zhwa dmar sprul ba'i sku rin po che gtsos bla grwa thams cad la dga' ldan lha brgya ma'i khrid gnang /
nyer lnga la sku 'bum du phyag phebs /
'jam dbyangs sgar ba nas \u0f38 paN chen mchog sprul rin po che dang mjal 'phrad skabs mjal dar rtse sprod gnang ste yab sras gnyis ka thugs dgyes pa'i rtser son mdzad /
phyi nyin nas nyin gsum la lhod bzhugs gnang /
nyer dgu la slob ma rjes 'dzin dang lung 'ga' zhig bstsal /
zla ba gsum pa'i tshes gnyis la sa chog mdzad /
tshes gsum nas byang chub bde lam gyi khrid nyin bcur gnang /
tshes bcu gsum la dus 'khor gyi bdag 'jug bzhes te tshes bcu bzhi la slob ma sta gon mdzad /
bco lnga la dpal dus kyi 'khor lo'i byis pa ltar 'jug pa'i dbang bdun dang bcu drug la gong ma gong chen /
bcu bdun la rdo rje slob dpon bdag po chen po'i dbang bstsal te mjug tu tshogs kyi 'khor lo tshim pa drug ldan du rol /
\u0f38 kun gzigs paN chen mchog sprul rin po che nas maN+Dal gyi bshad pa yid 'phrog pa mdzad pas zhal nas sku na ha cang phra ba'i skabs mi mang gi dbus su bag tsha ba med par gsung gdangs dang spobs pa mtho ba 'di 'dra dam pa'i rang rtags yin pas ya mtshan che zhes dgyes pa cher mdzad /
tshes bco brgyad la grub rgyal tshe dbang gnang /
a rig chan hus zhus ngor rig byed ma'i rjes gnang bstsal /
tshes bcu dgu la bsgrub bya brgya lhag la tshigs snga ma dge tshul dang phyi nyin bsnyen rdzogs bsgrubs /
so thar gyi mdo'i lung kyang bstsal /
nyi shu'i nyin ru ngan a lags kyis zhus ngor nyung 'dus la 'jigs byed bsnyen sgrub sbrags ma'i khrid gnang /
nyer gcig nyin mi tra'i dbang gi sta gon sngon du btang ste nyer gnyis nas gshed dmar lha bcu gsum nas bzung rim par gnang bas zla ba bzhi ba'i tshes drug gi snga dro bla med skor grub /
phyi dro rnal 'byor rgyud kyi dbang gi sta gon sbyong rgyud kun rig ltar dang /
gnang rgyun ltar gtsug dgu rdor 'phreng nas tshur bsnan /
phyag na rdo rje la rgyal chen bzhis bskor ba dang /
phyogs skyong bcus bskor ba'i dkyil 'khor gnyis so sor phye ste sbyong rgyud dkyil 'khor bcu'i dbang mi tra'i dkyus spyi zur gcig 'thus kyi tshul du thar rtse'i dkyil chog dang sde khri'i gsung ltar gnang /
khams gsum rnam rgyal nas spyi bka' ltar gnang /
bcu gnyis bcu gsum la sku 'khrugs lta bu bzhes /
bcu bzhi bco lnga gnyis la bsnyen rdzogs kyi dbang gis dbang ma gnang kyang bum pa phur gtor sogs ma chag pa mdzad /
nyin gnyis la lwa mo'i zhabs drung dkar bo dang or tu sa'i zhabs drung sogs kyis zhus ngor bsgrub bya brgyad cu tshigs snga phyi'i bslab pa la bkod /
bco lnga'i phyi dro bla mchod phyag chen sbrags pa'i dbu tshugs /
tshes bcu drug nas mi tra'i dkyus la zhugs te nyi shu'i nyin rnal 'byor rgyud rdzogs te bya spyod kyi sta gon mdzad /
nyer bzhi'i nyin mi tra'i dbang yongs rdzogs kyi mjug tu tshogs la rol /
a kyA tshang dang gser tog tshang sogs kyis zhus ngor nyer lnga la dben sa'i gcod dbang /
snyan brgyud gcod dbang nam mkha' sgo 'byed /
nyer drug la khros nag gi dbang dang gcod khrid kyang rgyas par bstsal /
nyer bdun la sbyong rgyud lhag ma lha chen brgyad dang 'jigs byed dgu bskor gyi dbang gnyis /
zla ba lnga ba'i tshes nas bla mchod phyag chen sbrags pa'i khrid kyi mjug grub /
zla ba lnga ba'i tshes gcig la rdo rje 'phreng ba'i dbang sta gon dang de'i mjug tu dmigs brtse ma'i TIk+ka tshig don rab gsal steng nas rigs gsum spyi sgrub kyi khrid kyang bstsal /
tshes bcu dgu'i nyin rdo rje 'phreng ba'i dbang gi mjug grub /
de'i seng bar rnams su ka thog sprul sku dang lwa mo'i phyag mdzod gnyis kyis zhus ngor thugs bzhed 'grub ba'i smon tshig cig bka' rtsom mdzad /
dwags po sgom chen gyi lam rim legs gsung kun gyi nying khu'i lung dang /
'di skabs kun gzigs paN chen mchog sprul rin po che'i thog ma'i bka' rtsom tshigs bcad kyi 'grel ba'ang bka' rtsom gnang /
'di skabs gsung rtsom mdzad par dgongs te saM Ta phyag tu bsnams pa na ja sag blo bzang rgyal mtshan gyis ba so la brkos pa'i rdo rje 'jigs byed zhal phyag yongs rdzogs mkhyid gang tsam zhig phul bas de'i rten 'brel la bsam nas /
bde stong dbyings su gdengs pa ma he'i zhal zhes sogs kyi mchod brjod de bris pa yin zhes zhal nas dngos su phebs /
nyi shu tham pa dang nyer gcig la phyag chen gyi khrid gnang /
nyer gnyis la sgrub thabs rin 'byung gi rjes gnang gi dbu btsugs te rim bzhin gnang /
dbus nas drung chen blo rgyam pa /
shar rtse mkhan po sogs paN chen rin po che gdan 'dren du 'byor gdong /
\u0f38 kun gzigs paN chen mchog sprul rin po che myur du gdan sar chibs bsgyur dgos tshul sogs kyi don las brtsams pa'i \u0f38 rgyal dbang mchog dang bod kyi srid skyong stag brag rin po che /
dga' ldan khri las thog pa /
bka' phyag lhan rgyas /
bla ma byams pa rin po che'i mchog sprul dang gzhung sogs kyis bskur ba'i phyag yig rnams dgyes bzhes mdzad /
zla ba drug pa'i tshes gsum la sgrub thabs rin 'byung mtshams mdzad de 'grel ba don gsal dang /
paN chen blo bzang ye shes kyis mdzad pa'i rgyal ba rgya mtsho'i sgrub dkyil yongs rdzogs kyi lung bstsal /
tshes bzhi la gzungs 'jug gi khrid dang /
gung thang gsung dpa' cig bskyed rdzogs kyi lung sogs gnang /
tshes lnga la rab gnas kyi khrid dang bka' rtsom 'grel ba legs gsung ka la ping+ka'i sgra dbyangs kyi lung gnang /
tshes drug la theg chen gso sbyong gi sdom lung /
gung tshigs grub nas a lags rgya mtsho sprul skus zhus ngor bsgrub bya bcu gnyis bslab gzhi yongs su rdzogs pa la bkod /
tshes bdun la dka' chen tshogs gnyis kyis zhus ngor 'pho khrid dpa' bo g.yul 'jug gi khrid dang thar mdo'i lung bstsal /
tshes brgyad nas rin 'byung gi mtshams nas gnang /
tshes bcu gnyis kyi snga dro nyung 'dus la drag po gsum 'dril gyi man ngag bskyed rim gsang chen rol mtsho'i nang ltar gnang /
tshes bcu gsum gyi snga dro \u0f38 kun gzigs paN chen mchog a kyA ho thog thu /
zhabs drung dkar bo /
zhwa dmar sprul sku rin po che /
thal shul rin po che sogs nyung 'dus la 'jigs byed kyi dug dbang bstsal /
nyer bdun la sgrub thabs rin 'byung gi rjes gnang yongs su rdzogs te mthar bla ma mchod pa'i tshogs 'khor bcas dam pa gong ma'i phyag bzhes ma nor ba mdzad /
nyer brgyad la \u0f38 paN chen thams cad mkhyen pa sogs bla sprul nyung 'dus la rin 'byung nang tshan bka' rgya ma gsum gyi rjes gnang bstsal /
nyer dgu la mi 'khrugs pa lha dgu dang phyi dro lha bcu gsum ma'i dbang gnang /
zla ba bdun pa'i tshes gcig la snga dro tshe dpag med lha dgu dang phyi dro dpa' mo'i lugs kyi thugs rje chen po bcu gcig zhal lha lnga'i dbang gnang /
tshes gnyis la gdugs dkar lha bcu bdun dang lha mang gnyis kyi dbang gnang /
tshes gsum la dam tshig gsum bkod dang sman bla'i dbang gnang /
tshes bzhi la rnam snang mngon byang gi dbang gnang /
tshes lnga la 'jam dpal gsang ldan gyi dbang dang tshes drug la kun rig gi dbang bstsal /
de dag gi seng bar rnams su mi nyag sprul skus zhus ngor khro bcu'i bsrung bzlog dur bde zhabs drung gis zhus ngor ya ma rA dza'i 'grel ba /
'dan ma sprul skus zhus ngor zhal gyi rtsa sngags dang 'grel ba'i don bstod /
\u0f38 kun gzigs mchog gi thugs bzhed ltar rje btsun 'jam pa'i dbyangs dang mgon po'i bstod pa /
wang ho thog thus zhus ngor klu dbang rgyal bo'i sbyin sreg rnams bka' rtsom mdzad /
tshes bdun dang brgyad gnyis la ngal gso mdzad /
tshes dgu la a kyA tshang gis zhus ngor nag po spyod pa'i lugs kyi bde mchog gi dbang /
tshes bcu la kyai rdor lha dgu'i dbang dang /
phyi dro \u0f38 paN chen thams cad mkhyen pa sogs nyung 'dus la rje nyid kyis mdzad pa'i 'jigs byed rtsa sngags kyi 'grel ba dang /
zhal bzhi ba'i rtsa sngags dang 'grel ba'i don bstod kyi lung yang gnang /
tshes bcu gcig la 'dus pa ye shes zhabs lugs lha bcu dgu'i dbang /
tshes bcu gnyis la snga dro a kyA tshang dang gser tog tshang gnyis kyis zhus ngor rgyal thang lugs kyi gcod dbang /
pu n+yai shri'i lugs kyi gcod dbang /
phyi dro skyer sgang lugs kyi rta mgrin gsang sgrub kyi dbang /
tshes bcu gsum nyin gsang bdag 'khor lo chen po'i dbang gnang /
'di de skabs kyi dbang thams cad kyi mjug tu gnang ba ni thugs dgongs zab par mngon no / /
tshes bcu bzhi bco lnga gnyis la 'jam mgon snyan brgyud kyi gdams pa dge ldan lcags ri las mi 'da' ba'i gser chos 'jam dbyangs chos bskor kyi rjes gnang khrid dang sbrags te gsung bshad rgya che ba dang bcas bka' sdod gsum ma gtogs cha tshang bar gnang /
bka' sdod gsum sbrel lor gnang zin stabs 'dir ma gnang /
bco lnga'i phyi dror mA yang sman pas zhus ngor gdan zhus su phebs pa'i bkris lhun mkhan po blo bzang shes rab rgya mtsho /
gser khog rgyud pa ngag dbang 'phrin las rgya mtsho sogs bsgrub bya nyi shu rtsa grangs bslab gzhi yongs su rdzogs pa'i dge slong gi bslab pa la bkod /
snga phyir bsnyen rdzogs gnang skabs rnams su dad ldan gyi rgya mi dge bsnyen gyi sdom pa len mkhan mang du byung /
tshes bcu drug la sgrol dkar 'od zer drug sbrags kyi rjes gnang thun mong dang thun mong ma yin pa gnyis /
khro rgyal gtsug tor 'bar ba /
seng gdong ma gtso 'khor gsum /
sgra tshad pa'i lugs kyi dbyangs can ma dkar mo thun mong ma yin pa rnams kyi rjes gnang bstsal /
gsang 'dus bskyed rdzogs kyi dbu btsugs /
tshes bcu bdun la gsang 'dus dang 'jigs byed kyi sngags btu /
'jigs byed zhal gcig phyag gnyis pa ma he'i gdan can dang zhal phyag yongs rdzogs yum bcas kyi rjes gnang bstsal /
tshes bco brgyad la bde mchog sngags btu'i rjes gnang /
phyi dro gsang 'dus bskyed rdzogs kyi khrid /
byang phyogs skye dgu'i 'dren mchog thu'u bkwan mchog sprul skal bzang dam chos nyi ma ched gnyer gyis phebs pa la thugs bzhed dang mthun par thog mar skyabs 'gro dang srad rgyud bla ma'i rnal 'byor dga' ldan lha brgya ma'i lung sogs dang /
bde mchog bskyed rdzogs kyi khrid nas bzung khong ba'ang bka' chos gsan bzhes mdzad cing /
sger gyis bka' chos 'ga' zhu ba mdzad /
tshes bcu dgu la gsang 'dus bskyed rdzogs mjug grub nas bde mchog bskyed rdzogs kyi dbu btsugs /
phyi dro paN chen yongs 'dzin rin po ches zhus ngor \u0f38 paN chen thams cad mkhyen pa dang thu'u bkwan rin po che sogs bzhi la dge ldan bstan pa'i bka' srung thun mong ma yin pa chos rgyal yang gsang dug ri nag po'i rjes gnang be'u bum gyi lung bcas dang yum lha mo 'od chen 'bar ma'i rjes gnang bcas dgyes bzhin gnang /
nyer gsum la snga dro bskyed rdzogs dang phyi dro grub rgyal tshe khrid /
nyer bzhi la 'jigs byed bskyed rdzogs kyi khrid mjug grub nas thu'u bkwan rin po ches zhus ngor bla ma'i rnal 'byor rtsa tshig gi 'grel ba snyan brgyud gsang ba'i lde mig gi lung bstsal /
nyer lnga nas nyin gsum la rnam sras bka' bco lnga dang /
nyer brgyad la mgon bka' bcu gsum gyi rjes gnang las bar chad kun sel sogs bzhi dang /
nyer dgu la bla mgon dbyer med sogs drug gnam gang la \u0f38 gong sa thams cad mkhyen pa'i sku don du zi ling du rib tsam phebs dgos byung bar brten phyi dro mgon po dbang rgyal gyi rjes gnang gcig pu /
zla ba brgyad pa'i tshes gcig la mgon ljang tshe bdag dang mgon dkar yid bzhin nor bu'i rjes gnang yongs rdzogs bstsal to / /
tshes gnyis la snga dro dpal ldan gur gyi mgon po lha brgyad ma dang /
gur khro bcus bskor ba rdo rje brag rdzong ma gnyis kyi rjes gnang /
phyi dro sgrol dkar yid bzhin 'khor lo bka' bab dgu ldan gyi tshe khrid gzab rgyas bstsal /
tshes gsum la snga dro thu'u bkwan rin po ches zhus ngor rgyal bo sku lnga'i srog gtad /
dam can mgar nag gi srog gtad /
phyi dro spyi chos la sgrol dkar tshe khrid kyi mjug grub /
tshes bzhi la snga dro a kyA sprul ba'i sku rin po ches gsol ba btab par nyung 'dus la rje nyid kyis mdzad pa'i 'jigs byed rtsa sngags kyi 'grel ba sgron me'i snang ba'i bshad lung smin rgyas dang spyi chos la rje'i gsung steng nas sgra mi snyan gyi tshe khrid /
kun mkhyen bar ba'i yi dam sgrub skor nas 'byung ba ltar gyi gser gyi rdo rje la brten pa'i tshe khrid /
tshar chen gyi rgyun 'khyer steng nas tshe khrid zhag bdun ma'i khrid /
rje'i gsung steng nas 'jigs byed ser bo'i tshe khrid /
lcang skya'i gsung steng nas srad rgyud tshe khrid bcas bstsal /
tshes lnga la thu'u bkwan rin po ches zhus ngor ~ kun gzigs mchog sprul rin po che'i gtsos bla sprul hrag bsdus la mkha' spyod ma'i bskyed rdzogs khrid kyi dbu btsugs shing ~ kun gzigs mchog dang lhan cig tu tsan dan ra ba nas spro sangs rgyas par mdzad /
tshes drug la sngar gyi bskyed rdzogs kyi 'phro dang spyi chos la 'jam dbyangs dkar bo'i las tshogs kyi khrid gnang /
tshes bdun la mkha' spyod bskyed rdzogs dang spyi chos la dbyangs can ma dkar mo'i las tshogs kyi khrid gnang /
tshes brgyad la a kyA ho thog thu /
tsha kwan ho thog thu /
gser tog no mo han sogs kyis sngar nas gsol ba btab cing /
khyad par rgya yag sprul ba'i sku rin po ches nan cher gsol ba btab pa'i ngor rig byed ma'i be'u bum gyi khrid /
nyin gung ja sag bla ma o yon blo bzang rgyal mtshan pa'i gtsos zhabs gras spyi nas gsol ba btab pa ltar gdugs dkar byad grol dang mjug tu 'jam dpal mtshan brjod kyi lung sogs 'dod mos ltar gyi re ba bskang /
tshes dgu la mkha' spyod bskyed rdzogs mjug grub nas phyi dro bsnyen khrid dang de skor gyi lung 'ga' zhig gnang /
tshes bcu la zhabs zhu byings nas zhus ngor tshe dbang 'chi med rdo rje'i srog shing bka' drin du bskyangs /
phyi dro mi nyag zhabs drung legs bshad rgya mtshos zhus ngor jo bstod brgyad cu ba dang gtam rgyud rin chen 'phreng mdzes kyi lung gnang /
tshes bcu gcig nyin sku 'bum gzhung nas gsol ba btab pa bzhin 'du khang chen mor gdan drangs te bla ma mchod pa dang 'brel bar mkha' 'gro'i brtan bzhugs tshogs 'khor bcas rgyas par mdzad /
mkhan po las thog pa mtshan sgrog mkhan chen gyis maN+Dal bshad pa zhus shing dge 'dun mang bo dang phyogs nas bka' chos don gnyer gyis byon pa'i bla grwa thams cad la mjal kha gnang /
tshes bcu gnyis la 'jam dbyangs sgar ba nas ~ kun gzigs paN chen mchog gi gtsos zhabs 'brang ba thams cad dang chos nyan pa rnams bcas kyis bla ma mchod pa tshogs 'khor bcas brtan bzhugs maN+Dal 'bul ba sngon du 'gro ba'i sku gsung thugs rten sogs dngos 'bul rgya che ba bcas ~ paN chen thams cad mkhyen pa rang nyid kyis maN+Dal bshad pa gzab la rgya che ba /
sku na tshod phra yang 'jigs pa dang bag tsha ba med par gsung gi gdangs mtho zhing /
snyan cing 'jebs la tshig gi gcod mtshams legs pa sogs ngo mtshar zhing yid 'phrog pa mdzad pas thams cad kyi mig nas mchi ma byung ba dang /
yab rje dam pa nyid kyang thugs gting nas dgyes pa'i nyams chen po mdzad /
nang sgang lhan rgyas nas yab sras gnyis char la dkar spro rgyas par bstar thog ~ mchog sprul yid bzhin nor bu la gsan bzhes rgya cher mdzad pa la legs so'i mjal dar kyang phul /
slar yang yab rje dam pa nyid nas kha dar nang mdzod cig ~ thams cad mkhyen pa'i phyag tu phul nas maN+Dal gyi bshad pa legs po mdzad par ma zad mkhas btsun bzang gsum /
'chad rtsod rtsom gsum gang thad nas bstan pa rin po che'i gsos su 'gyur bar mdzad dgos par phebs pa la zhal bzhes kyi bka' lan bzang bo gnang /
tshes bcu gsum la yab rje nyid nas gzim chung mjal kha zhus te dbus rdzong dang 'brel bar sku gsung thugs rten /
dngul rta rmig ma bco lnga /
gos bub lnga /
phrug bub lnga /
bzhugs gdan /
rgyab yol /
khri khebs /
dkar yol yu ring /
ja nag bub lnga /
sog ja bub lnga /
spos bag cha nyi shu /
zur du tshe sku gcig grwa zhabs spyi la dngul rdo tshad gnyis /
sems bskyed mchod pa'i zhal 'debs la dngul sgor nyis brgya 'bul bar mdzad cing /
ljags smin bzhes spro yang mnyam gnang mdzad /
phyi dro'i char gtam rgyud rin chen 'phreng mdzes kyi lung rdzogs nas rje'i gsang rnam sogs lung phran mang bo so so'i 'dod mos bzhin gnang /
tshes bcu bzhi la thu'u bkwan skal bzang dam chos nyi ma mchog gis zhus ngor mi 'khrugs pa lha dgu'i dbang /
sgrol dkar 'od zer drug sprags ma sogs dang /
tshes bco lngar gser gdung chen mor mchod pa rgya chen po dang bcas sems bskyed mchod pa'i cho ga'i sgo nas smon sems dam bca' can ~ kun gzigs mchog dang thu'u bkwan rin po che sogs bla grwa stong phrag gsum lhag la bla na med pa'i byang chub mchog gi sa bon brtas par mdzad de /
de nas dge ldan bstan 'bar ma'i khrid gnang /
sku 'bum nas mgon po'i gtor sgrub btsugs pa'i thebs su dngul rdo tshad bcu dang dngul sgor brgya 'jog pa gnang /
tshes bcu drug la thig le bcu drug gi dbang /
tshes bcu bdun la mkha' spyod byin rlabs /
dur khrod bdag po'i rjes gnang /
brgya rtsa'i khrid /
tshes bco brgyad la thu'u bkwan rin po ches zhus ngor rta mgrin gsang sgrub kyi dbang dang de'i rjes gnang /
rje nyid kyis mdzad pa'i drang nges zin bris kyi lung gnang /
tshes bcu dgu la snga dro ~ paN chen thams cad mkhyen pa la mgon bo snying zhugs kyi rjes gnang bstsal /
rig byed ma'i be'u bum gyi mjug grub /
phyi dro zhal bzhi ba dang lha mo'i rjes gnang bstsal /
nyi shu la rgya ra'i lta khrid dang lung kha shas gnang /
lam rim chen mo'i bshad lung gi dbu btsugs /
phyi dro ~ paN chen thams cad mkhyen pa la dngos 'bul mang bo dang lha dar srid du ring ba bcas phul /
zla ba brgyad pa'i nyer gcig la sku 'bum nas chibs bsgyur gnang /
de skabs kun gzigs paN chen mchog sku dngos dang /
ja sag bla ma /
yongs 'dzin rnam gnyis sogs zhabs zhu che khag rnams 'jam dbyangs sgar bar phebs nas sku skyel mdzad pa sogs bkur bzo rgya chen po mdzad /
de nas bla ma che khag mang bo dang gong gi zhabs zhu thams cad /
sog po wang sogs chibs skyel brgya phrag du ma bcas bsam gtan gling du phyag phebs /
nyer gnyis la snga dro skyabs 'gro sogs kyi lung dang de ka'i 'du khang du dge ldan bstan 'bar ma'i lung bstsal te dge 'dun rnams la 'gyed dang spyi 'jog la dngul sgor brgya dang dngul rta rmig ma gcig gos phrug ja mar /
gdan sogs 'jog par gnang /
phyi dror rdi tshar phebs /
sgrol dkar thun mong ma yin pa'i rjes gnang /
de'i tshe khrid /
legs gsung ka la ping+ka'i sgra dbyangs kyi lung bcas bstsal /
nyer gsum la zhwa dmar bla brang du phebs nas snga dro seng gdong ma'i rjes gnang /
lo gyon ma'i las tshogs kyi khrid /
dam can srog gtad /
phyi dro dpon tshang nas tshe dbang 'chi med rdo rje'i srog shing bstsal /
rdi tsha'i dgon rnying la dngul sgor bco lnga /
dgon gsar la dngul sgor nyer lnga skyabs 'jug zhu rten du 'jog pa gnang /
dpon tshang nas zhag bzhugs dang de'i gzhi gsar la rab gnas gnang /
nyer bzhir bya khyung du phebs pa dang mnyam du gser gdung zhig gsos kyi ched du ar chog gsung rgyu'i snyan gsan phul nas bdud rtsi 'bab rtags shig yod gsungs /
nyer lnga la ar chog gnang ste bum sgo blangs nas gzigs rtog mdzad /
zhabs nas bang rim gsum tsam blang pa'i mtshan mor bdud rtsi bab pa kun gyis mthong /
de nas a ra pa tsa na'i sgrub phug tu zhag drug tsam bzhugs /
nyer drug la mchod rten mdun du rigs gsum spyi sgrub kyi rjes gnang bstsal /
nyer bdun la bla ma zhig gis zhus ngor tshe rabs rjes 'dzin gyi smon tshig gsar rtsom mdzad /
nyer dgu la nyid kyi thugs dam rten thub sku /
dngul gyi ga'u dang de'i nang du gdung rus thams cad tshud par mdzad nas mchod rten gyi bum nang du bzhugs par mdzad /
bla grwa nyi shu tsam la rjes gnang zhig kyang bstsal /
zla ba dgu ba'i tshes gcig la nyid rin po ches gtsos bla grwa nyer lngas rab gnas rta thog ma gsungs /
de dag gi skabs su mkha' la 'ja' tshon shar ba dang tsan dan gyi sdong bo la me tog dkar bo skyes pa sogs ngo mtshar ba mang du byung /
tshogs dbus su dga' ldan lha brgya ma'i khrid gnang /
mang mang gis sgrol dkar brtan bzhugs phul bar mjal kha gnang /
dge 'dun re re la khron gnyis re'i 'gyed phul /
gser gdung bzhengs thebs su gser srang sum cu so gsum dang zho lnga /
khron lnga brgya /
gdan dkar nyi shu tham pa /
dngul rta rmig ma gnyis bcas gnang /
tshes gnyis la bya khyung nas chibs bsgyur te rtsa ring mo brgyud nas ra rdzir phebs /
tshe dbang gnang /
sngon dpon po che ba zhig gi pha yin zer ba'i rgad po rab brtan gyi 'du phung ma bde bas 'pho ba zhus par rje nyid kyis 'pho ba gsung bzhin pa'i skabs kho dus las 'das pas thams cad ya mtshan par gyur /
de nas ka mdo lha khang ser bo rnams brgyud de rdo sbis rgya tshang du rje nyid kyis bzhengs pa'i mchod rten zhig gsos kyi thebs su 'bru bre lnga brgya dang dngul sgor brgya gnang /
tshes brgyad la se chang du 'byor /
tshes dgu nas 'jigs byed dpa' cig gi dbang sta gon dang bcas pa /
'jigs byed bsnyen chen gyi khrid /
'jam dpal mtshan brjod kyi lung sogs gnang ba dang /
byams sku la rab gnas mdzad /
gos sku bzhengs thebs la dngul sgor nyis brgya dang dge 'dun re re la khron gnyis dang kha dar re gnang /
dkyil 'khor dgon gyi dge 'dun re re la khron re dang kha dar re gnang /
tshes bcu gcig la chibs gong du bzhengs te bcu gsum la rang dgon du phyag phebs so / /
smras pa /
rnam dag thugs bskyed smon lam brgya phrag gi / /
'bras bu dus su smin pa'i mthu dpung gis / /
snyigs dus rgud pa'i smag chen rab bcom ste / /
rgyal bstan pad tshal brtas pa'i ngo mtshar rmad / /
'khor lo gsum gyi mdzad bzang sngar rgyun bzhin / /
chu bo'i rgyun ltar chad med khyad par du / /
mdzad mchog gsung gi mdzad pa lha chu'i rgyun / /
chad med bstsal bas thub pa'i gdung 'tshob gyur / /
snang mtha' mi yi zlos gar paN chen dang / /
thu'u bkwan chos kyi nyi ma'i yang sprul mchog /
bskal bzang dam chos nyi ma la sogs pa'i / /
che ba'i bla sprul kun gyi gtsug gi nor / /
lum ba'i dga' tshal gnyis pa byams gling sogs / /
chos sde du mar zhabs skyes 'khor lo'i rdul / /
bkod de rgyu 'bras theg pa'i chos 'khor gyis / /
skye 'gro dpag med 'khor ba'i 'dam las drangs / /
gdul bya dbang rnon bde chen sa la bkod / /
dbang 'bring zhi ba'i bde la rnam par bkod / /
ma smin pa rnams smin lam la bkod de / /
sdug bsngal khur chen can rnams dbugs dbyung mdzad / /
mdor na lnga bdo'i smag chen bcom dang lhan / /
rdzogs ldan dus ston drangs te snyigs dus 'dir / /
blo bzang grags pa slar yang dngos byon bzhin / /
zab rgyas mdo sngags rin chen thang mar brdal / /
zhes bla go rdo rje 'chang zhes yongs su grags pa rje btsun 'jigs med 'phrin las rgya mtsho dpal bzang bo'i rnam par thar ba dad pa'i padmo bzhad pa'i bden gtam nyi ma gzhon nu zhes bya ba las slar yang sku 'bum phyogs su zhabs kyis bcags te \u0f38 paN chen mchog sogs snod ldan rnams la zab rgyas kyi gdams pa mtha' dag bum pa gang byos tshul du gnang ba sogs kyi sarga ste bco lnga ba'o / /
bar ma chad par mdo sngags dam chos kyi char phab pa dang /
'du khang chen mo'i gtsang khang sogs bskrun pa'i sarga /
'jigs bral gshin rje gshed kyi rnal 'byor mchog /
gzhom med bde chen rtse brgya 'bar ba yis / /
bdud bzhi bcom te 'phrin las 'od dkar gyis / /
rgya mtsho'i gos can khyab mdzad zhabs la 'dud / /
de yi gsang gsum mdzad pa rlabs po che / /
theg gsum 'phags pas brjod kyang zad mtha' bral / /
'on kyang de las chu thigs tsam zhig ni / /
rang gi bsod nams skal bar brjod par bya / /
de nas bco lnga'i nyin \u0f38 gong sa skyabs mgon rin po che nyid rje nyid kyi sku mdun du mjal 'phrad mdzad par phebs /
bcu dgu la ngag byin rlabs kyi khrid /
nyi shu la gcod khrid sogs gnang /
nyer gcig la rmad byung thos bsam gling la grwa jas bsnyen bkur zhus thog dge 'dun re re'i phyag tu khron gsum re dang kha dar re /
grwa tshang gzhan lnga'i dge 'dun re re'i phyag tu khron gnyis dang kha dar bcas phul /
nyer gnyis la bsgrub bya bco lnga tsam bsnyen par rdzogs /
de'i snga dro mgar rtse a lags thugs brtag bcad /
ri khrod bzhi'i dge 'dun rnams la'ang 'gyed snga ma ltar gnang /
zla ba bcu ba'i tshes gcig la grub rgyal tshe dbang /
gnyis nas 'jam dpal zhal lung gi khrid smin rgyas /
tshes bzhi la dge tshul dang rab byung bzhi tsam bsgrubs /
tshes brgyad la rje'i lha khang nang du dge 'dun pa bco lnga la 'tsho 'bul gang bzang ngos ltung bshags phyag mchod gsung bcug chos dpal zhing du dge 'dun re rer khron gsum dang kha dar bcas kyi 'gyed gnang /
de'i seng bar nas sku 'bum grwa rigs smad sog cig gis zhus ngor 'jam dbyangs sgrub chog sbyin sreg dang bcas pa gsar rtsom gnang /
de nas 'jam dpal zhal lung gi khrid kyi 'phro gsungs nas bco lnga'i nyin mjug grub /
bcu drug la dge 'dun dar rgyas tshang sogs gzhung rgyugs pa rnams kyis zhus ngor rgyan 'jug gnyis kyi lung gnang /
bcu bdun la 'jigs byed sta gon dang rigs gsum spyi sgrub kyi rjes gnang bstsal /
tshes bco brgyad la 'jigs byed kyi dbang /
bcu dgu la rta mgrin gyi dbang dang mgon po dang bag tse gnyis kyi rjes gnang bstsal /
nyi shu la kun rig gi dbang dang chos rgyal gyi rjes gnang bstsal /
nyer gcig la lha mo'i rjes gnang /
nyer gnyis la sman chog chen mo'i lung gnang /
nyer brgyad la brgya rtsa'i khrid /
nyer dgu la 'gyang ro chung ngus zhus ngor dam can dang tse'u dmar gnyis kyi srog gtad bstsal /
de'i mtshan mor mtshan lam du rje nyid sku 'bum du bzhugs nas khro bcu'i sbyin sreg cig gnang ba'i mdun du gro'i skar ba'i dpon po yod pa shar gsungs /
gnam gang la \u0f38 gong sa skyabs mgon mchog rje nyid kyi gzim shag tu phebs nas gsung 'phros gnang /
zla ba bcu gcig pa'i tshes gcig la gong sa mchog gis rje nyid nor 'dzin pho brang du gdan 'dren zhus pa bzhin phebs nas gnas chung sku rten bab ste rje nyid la gsang lung mang po zhus /
de nas phyir phebs lam du gnas chung brtsan khang dang dpon tshang gnyis la phebs /
tshes gnyis la dngul ra'i dge bshes bstan 'dzin rgya mtsho sogs brgyad kyis zhus ngor 'jigs byed bskyed rdzogs kyi dbu btsugs /
tshes gsum la yang gong sa mchog rje 'di ba'i gzim shag tu phebs nas khong rnam gnyis kyis 'du khang chen mo zhig gsos kyi ched bka' gros mdzad /
tshes lnga la skyabs mgon mchog dang rje 'dis gtsos khong rnam pa 'gas gdung mdun nas zan bsgyur bar bskyar gso legs rtags bab /
tshes bdun la skyabs mgon mchog yang bskyar rje nyid gyi gzim shag tu phebs par rje nyid nas 'du khang chen mo zhig gsos kyi khur bzhes rgyu zhal gyis bzhes /
yongs 'dzin mkhas dbang dkon mchog bsam 'grub tshang gis zhus ngor sgrol dkar thung mong ma yin pa'i rjes gnang bstsal /
tshes bcu gnyis kyi dgung dus nas sku mtshams la bzhugs /
nyer bzhi'i dgung mo mtshan lam du rgyud pa grwa tshang klu chog tu phebs pa'i gdugs gsum yod par snang gsungs /
dgung grangs gya gnyis pa rab rgyal me mo phag gi lo'i zla ba dang bo'i tshes gnyis la nye gnas blo bzang bstan 'dzin la reb kong shar tshang la khong nyid mjal 'dod che zhing /
de ka'i lcang lung khri rgan tshang nas yang yang gdan 'dren zhus par brten lwa mo bde chen la dang bor bskyod dus rong bo dgon chen du 'gro 'dun yod kyang de skabs rmi lam du lung ba sum mdo zhig na khang ba che ba zhig yod pa'i nang kho bsdad 'dug lcang lung khri rgan yang der bzhugs yod par grwa ba zhig gis dkyil 'khor gyi thig 'bri bzhin pa gsal bar mthong la rim gyis mi gsal bar song ste khong dang thig gnyis kyi bar brag rdo zhig gis chod pa shar gsungs /
brag de phyis shel dgon na yod 'dug de'i stabs mjal ma thub gsungs /
tshes bdun gyi dgung mo mtshan lam du skyabs mgon gong mar khang chung zhig gi nang nas mjal bar thugs cung ma dgyes pa'i rnam pa la dag pa'i rdo rje zer ba'i grwa ba lo bco brgyad pa zhig la ril bu mang bo gnang gi yod par phyag mdzub kyi bar nas ril bu mang bo 'thor ba khong nyid kyi phyag tu bab /
de rjes thugs dgyes nyams mdzad nas rnam gnyis kyis gsung 'phros gnang ba shar gsungs /
tshes brgyad la \u0f38 kun gzigs paN chen thams cad mkhyen pa'i phyag yig phebs pa la thugs dgyes pa cher mdzad /
nyer lnga'i nyin thu'u bkwan ho thog thu khong gi gzim shag tu phebs nas mjal phrad zhus /
zla ba gnyis pa'i tshes gcig la bstan pa'i rgyal mtshan zhabs drung gis zhus ngor 'jam lugs tshe dbang /
tshes gnyis la mi g.yo ba dkar sngon gnyis kyi rjes gnang bstsal /
mi g.yo ba'i sgrub thabs kyi lung /
tshes gsum la rgyud stod dge rgan sogs kyis zhus ngor 'jigs byed bskyed rdzogs kyi khrid kyi 'phro gsungs /
tshes brgyad la bya khyung gzhung nas gser gdung nang du bzhugs rgyur rje nyid kyi 'dra sku bzhengs pa'i gzungs gzhug la nyid kyi phyag dpe 'grel ba don gsal gnang /
tshes dgu la 'du khang chen mor zhig gsos kyi ched bkra shis gso sbyong dang 'brel bar lag gi bla bskos /
tshes bcu la shing gcod pa'i mgo tshugs /
thu'u bkwan rin po ches zhus ngor mkha' spyod lus dkyil gyi byin rlabs /
bcu gcig la lto 'phye'i thig btab /
rje nyid phebs nas cho ga gsungs /
gdung mdun dang mgon khang gnyis la mchod me dang kha dar phul te snyan gsan phul /
phyir gzim khang du phebs nas rten 'brel legs gsungs /
khros nag gi rjes gnang bstsal /
tshes bcu gnyis la zhal gdong snyan can dang bag tse gnyis kyi rjes gnang bstsal /
tshes bcu gsum la grub rgyal tshe dbang bstsal /
tshes bco lnga nas rdo rams pa bkra shis nyi mas zhus ngor dga' ldan lha brgya ma'i khrid gnang /
tshes bcu bdun la lwa mo'i zhabs drung dkar bos zhus ngor zhal gyis be'u bum gyi lung gi dbu btsugs /
tshes bcu dgu la rgyud stod dge rgan gyis zhus ngor rta mgrin gsang sgrub dang phyag rdor gtum chen /
dam can seng zhon rnams kyi rjes gnang bstsal /
'ga' zhig gis zhus ngor rigs gsum spyi sgrub kyi rjes gnang bstsal /
nyi shu nas smad sogs smon lam gyis zhus ngor thugs rje chen po rgyal ba rgya mtsho'i dbang /
nyer gcig la thub pa dam tshig gsum bkod kyi dbang bcas bstsal /
nyer gnyis la bde chen a lags shig gis zhus ngor bsnyen rdzogs dang dge tshul kha shas bsgrubs /
nyer bdun la bkra shis nyi mas zhus ngor yon tan gzhir gyur ma'i khrid gnang /
zla ba gnyis pa rjes ma'i tshes gcig la smad sogs cig gis zhus ngor brgya rtsa'i khrid gnang /
tshes gnyis la gcod dbang gnang /
tshes bzhi lnga gnyis la sgrol dkar 'od zer drug sbrags /
'khor chen /
mgon po /
chos rgyal /
lha mo rnams kyi rjes gnang /
lo gyon ma'i las tshogs kyi khrid /
tshes bdun nas blo sbyong nyi ma'i 'od zer gyi khrid /
tshes bcu gcig nas 'du khang chen mo zhig gsos kyi ched du sku mtshams la bzhugs te sgrol ma'i maN+Dal bzhi ba nyin gsum /
mgon po gnas chung gnyis nyi ma re re la gsungs nas tshes bcu drug la sku mtshams grol /
tshes bcu bdun la snga dro zi len blo bzang tshe dbang tshang phebs nas \u0f38 skyabs mgon mchog sku khams ma bde bar yod pas rje nyid nges par phebs dgos zhus par brten nor 'dzin pho brang du phebs te gong sa mchog la rnam 'joms byabs khrus phul zhing drug cu ba gsungs /
nyer gcig la dung bde bla ma bka' 'gyur bas zhus ngor 'jigs byed ser bo'i tshe khrid bstsal /
nyer gsum la snga dro nor 'dzin pho brang du phebs nas gdon tshogs dgu ma dang /
drug cu ba /
cha bzhi rnams gsungs te phyir phebs /
yang gdan 'dren pa yong nas phebs dus \u0f38 gong sa mchog zhal ma 'tsho bar zhing gzhan du gshegs tshar /
nyer bzhi la bla brang nas rje nyid gdan drangs pa bzhin phebs te dge bshes rnam pa bzhi dang bcas 'jigs byed bdag 'jug gsungs nas thugs dgongs rdzogs pa'i zhal 'don bsngo smon gnad smin dang /
dgongs rdzogs la phrug gnyis /
gos chen gcig dngul rta rmig ma gcig bcas 'bul gnang mdzad /
myur 'byon gsol 'debs ljags rtsom mdzad /
zla ba 'di'i bcu gcig nas nyin rer sa ts+tsha lnga dang /
sgrol dkar gyi sku 'dra nyer gcig thub sku bdun re phyag dpar gnang rgyu'i mgo btsugs /
zla ba gsum pa'i tshes gsum la \u0f38 skyabs mgon mchog gi sku gdung zhugs phebs kyi mgon du gdan drangs pa ltar phebs nas sku gdung bsreg chog gsungs /
tshes drug la sngar gser tog tshang nas zhus pa'i dus 'khor bstod pa'i 'grel ba ljags rtsom grub /
zam tsha ho thog thus zhus ngor bla ma'i bka' drin dran pa'i gdung dbyangs gsung rtsom gnang /
tshes bdun la dam chos kyis zhus ngor skyabs 'gro'i khrid /
tshes brgyad la bzod pa rgya mtshos zhus ngor grub rgyal tshe dbang /
tshes bcu gcig nas rdo rams pa bstan pa dar rgyas dang dam chos gnyis kyis zhus ngor bla mchod phyag chen sbrags pa'i khrid /
tshes bco lnga la bsnyen rdzogs drug cu tsam dang dge tshul bzhi bcu bsgrubs /
tshes bcu dgu'i nyin mtshan lam du rje nyid khang ba gzhan zhig na yod par nyid kyi thugs la skyabs mgon sku phreng bzhi ba yin snyam pa yod kyang sku la bltas na yin min mi shes pa la 'dir shog gsungs pas song ba na don tshan gsum gsungs te gcig khyim gzhi 'di bar rigs rgyud dkon gi yin na gsungs /
gzhan gnyis khong gis ma gsungs /
nyer lnga la smad sog cig gis zhus ngor bde mchog lU i ba'i sta gon dang nyer drug la de'i dbang /
nyer bdun la dril bu lus dkyil gyi dbang /
nyer brgyad la zhi ba nam mkha' sgo 'byed /
nyer dgu la khros nag gi dbang bcas gnang /
bla brang phyag mdzod dang zi len tshang /
spyi khyab mkhan po bcas kyis zhus shing slar yang rgyud stod tshogs 'dus zhus pa bzhin \u0f38 gong sa mchog gi gsang rnam ljags rtsom gyi dbu btsugs /
zla ba bzhi ba'i tshes gcig la brgya rtsa'i khrid /
tshes drug bdun gnyis la nom chi mkhan pos zhus ngor gsol mchod dam rol mtsho gsung rtsom mdzad /
tshes brgyad la gsang rnam ljags rtsom grub ste phyag mdzod tshang phebs nas yar gdan 'dren zhus /
bcu gsum nas mu to sprul ba'i skus zhus ngor 'jam dpal zhal lung gi khrid /
bco lnga'i nyin bsnyen rdzogs drug cu tsam dang dge tshul bzhi bcu bsgrubs /
bcu drug nas dge bshes bstan 'dzin rgya mtshos zhus ngor lta khrid dran pa bzhi ldan gyi khrid gzab rgyas gnang /
bco brgyad la mkhas dbang yongs 'dzin dkon mchog bsam 'grub pas zhus ngor rgya ra'i lta khrid dang skyabs mgon mchog gi gsang rnam dang legs gsung ka la ping+ka'i sgra dbyangs rnams kyi lung gnang /
bcu dgu'i nam ma langs tsam na mtshan lam du \u0f38 gong sa kun gzigs paN chen mchog sprul rin po ches gser gyi mchod rten zhig phul khong nyid la brtan bzhugs 'bul ba shar gsungs /
nyin kha shas kyi sngon du sku gzugs cung ma bde bar yod pa thugs bskyed mdzad 'phrin de'i mthus myur du dwangs song /
de'i nyin zhu ba po med kyang gdan sa 'dir yod na legs gsungs nas ba so'i lta khrid bstsal /
de nas zla ba rjes ma'i tshes kyi bar rje rang nyid kyi rnam thar sa bon bsgrigs /
zla ba lnga ba'i tshes gcig la lde chung ba chos grags kyis zhus ngor grub rgyal tshe dbang bstsal /
tshes bzhi la bsgrub bya lnga tsam rab byung dang dge tshul la bkod /
tshes bcu gcig la sgrol ma nyer gcig gi rjes gnang dang skyabs mgon mchog gi gsang rnam gyi lung gnang /
tshes bco lnga nas dpa' ris pa tshang dang bstan pa dar rgyas gnyis kyis zhus ngor bde lam gyi khrid gnang ba nyer gcig la grub /
nyer gnyis la 'pho khrid gnang /
nyer bzhi nas rgyud smad 'dus spyis zhus ngor chos spyod rab gsal gyi lung gnang /
nyer bdun nas zhu ba po de'i ngor bskyed rim dngos grub rgya mtsho'i bshad lung gnang /
nyer brgyad la 'du khang phug gi byams mgon mdun gyi nye sras brgyad kyi gcig zhig gsos kyi dbu brtsams te gzungs gzhug la brgyad stong ba dang \u0f38 paN chen sku gong ma'i phyag nas phebs pa'i rten 'dus la rta byas pa'i 'jim par paN chen de nyid kyi 'dra dpar dang /
ston pa'i sku /
paN chen 'di ba'i phyag tsha dang /
khong rang nyid kyi phyag tsha ston pa'i sku bcas rten sna mang bo bzhugs su gsol /
zla ba drug pa'i tshes gsum la bskyed rim dngos grub rgya mtsho'i bshad lung mjug grub /
tshes bzhi la dpal ldan smad rgyud grwa tshang gi 'du khang nang nas grwa tshang de dang slob ma byings nas brtan bzhugs phul /
tshes drug la gong sa mchog gis phul ba'i rdza khog dang stag ge gong ma tshang gi gsol tog gnyis kyi nang du gter rdzas kyis bkang ste mgon khang byams pa'i khri nang du gter du sbas /
tshes bcu gcig nyin mgon khang gi mgon chos 'jigs gsum bzhugs sa spor ched snyan dar phul /
tshes bco brgyad nas gso rig gzhan phan gling gi 'dus spyis zhus ngor rje'i lha khang nas rta mgrin padma gar dbang gi dbang sta gon dang bcas pa /
rta mgrin gsang sgrub /
sman bla /
mi 'khrugs pa rnams kyi dbang /
rigs gsum spyi sgrub /
mgon chos /
zhang blon rnams kyi rjes gnang bcas bstsal ba nyer gsum la grub /
zla ba bdun pa'i tshes gcig la khong rang nyid kyi phyag dpe bka' bstan bcos yongs rdzogs /
rje yab sras gsum gyi gsung 'bum tshar gcig bcas kun mkhyen gong ma'i sku gdung mchod rten gyi khri nang du bzhugs /
tshes brgyad la bsgrub bya gsum bsnyen rdzogs bsgrubs /
tshes bcu bzhi la smad sog blo gros nyi mas zhus ngor mkha' spyod byin rlabs /
bco lnga la sku lnga'i srog gtad /
bcu drug la bde mchog dril bu lha lnga /
bcu bdun la bde mchog lus dkyil /
bco brgyad la mkha' spyod bskyed rdzogs kyi khrid /
bcu dgu la bod gzhung mi drag cig gis zhus ngor tshe dbang /
phyi dro bskyed rdzogs kyi 'phro gsungs /
nyer brgyad la mtshan lam du khong sa phyogs mi shes pa zhig tu bzhugs yod par bltas tshod la paN chen rin po che yin rgyu la bsam ngor skyabs mgon yin snyam /
zhabs zhu 'ga' 'dug kyang gling sprul sogs min 'dug sprul sku de nyid ha cang chung zhing mtsho chen po bsam gyis mi khyab pa zhig gi khar na bza' dang sku 'dra zhig bkru bzhin phar phebs tshur phebs byas nas bzhugs 'dug mtsho de'i nang na kha dog mi 'dra ba'i mtsho sna lnga dbus dang phyogs bzhir yod /
mtsho de'i rgya khyon sku 'bum dang bla brang gi bar gyi sa khyon lta bu rgya che ba'i nang du 'don yon lnga sogs mkho dgu'i dpal 'byor bsam gyis mi khyab pa gtams 'dug mtsho de lag tu blang na blang chog la bzhag na bzhag chog pa zhig rmis /
khong gi thugs la skyabs mgon yang sprul 'khrungs pa e yin snyam yang zla ba drug las ma song bas min rgyu red /
ces nye gnas blo bzang bstan 'dzin la gsungs /
nyer dgu nas 'cham pa grwa tshang gis zhus ngor sta gon sngon du 'gro ba'i 'jigs byed dpa' cig gi dbang /
chos rgyal phyi sgrub kyi rjes gnang bcas nyin gnyis la bstsal /
zla ba dgu ba'i tshes gcig la smad sog su nyid pa zhig gis zhus ngor 'jam lugs tshe dbang /
stag phu'i sgrol ma phyi nang gnyis /
tshes gsum la 'kha' spyod ma'i sngags btu'i rjes gnang bstsal /
tshes bcu la tshogs chen mgon khang du phebs nas mgon chos 'jigs gsum la na bza' phul /
'du khang rtse'i rgya phibs kyi dbur rdo rje dang bum pa btsugs /
tshes bco lnga la sa gzhan gyi grwa ba 'ga' la bsnyen rdzogs bsgrubs /
nyer gnyis la'ang bsgrub bya 'ga' la bsnyen rdzogs gzhi sgrub gnang /
zla ba bcu ba'i tshes gcig la kun mkhyen sku phreng lnga ba'i sku gdung mchod rten gsar bzhengs la bkra shis snye ma'i steng nas rab gnas nyin gang mang gnang /
tshes brgyad la thos bsam gling la grwa ja btang /
'di yan la grwa ja bzhi bcu zhe brgyad btang zhes bsod nams rgyal mtshan la gsungs /
grwa tshang gzhan la yang de mtshungs yin pas de gcig pu yang bsam gyis mi khyab /
tshes bcu nas sman pa grwa tshang la sman gyi rgyud chung gsum gyi lung gnang /
de nyin nas dge bshes rnam pa bdun la gsang 'dus bskyed rdzogs kyi khrid kyi dbu btsugs /
tshes bco lnga la bsgrub bya bcu bsnyen par rdzogs /
nyer gnyis la rtags rigs 'dzin grwa'i bla ma 'gyang ro dang skyor dpon blo gros gnyis kyis zhus ngor gzhung rgyugs pa rnams la rgyan 'jug gi lung gnang /
nyer gsum la dngul gyi mchod rten che ba /
tshe dpag med kyi 'bag sku che ba /
zangs rkong rag rkong che ba gnyis bcas gling tshang la bskur te gsang sngags chos rdzong du 'jog pa gnang /
zla ba bcu gcig pa'i tshes gsum la gsang 'dus bskyed rdzogs kyi mjug grub /
tshes bzhi'i snga dror cha har dpal ldan 'od zer gyis zhus ngor 'jigs byed zhi khro sbrags sgrub kyi khrid gnang /
phyi dro nas sku mtshams la bzhugs /
tshes bcu gnyis la lwa mo'i zhabs drung tshang gi lo sar 'bul mi yong /
bco lngar lwa mo'i zhabs drung tshang la mgon chos 'jigs gsum gyi zhal thang gsum dang dngul gyi mchod rten bcas gnang /
skyabs mgon mchog gi yang sprul myur phebs ched thugs brtag gnang ba'i rim gro yig tshang la gnang /
phyogs gang du 'tshol dgos kyi glog 'phrin lha sar btang /
mtsho sngon 'dab bzhi'i bla ma be ru tshang gi yang sprul thugs brtag bcad do / /
smras pa /
mkhyen dang brtse ba'i rlung gi shing rta las / /
dam chos bdud rtsi'i char chen chad med pa / /
ris med gdul bya'i shes rgyud zhing sa la / /
snyom par phab pas bde dge'i lo tog bskrun / /
thugs bskyed don zhags rnon pos nyer bzung ba'i /
'phrin las me na ka yi ngo mtshar gyis / /
dpyod ldan skye bo yongs kyi yid byed dag /
yongs su 'dren pa'i 'phrul de mngon du gyur / /
kun mkhyen bla ma dngos su byon pa bzhin / /
mdo sngags 'chad spel bstan pa'i srog rtsa bzung / /
sku gsung thugs rten spyi dang bye brag tu / /
gtsug lag gtsang khang rin chen ri bo bskrun / /
rgyud kyi dgongs don 'khrul med ar chog dang / /
rab gnas gtor ma sbyin sreg 'phrul 'khor sogs / /
zhi rgyas dbang drag las kyi sgo phyes nas / /
thub bstan rdzogs ldan gsar ba'i dpal la bkod / /
ces bla go rdo rje 'chang zhes yongs su grags pa rje btsun 'jigs med 'phrin las rgya mtsho dpal bzang bo'i rnam par thar ba dad pa'i padmo bzhad pa'i bden gtam nyi ma gzhon nu zhes bya ba las bar ma chad par mdo sngags dam chos kyi char phab pa dang /
'du khang chen mo'i gtsang khang sogs bskrun pa'i sarga ste bcu drug pa'o / /
gzhan phan 'ba' zhig mdzad cing sku mya ngan las 'das pa'i tshul bstan pa'i sarga /
'jigs med bde ba chen po'i ye shes kyis / /
mtha' dag rgud mun bsal dang lhan cig tu / /
'phrin las 'od dkar 'bar ba'i gzi byin gyis / /
thub bstan rgya mtsho spel ba'i mgon der 'dud / /
gang gi mthun snang mdzad 'phrin rgya mtsho las / /
rang blo ku sha'i rtse la cung chags pa / /
skal mnyam grogs po dag la bsang gtor du / /
slar yang 'bul ba'i sbyor ba la zhugs so / /
de nas de'i sngon zhig nas phyag dpe rnams sku gdung mchod rten khri nang du bzhugs su gsol ba dang /
sku gsung thugs rten rnams kyang dgon pa so sor gnang bkram sogs kyi gsung nyams dang bka' chos gsung bshad sogs kyang sngar dang mi 'dra bas yun ring mi bzhugs pa'i rnam pa yod kyang sku bsnyun sogs yod pa'i mdzad pa mi ston yang lo de'i zla ba bcu gnyis pa'i zla dkyil zhig nas sku snyung cung zad bzhes pa'i rnam pa bstan /
zla de'i nyi shu'i nyin gyi snga dror smad sogs rnam rgyal /
tshul khrims phun tshogs /
dge bdun rgya mtsho gsum sku mdun du bos nas nged la yang sprul med pa'i bka' shog skyabs mgon gong mas gnang ba skyabs mgon 'di bar phul yang re zhig nyid kyis bsnam na zhes ma bzhes pa 'di red ces de rnams la bstan te 'phror bla brang phyag mdzod la 'bul dgos tshul dang /
paN chen sku snga phyi'i phyag nas 'ongs pa'i 'bul ba rnams go rim ltar gyi yi ge zur gsal bzhin phyag tu 'phrod nges zhig dang /
gzhan bya gzhag thams cad gsung bkod mang bo zhig phebs pa la khong rnams kyis ngu ngag dang bcas de 'dra gsung mi nyan zhabs brtan gang dgos bsgrub nas sku gzugs myur dwangs sogs zhabs pad brtan rgyu khong mkhyen zhes nan cher byas nas zhus par zhal lan phyir phebs la nga la rang dbang yod na 'dug 'dod los yod mod rang dbang med /
'on kyang skyabs mgon 'di bas mchod rten sa sgang nas bla ma dge bshes du ma bcas bkra shis gso sbyong gnang zhing brgyad stong ba gsung bcug pa la dgos pa zhig dang rgyu mtshan re yod rgyu red mod sogs dgongs gzhi can gyi gsung mang tsam phebs nas zhabs rim sgrub na ci nus bsgrub chog gsungs /
de nas thams cad rtab rtab por gyur te bla brang phyag mdzod gtsos zhal slob rgan pa 'ga' sku mdun du bcar nas spyi sger gyi rgyu mtshan du ma gdung yus dang bcas zhabs pad brtan zhing sku gzugs myur dwangs gnang ba nyid mkhyen /
zhabs brtan ci 'dra dgos na'ang bsgrub ces zhus par zhal nas dgon 'dir lo re bzhin rgyal 'gong /
dam sri /
byad phur sogs je thu red /
de'i bzlog thabs la gdugs dkar /
dmigs brtse ma /
sangs rgyas bstan 'bar ma gsum gal che bas sgrubs gsungs /
bla ma gzhan la zhus par mkha' 'gro'i bsu bzlog sogs zhabs rim mang du phebs /
de nas tshogs chen /
grwa tshang so so /
slob ma rnams zur 'tshogs kyis zhabs rim sgrub pa la 'bad /
tshogs chen gyis brtan bzhugs phul bar zhal lan du kun mkhyen mchog gi thugs bskyed smon lam gyis gtso bo dgon pa 'di yin tshul gsungs nas bla ma dge bshes su yin yang 'dir bzhugs nas chos 'chad nyan 'grig lam kun spyod sogs la kun gyis thugs khur che bzhes dgos tshul sogs gsung gnad can mang du phebs kyang dngos gzhi'i zhal lan de tsam mi gsal /
nyer gcig gi mtshan lam du smad rgyud dbang gi sta gon gyi gra sgrig yang yang byas kyang legs po ma byung bas bzhag nas nye gnas la brda byas pa'i nyams shar gsungs /
nyer gnyis kyi snga dror gus slob byings nas sgrol dkar brtan bzhugs phul zhing de nas bzung zhabs brtan nyin mtshan bar ma chad par bsgrubs /
nyer gsum snga dror yang tshogs chen gyis brtan bzhugs phul /
gung tshigs la grwa tshang drug gi dge 'dun pa re re'i phyag tu khron gsum re dang kha dar dkar bo re 'bul bar mdzad /
zhal nas chos thams cad dgag byas stong ba yin tshe ngas lus kyi 'khrugs 'di yang der thal bas med par 'gyur gsungs /
nyer lnga'i nyin nye gnas dge 'dun mngags te slob ma rnams la rnam pa tshos zhabs brtan sgrub rgyu mtshams byas na bzang /
de ring glang brtag ni red /
rgya tsho yin na lo 'go gzug pa yin pas de'i rten 'brel gyis zhabs brtan mtshams byos /
skyabs mgon gong mas sgra mi snyan na tshe stong ste / /
zhes pa drangs nas tshe ring ba'i rten 'brel snga phyi mang bo bsgrigs par mdzad /
rje zhang ston pas kyang 'jam lugs tshe chog sogs gnang ste tshe ring ba'i rten 'brel bsgrigs pa sogs kyis nga la skyon med thams cad thugs bde mo gnongs zhes gsungs phebs /
dgung grangs gya gsum pa rab rgyal sa pho byi ba'i lo'i zla ba dang bo'i tshes gcig gi snga dror dpal ldan smad rgyud grwa tshang gis brtan bzhugs phul /
de nyin nas slob ma rnams kyis bka' 'gyur dag tshar sgrub pa tshes gsum la grub ste rje nyid kyi phyag rdzas steng nas 'tsho 'bul gang zab gnang /
\u0f38 kun gzigs paN chen thams cad mkhyen pa'i yongs 'dzin rin po ches gtsos rtse mgron zhabs 'brang bcas dang /
gdan sa chen po sku 'bum byams pa gling nas bstan pa'i gsal byed mi nyag tshang gtsos 'dus spyi bcas phebs nas /
\u0f38 paN chen thams cad mkhyen pa'i phyag yig bcas bzhugs dgos kyi zhu ba nan cher phul /
zhal nas paN chen 'di ba sku gong ma 'khrul med red /
mdang sku gong ma phebs /
khong gi chos skyong yang mang bo phebs /
khyad par bswe khrab pa phebs pa rmis gsungs /
rje nyid kyi zhal nas ngas nad gzhi 'di rkyen dbang gis red ces yang yang gsungs kyang rkyen ci yin gsal kha btod pa zhig byung na snyam ste bkra shis 'khyil dang /
sku 'bum gyis drag zhan kun gyis gdan sa phan tshun gyi gnas chung sku rten phab pa /
bla ma rnams la thugs brtag zhu ba sogs brtson pa hur bskyed de 'bad kyang kho thag chod pa zhig ma byung /
'on kyang rje nyid dang paN chen mchog gi gsung dang /
chos skyong sku babs kyi lung bstan rnams kyi bab la dpag na dam sri'i 'phrul 'dra /
'on kyang sngar khong gi zhal gsung la sngar skyabs mgon gong mar sgra mi snyan gyi tshe dbang zhig zhus /
skyabs mgon khong gi zhal nas de ring don 'grub zer ba zhig gis mar lo zhig khyer byung bas mar ni tshe rdzas yin /
khyed tshe ring rgyu red gsungs pa dang yang skabs shig khyed kyi tshe tshad lo brgyad cu gya bzhi yin gsungs zhes gsungs /
'di skabs dgung grangs gya gsum la slebs yod pa la brtan bzhugs skabs kyi zhal lan sogs la dpag na de skabs rgyal 'gong dam sri sogs kyis bstan srid la shin tu gnod pa bzlog ched dang sku tshe'i lhag ma cung zad yod pa de dgon sde bkra shis 'khyil sogs kyi bstan pa'i chu bo 'phel phyir bsngo ba mdzad pa yin lags te sngon sangs rgyas bcom ldan 'das tshe lo brgya ba'i dus su phebs mod gya gcig la sku 'da' tshul bstan te sku tshe'i lhag ma bstan pa rgyas pa'i ched du bsngo bar mdzad pa dang 'dra bar gnang ba'o / /
zla ba de'i tshes brgyad kyi snga dror paN chen gzhung /
sku 'bum gzhung /
bla brang tshogs chen bcas thun mong nas gnas bcu'i brtan bzhugs phul /
zhal gsung phyir phebs la spyi sger gyi bstan pa'i 'phel rgyas dge 'dun gyi sde la rag las tshul /
de thugs mthun khrims gtsang ngos 'chad nyan bshad sgrub 'grig lam kun spyod sngar rgyun ltar gnas pa la rag las tshul lung 'dren mang bo dang bcas gsungs te thams cad kyi thugs la bsnams na rim gyis skyed thon yong zhes thugs gso yang gnang /
'di skabs shig mtshan mo zhig la dpon po sangs rgyas la gdugs dkar 'di bsam gyis mi khyab /
kun mkhyen 'jam dbyangs bzhad pa 'di bsam gyis mi khyab /
zhing 'di'ang mi 'dra ba red /
nga dri med zhing tshor song tha /
gsungs pa sogs dag pa'i snang ba 'byams klas pa zur tsam gsungs /
zhabs brtan rim gro bar ma chad par sgrub bzhin pa nyid nas yang yang mtshams byos gsungs par brten bco lnga'i snga dror thams cad la gos dar re phul nas zhabs rim sgrub pa mtshams byas /
bcu bdun nyin yul phyogs spyi la steng gdon gyis mi tshugs ched slob ma brgyad la gza' yum nyin bdun sgrub bcug ste grub rjes bum chu grwa tshang thams cad dang grong ba rnams la'ang 'grems par mdzad /
nyer lnga nas slar yang rta mgrin bye ba /
de bzhin gshegs pa'i yig brgya /
dam tshig rdo rje'i bzlas pa sogs mang bo bsgrubs /
zla ba gnyis pa'i tshes bzhir bla ma dge bshes bcu gnyis kyis bde mchog dkar bo'i tshe sgrub gsungs te tshes lnga'i zhogs khar slob ma spyi nas bde mchog dkar bo'i sgo nas brtan bzhugs phul bar zhal gsung legs par gnang nas thams cad la zhal mjal gnang /
gzhan zhabs brtan dmigs bsal can rnams skabs skabs su bsgrubs /
zla de'i nyer drug la \u0f38 paN chen thams cad mkhyen pas sku 'bum la gdan drangs na nyes skyon med tshul gsungs pa bzhin sku zhabs gsol 'degs pa'i gtsos gdan 'dren pa du ma 'byor /
nag nya'i bar du sku 'bum du 'byor na sku la skyon med ces chos skyong bswe khrab pa sku bab nas gsung tshul bcas gdan 'dren zhu ba nan che mod /
bkra shis 'khyil rang gi yig tshang gtsos bla grwa thams cad nas nyid kyi sku gzugs kyi bab sogs spyi sger gang la bsam kyang phebs 'os min tshul u tshugs mthar skyel gyis zhus /
rje nyid nas kun mkhyen gdung mdun nas zan bsgyur na \u0f38 gong sa paN chen mchog dang gdan sa phan tshun la gnod 'gal med tshul kyi gsung rdo rje'i tshig gnang /
paN chen mchog gi yongs 'dzin rin po ches gtsos zhabs gras rnams dang sku 'bum gyi mi sna /
bla brang yig tshang dang bla grwa thams cad kyis thugs 'dun rtse gcig pas zan bsgyur bas bkra shis 'khyil 'dir bzhugs rgyu babs nas bzhugs rgyu thag bcas /
de'i skabs shin tu yig tshang gi mi chen rnams gzim khang sgor phebs bsnyun 'dri zhus par thams cad sku mdun du shog gsungs pa bzhin sku mdun du bcar ba na /
thams cad kyis nga'i lus rgas khog 'di la cig ltos gsungs /
de ni don la sku mi bzhugs pa'i brda bstan 'dug zla ba gsum pa'i tshes gcig nas sku gzugs kyi bab rim lhod du song ste tshes gnyis nas gsung mi 'byon /
zhal gyi mdangs dbugs kyi rgyu ba thugs dam gyi rim pa gang la bltas kyang brjod yul las 'das /
de skabs yang bde mchog snying bo yi ge bdun pa rgyun ma chad par gsung ba'i nyams mdun na yod pa rnams kyis tshor /
snga phyir zhabs rim bsgrubs pa ni /
gdan sa rang nas gdugs ring sha stag 'bum gnyis stong gsum nyis brgya /
tshe gzungs sa ya dgu dang brgyad 'bum lnga khri sum stong /
rnam rgyal gzungs ring bye ba gcig dang sa ya gcig dang 'bum gcig khri brgyad dang sum brgya /
sgrol dkar snying bo bye ba bzhi dang sa ya bzhi drug 'bum drug stong sum brgya /
sman bla ring thung gnyis bsdoms na bzhi stong brgyad brgya nyi shu /
ya ma rA dza bye ba gnyis /
khro bcu bye ba gnyis dang drug 'bum /
seng gdong ma bye ba gcig sa ya gcig 'bum gcig khri brgyad sum brgya /
dam tshig rdo rje'i bzlas pa bye ba gnyis 'bum gcig yig brgya sa ya gcig dang bdun khri bdun stong /
dmigs brtse ma sa ya gcig dang nyis 'bum chig khri drug stong /
gnas bcu sum khri lnga stong drug brgya /
sher snying chig 'bum lnga stong brgyad brgya /
sgrol ma chig 'bum drug khri /
rigs gsum mgon po'i sngags 'bum re /
thugs bzhed 'grub pa'i smon tshig khri gcig stong gnyis /
sangs rgyas bstan 'bar ma sum khri bzhi stong drug brgya /
dge ldan bstan 'bar ma chig stong sum brgya /
bka' thang bsdus pa khri gcig stong nyid le'u khri gcig lo gyon ma sa ya gcig dang sum 'bum sum khri /
myur mdzad ma chig khri /
myung gnas sum stong brgyad brgyad brgya nga brgyad /
tshe thar lnga stong dang brgya dang bcu gsum /
bzang spyod chig khri bzhi stong dang brgya /
nam mkha' rgyal mtshan gyi gsol 'debs khri gcig sa bcu ma brgya dang bcu gsum /
mdo sdud pa chig stong lnga brgya /
rnam rgyal stong mchod lan gsum /
rta mgrin bye ba gcig dang sa ya bzhi dang brgyad 'bum chig stong /
rab gnas sum brgya /
khrus gsol sum brgya /
bgegs mthar byed lnga khri lnga stong /
sku phreng lnga ba'i gsol 'debs chig 'bum brgyad khri /
sgra mi snyan gyi tshe gzungs sum stong /
'chi med rnga sgra tshar brgya /
'jigs byed lho sgo tshar brgya /
gsang 'dus lho sgo tshar sum brgya /
mgon chos gnyis gyi bskang bshags chig khri brgyad brgya /
drug cu ba stong /
sgrol bstod sum stong bdun brgya /
mkhyen brtse dri med ma stong gcig rnam 'joms gzungs ring sum 'bum chig khri /
ma Ni bye ba dgu sa ya gnyis 'bum bdun /
skyabs 'gro sa ya drug 'bum dgu /
ltung bshags khri /
maN+Dal lnga khri nyis stong /
phyag bye ba /
'jam dpal mtshan brjod tshar lnga brgya /
sgrol dkar sbyin sreg tshar gnyis /
'jigs byed sbyin sreg rta mgrin sbyin sreg mkha' 'gro'i bsu bzlog rnams lan bzhi re /
de bzhin gshegs pa'i yig brgya 'bum gcig brgyad stong ba tshar brgya dang so bdun /
thugs rje chen po'i gzungs ring chig 'bum bdun khri /
ha ri ni sa bye ba gnyis dang sa ya brgyad /
bde mchog rkang brgyad khri /
rtsa sngags sum khri /
oM gsum ma sum khri /
shA sa na 'bum gcig byang chub lam sgron tshar lnga brgya /
bka' 'gyur dag tshar gcig bcas zhabs brtan gtos che ba bla spyi gzhung gsum /
grwa tshang drug ri khrod pa rnams dang slob ma zur 'tshogs kyis bsgrubs pa thams cad rje nyid kyi sku gzugs myur dwangs kyi ched du bsgrubs pa yin na'ang rje nyid nas thub bstan spyi dang yang sgos dge ldan ring lugs 'phel rgyas kyi ched dang mkha' khyab skye rgu'i ched du bsngo bar mdzad pa ni gsung snga phyi dag las gsal zhing /
brtan bzhugs kyang yang yang phul kyang thugs dgongs gzhan du gtad pa bzlog tu med par zla gsum pa'i tshes bdun gyi nam gung ma longs tsam la mkha' spyod chos kyi pho brang du gshegs /
rje nyid nas sngar zhal gsung la rab byung na gdung zhun phebs tshar gyi bar dang min yang nyin kha shas la gsang rgya gyis zhes rgyu mtshan dang bcas gsungs pa bzhin nyin gnyis tsam la gsang rgya byas /
tshes bcu nas sku gdung rin po che za ma tog tu bzhugs su gsol nas mchod tshogs rab 'byams spros te rgyud sde gong 'og gi dkyil 'khor so so'i zhal phyes nas bdag 'jug len pa sogs cho ga chos spyod /
gzhung chen du ma skyor sbyang /
grwa tshang so so'i gdung mdun bcas thams cad kyis dad gdung shugs drag pos thugs dgongs rdzogs pa'i thabs la nyin mtshan 'khor mar brtson pa cher bskyed /
nyin bdun gyi mthar rgyud sde nas gsungs pa'i thugs dam grol rtags rnams te byang sems dkar dmar bab pa sogs byung /
rje nyid nas dgung grangs lnga bcu'i nang zhig la dur sa'i gong du sa dpyad gnang ste ngo mtshar ba'i sa dbon po sangs rgyas rgya mtsho la ngo sprod gnang ba'i sa der tshes bco lnga'i nam ma lang tsam la sku gdung rin po che gdan drangs te bya sbyin gnang zhing gdung rus rnams zhugs la phul nas cha tshang ba phyir la gdan 'dren zhus pa la grwa tshang drug gis gdugs rgyal mtshan mchod rol sna tshogs bcas ser 'phreng byas te gzim khang du bzhugs su gsol /
de ma thag grwa tshang thams cad kyis gdung mdun dang mjal kha zhus /
nye gnas rnam gnyis kyis kyang phyag rdzas rnams chud mi 'dzad cing thugs dgongs rdzogs thabs su dmigs te chos sde chen po sku 'bum byams pa gling dang bla brang bkra shis 'khyil gyi gtsos 'brel yod dgon sde ri khrod che chung bzhi bcu rtsa grangs la ja thug 'gyed phog sogs bsnyen bkur gzab rgyas zhus /
\u0f38 kun gzigs snang ba mtha' yas paN chen mchog gi gtsos mdo smad kyi bla sprul phal che bar bab dang bstun ngos 'bul ba tshan grangs bcas phul ba sogs thugs zag med kyi dgongs pa khyad par can yongs su rdzogs pa'i thabs la 'bad brtson lhur blangs pa dang /
phyag rdzas 'phro ma dag gis 'du khang steng 'og gi khyams bcas gser tshon gyis spras pa dang rje nyid zhal bzhugs dus bdag la lany+tsha 'bri dgos kyi bka' gsung spyi bor bab pa bzhin gtsang khang du khong nyid kyis gsung bkod bzhin dri med rnam gnyis kyi gzungs sogs bris pa dang /
'du khang steng du bzang spyod sogs dang /
khyams su chos skyong so so'i sngags bcas 'bri ba'i zhabs 'degs zhu ba'i skal ba thob /
gzhan yang nye gnas rnam gnyis kyis bzang gos kyi mchod rdzas 'du khang gang ba phul ba dang phyag rdzas 'phro ma dang gzhan dad ldan gyi rgyal blon dang sbyin bdag slob ma sogs kyis zhal 'debs byung ba'i dngul 'bor chen sku gdung mchod rten che ba dngul shog srab rdung ma yin par dngul pags shin tu 'thug po sogs 'gro song gang che gnang ba dang /
byur spos g.yang Ti mu men sogs rin po cher rin thang che ba'i phra rgyan phun sum tshogs pas brgyan te gdung rus dang sku ba la sogs gzungs gzhug phun sum tshogs pa 'bul sgrub gnang nas gso rig gzhan phan gling gi 'du khang phug gi gtsang khang du bzhugs su gsol ba'i dkar chag logs su yod do / /
smras pa /
thub pa'i bstan dang 'gro ba'i bde skyid dpal / /
snum zad mar me bzhin du gyur pa na / /
rgyal kun 'phrin las yongs 'du ljon pa las / /
rin chen char gyis rdzogs ldan gsar ba bskrun / /
de lta na'ang dbyings kyi 'od po che / /
dus su chu lha'i pang du 'jug pa bzhin / /
mi rtag srin mo'i gdong zhal mi sdug gzugs / /
'di 'dra'o zhes ston phyir 'da' tshul bstan / /
de tshe bstan la dga' ba yi / /
dkar phyogs lha yi zhal zla bas / /
nag po ra ri'i dri ma bzung / /
shes ldan mya ngan khung bur zhugs / /
bstan pa'i nyi ma nub po zhes / /
mya ngan smre sngags bzla bzhin du / /
'dren byed zung las mu tig 'thor / /
shugs ring sgra yis rna ba 'tsher / /
'on kyang gang gi thugs gsang las / /
byung ba'i zla ba bdud rtsi'i rgyun / /
thugs kyi yol gor 'khyil rnams kyis / /
thugs dam zab mo'i thugs dgongs rdzogs / /
mchod sprin 'od kyi rtse dga' yis / /
nyi zla skar ma'i khengs pa 'phrog /
mi rtag dran pas rgyud bskul nas / /
sgom sgrub las la brtson par gyur / /
bla ma'i thugs dgongs thub pa'i bstan / /
dri med lugs mchog mtsho chen po / /
rab tu rgyas pa'i thabs 'ba' zhig /
'chad nyan bshad sgrub las la gzhol / /
zhes bla go rdo rje 'chang zhes yongs su grags pa rje btsun 'jigs med 'phrin las rgya mtsho dpal bzang bo'i rnam par thar ba dad pa'i padmo bzhad pa'i bden gtam nyi ma gzhon nu zhes bya ba las gzhan phan 'ba' zhig mdzad cing sku mya ngan las 'das pa'i tshul bstan pa'i sarga ste bcu bdun pa'o / /
gsum pa rnam thar spyi'i don bsdu ba /
'jigs chen bdud bzhi'i g.yul ngo las rgyal zhing / /
gnyis med ye shes zung 'jug go 'phang brnyes / /
'phrin las 'od kyis 'dzam gling yongs la khyab / /
thub bstan rgya mtsho spel la su mi gus / /
'chad rtsod rtsom pa'i rnam thar rgya mtsho che / /
bdag blo byis pa'i yol gor shong min yang / /
skal bar thob pa'i skra rtse'i thigs pa tsam / /
tshe mjug don yod bya phyir brjod par bya / /
gsum pa rnam thar spyi'i don bsdu ba ni /
mang du thos pa lung gi yon tan /
tshul bzhin bsgrubs pa rtogs pa'i yon tan brnyes pa'i tshul /
gzhan don du dam chos 'chad spel gnang te bstan pa'i srog bzung ba dang gsum /
dang bo mang du thos pa lung gi yon tan /
dang bo mang du thos pa lung gi yon tan ni /
rje dkon mchog 'jigs med dbang bo'i zhal nas /
thos bsam sgom pas shes rgyud ma sbyangs par / /
rnam mkhyen rgyal ba'i go 'phang ci ltar 'thob / /
rmongs pa'i mun pa kun tu sel ba'i phyir / /
thog mar thos pa'i sgron me bsten pa gces / /
zhes gsungs pa ltar rje 'di nyid sku gzhon nu'i dus nas thos bsam byed pa la thugs brtson shin tu che bas bsdus grwa /
blo rtags /
grub mtha' rtsa ba /
'grel ba don gsal /
phar phyin mtha' dpyod sogs gzhung du ma thugs 'dzin gnang /
khong spyir tshogs chen khri zur sprul sku che khag yin mod nang chen gyi 'dzin bdag sogs thos bsam sgom gsum gyi bar chad du dgongs nas sangs rgyas bcom ldan 'das shAkya thub pas shAkya'i rgyal srid mchil ma'i thal ba bzhin du dor ba'i rnam thar bdag gir bzhes /
sdig pa'i grogs po spang bya zhing / /
dge ba'i bshes gnyen bsten par bya / /
zhes gsungs pa ltar dge ba'i bshes gnyen tshul bzhin du bsten nas chos kho na nyan pa ma gtogs /
tshe 'di ba don gnyer can dang 'grogs 'dres mi byed par sna thag rang mgo la dkris pa'i dpe bzhin thos bsam kho na la 'bad pas blun po 'ga' zhig gis kun spyod rang dang mi mthun pa rgyu mtshan du byas nas bla sar skor log zer mkhan yang byung /
de ltar grwa rkyang dkyus ma'i lugs kyis dpe cha mi 'dzin dpe klog tsam la re / /
zhes sogs kyi slob gnyer gegs rnams spangs te skabs su gang bab kyi thad 'phreng zur bkol bcas thugs 'dzin dang dpe khrid zhu ba /
tshogs chos grwa 'grims te tshogs rgyugs 'bul ba dang rtsod pa brdar sha chod pa gnang /
de yang bu ston rin po ches /
rang nyid grags 'dod pha rol dma' 'beb 'dod / /
g.yo sgyu'i sbyor ba tshig rtsub ngan sems can / /
ngag 'khyal sna tshogs smra zhing gzhan rgyud sreg /
da lta'i rtsod pa 'di yang dmyal ba'i rgyu / /
zhes pa ltar ma yin par rang gzhan gyi sems rgyud 'dul byed kyi thabs kho na la dmigs te thos bsam chos su 'gro bar mdzad de blo gros kyi pad mo rgyas par gyur ba ni /
blo gros lus stobs rgyas pa'i rkang drug khyod / /
thub bstan padmo rgyas pa'i dga' tshal du / /
thos bsam kun dga'i rol rtsed mthar phyin te / /
lung rigs smra ba'i dbang bor 'gyur bar shog /
ces gsungs pa ltar lung rigs smra ba'i dbang bor gyur to / /
de ltar mdo sngags rig gnas dang bcas pa la sbyangs pas mkhas pa'i dbang bor gyur nas 'chad rtsod rtsom gsum la thogs pa med par gyur stabs skyabs mgon thams cad mkhyen pa rje bskal bzang thub bstan dbang phyug gi thugs la shin tu bab cing gsung rtsom sogs la bsngags brjod mdzad pa ni dper na skyabs mgon khong gi rang rnam las /
sa sprel hor zla gnyis pa'i tshes brgyad la bla go bla sar tshang nas don zab cing 'brel chags pa'i ring 'tsho'i brtan gsol gang legs mdzad /
ces dang /
der bla go bla sar sprul ba'i sku phebs pa dang grub chen du ma'i rnam thar las brtsams pa'i gsung 'phros mang du 'phel bas sems spro /
zhes dang /
nyer gsum nyin nas bla go sprul ba'i sku dang dge bshes 'ga' rer dam pa gong ma'i rnam thar las brtsams pa'i 'phros pa dogs dpyod mang du byas /
zhes sogs gsungs pa lta bu mang /
gzhan yang dge ba'i bshes gnyen mang bo tshul bzhin du bsten nas mdo sngags zab rgyas kyi chos shin tu mang bo gsan nas zab rgyas gdams pa'i gter mdzod du gyur to / /
gnyis pa tshul bzhin bsgrubs pa rtogs pa'i yon tan brnyes pa'i tshul /
gnyis pa tshul bzhin bsgrubs pa rtogs pa'i yon tan brnyes pa'i tshul ni /
de ltar gdams pa'i mdzod du gyur pa na /
zla ba sgron ma'i mdo las /
grong dang grong khyer dag la dga' spong la / /
rtag tu nags khrod dben pa bsten par gyis / /
bse ru lta bur rtag tu gnyis med byos / /
ring bor mi thogs ting 'dzin mchog thob 'gyur / /
zhes gsungs pa ltar dben pa'i ri khrod du 'byon par chas pa'i skabs su gong sa skyabs mgon mchog gi bkas thag ring du phebs pa bshol te ri khrod bkra shis dge 'phel du phebs nas sdom gsum dag pa nyams len gyi mthil du bzung nas de dang 'brel bar gsang sngags rdo rje theg pa'i lam rim gnyis kyi nyams len snying bor bzung ste sgrub pa nyams len la rtse gcig tu gzhol bas me la shing bsnan pa dang de la mar khu bsnan pa bzhin du nyams dang rtogs pa gong nas gong du mched cing 'bar te yi dam gyi lha du ma'i sku'i zhal mthong /
gsung gis dbugs dbyung /
thugs bde chen gyi ye shes dang gcig du 'dres 'jig rten lha mi yongs kyi mchod gnas dam par gyur /
rgyal sras thogs med kyi rnam thar las /
snying stobs ldan pa'i skyes bu yis / /
bsgrub na mi 'grub gang yang med / /
dka' yang brnags pa ma dor na / /
ri bo rnams kyang thal bar rlog /
ces gsungs pa ltar thugs bzhed lhun gyis grub pa yin te lcang skya rol ba'i rdo rje'i zhal nas /
thos bsam phyogs su ma song zhing / /
gzhung lugs gdams par shar ba yis / /
mnyan 'os rigs pa'i lam smra ba / /
de nyid la ni mkhas pa zer / /
nyon mongs dpal ni chog pa dang / /
rang dang gzhan rgyud 'dul bar nus / /
lta sgom 'khrul bral gdengs dang ldan / /
de nyid la ni grub pa zer / /
mkhas pas grub pa ma bcom zhing / /
grub pas btsun pa ma bcom par / /
bstan la phan pa sgrub pa la / /
skyes bu dam pa zhes bya zer / /
zhes gsungs pa ltar mkhas btsun bzang gsum 'dzoms pa'i nges pa don gyi mkhas shing grub pa'i dbang phyug tu gyur to / /
gsum pa gzhan don du dam chos 'chad spel gnang ste bstan pa'i srog bzung ba /
gsum pa gzhan don du dam chos 'chad spel gnang ste bstan pa'i srog bzung ba ni rgyal dbang skal bzang rgya mtsho'i zhal nas /
snang byed kyi bdag po rta bdun dbang / /
kho rang mthong che ba ma lags te / /
'di skye 'gro mi yi bsod nams las / /
dgung mthon po'i dbyings su shar ba yin / /
rang blo gros gtsang ma'i thabs shes kyis / /
rgyud yon tan dkyil 'khor rgyas pa na / /
khong 'gro ba kun gyi gtsug na mdzes / /
zhes gsungs pa ltar gong du bshad pa'i mkhas shing grub pa'i yon tan gyi dkyil 'khor rab tu rgyas pa na snyan pa'i grags pa phyogs kun tu mched cing 'gro ba kun gyi gtsug rgyan du gyur /
de'i tshe bstan pa rin po che 'dzin pa'i skyes bu dam pa nyin skar tsam du gyur nas nyag phra bar gyur pa na rje btsun 'di nyid dam chos 'dzin pa'i smon lam gyi mthu grub pa zhig yin par dgongs nas gong sa skyabs mgon sku phreng bzhi ba dang /
rje zhang ston bstan pa rgya mtsho /
sgo mang rin po che blo bzang tshul khrims rgya mtsho sogs kyis bstan pa rin po che 'dzin skyong spel ba'i khur chen rje 'di ba la gtad /
rje rang nyid kyang bstan pa rin po che spel ba'i thugs dgongs shin tu zab pa yin te rje bskal bzang thub bstan dbang phyug gi zhal nas /
'jigs med stobs bcu'i dbang phyug tsong kha ba'i / /
dri med lugs bzang bshad sgrub 'phrin las kyis / /
spel ba'i thugs dgongs rgya mtsho ltar zab pa / /
zhes gsungs pa ltar ro / /
de nas phyogs kun nas dam chos don du gnyer ba'i skal ldan gyi skye bo du ma padmo'i mtsho la ngang ba bzhin du 'dus pa la mdo dang sngags kyi gdams pa thang mar brdal te bstan pa rin po che nyin byed kyis 'od stong spros pa bzhin gsal bar mdzad pa ni /
kun mkhyen chen po 'jam dbyangs bzhad pa'i zhal nas /
mkhas pa gar bsdad bstan pa'i 'od stong dang / /
bstan 'gro'i phan bde'i 'od stong cig car du / /
bzhad pa nyin byed dbyar gyi gling bzhi bzhin / /
zhes gsungs pa ltar ro / /
rgyal dbang bskal bzang rgya mtsho'i zhal nas /
de yi rgyu las tshe rabs mang bo zhig /
gzhan phan thams cad sgrol gyi gtam bzhin du / /
tshig dang don gyi 'bras bu ches bzang ba'i / /
lag rjes bskal ba'i bar du gzhag tu med / /
ces gsungs pa ltar tshig dang don gyi lag rjes 'chad rtsod rtsom gsum las /
'chad pa'i yon tan ni chos rgyun spel ba tsam ma yin par dam chos gang 'chad kyang tshig sbyor legs shing tshig cag sogs gtan nas med par lung dang rigs pa'i rgyab skyor dang 'brel bar shar shar gsung zhing bstan pa'i tha ma la gang phan dang gdul bya'i shes rgyud dang 'tsham par tshig don rna bar skyel mkhas pas bka' chos la thengs kha shas song mtshams slob ma phal cher gyi rgyud la nges 'byung gi bsam pa lhag ger skyes nas 'ga' zhig ri khrod du sgom sgrub la bsnyegs pa dang /
ri khrod du ma bsnyeg kyang shes rgyud mngon gsal du dul nas slob gnyer la gzhol ba dang sdom pa gong ma len pa dang mtshams bsnyen sgrub la gzhol ba sogs mang bo byung /
tha na 'o lags so zhes pa'i gsung gdengs thos pa tsam gyis skal ldan dag gi rgyud la nges 'byung dang byang sems kyi rtogs pa skye nus pa mig mthong lag zin du yod do / /
rtsom pa legs bshad kyi phreng ba spel ba ni /
spyod 'jug chen mo'i mchan 'grel dang bzang spyod 'grel ba /
lam rim bsdus don gyi 'grel ba /
legs bshad snying bo'i zin bris /
'dul ba rgya mtsho'i snying bo'i 'grel ba sogs mdo phyogs kyi bstan bcos du ma dang /
rig byed ma'i bskyed rdzogs /
'khor chen rdzogs rim dang /
'jam dpal gsang ldan gyi dkyil chog sogs khrid yig dang cho ga rgyas bsdus sna tshogs /
gzhan yang dkar chag dang 'phrin yig gi skor sogs gsung rtsom shin tu mang bo rnams ni mdo las /
don bzang bo /
tshig 'bru bzang bo /
zhes gsungs pa ltar brjod bya bslab gsum rim gnyis kyi don ma nor yang dag pa dang /
rjod byed snyan ngag gis brgyan pas rna bar 'jebs shing nyan spro ba /
dus dang bstun pa'i nye bar mkho ba sha stag go / /
snyigs dus 'dir bshad sgrub kyi bstan pa rim gyis nyams nas mdo sngags kyi dbang lung man ngag gi rim pa chad la khad gyur ba'i skabs der skal ba dang ldan pa'i gdul bya rnams la dpe mkhyud dang skyo ba spangs te dgung grangs mthon por slebs pa'i skabs su'ang bar ma chad par dam chos 'chad spel gnang ste bstan pa rin po che'i srog bzung ngo / /
de ltar bshad sgrub zung gis rgyal bstan bskyangs pa'i 'bras bur brgyud 'dzin gyi slob ma ji ltar byung ba'i tshul ni slob ma bgrang gis mi langs pa gnam gyi skar ma dang sa yi dreg pa ltar yin pas grangs 'dzin mi thub mod /
'on kyang rang gis shes tshod che long tsam zhig brjod na /
sangs rgyas bstan pa'i mnga' bdag \u0f38 paN chen thams cad mkhyen pa sku phreng snga phyi gnyis /
\u0f38 kun mkhyen sku phreng lnga ba /
thu'u bkwan mchog sprul rin po che /
khri chen gung thang sku phreng drug pa /
khri chen zam tsha sprul ba'i sku /
khri chen hor tshang sprul ba'i sku ste gser khri rnam gsum /
lung las kyis mtho ba bla ma dkar bo mchog sprul /
rgyal mkhan chen sprul ba'i sku /
sgo mang mkhan rin po che'i yang sprul /
bde thang mkhan chen yang sprul sogs gdan sa'i mkhan sprul rnams dang /
gzhan yang gdan sa'i sprul sku brgya phrag du ma yod do / /
gdan sa'i chos brgyud 'dzin pa'i mkhas pa'i dbang bo rags rim tsam zhig brjod na /
paN chen thams cad mkhyen pa'i yongs 'dzin mkhas pa'i dbang bo rje 'jigs med rgya mtsho /
skyabs mgon sku phreng drug pa'i yongs 'dzin thams cad mkhyen pa rje dkon mchog bsam 'grub /
paN+Di ta chen po rje lha mo'i tshul khrims sogs dbang lung man ngag gi brgyud 'dzin du ma dang /
gdan sa'i dge bshes bgrang las 'das pa dbus gtsang phyogs nas \u0f38paN chen mchog sprul rin po che'i yongs 'dzin dngul chu rin po che dang /
mtshan zhabs mkhan po sogs zhabs gras che khag rnams dang gzhan yang mang /
sku 'bum byams pa gling gi a kyA hu thog thu /
gser tog no mo han /
rgya yag rin po che /
chu bzang rin po che sogs lung las kyis mtho ba'i skyes sprul du ma dang /
lwa mo bde chen gyi zhabs drung dkar bo sogs kyi bla chen du ma dang /
rdi tsha'i zhwa dmar rin po che sogs dang /
sprul sku dge bshes chen po grags rgyam pa sogs bla grwa thams cad dang /
khams phyogs nas kyang zur mang kun khyab /
lab mkhan chen sprul sku sogs du ma yod /
bstan pa'i sbyin bdag sa'i dbang phyug tu gyur pa yab rgyal bo mgon po don 'grub dang /
dbang zi len yum sras /
sog po wang rgyal bo yum sras /
byang phyogs kyi rgyal blon nang so sogs mang bo zhig yod /
'di dag ni bdag gis mthong thos su gyur ba'i nang nas che long tsam zhig brjod pa lags /
bdag gis mthong thos su gyur ba'ang tshang ma brjod kyis mi lang ngo / /
'jam mgon sa paN gyis /
khyod kyi yon tan smos ci 'tshal / /
sras kyi yon tan mthong bas 'khums / /
skya rengs shar ba'i gzi brjid kyis / /
padmo'i gnyen gyi 'od zer go / /
zhes gsungs pa ltar slob ma mkhas grub nyis 'dzoms bstan pa rin po che 'dzin skyong spel gsum byed pa'i slob mas phyogs kun khyab par bla ma rin po che'i yon tan dang 'phrin las go nus so / /
mdor na sku tshe gang bor bla chen gyi rdzig shom mkhas pa'i 'gying bag sogs med par ri khrod pa dkyus ma'i lugs kyis sku tshe 'da' ba gnang ste gzim khang yang grwa khang rnying ba zhig gi nang du bzhugs nas bsdad /
de la khong bzhugs sa'i khang mig nang du ngo ban ske rags ma zhig las med mod stod du 'dam zhal byas nas ngor grub mtha' smra ba bzhis lta ba'i skor la rtsod pa rtsod lan byed pa'i dpe ris bris /
ma khang gi rtsig pa'i sne mor zhal ba byas te sems gnas dgu'i dpe ris bris /
chab gsang sa'i 'gram gyi sab la zhal ba byas pa'i ngo na /
spros bcas rgad po kho rdzig rdzig ji ltar che rung / /
spros med rgan mo yi drung na ro dang mtshungs so / /
zhes bris pa'i steng du rgad po dang rgan mo'i gzugs ris bris 'dug khong la phyag rdzas char ltar babs kyang gzim shag la shing leb gcig gis kyang zhig gso mi byed par 'dam zhal kho na byas /
phyag rdzas byung tshad gong du zhus pa ltar sku gsung thugs rten bzhengs pa dang gtong sgo dang gtong thebs sogs chos phyogs kho nar 'gro bar gnang ba sogs bgrang gis mi lang ba dang bsam gyis mi khyab /
grwa rkyang dkyus ma zhig gis 'bul ba kha dar gcig las med kyang 'dod chos gang zhus gnang ba sogs byams snying rje'i rang mdangs phyi rol tu mngon /
bstod pa rgya lnga bcu ba las /
mtho la phrag dog mi mdzad cing / /
dman la rngan can mi mdzad la / /
mnyam la 'gran pa mi mnga' bas / /
khyod ni 'jig rten gtso bor gyur / /
zhes gsungs pa ltar dman sa bzung bas kun gyi rtse mor slebs so / /
smras pa /
'jigs bral stobs bcu'i dpal mnga' gzhom med ye shes rtse brgya yis / /
sgrib gnyis sbyin skyes bcom pa'i 'phrin bzang phyogs kyi 'khor lo 'gengs / /
'gro 'dren las la gzhol bas 'khor ba'i rgya mtsho yongs su bskams / /
rgyal bstan pad tshal gnyen gcig de la slar yang phyag bgyid do / /
dpag med dus nas sku bzhi'i rgyal thabs la ni dbang 'byor zhing / /
sna tshogs sprul ba'i zlos gar cir yang ston pas zhing khams gang / /
dpag med 'gro ba 'dren pa'i 'phrin las 'od kyis nor 'dzin khyab / /
de lta'i byung ba 'phags chen gyi ni ye shes kho na'i yul / /
thugs bskyed sa bon dus su smin pas zhing 'dir sku yi ljon pa rab tu 'khrungs / /
rlabs chen spyod pa'i kho lag rab tu rgyas te gzhan phan grib bsil kun la sman / /
lung dang rtogs pa'i me tog mdzes pa'i 'dzum zhal snyigs dus bstan pa'i dpyid du smin / /
legs gsung dri bsung mngar bos rgud pa'i rims nad mtha' dag bsal ba'i grags pa 'bar / /
de lta'i grags snyan lha yi rnga bo che / /
skal ldan rnam sad dag gis bskul ba na / /
zab dang rgya che'i sgra dbyangs dpag med kyis / /
skye 'gro dpag med ma rig gnyid las bslangs / /
de lta'i dge mtshan byung ba na / /
lnga bdo'i dus kyi me na ka /
rdzogs ldan gsar ba'i gos kyis bklubs / /
bzhin gyi me tog cir yang bzhad / /
rab tu dkar ba'i 'od dkar can / /
rab tu dgyes pa'i dgyes zhal 'dzum / /
rab dkar kun da'i dga' tshal la / /
rab tu phog pas dge mtshan rgyas / /
legs gsung 'od stong spros pa na / /
legs pa'i dge mtshan padma 'bum /
legs par bzhad pa'i dga' ston la / /
legs bshad don gnyer bung ba 'dus / /
dge ba bcud kyi ro myang pas / /
dge ba'i lus stobs kun nas rgyas / /
dge ldan bstan pa'i dga' tshal la / /
dge bcu'i sgra dbyangs snyan pos khyab / /
zab rgyas ston pa'i thugs dgongs zab / /
zab gsal gsung gi dgongs don zab / /
zab dang rgya che'i sku mchog zab / /
zab gsum gdul bya'i dpal du zab / /
sna tshogs 'od can shar gyi rir / /
dmar 'od dang bcas shar ba na / /
ma bzod mtshan mo'i 'khun sgra can / /
mya ngan khung bur gnyid du yur / /
yang dag dpyod pa'i 'dab stong can / /
rab tu dga' ba'i 'dzum dkar ngom / /
nyi ma'i zer la 'thung ba'i bcud / /
b+h+ra ma ra yi gsos su smin / /
'gro rnams bkres pas gdungs te tshe srog 'dor ba'i nyen dang 'phrad pa na / /
'dod dgu'i char chen phab ste dbul ba'i sdug bsngal rnam par bcom pa bzhin / /
bstan pa rin chen lnga bdo'i smag gis g.yogs te snang med gyur pa na / /
gang gi thugs rje'i 'od stong spros pas dge ldan bstan pa'i tshe srog bzung / /
zhes bla go rdo rje 'chang zhes yongs su grags pa rje btsun 'jigs med 'phrin las rgya mtsho dpal bzang bo'i rnam par thar ba dad pa'i padmo bzhad pa'i bden gtam nyi ma gzhon nu zhes bya ba las rnam thar spyi'i don bsdu ba'i sarga ste bco brgyad pa'o / /
mjug byang /
bla ma'i byin rlabs drod kyis bskyangs pa'i mthus / /
rnam dpyod padmo'i dri bsung mngar bo yis / /
dam pa'i byung ba ngo mtshar 'bum ldan dag /
dad ldan dad pa'i lam du legs par bskyal / /
rten 'brel bco brgyad me tog rab rgyas pa'i / /
lus kyi ljon shing 'khyog po ma 'gyel gong / /
'di 'dra'i las la zhugs pa'i skal ba de / /
bla ma lha yi byin mthu las gzhan ci / /
'ga' zhig dgra 'dul gnyen skyong dmag las la sogs brjod pa la / /
rnam thar dang ni rtogs brjod ces sogs chos kyi tha snyad 'dog /
de lta'i sgro skur gtam la rnam thar rtogs brjod ming gis ci / /
bdag ni rang gzhan 'khor ba'i mtsho las thar la rnam thar 'dod / /
rnam thar skad dod muk+ti zhes pa rnam par thar la 'jug /
mdo sngags gzhung chen las bshad sa dang lam gyi rtogs pa dag /
rim par thob pa'i gtam la rtogs brjod ces su mkhas la grags / /
'khor ba'i chos la 'jol nyog spyod cing gsod rdung khrims gcod dag /
brjod par rtogs brjod ces pa'i sgra 'di blun po'i gtam nyid do / /
'di na rnam thar sa bon yang dag la ni bcos bslad med / /
sgro skur gtam dang phyogs res nyag nyog gtam gyi sbyor ba med / /
gzhan gyi ngag rgyun gang thos brdar sha ma bcad bsres pa med / /
med pa gsum gyis yongs dag rnam thar nyi ma gzhon nu yin / /
'on kyang bdag nyid skyes sbyang blo gros dman zhing rmongs gyur pas / /
ma dag ma tshang ra ri'i dri ma chags pa gang mchis pa / /
bla ma lha la 'chags shing mkhas pa'i blo gros ga bur chus / /
dag par bkru ba'i tshul de la ni bdag nyid snying nas re / /
de ltar 'bad pa'i dge ba 'o ma'i rgyun / /
rang gzhan dus gsum dge ba bdud rtsi'i mtshor / /
yongs su 'dres te thub bstan rgya mtsho che / /
dbyar gyi chu mtsho bzhin du rgyas gyur cig /
sreg bcad brdar ba'i gser bzhin yongs dag pa'i / /
blo bzang rgyal bstan rin chen mchod sdong che / /
yongs su dar ba'i 'od chen nyi ma'i zlas / /
'jig rten khams kun rab tu gsal gyur cig /
de yi mthu las sna nag ma zhes pa'i / /
ming bcas dmigs med dbyings su nub gyur nas / /
lha mo bkra shis ma yi zla zhal gyis / /
yangs pa'i 'jig rten mtha' dag brgyan gyur cig /
ces bla go rdo rje 'chang zhes yongs su grags pa rje btsun 'jigs med 'phrin las rgya mtsho dpal bzang bo'i rnam par thar ba dad pa'i padmo bzhad pa'i bden gtam nyi ma gzhon nu zhes bya ba 'di ni sngar bla brang bkra shis 'khyil gyi dge bshes bstan pa rgya mtshos rnam thar gyi sa bon spus dag cig byin pas de 'phral rtsom 'dod tsam skyes kyang re zhig bzhag de rjes rab gnas me yos lor phran rnga stod sgo mang sgar du yod skabs \u0f38 kun gzigs paN chen thams cad mkhyen pa mchog gis khri chen gung thang mchog sprul rin po che brgyud rnam thar gyi sa bon dang lha reg dri ma med pa srid du ring ba bcas spyi bor bstsal te rnam thar phris shig ces pa'i bka' lung gser gyi me tog spyi bor phabs pas bdag kyang skal ba bzang snyam pa'i blo skyes te dang du blangs nas bla ma mchog gi gsung las skyes pa'i slob bu'i tha shal bsam gtan rgya mtsho mi 'jigs dbyangs can dga' ba'i blo gros su 'bod pas lo de ka'i lo mjug nas dbu brtsams na'ang bar skabs su tshogs 'du che chung dang chos bka' 'chad spel gyi gzugs brnyan sogs rnam g.yeng gi dbang du gyur pa dang 'du phung bde min sogs kyi dbang gis lo gcig 'gyang 'gor byung yang rab gnas sa 'brug lo'i hor zla bcu ba'i dmar phyogs kyi rdzogs pa gnyis pa /
rgyal ba blo bzang grags pa'i gdung mchod kyi dus chen nyin mjug rdzogs par sbyar ba'i yi ge ba ni shes brtson phul du byung ba sprul ba'i sku bsam gtan bstan pa'i rgyal mtshan no / / / /
