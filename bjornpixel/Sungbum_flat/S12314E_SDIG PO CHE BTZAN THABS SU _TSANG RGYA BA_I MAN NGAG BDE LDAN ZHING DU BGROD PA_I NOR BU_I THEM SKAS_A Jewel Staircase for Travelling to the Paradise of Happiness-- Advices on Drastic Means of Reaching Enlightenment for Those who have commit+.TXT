@# / /
sdig po che btsan thabs su 'tshang rgya ba'i man ngag bde ldan zhing du bgrod pa'i nor bu'i them skas zhes bya ba bzhugs so / / / /
@## / /
na mo gu ru a mi ta b+hA ya /
rgyal kun gsang ba gsum gyi rang bzhin can / /
tshe dang ye shes dpag med grub mgon dang / /
dbyer med rigs brgya'i byed po thugs rje'i gter / /
brtse chen phyag yangs rkyong bas dbugs dbyung zhig /
mtshan tsam gyis kyang 'gro ba'i rgud pa rnams / /
sel byed 'dod pa kun 'jo lhag pa'i lha / /
khyab bdag dpal ldan rdo rje sems mchog gis / /
rtag tu skyongs la rnam gnyis dngos grub stsol / /
gang zhig thabs mkhas lam bzang 'khrul 'khor gyis / /
ma dag sdig pa'i dngos po nyer bcom ste / /
rmad byung bde ba can du skad cig gis / /
bgrod thabs brgyud ldan zhal gyi lung ltar bkod / /
de'ang rdo rje mkha' 'gro las /
nyin re bram ze gsod pa dang / /
mtshams @## / /
med lnga ni byed pa dang / /
brku 'phrog 'dod la spyod pa dag /
lam 'di yis ni dag 'gyur te / /
sdig pas gos par mi 'gyur zhing / /
srid pa'i skyon las ring du grol /
zhes phan yon rgya che bar bsngags pa sdig po che btsan thabs su 'tshang rgya ba'i gdams ngag mnyam med thub pa'i dbang po nas bzung mkhas grub gser ri'i phreng ba lta bu rim par byon pa rnams kyis lan cig ma yin par bsngags pa zhing mchog bde ba can du bde blag tu bgrod pa'i thabs paN chen blo bzang chos kyi rgyal mtshan gyis mdzad pa'i 'pho khrid dpa' bo g.yul 'jug ma ltar nyams su len pa la /
spyir 'pho ba'i gdams pa 'di gang nas gsungs pa'i khungs pha rgyud gsang ba 'dus pa'i tshig zin la mi gsal yang sems dben sgrub tshul gyi gzhung rnams 'pho ba'i gdams pa mthar thug pa yin par mkhas grub rjes gsungs pa ltar yin la /
gshed dmar gyi rgyud dang /
'jam dpal zhal lung las mdor bsdus tsam dang /
ma rgyud rdo rje gdan bzhi dang /
saM b+hu Di dang /
bde mchog sdom 'byung sogs su gsal bar bzhugs shing /
mdor na rdo rje theg pa gsar rnying gi gzhung tshad ldan du ma las byung ba mtha' dag mtshan gyi 'dogs lugs dang dmigs pa'i spro bsdu rags rim gyi khyad tsam ma gtogs don gyi gnad 'gag gang du 'pho ba'i zhing der skye ba'i rgyu tshogs bsags shing /
bla ma dam pa'i drung nas 'di'i khrid legs par zhus te /
de la thos bsam bsgom pa'i goms pa mthar dbyung bar byas nas nam zhig brtse med gshin rjes 'khrid pa'i mtshan ma mngon du gyur pa na /
de'i tshe bde ba nas bde bar 'gro ba'i dga' brod kyi bsam pas thabs mchog 'di 'dra goms pa'i gnang la brten nas bde ba can sogs dag pa'i zhing du skad cig gis 'pho nus pa zhig dgos pa ni thams cad dgongs pa gcig tu gnas la /
gzhan du na blun rmongs phal mo che dag sdig sbyong dge sgrub la ma 'bad par rtsa rlung thig le'i dmigs rnam tsam zhig skyong nas dag zhing du 'pho bar rlom pa dag ni ji skad du /
dpal mgon klu sgrub gyis /
mi dge ba las sdug bsngal kun / /
de bzhin ngan 'gro thams cad ngo / /
dge las bde 'gro thams cad dang / /
skye ba kun tu bde ba dag /
ces gsungs pa ltar rgyu 'di las 'bras bu 'di 'byung gi las 'bras la 'ol spyi tsam gyi nges @# / /
pa cung zad kyang med pa'i nang rtags phyi rol gyi rgyan du dngoms par zad do / /
des na bslu ba med pa'i gnad de dag la lung tsam kho na la skyabs su mi mchi bar 'thad ldan gyi rigs pas nges pa rnyed pa'i sgrub pa po lam thun mong pas rgyud sbyangs shing /
bskyed rim dang rdzogs rim bsgom nas rab tshe de la 'tshang rgya thub pa'i gang zag la 'pho ba'i gdams pa mi dgos pa yin /
'bring bar dor 'tshang rgya ba la'ang 'pho ba'i gdams pa gsungs pa yod kyang gtso bo ni skye ba brgyud nas 'tshang rgya dgos pa rnams skye ba phyi mar sngags spyod pa'i rten khyad par can du skye ba blang ba'i thabs su 'pho ba'i gdams pa gsungs pa 'di ni mdo rgyud thams cad kyi mchog tu gyur pa sngags bla med kyi rgyud sde nas bshad pa'i nyams len gyi snying po phul du byung ba zhig yin par dgongs nas dam pa mang pos /
rgyud sde 'og ma rnams su 'pho ba'i rnam gzhag dngos su gsungs pa med kyang bla med kyi gdams pas rgyas bkab nas 'od dpag med sogs lha du mar sbyar nas 'pho ba'i rnam gzhag mdzad pa ni /
rgyud don man ngag gis phye ba'i srol phul du phyin par snang ngo / /
des na rang cag rnams kyis mgon po 'od dpag med la brten pa'i 'pho ba nyams su len pa 'brel chen zhing byin rlabs dang dgos pa khyad par can du ma zhig yod la /
de'i rgyu mtshan yang rgyal ba kun gzigs kyi zhing ni snod bcud kyi yon tan bzang ches pas bsod nams dman pa rnams kyis rgyu tshogs bsgrub dka' bar ma zad sa thob pa'i byang chub sems dpa' ma gtogs der skye mi thub pa dang /
'ga' zhig ni der skye thub kyang de nas ngan song du ldog pa'ang srid pas dgos pa mi grub /
mtshams med dang dam pa'i chos spang ba ma gtogs smon lam btab na skye bar nus pa dang skyes nas phyir mi dog pa ni bde ba can gyi zhing yin no / /
de'ang bde ba can gyi zhing bkod kyi mdo las /
kun dga' bo /
sems can gang dag de bzhin gshegs pa de'i rnam pa yang dang yang du yid la byed pa dang /
dge ba'i rtsa ba mang po dpag tu med pa bskyed pa dang /
byang chub tu sems bskyed pa yongs su bsngos te 'jig rten gyi khams der skye bar smon lam 'debs pa de dag 'chi ba'i dus nye bar gnas pa na de bzhin gshegs pa dgra bcom pa yang dag par rdzogs pa'i sangs rgyas 'od dpag med de dge slong gi tshogs du mas yongs su bskor zhing mdun gyis bltas nas bzhugs par gyur te /
de dag gis bcom ldan 'das 'od dpag med de mthong nas rab tu dangs pa'i sems kyis shi 'phos te /
'jig rten gyi khams bde ba can de nyid du skye bar 'gyur ro / /
zhes gsungs shing /
bcom ldan 'das tshe dpag med rang nyid kyis kyang / /
ngas ni sngon tshe smon lam 'di skad btab / /
sems can gang gis nga yi ming thos na / /
nga yi zhing du rtag tu 'ong bar shog /
nga yi smon lam bzang po de rdzogs pas / /
'jig rten khams mang dag nas sems can 'od de dag nga yi zhing du lhags nas ni / /
de @# / /
dag skye ba gcig las phyir mi ldog /
ces mgon po 'od dpag med kyi mtshan thos pa dang /
zhing de'i yon tan yid la yang yang sems pa /
byang chub tu sems bskyed pa /
spyod pa phyin drug gi gsal ba'i dbye ba mtha' dag la slob pa /
rgyal ba 'od dpag med dang sman gyi bla'i mtshan nas brjod cing sngags bzla ba /
de gnyis kyi sku bzhengs pa /
de'i gsung rab 'bri klog /
zhing der skye ba'i smon lam btab na zhing der skyes nas ngan song du phyir ldog pa gtan mi srid par ston mchog bla na med pa gnyis kyi bslu ba med pa'i bka' bden pas zhal gyis bzhes pa dang /
bdag cag gi ston pas kyang zhing 'di'i gdul bya la dgongs nas gsung rab rnams su /
sangs rgyas kyi mtshan dang /
gzungs sngags mang po'i phan yon bde ba can du skye ba mang du gsungs shing /
rje btsun 'jam pa'i dbyangs kyis don gyi ngo bo dang go rim sogs gsungs pa la brten nas rje bdag nyid chen pos bde ba can du skye ba 'dzin pa'i smon lam zhing mchog sgo 'byed mdzad pa sogs dam pa gong ma'i rnam thar gsung sgros sogs la yid ches bskyed /
zhing bkod kyi mdo sogs la yang yang bltas nas bde ba can du skye ba la 'dod pa dang /
dang ba dang /
yid ches pa'i dad pa bskyed pa gal che /
de lta bu'i dgos pa dang gnad khyad par can dang ldan pa'i gdams pa 'di lta bu ni 'jig rten na dpa' bo g.yul du 'jug pa la go cha'i grab nges par byed dgos pa bzhin rang cag lam sna ma zin par 'chi ba'i dus byed dgos pa rnams la des par mkho ba yin /
de'ang 'chi khar nyams len byed snyam pa tsam gyis mi chog ste /
de skabs gnad gcod sogs kyis rang dbang 'dus pa yong ba dka' zhing /
rta rgyug pa la sngon du dkyus sa bstan dgos pa bzhin da lta nyid nas sbyongs dgos so / /
de ltar phan yon rgya cher bsngags pa dang mthun pa'i nyams len la rang don du 'pho ba sbyangs pa dang /
las la sbyar ba /
gzhan la 'pho ba 'debs pa rnams yod pa las /
dang po la sngon 'gro /
dngos gzhi /
rjes kyi rim pa dang gsum /
dang po ni /
zhing sbyong ba'i bsam pas gnas khang byi dor byas la /
nub phyogs sam gang bde rig gnas su bde ba can gyi zhing bkod kyi bris thang yod na rab /
de min 'od dpag med kyi bris 'bur gyi sku brnyan sogs sku gsung thugs rten gyi drung du mchod pa g.yo med cing bkod pas mdzes par bsham /
rang nyid kha der phyogs pa'am phyogs par mos nas lus rnam snang gi chos bdun ldan nam /
ma mtha' thun gyi ring la lus la gnod pa mi 'byung ba'i bag dang ldan par bya /
de nas rang gi rgyud la kun slong ji ltar bdug brtag nas tshe 'di'i rnyed bkur snyan grags sogs dang rang nyid lus sems bde ba tsam zhig gi phyir zhing der skye ba don du gnyer ba'i kun slong ngan pa ji ltar 'dug kyang sna bug g.yas nas rlung phyir 'bud pa dang 'grogs nas lhag med du song ba'i mos pa dang /
sangs rgyas byang sems kyi byin rlabs 'od zer dkar po'i rnam par sna @# / /
bug g.yon nas rlung rdub pa dang mnyam du rang rgyud la thim pa'i mos pa bya /
dang po nas dge ba'i rnam rtog skye zhing 'dug na rlung phyir 'bud mi rung ngo / /
de nas ga re bdag gis rnyed par dka' zhing rnyed na don che ba'i dal 'byor gyi rten bzang po thob /
thob pa 'di'ang ring du mi gnas par nges par 'dor dgos /
las 'bras nges pa can ma byas pa dang mi 'phrad /
byas pa chud mi za bas shi ba'i 'og tu mi dge ba'i dbang gis 'gro sa ngan song las 'os med cing /
der tshad myal du skyes na 'og thams cad lcags bsreg gi sa gzhi /
khor yug thams cad lcags bsreg gi r+wa bas bskor ba'i dbus su lcags zangs du 'tshed pa sogs kyi sdug bsngal dang /
grang dmyal du skyes na 'og thams cad 'khyag rom gyi thang /
khor yug thams cad gangs kyi r+wa bas bskor ba'i dbus su grang ba'i sdug bsngal dang /
yi dwags la bsres skom dang /
dud 'gro la slen skug bkol spyad sogs kyi sdug bsngal bsam gyis mi khyab la /
gal te dge ba'i dbang gis bde 'gror skyes kyang /
mi la skye rga na 'chi'i sdug bsngal dang /
lha 'ga' zhig byis pa rtsed mor g.yeng ba ltar 'dod yon gyis g.yengs shing /
'ga' zhig ni byis pa gnyid log pa ltar ting nge 'dzin gyis myos nas dge ba bsgrub pa'i mthu med pa dang /
lha min rnams ni lus gcod dral gyis sdug bsngal ba sogs rang nyams la dpags te legs par bsam /
rang nyid de lta bus mnar ba ltar ma sems can thams cad kyang sdug bsngal gyis mnar /
sdug bsngal gyis mnar ba'i sems can 'di rnams la bdag gi ma ma byas pa gcig kyang med /
re res kyang ma byas pa la grangs kyis mi chod / /
ma nam byas res kyis sha thang thang du 'bad pas drin gyis bskyang /
des na ma 'di rnams bde ba la 'god pa dang sdug bsngal las skyob pa'i khur bdag la babs kyang da lta'i kha thabs 'dis de 'dra mi nus pas /
sngon gyi thugs bskyed smon lam rmad du byung ba rgyal ba kun gyis mchog tu bsngags pa'i 'dren pa bcom ldan 'das mgon po 'od dpag med kyi go 'phang thob par bya /
de'ang tshe thung 'di lta bur thob dka' zhing /
phyi mar gar skye ba'i gdengs med pas /
bdag 'di nas zhing mchog bde ba can du 'phos nas mgon po 'od dpag med kyi gsung gi bdud rtsi myangs te rgyal sras kyi spyod pa la bslab par bya'o snyam du bsam nas /
ngag tu /
mi mjed zhing nas nub kyi phyogs nyid du / /
bye ba khrag khrig brgya stong sangs rgyas kyi / /
zhing khams rnams ni 'das par gyur pa na / /
rmad byung bde ba can zhes bya ba yod / /
de ni sa gzhi rin chen du mas spras / /
shin tu nyams dga' lag mthil lta bu mnyam / /
rin chen las grub ri bo ma gtegs pa / /
nag po'i ri rnams kun gyis dben zhing gtsang / /
mdzes shing rnam dag zhing gi yid 'ong mtha' / /
rin chen bdun gyi chu shing ljon pa dang / /
rin chen ta la'i shing gi phreng ba yis / /
yongs su bskor ba skar mas zla ba bzhin / /
gser dngul @# / /
bai DUr+ya dang shel dang sbug /
mu tig dmar po rdo yi snying po ste / /
rin chen bdun las grub pa'i ljon pa ni / /
yid la bsam dgu'i rgyan bzang dpag med 'phyang / /
shing gi rtsa ba sdong bu yal ga sogs / /
'jam zhing reg na bde ster dri zhim ldang / /
dri yi bzhon pas bskyod tshe rnar snyan pa'i / /
mnyam pas chog mi shes pa'i sgra rnams 'byung / /
dag pa'i sems can rnams kyi nyer 'tsho'i gzhir / /
yid 'dzin ta ma la dang a ka ru / /
rgya spos tsan dan sbrul snying gis bsgos pa'i / /
nyal 'gro'i rgyun rnams sgra snyan sgrog cing 'bab / /
rab 'byams smon lam stobs las 'ong ba yi / /
rin chen padmos bskrun pa'i 'od zer rtser / /
dam chos sbrang rtsi'i dga' ston 'gyed pa yi / /
sprul skus gdul bya'i bung ba tshim par mdzad / /
yid la re ba rdzogs byed longs spyod sogs / /
phun tshogs 'byor bas sa dang bar snang kun / /
mi mnyam med par yongs su dkrigs pa ni / /
gser gyi sa gzhi che la chu gter bzhin / /
dag pa'i sems can khams bzang gis sprul pa / /
mtshan dpe'i rgyan gyis lus ni rab tu mdzes / /
yon tan du mas rgyud ni legs par gtams / /
gnas skabs kun tu chos kyi dga' bas 'tsho / /
glog bzhin 'khyugs pa'i thogs med rdzu 'phrul gyis / /
zhing mang bgrod nas rgyal ba'i spyan snga ru / /
rab 'byams tshogs gnyis bskrun nas slar yang ni / /
rang gi zhing du dga' bdes rol bar mdzad / /
ye shes rgya mtshos sems can rgya mtsho'i phyir / /
snying stobs rgya mtshos ma zhum go bgos shing / /
rgyal ba rgya mtsho'i drung du thugs bskyed nas / /
thos pa rgya mtsho tshos bas ngoms pa med / /
ma lus chos kyi tshul la rab tu mkhas / /
'jig rten 'das pa'i gtam gyi snying po rtogs / /
chos kyi gtam la nam yang 'jigs pa med / /
rtag tu sems can grol bar byed la brtson /
'di yi 'dren pa'i gtso bo 'od dpag med / /
sku mdog dmar po mtshan dpe'i gzi 'od 'bar / /
'dzum pa'i zhal ldan gtsug tor nor bus mdzes / /
phyag gnyis mnyam gzhag drang srong snod mchog 'dzin / /
chos gos gsum ldan 'od stong 'bar ba'i dbus / /
zhabs gnyis rdo rje dkyil krung tshul gyis bzhugs / /
thub mchog de yi rigs su skyes gyur pa / /
rgyal ba'i gdung tshob grags ldan dpa' bo che / /
spyan ras gzigs dang gsang 'dzin mthu chen thob / /
'jam dbyangs sa snying sgrib pa rnam par sel / /
nam mkha'i snying po byams pa kun bzang sogs / /
dag pa'i zhing gi rgyal sras rnams kyis bskor / /
dpag tshad stong dang drug brgyar rab mtho zhing / /
yal ga lo ma brgyad brgya'i bar du 'phyang / /
rtsa ba'i sbom ni dpag tshad lnga brgya pa / /
rin chen du mas spras pa'i byang chub shing / /
de yi drung na nyer mdzes rgyal ba khyod / /
'od dang gzi brjid pha mtha' mi mngon zhing / /
'khor dang sku tshe tshad bzung mi nus par / /
'gro ba'i skyabs su bzhugs la phyag 'tshal lo / /
zhes dmigs pa ma g.yengs par dal bus brjod cing @# / /
'od dpag med kyi drung du rang skye gnas kyi padma kha ma phye ba dang bcas legs par gsal btab /
zhing gi yon tan thams cad mig gis mthong ba snyam byed pa dang /
ston mchog de'i gsung chos kyi sgra rna bas lhang lhang bar thos pa'i mos pa shugs drag po yun mi thung tsam bya /
de ltar tshogs zhing gsal btab la skyabs 'gro'i rgyu tshogs rnams yid yul du dran bzhin par /
phyogs bcu dus gsum gyi de bzhin gshegs pa thams cad kyi sku gsung thugs yon tan 'phrin las thams cad kyi ngo bor gyur pa /
chos kyi phung po stong phrag brgyad cu rtsa bzhi'i 'byung gnas /
'phags pa'i dge 'dun thams cad kyi mnga' bdag drin can rtsa ba dang brgyud par bcas pa'i dpal ldan bla ma dam pa rnams la skyabs su mchi'o / /
rdzogs pa'i sangs rgyas bcom ldan 'das rnams la skyabs su mchi'o / /
dam pa'i chos rnams la skyabs su mchi'o / /
'phags pa'i dge 'dun rnams la skyabs su mchi'o / /
zhes skyabs 'gro lan gang mang shugs drag tu bya /
de nas /
sangs rgyas chos dang tshogs kyi mchog rnams la / /
byang chub bar du bdag ni skyabs su mchi / /
bdag gis sbyin sogs bgyis ba'i bsod nams kyis / /
'gro la phan phyir sangs rgyas 'grub par shog /
ces lan mang du brjod cing smon sems shugs drag tu bsgom /
dkon mchog gsum la bdag skyabs mchi / /
zhes sogs kyis 'jug sems bskyed /
de nas /
sems can thams cad bde ba dang bde ba'i rgyu dang ldan par gyur cig /
sems can thams cad sdug bsngal dang sdug bsngal gyi rgyu dang bral bar gyur cig /
sems can thams cad sdug bsngal med pa'i bde ba dang mi 'bral bar gyur cig /
sems can thams cad nye ring chags sdang dang bral ba'i btang snyoms la gnas par gyur cig /
ces brjod cing tshad med bzhi bsgom /
pha ma sems can thams cad kyi don du myur ba myur bar yang dag par rdzogs pa'i sangs rgyas kyi go 'phang rin po che ci nas kyang thob par bya /
de'i phyir du zab lam 'pho ba'i rnal 'byor nyams su blang bar bgyi'o / /
zhes lan mang du brjod cing khyad par gyi sems bskyed /
de nas spro zhing longs yod na mdun gyi nam mkhar rtsa brgyud kyi bla ma rnams bzhugs par mos nas brgyud 'debs bya ba ni /
ma lus rab 'byams zhing gi 'gro ba kun / /
mtha' bral 'khor ba'i klong 'khor chen po las / /
'dren mdzad gtan gyi skyabs mchog 'od dpag med / /
gsol ba 'debs so ngan 'gro'i 'phrang las sgrol / /
gsang chen thabs mkhas lam nas kun mkhyen gyi / /
ngo mtshar zhing du ma bsgom sdig can tshogs / /
'khrid mdzad yongs 'dzin brgyud pa'i tshogs rnams la / /
gsol ba + khyad par bka' gdams bstan pa'i nyin mor byed / /
bshad sgrub rta bdun shing rtas 'dren mkhas pa / /
grub pa'i dbang phyug dge legs rgya mtsho la / /
gsol ba + rgyal ba sras bcas mkhyen dang brtse ba'i gzugs / /
ches snyigs 'gro ba'i @# / /
dpal du ngur smig gar / /
thub bstan sgron me ngag dbang byams pa la / /
gsol ba + legs gsung chos kyi bdud rtsi mngar bo'i rgyun / /
ris bral bstan pa'i nyer 'tshor rtag 'beb pa / /
rtsa ba'i bla ma rgya mtsho mtha' yas la / /
gsol ba 'debs so ngan 'gro'i 'phrang las sgrol / /
srid par rgyab kyis phyogs pa'i rnam shes mda' / /
rlung sngags ting 'dzin sbyor ba'i gzhu rgyud kyis / /
thogs med bde ba can gyi zhing khams su / /
'phang pas phyir mi ldog pa'i gnas thob shog /
bde gshegs snang ba mtha' yas nye ba'i sras / /
rnam pa brgyad kyi mtshan dpe'i 'dzum zhal dpyid / /
legs mjal gsung gi snang bas rmongs pa'i mun / /
rab 'joms ma gyur 'gro ba'i don byed shog /
'od dpag med mgon rlabs chen smon tshig gis / /
gang gi mtshan tsam 'dzin kun mgon khyod kyis / /
bskal mang tshogs kyis sbyangs pa'i zhing mchog der / /
myur du skye ba'i bden 'bras mngon gyur shog /
ces brjod cing gsol ba shugs drag tu 'debs /
de ltar rtsa brgyud kyi bla ma la gsol ba 'debs pa shin tu gal che ste /
jo bo rjes /
bla ma gong ma rnams kyi mtshan brjod cing gsol ba btab na bsod nams dpag tu med pa thob cing las kyi sgrib pa dag nas byin rlabs myur du 'jug ces gsungs pa ltar 'og nas 'byung ba'i 'dod don bde blag tu 'grub pa'i thabs bla na med pa yin no / /
gnyis pa dngos gzhi ni /
rang gi lus drang por bsrang /
de'ang phru ma phus btab ba lta bu 'am shel gong g.ya' dag pa bzhin du phyi bltas nang gsal /
nang bltas phyi gsal ba'i stong ra bsgom /
spyir rnam shes 'pho ba'i sgo dgu yod pa las /
steng gi sgo ni rab /
thig le'i sgo /
mig gi sgo /
lte ba'i sgo /
rna ba'i sgo /
sna'i sgo lnga ni 'bring /
srid pa'i sgo /
btud pa'i sgo /
btung ba min pa'i sgo gsum ni tha ma'o / /
de dag nas 'phos pas rim pa ltar gzugs med khams dang /
gzugs khams kyi lha dang /
mi dang 'dod lha dang /
grub pa'i lha dang /
gnod sbyin dang /
byol song dang /
yi dwags dang /
dmyal bar skye bar gsungs /
des na 'jam dpal zhal lung las /
lam bzang po yis yid 'ong gnas / /
lam ngan gyis ni srid pa'i skyon / /
zhes pa ltar smin mtshams kyi sgo sogs brgyad ni dag zhing du 'pho ba'i sgor mi rung bas hUM yig sngon po mgo phyir bstan gyis 'gog /
spyi bo gser gyi sgo phye nas 'pho ba sbyong dgos pa ni /
paN chen nA ro pas /
sgo brgyad 'khor ba'i skar khung can / /
sgo gcig phyag rgya chen po'i lam / /
sgo brgyad bcad nas sgo gcig 'byed / /
ming yang 'pho ba'i gdams ngag zer / /
zhes pa ltar ro / /
des na rang gi lus drang por bsrang pa'i sgal tshig la cung zad nye ba'i char rtsa dbu ma sbom phra mda' smyug tsam /
smad rim gyis phra zhing /
stod rim gyis sbom pa rag dung kha gyen du ldog pa lta bu /
drang zhing mnyen pa /
phyi cung zad sngo la nang dmar ba @# / /
yar sne skra mtshams nas yar gzhal ba'i sor brgyad kyi mtshams kyi tshangs bug tu thal gyis zug pa'i bug rgyal thongs kha phye ba lta bu /
mar sne lte 'og sor bzhi'i tshod du sleb pa'i sne zum yod par bsgom pa 'am yang na rlung dkyil nas kyi phung po spungs pa lta ba'i rtse mo dbu ma'i mar sne'i nang du chung par mos /
snying ga'i thad kyi dbu ma'i nang smyug tshigs lta bu'i steng du ngo bo rang gi shin tu phra ba'i sems yin pa la rnam pa thig le dkar la dmar ba'i mdangs chags pa rgya sran tsam /
dwangs shing gsal ba /
'od du 'tsher zhing /
shing bal ltar yang ba /
'phar la khang 'phur la khang pa zhig skye ba snga ma nas 'dir 'ongs mkhan dang 'di nas phyi mar 'gro ba'i rnam shes de yin snyam pa'i mos pa byed nas pha ri nas tshur rir blta ba lta bu ma yin par de'i nang du rang sems zhugs pa bzhin du bsgom la rang gi dbu ma'i yar sne rgyas thongs lta bu yod pa'i rgyab kyi khar rma byas btegs pa'i rin po che'i khri'i steng du padma dang zla ba'i gdan la rang gi drin can rtsa ba'i bla ma dang dbyer med pa'i bcom ldan 'das mgon po 'od dpag med sku mdog padma rA ga'i lhun po nyi ma 'bum gyi mdangs dang ldan pa ltar dmar zhing 'od zer 'phro ba zhal gcig phyag gnyis ting nge 'dzin gyi phyag rgya mdzad pa'i steng na bdud rtsis gang ba'i lhung bzed bsnams pa /
mtshan dang dpe byad kyis brgyan cing /
dbu gtsug tor dang ldan pa /
sku la chos gos ngur smrig gi mdog can gsum mdzes par klubs pa /
dri ma med pa'i 'od zer phyogs bcur 'phro bas phyogs bcu'i 'jig rten gyi khams thams cad rgyas par 'gengs pa /
zhabs rdo rje dkyil mo krung gis bzhugs pa /
de'i spyi bor oM dkar po /
mgrin par AH dmar po /
thugs kar hUM sngon pos mtshan pa /
thugs ka'i hUM las 'od zer 'phros nub phyogs bde ba can nas bsgom pa dang 'dra ba'i rgyal ba 'od dpag med 'khor spyan ras gzigs dang mthu chen thob la sogs pa'i byang chub sems dpa' dang /
dge slong gi dge 'dun bsam gyis mi khyab pas bskor ba spyan drangs par bsam nas /
phyal byung 'gro la mdzad pa'i mi zad dpal ster zhing / /
zhes pa nas /
rdzu 'phrul stobs kyis brtse bas 'dir gshegs shing / /
ces pa'i bar brjod cing /
bde ba can nas mgon po 'od dpag med spyan drangs te rang gi spyi bor bzhugs pa skyabs gnas ma lus 'dus pa'i bdag nyid du mos pa brtan po byas la /
ji snyed su dag ces pa nas /
byang chub chen por bsngo / /
zhes pa'i bar yan lag bdun pa dmigs pa dang bcas brjod /
de nas maN+Dal phul la /
bla ma ston pa bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'od dpag tu med pa la phyag 'tshal lo / /
mchod do skyabs su mchi'o / /
zhes lan nyer gcig tsam brjod cing gsol ba shugs drag tu btab pas /
spyi bo'i rgyal ba 'od dpag med kyi sku las bdud rtsi sna lnga 'od @# / /
zer dang bcas pa'i rgyun babs /
rang gzhan gyi lus gang /
sdig sgrib nad gdon thams cad dang 'di snang gi zhen pa sogs dag zhing du skye ba dang 'pho ba 'byongs pa la gogs byed kyi dri ma mtha' dag sangs kyis dag nas lus shel sgong g.ya' dag pa lta bu gyur par bsam /
de nas /
bla ma phyogs bcu'i rgyal ba sras dang bcas pa dang /
khyad par du mgon po 'od dpag med 'khor byang chub sems dpa'i dge slong gi dge 'dun dang bcas pa rnams dgongs su gsol /
bdag gis nam mkha'i mtha' klas pa'i sems can thams cad phan bde bla na med pa la 'god pa'i ched du /
myur ba myur bar yang dag par rdzogs pa'i sangs rgyas kyi go 'phang thob par bya /
de'i phyir du bde ba can gyi zhing du skye ba blangs te mgon po 'od dpag med kyi bka' lung yang dag par nod par bgyi'o / /
des na bdag gis sgo gsum gyi dge ba'i rtsa ba ci bsags pa dang /
skye 'phags thams cad kyi dus gsum dang 'brel ba'i legs spyad ji snyed pa dang /
de bzhin gshegs pa'i bka' 'gyur pa med pas zhal gyis bzhes pa'i bden pa dang chos dbyings rnam par dag cing bsam gyis mi khyab pa'i mthus bdag 'di nas shi 'phos ma thag tu skye gnas gzhan gyis bar ma chod par bde ba can gyi zhing du mgon po 'od dpag med kyi zhabs drung du padma'i snying po seng+ge'i khri la rdzus te skye ba len par gyur cig /
skyes ma thag tu gzungs dang ting nge 'dzin la sogs yon tan gyi tshogs dpag tu med pa mngon du gyur te ston pa bla na med pa 'od dpag tu med pa la sogs pa phyogs bcu'i sangs rgyas thams cad las bka' lung yang dag par nod thugs mnyes par byed cing skad cig skad cig la sangs rgyas kyi zhing thams cad du thogs pa med par 'jug par gyur cig /
ces dmigs pa gsal zhing gdung shugs drag pos lan gsum brjod nas sems bskyed de dge rtsa thams cad bde ba can du skye ba'i rgyur bsngo / /
de nas rang sems thig ler gsal ba des dbu ma'i nang nas yar bltas pas spyi bo'i mgon po 'od dpag med dang khyad par de'i thugs ka shel dmar gyi me long phyis pa lta bu 'od lhag ge ba khra lam mer mjal ba'i mos pa dang /
mgon po 'od dpag med des kyang dbu ma'i nang nas mar rang sems thig ler gsal ba de la gzigs nas bu khyod gnas de nas yar shog ces gsung lhang lhang byon nas brtse ba'i tshul gyis bzhugs par mos bzhin du rang sems thig ler gsal ba des /
ga re /
las nyon gyis 'khor ba'i gnas 'di na gang du skyes kyang sdug bsngal gsum po gang rung zhig myong dgos pa las ma 'das shing /
tshe 'di ni gnyen 'khor lus longs spyod sogs la zhen pa ma btang na /
sangs rgyas byang sems rnams ci tsam thugs rje che'ang 'dren par mi nus te /
srin mo'i gling bu chud pa'i tshong pa rnams spyan ras gzigs kyi sprul ba rta mchog bA la has @# / /
'dzam bu'i gling du sgrol bar bzhed kyang tshong dpon ma gtogs pa rnams de dag gi bslu brid la chags pa'i dbang gis phyir lhung ste srin mo'i kha zas su gyur pa bzhin no / /
des nas 'khor ba'i phun tshogs ji lta zhig yin rung gad la'ang yid brtan med cing bslu brid dang chags sdang rmongs gsum gyi rgyu byas nas 'khor ba dang ngan song gi gnas su ltung bar byed pa'i gting rdo sha stag yin 'dug bas 'di rnams la chags shing zhen pa thams cad rlung la bskur nas /
bu pha khyim du 'gro ba 'am /
mi khyim nas lha khyim du 'gro ba lta bu'i dga' spro dang bcas /
dag pa'i zhing bde ba can zhes bya ba der skyes pa tsam gyis sdug bsngal gyi ming yang med cing bde ba rang chas su 'byung ba dang /
der skyes phyin chad log pa'i gnas su nam yang ltung ba med pas zhing der skyes nas rgyal ba 'od dpag med kyi zhal mthong /
gsung gi gdams pa mnyan nas rang gzhan gyi don mthar phyin pa zhig bya'o / /
des nad skyid sdug legs nyes ci byung yang mgon skyabs re ltos zhu sa rgyal ba 'od dpag med skyabs gsum kun 'dus 'khor dang bcas pa las gzhan med pas da lta nyid du mgon po 'od dpag med kyi thugs kar 'pho bar bya ba yin pas zhing mchog bde ba can der khrid du gsol snyam du bsams la /
ma rig mun pa sel ba'i nyin mor byed / /
sdug bsngal nad kun 'joms pa'i sman pa mchog /
rnam grol gling du khrid pa'i ded dpon che / /
mgon po 'od dpag med la gsol ba 'debs / /
bdag dang ma rgan 'gro ba ma lus pa / /
gnad gcod ngan song 'jigs pa las bsgral te / /
khyod kyi thugs rje'i 'od zer lcags kyu yis / /
zhing mchog bde ba can du drang du gsol / /
zhes pa dang /
rgyas par 'dod na paN chen rin po ches mdzad pa'i bar do'i 'phrang sgrol gyi gsol 'debs bya ba 'am yang na /
phul byung mkhyen pas chos kun sa ler gzigs / /
dmigs med thugs rjes 'gro kun bu bzhin skyongs / /
mtshan tsam thos pas 'jigs pa kun las skyob / /
lha mi'i 'dren pa bla ma 'od dpag med / /
brtse ba'i spyan gyis bdag la rtag par gzigs / /
'dzum pa'i zhal bzang bdag la rtag par ston / /
chos kyi char ba bdag la rtag par phobs / /
byin rlabs bdud rtsi bdag la rtag par stsol / /
bdag ni khyod kyi thugs rje'i gru chen gyis / /
'jigs rung 'khor ba'i mtsho las mi sgrol na / /
sgrol ba'i ded dpon gzhan pa su la re / /
de phyir de las sgrol zhig 'od dpag med / /
nam zhig bdag ni 'chi khar nye ba'i tshe / /
bde ba can gyi zhing nas khyod byon te / /
tshe 'dir ma chags nga yi zhing khams su / /
myur bar shog ces gsung zhig 'od dpag med / /
lus ni lhod lhod gyur cing so dreg chags / /
smig rgyu lta bu'i nyams ni 'char ba sogs / /
sa ni chu la thim pa'i rtags byung tshe / /
bu bu ma 'jigs gsung zhig 'od dpag med / /
kha sna brdzes shing lce thung shes pa 'tshub / /
du ba lta ba'i nyams ni 'char ba sogs / /
chu ni me la @# / /
thim pa'i rtags byung tshe / /
zhal ston sems gso mdzod cig 'od dpag med / /
drod sdud mdangs nyams shig 'bros rlangs pa sogs / /
me khyer lta bu'i nyams ni 'char ba sogs / /
me ni rlung la thim pa'i rtags byung tshe / /
chos sgra lhang lhang sgrogs shig 'od dpag med / /
lus ni shigs te 'thor zhing dbugs phreng chad / /
mar me lta bu'i nyams ni 'char ba sogs / /
rlung ni rnam shes thim pa'i rtags byung tshe / /
'dzum 'dzum bsu bar byon cig 'od dpag med / /
de tshe khyod thugs 'od zer lcags kyu yis / /
spyi gtsug sgo nas thogs pa med zhugs nas / /
sems nyid dbu ma'i lam nas yud tsam la / /
khyod kyi thugs kar drongs shig 'od dpag med / /
de ma thag tu rnam shes skyes bu de / /
mgon po khyod dang khyod kyi sras rnams dang / /
lhan cig 'grogs nas khyod kyi zhing khams su / /
'gro bar byin gyis rlobs shig 'od dpag med / /
khyod kyi thugs rjes khyod nyid bzhugs pa'i zhing / /
bde ba can du rin chen padmo las / /
theg chen rigs can dbang po rnon po ru / /
skye bar byin gyis rlobs shig 'od dpag med / /
skyes ma thag tu sangs rgyas thams cad kyi / /
zhal bzang mthong zhing gsung gi bdud rtsi ni / /
ngoms med mnyan cing de don sgrub pa la / /
g.yel med 'bad par mdzod cig 'od dpag med / /
gal te las kyis bar dor skyes gyur na / /
sangs rgyas byang chub sems dpa' mtha' dag gis / /
'dzum ston dam chos ston pa'i snang ba ni / /
'byung bar byin gyis rlobs shig 'od dpag med / /
gang du gnas kyang gnas de dag pa'i zhing / /
su dang 'grogs kyang grogs de lha yi grogs / /
gang la nyan kyang rgyal bas chos ston pa'i / /
dag snang 'char bar mdzod cig 'od dpag med / /
rgyal ba sras bcas rnams kyis mdzes pa'i phyag /
spyi bor bzhag nas snyan pa'i gsung dbyangs kyis / /
myur du sangs rgyas thob par lung ston pa'i / /
ya mtshan snang ba ston cig 'od dpag med / /
de nas skye ba len par 'dod pa'i tshe / /
dam chos zab mo nyams su len nus shing / /
rigs mtho gzugs bzang nad med tshe ring ba'i / /
rten bzang thob par mdzod cig 'od dpag med / /
gzhon nu'i dus nas bstan pa'i sgor zhugs nas / /
bsam dang sbyor bas bshes gnyen mang bsten nas / /
rgyal ba'i bka' la sbyangs pa'i mkhas rnams kyi / /
mchog tu 'gyur bar mdzod cig 'od dpag med / /
de tshe 'chad rtsod rtsom pas rgyal ba'i bstan / /
phyogs dus kun tu rgyas par byed pa la / /
rgyal ba gnyis pa blo bzang grags pa ltar / /
zla dang bral bar mdzod cig 'od dpag med / /
de nas rtse gcig sgrub pas tshe gcig la / /
rgyal ba'i go 'phang thob phyir brtson pa la / /
rnal 'byor dbang phyug bzhad pa rdo rje dang / /
mtshungs par byin gyis rlobs shig 'od dpag med / /
'dir 'bad dge bas gang du skyes pa'i sar / /
bstan dang @# / /
mjal zhing theg chen mgon gyis bzung / /
'gal rkyen med par bstan pa'i rgyal mtshan ni / /
'dzugs la 'gran pa'i zla dang bral bar shog /
ces gdung shugs drag pos gsol ba 'debs /
de nas /
bslu med dkon mchog gsum gyi ngo bo nyid / /
ngan song 'jigs las sgrol ba'i dpa' bo ste / /
dag pa'i zhing du 'khrid pa'i ded dpon mchog /
mgon po 'od dpag med la gsol ba 'debs / /
gnad gcod gshin rje'i 'jigs las bskyab tu gsol / /
'jigs rung bar do'i 'phrang las bsgral du gsol / /
bzod dka' ngan 'gro'i g.yang las drang du gsol / /
zhing mchog bde ba can der 'khrid du gsol / /
tshe 'di blo yis thongs par byin gyis rlobs zab lam 'pho ba thebs par byin gyis rlobs / /
re sa gzhan na med do thugs rjes drongs / /
zhes lan gsum brjod de gsol ba shugs drag tu gdab /
gsol 'debs dang po'i skabs su bla ma 'od dpag med kyi sku la dmigs pa gtod /
gnyis pa'i skabs su mgon po'i thugs ka nas 'od dkar po sbu gu'i rnam pa can sba lcag tsam zhig byung nas gdan gyi pad zla la'ang ma thogs par bu ga'i nang nas sbu gu byung ba'i tshul gyis rang gi spyi bo'i dbu ma'i yar sne dang kha sprad pa'i tshul gyis brug pa srub cung zad kyang med par sbyor ba gang gis kyang 'byed mi nus pa'i dbyer med lta bu gyur pa'i mos pa bya /
gsum pa'i skabs su de'i nang nas 'od zer dmar po lcags kyu'i rnam pa can zhig dbu ma'i nang brgyud de rang sems thig ler gsal ba la btab /
de'ang da lta mngon du gyur bzhin pa'i sems dang de la btags pa'i nga tsam rags pa gnyis 'chi kha'i tshe thim pa'am lkog tu gyur la sems shin tu phra ba gsang sngags las gnyug ma'i sems zhes bshad pa de da lta mngon gyur du med kyang /
'chi tshe mngon du gyur nas skye ba len dgos /
des na skabs 'dir sems la phra rags phye nas sems phra ba de dag zhing du 'phen rgyu dang /
sems rags pa des 'phen mkhan byas nas /
'od kyi sbu gu de la lam gyi 'du shes /
rang nyid lam der 'gro ba'i 'du shes /
mgon po 'od dpag med kyi thugs kar 'pho ba'i 'du shes gsum dang ldan pas 'od zer gyi lcags kyus yar 'then pa dang mnyam du 'og rlung drag tu bsdams pas rlung gis yar bskyod pa gnyis tshogs kyis 'pho dgos par gsungs pas /
steng rlung mnan cing 'og rlung gyen du drag tu bteg pa'i gzhu rgyud lta bus rang sems thig le mnga' lta bu gyen du 'phul ba'i dmigs pa byas nas /
ngag tu /
hig ces gdangs je cher brjod pas rang sems thig ler gsal ba de nyid cung zad 'phul /
ka zhes brjod de snying ga'i rang gnas su phab /
yang hika ces brjod pas /
mgrin pa dang spyi bo dang mgon po 'od dpag med kyi thugs kar thim pas thugs chos sku dang 'dres pa'i mos pa byas nas cung zad cig mnyam par bzhag /
de re re'i mthar yang ka zhes @# / /
sngar gyi rang gnas su phab /
de lta bu tshar gsum byas rjes dmigs pa gzhan thams cad sngar dang 'dra ba la tshangs bug nas phyir thon pa'i dmigs pa yang yang byas na tshe la gnod par gsungs pas thig le mgon po'i thugs kar mi 'pho bar spyi bo'i tshangs bug la reg tsam byas nas 'jog /
de nas yang mar phab ste snying gar phab pa de lta bu lan nyer gcig tsam dang /
nyer gcig pa tshan pa gsum tsam thun re la 'gro ba sbyangs /
hik dang phaT 'dam nga can du gsungs kyang rlung gyen du bzlog pa la hik rang bzang bar gsungs la /
de'i rgyu mtshan yang hik brjod tshe 'og rlung yar bskyod par 'dug pas /
'og rlung drag tu 'then pa'i gzhu mo la / /
hik gi mda' sbyar bla ma'i thugs kar 'phangs /
zhes pa'i dgongs pa zab mo yin gsungs /
de'ang kha nas hik ces brjod pa tsam ma yin par de dang mnyam du rlung gyen du 'dren pa skyig bu'i rnam pa lta bu zhig dgos pa yin no / /
de nas thun 'jog khar bla ma'i thugs ka nas brkyangs pa'i 'od kyi sbu gu rbad de chad nas rtsa dbu ma'i nang khong stong med par gang bar bsam zhing bla ma 'od dpag med tshe dpag med du bsgyur nas de'i thugs kar zla gdan la hrIH'i mthar snying po dang gzungs ring gis bskor ba las 'od zer 'phros /
rang gi tshe yar ba 'thor ba sogs bsdus nas tshe bum la thim /
de las bdud rtsi'i rgyun babs pas lus dang dbu ma gang bar mos la sngags ci rigs 'dren /
mthar 'og rlung drag tu bsdams shing yar drangs /
steng rlung sna bug nas drangs te mar mnan lte ba'i thad nas kha sbyor bum pa can cung zad bzung na rlung stod du 'tshang ba sogs kyi gegs mi 'byung /
rlung sna bug nas dal bus btang te lus gcus tsam byas pas lus kyi nang gi bdud rtsis rtsa nang thams cad khyab nas 'chi med tshe'i rig 'dzin brnyes par bsam /
de nas spyi bo'i bla ma 'od du zhu ba cha gnyis su gyur pa las /
cha gcig gis tshangs bug gang gis kyang mi phyed pa'i tshul du 'gog pa dang /
cha gcig rang sems thig ler gsal ba la thim pas tshe dpag med kyi byin rlabs thob byung snyam pa'i mos pa bya /
'di ni 'pho ba sbyangs pa'i rten 'brel gyis tshe la gnod pa ltar yong bas de sel ba'i ched du yin /
gsum pa mjug gi nyams len la /
bzang po spyod pa'i smon lam tshad ma'am /
rgyal ba'i dkyil 'khor bzang zhing dga' ba der / /
zhes sogs dang /
bde ba can gyi smon lam sogs nan tan du bya /
de ltar sbyangs pas dmigs pa cung zad 'byongs pa nas tshangs bug las yar mi 'pho bar de la reg tsam byas nas yang mar phab pa'i dmigs pa byas nas sbyangs /
spyi bo skrangs pa dang /
mgon pa sogs hik mthon po tsam gyis 'ong ba yod pas /
shin tu 'byongs pa byung na spyi gtsug za ba dang 'phrig pa dang chu ser 'dzag pa dang 'jag ma zug thub pa sogs rtags 'phyugs med nges can byung na @# / /
thal gyis dogs pa yod pas mtshams 'jog cing /
tshangs bug gser gyi dga' ba 'khyil bas bcad pa'i mos pa bya /
thal bar nye ba'i rtags byung na spyi gtsug tu rin po che 'gebs pa dang /
rlung 'bud pa /
rkang mthil brdung ba rdo tshan sogs kyis dugs bya /
gcig pur sbyangs na thal nyen che bas grogs med par mi byed /
'byongs rjes gsol 'debs dang 'pho ba'i dmigs pa ma brjed tsam bya ba las zhing sbyong ba'i dmigs pa dngos ched du mi byed pa yin /
'di ni khyi bdun gyis dus gcig la ded kyang mi brjed pa zhig dgos te gzhan du nam zhig las sbyor byed tshe lag tu lon pa dka'o / /
de yan ni 'pho ba 'dun pas sbyong tshul yin /
rgyun par spyod lam rnam bzhi gang la 'jug kyang /
bde ba can du ston pa 'od dpag med kyi mdun na 'dug par mos shing /
gang du 'gro'ang mgon po 'od dpag med kyi zhabs drung du 'gro bar bsam /
nyal ba'i tshe'ang nub phyogs su mgo bstan /
mgon po 'od dpag med kyi sku mdun du 'dug par bsam /
gnyid sad ma thag mgon pos 'od gsal las langs par mos nas 'od dpag med zhing dang bcas pa bsgom pa sogs khor yug tu byed cing /
spyod lam thams cad du /
rgyal ba'i dkyil 'khor bzang zhing dga' ba der / /
zhes pa nas /
phan pa mang byed shog /
ces sh+lau ka gnyis po yang yang brjod cing zhing mchog ston pa dang bcas pa yang yang dran par byed /
mdor na mgon po 'od dpag med dang dus nam du'ang 'bral ba med par bsam mo / /
'di dag ni dag pa'i zhing sbyong du 'gro ba dang /
phyi mar gnas der skye ba'i bag chags brtan po 'jog pa sogs kyi dgos pa shin tu che zhing 'pho ba sbyong ba'i dus bde ba can du gnas pa sogs dag pa'i zhing gi snang ba dang ma 'bral ba nges par dgos pa yin /
gnyis pa 'chi khar las la sbyor ba'i tshul ni /
bka' gdams blo sbyong las /
theg chen 'pho ba'i gdams ngag ni / /
stobs lnga nyid yin spyod lam gces / /
zhes gsungs pa ltar stobs lnga dang ldan par bya dgos bas de'i tshul ni /
'chi ba la nye bar phyogs pa na yo byad ci yod kyang bla ma dang dge 'dun gyi sde sogs la phul nas gang la'ang chags zhen med par bya ba ni dkar po sa bon gyi ltobs dang /
tshe rabs thams cad du dge ba'i bshes gnyen gyis rjes su 'dzin cing mdo sngags gyi lam cha tshang la slob pa dang /
shi nas bde ba can du skyes te theg pa chen po'i lam bgrod nus par gyur cig snyam du smon pa ni smon lam gyi stobs dang /
bdag gces 'dzin 'dis thog med nas da bar phung du bcug cing /
da dung 'di'i dbang du song na phyi ma ngan song gnas su 'phen par byed do snyam du bsam la bdag gces 'dzin dgrar bltas te de'i dbang du ma song bar byed ya ne sun 'byen pa'i stobs dang /
byang chub kyi sems sgom pa dang nam yang mi 'bral ba'i ngang nas bde ba can du 'gro ba'i 'phen pa gtong ba ni 'phen pa'i @# / /
stobs dang /
byang chub kyi sems rin po che rnam pa gnyis kyi ngang nas 'pho ba'i rnal 'byor sbyong ba ni goms pa'i stobs te stobs lnga po de ga'i ngang nas byams snying rje byang chub kyi sems bsgoms shing /
chos thams cad blos btags pa tsam ma gtogs bden par grub pa rdul tsam yang med do snyam du lta ba'i gdeng dang ldan par bya /
de'i tshe spyod lam ji ltar bya ba ni /
gzhogs g.yas pa 'og tu phab /
lag pa g.yas pa 'gram pa la gtad de srin lag gis sna bug g.yas pa bkag /
rkang pa g.yon pa g.yas pa'i steng du bzhag la brkyangs /
lag pa g.yon de'i steng du bzhag la /
sngon ston pa thugs rje can de nyid kyang spyod lam 'di lta bus mya ngan las 'das pa'i tshul bstan to snyam du dran bzhin du gnas na ston pa'i rnam thar dran pa'i mthus ngan song du ltung ba mi srid gsung ngo / /
mdor na nges 'byung byang chub kyi sems zab mo dbu ma'i lta ba gsum gyi nyams len la gnas bzhin pa'i ngang nas 'chi thub pa zhig byung na shin tu bsngags te mngon pa gong 'og gnyis kar 'chi khar dge sems phra mo zhig mngon du gyur te /
de'i ngang nas shin ngan song du mi ltung bar gsungs na bsam pa rlabs po che de dag gi ngang nas shi na ngan song du mi ltung ba lta ci smos /
rgyu mthun gyi 'bras bus lam la spyod pa'i rten khyad par can zhig tu skye nges shing de'i nang nas kyang byang chub kyi sems rin po che shugs drag po'i ngang nas shi na /
rten khyad par can zhig thob nas theg pa chen po'i lam la bag chags myur du sad pa zhig nges par 'ong /
ngan song du ltung ba rnams kyang der byang chub kyi sems dran na de ma thag ngan song las thar pa ni dmyal ba'i phyir du 'khrungs pa'i 'khrungs rabs las gsungs pa ltar yin no / /
de ltar stobs lnga'i sgo nas 'pho ba bya tshul ni /
sdom pa gong ma gnyis gsor chud par byas la yid la bcags pa gang yang med par sems bde sing de ba zhig gi sgo nas spyi bo'i bla ma 'od dpag med la gsol ba shugs drag tu btab /
bde ba can gyi snod bcud kyi yon tan rnams yang yang bsams la mos pa dang /
rang nyid kyang zhing der myur du 'gro ba'i 'dun pa shugs drag sbyang /
de nas 'pho ba dngos gzhi la kha sbyor gyi rgyud las gsungs pa ltar rnam shes 'pho ba'i sgo dgu yod pas de dag nas 'pho ba'i skyon yon gyi mtshan nyid shes par byas nas spyi bo gser gyi sgo ma gtogs gzhan brgyad po legs par bkag /
yang na 'od dkar pos tham gyis bkag pa'i mos pa byas kyang rung /
de nas spyi bo'i gser gyi sgo phye nas 'pho ba sbyong dgos la /
rgyun du de ltar ma 'dres pa rnams kyis ni 'chi khar dmigs pa mang po 'char dka' bas paN chen rin po che'i 'pho khrid dpa' bo g.yul 'jug tu gsungs pa ltar /
rang gi lus drang por bsrang ba'i dbus su rtsa dbu ma gsal btab /
spyi bo tshangs pa'i bug @# / /
phye /
phyogs gzhan gang du'ang bu ga med par byas /
de nas sngar bzhin nyams su blangs nas rang sems thig le'i rnam pa gsal ba la sems gtad de dmigs pa 'dzin /
rab rlung bum pa can bzung ste rlung stobs kyis 'pho thub pa zhig bya /
ma mtha'ang 'dun pa'i stobs kyis 'pho thub pa zhig bya dgos pas 'pho 'dun drag po byas la /
spyi bo'i bla ma 'od dpag med kyi thugs ka'i 'od zer gyi lcags kyu rang gi spyi bo'i tshangs bug nas d+hu ti'i nang du zhugs /
rang sems thig ler gsal ba la btab nas lcags kyus bzung ba hik dang bcas spyi bo'i bla ma 'od dpag med kyi thugs kar 'pho /
de nas hik drag po zhig brjod pas de nyid skad cig gis byon nas bde ba can gyi mgon po 'od dpag med la thim /
de'i thugs ka nas rang sems thig ler gsal ba phyung nas zhing der rin po che'i rang bzhin can gyi padmo'i sdong bu 'dab ma stong dang ldan pa'i sbubs su blo gros mchog tu yangs pa'i theg chen gyi rigs can dpang rnon du rdzus te skyes nas 'od dpag med kyi thugs ka'i 'od zer gyis padmo kha phye bas mgon po 'od dpag med kyi zhal mthong /
gsung gi gdams pa mtha' yas pa thob nas ma dag pa'i zhing khams rnams su sprul ba mu med pas gang la gang 'tshams kyis 'gro ba'i don byed par gyur pa yin no / /
gsum pa la gnyis /
gzhan la 'pho khrid 'debs tshul dang /
gshin po la bya tshul lo / /
dang po ni /
chos nyan pa'i kun spyod tshul dang mthun par mdun du 'khod bcug la /
sangs rgyas chos dang zhes sogs skyabs sems lan gsum bya zhing /
de'i tshe slob mas kyang bla ma'i gsung gi tshig ris dang bstun nas skyabs sems kyi dmigs pa sbyong dgos so / /
de nas /
nam mkha' dang mnyam pa'i sems can thams cad kyi don du rdzogs pa'i sangs rgyas kyi go 'phang rin po che ci nas kyang thob par bya /
de'i phyir du 'pho ba'i gdams pa zab mo 'di nyid gsan par bya'o snyam pa dang /
khyad par dus thog ma med pa zhig nas ngan song gsum gyi sdug bsngal mtha' yas pa bar mtshams med par myong ba las /
da res stabs legs kyis lan cig thar te dal 'byor gyi rten khyad par can ni thob /
sangs rgyas kyi bstan pa rin po che dang ni mjal /
phyi nang gi rten 'brel phun sum tshogs pa 'di lta bu 'grig pa'i skabs 'dir ma mtha' ngan song gi sgo bcad de /
phyin chad mi ltung ba zhig dgos la /
de'ang mdzod las /
bzod thob ngan song yongs mi ltung / /
zhes dang /
'phags pa'i nyi khri snang bar /
bzod pa thob pa ni ngan 'gro yongs su mya ngan las 'das pa yin no / /
zhes myang 'das brgyad kyi grangs su gsungs pa lta bu rtogs pa gong mar son pa'i stobs kyis ngan 'gro'i sgo khegs pa ni rang cag lta bur re zhig 'byung dka' bas /
des na btsan thabs 'tshang rgya 'pho ba'i gdams pa 'di lta bu @# / /
zhig gi sgo nas ngan song ngan 'gro'i skye sgo mtha' dag 'gog par byed dgos /
de'ang sangs rgyas thams cad kyi thugs rje dang byin rlabs la khyad par med kyang /
bskal ba lnga brgyar smon lam btab pa'i 'bras / /
rab smin 'od dang sku tshe mtha' yas shing / /
'khor dang zhing gi dpal 'byor phul byung ba / /
mgon po 'od dpag med ces pa'i bsngags yul rnam par 'dren pa'i dbang phyug de nyid kyis sngon slob pa lam gyi gnas skabs su dge slong chos kyi 'byung gnas su gyur pa'i tshe /
bskal chen lnga brgyar smon lam rlabs po che btab pa'i smon lam yongs su rdzogs pa dang /
sangs rgyas kyi zhing sbyangs pa las grub pa'i bde ba can gyi zhing dang /
de'i ston pa 'od dpag med kyi mtshan dang yon tan thos nas dad pa bskyed pa'i phan yon bsam gyis mi khyab te /
zhing bkod kyi mdo las /
gang gis phra rab rdul snyed 'jig rten khams / /
bshig cing gshag ste rdul du byas gyur pa / /
de bas mang ba'i 'jig rten khams rnams na / /
rin chen bkang ste sbyin pa byin pa bas / /
gang gis 'od dpag med pa'i 'od dang mtshan / /
bde ba can gyi yon tan khyad 'phags rnams /
thos nas dga' ste thal mo sbyor byed pa / /
bsod nams 'di yi char yang 'gyur ma yin / /
de lta bas na de bzhin gshegs de yi / /
yon tan thos nas mgu dang dga' bskyed la / /
bde ba can gyi 'jig rten khams mchog tu / /
'gro bar bya phyir mos pa drag po bskyed / /
gang gis bde ba can gyi 'jig rten gyi / /
ming thos pa yi bsod nams 'di la ni / /
zhing mchog tha gru chen po de dag kun / /
cha dang dper yang 'gyur ba ma yin no / /
gang dag rgyal ba'i bka' dang shes rab can / /
de dag de bas bsod nams mang du gyur / /
don de thob phyir dad pa rtsa ba ste / /
de lta bas na thos nas yid gnyis sol / /
zhes dang tshe dpag med mgon rang nyid kyis / /
ngas ni sngon tshe smon la 'di skad btab / /
de dag skye ba gcig las phyir mi ldog /
ces gsungs /
zhing der skyes pa'i gang zag gi yon tan ni /
bde ba can gyi zhing du bgrod pa'i myur lam gsal byed las /
gnas der ngan song gsum dang lha min med / /
zhing der skyes nas de bzhir ldog mi srid / /
mi khom lhag ma rnams kyang yod min la / /
ma nges pa dang log par nges pa'ang med / /
yang dag nyid du nges pa sha stag yin / /
sngon gyi smon lam dbang las ma gtogs pa / /
dus min 'chi ba med cing der skye tshe / /
rin chen padma las ni rdzus te skye / /
'gro ba lha mi gnyis su nges pa ste / /
longs spyod gzhan 'phrul dbang byed lha dang mtshungs / /
lus la sum cu rtsa gnyis mtshan gyis brgyan / /
sems kyis skad cig gcig la sangs rgyas zhing / /
bye ba khrag khrig brgya stong rnams bgrod pa'i / /
rdzu 'phrul gyi ni mngon par shes pa dang @# / /
bskal ba bye ba khrag khrig brgya stong rnams / /
rjes su dran pa'i sngon gnas rjes dran dang / /
'jig rten bye ba khrag khrig brgya stong rnams / /
mthong ba'i lha yi mig gi mngon shes dang / /
sangs rgyas bye ba khrag khrig brgya stong las / /
dam chos nyan pa'i rna ba'i mngon shes dang / /
bye ba khrag khrig brgya stong sangs rgyas kyi / /
zhing gi sems can rnams kyi sems shes pa'i / /
gzhan sems shes pa'i mngon shes lnga thob cing / /
snga dro bzhin du sangs rgyas zhing mang por / /
phyin nas sangs rgyas brgya phrag mang po mjal / /
bye ba khrag khrig brgya stong mang po la / /
sangs rgyas mthu yis mchod pas bsnyen bkur byed / /
ces sogs yon tan khyad par can dang ldan pa'i zhing der skye ba'i rgyu bsgrub na /
sangs rgyas byang sems rnams kyi thugs bskyed 'brel ba'i stobs kyis shin tu sa chod chen po 'byung bas /
de yid la bzhag nas rang gi sgo gsum nus pa gang yod kyis der skye ba'i rgyu tshogs bsgrub pa dang /
sngon chad bgyis pa'i dge tshogs ji snyed cig yod pa thams cad kyang blos gcig tu bsdom te zhing mchog dam pa de nyid du skye zhing /
mgon po 'od dpag med kyi gsung gi bdud rtsi ngoms med du myong nas /
sa lam gyi rtogs pa khyad par can myur du bgrod pa'i rgyur bsngo ba dang /
'og nas 'byung ba'i cho ga'i tshig ris rnams la'ang nged kyis ji ltar brjod pa dang mthun pa'i dmigs pa ma yengs par byas te gsan par zhu /
rmad byung bde ba can gyi zhing mchog nas / /
'od dpag med mgon rgyal sras dpa' bo brgyad / /
'khor tshogs rgya mtsho'i tshogs dang bcas rnams kyis / /
brtse bas 'dir gshegs mdun gyi nam mkhar bzhugs / /
zhes brjod pas skad cig gis bde ba can nas mgon po 'od dpag med 'khor dang bcas pa bya khyu nam mkha' la 'phur pa bzhin thogs pa med par byon te /
khyed rang gi smin mtshams kyi thad ka'i mdun gyi nam mkhar rin po che'i khri dang pad zla'i gdan la dgyes bzhin du bzhugs par bsams la /
yan lag bdun pa rgyas bsdus ci rigs bya /
de nas bla ma ston pa bcom ldan 'das zhes pa nas skyabs su mchi'o / /
zhes pa'i bar lan bdun bdud rtsi 'beb sbyang gi dmigs pa dang bcas brjod /
de nas khyod rang gi lus drang por bsrang ba'i zhes pa nas bzhugs pa bzhin du bsgom pa'i bar sngar bzhin la /
skyabs gsum kun 'dus drin can bla ma dang / /
dbyer med rgyal ba'i dbang po 'od dpag med / /
rgyal sras brgyad sogs 'khor dang bcas rnams la / /
snying nas gsol ba 'debs so byin gyis rlobs / /
de ltar gsol ba btab pas 'khor rnams me long la ha btab pa bzhin mtha' nas rim bzhin gcig la gcig thim pa'i tshul gyis gtso bo la thim /
de nyid khyed rang gi spyi bor byon nas rigs bdag gi tshul du bzhugs pa'i sku'i dkyil drang thad du rtsa dbu ma smad yangs shing stod @# / /
phra ba /
thugs ka'i thad du mgon po'i thugs gnyis su med pa'i ye shes me long phyis pa lta bu gsal zhing 'od zer lnga 'phro ba /
de'i dbu ma'i mar sne dang khyed rang gi dbu ma'i yar sna gnyis shin tu kha mnyam par sbyar te dbyer med lta bu gyur pa'i mos pa dang /
rang sems 'od kyi thig le'i rnam pa de nyid kyis mgon po 'od dpag med kyi thugs ka me long phyis pa lta bu 'od gsal ba de nyid mthong ba la brten nas dga' ba dang dad pa tshad med pa skye zhing /
rang nyid kyang de'i drung du sleb na snyam pa'i 'dun pa shugs drag tu byed pa dang /
de nas bslu med dkon mchog gsum gyi ngo bo nyid / /
ces sogs nged kyi tshig ris bzhin phur tshugs su gsol ba btab pa'i mthar /
nged kyis hik ces brjod pa na rang sems thig ler gsal ba de nyid rlung gis gyen du btegs /
mgon po'i thugs ka nas 'od zer lcags kyu lta bu zhig byung nas gyen du drangs /
ka zhes brjod pa na slar yang sngar gyi rang gnas su babs pa'i dmigs pa sogs spel mar byed dgos pa thugs la 'dzin par zhu /
zhes brda sprod cing /
mang po la lhan tu byed pa'i tshe khyed rnams zhes mang tshig sbyar na bde'o / /
de lta bu tshar gsum byas rjes dmigs pa gzhan thams cad sngar dang 'dra ba la rang sems thig le mgon po'i thugs kar mi 'pho bar spyi bo'i tshangs bug la reg tsam byas nas 'jog /
de nas yang mar phab ste snying gar phab pa de lta bu lan nyer gcig tsam dang /
nyer gcig pa tshan pa gsum tsam thun re la 'gro ba sbyangs /
'di'i skabs su bla mas kyang tshig ris bzhin slob ma'i lus kyi rtsa gsal 'debs pa dang rnam shes sbar ba'i dmigs pa byed dgos /
de nas thun 'jog khar 'od dpag med tshe dpag med du bsgyur ba sogs gong bzhin 'dun pas sbyong tshul la tshig gi 'dor len phran bu bgyis pas grub po / /
de nas bde smon sogs smon lam rnam par dag pas mtshams sbyar bar bya'o / /
gnyis pa gshin po la bya tshul ni /
rang nyid gnas gang yin pa de nas 'gro bar brtsams pa'i gong tsam na /
yi dam rdo rje 'jigs byed lta bu yin na de'i nga rgyal la gnas pa'i thugs ka'i sa bon hUM yig las khro bo'i tshogs dpag tu med pa spros te tshe 'das kyi khang pa'am gur sogs kyi steng 'og phyogs mtshams thams cad khyab pas tshe 'das kyi rnam par shes pa gzhan du 'khyer ba'i gshed ma sogs 'bros sa med par bsdams par bsam /
'di ni tshe 'das kyi rnam par shes pa gshed 'dres mi bskyod pa'i thabs te gshin 'dre 'tshub na lhag par gal che ba yin /
de nas gzhan gyi ro rtsar sleb tshe gshin 'dre la phan sems dang ldan pa'i sgo nas bsur dang gtor ma byin nas 'di'i rnam shes dang nye du la ma gnod par song shig ces brjod la /
gal te mi 'gro bar klags tshol bar sems @# / /
pa rnams ni /
snying ga nas khro bo'i tshogs 'jigs su rung ba dpag med thon nas gshin 'dre de dag rgya mtsho'i phar 'gram du bskrad cing brlag par bsam la /
sngags gul gyis bdug cing yungs kar la yi dam gyi snying po sogs bzlas nas brab par bya'o / /
de nas gang du bya ba'i gnas der dkon mchog gi rten bkram pa'i drung du mchod pa'i yo byad phun sum tshogs pa g.yo sgyus ma bslad pa legs par bsham /
rang nyid kyis kyang mi rtag pa'i ngang tshul dang khyad par du gang la dmigs pa'i yul de nyid 'khor ba spyi dang bye brag ngan song gsum gyi sdug bsngal nges par myong dgos tshul bzhi brgya pa las /
phal mo cher na mi rnams ni / /
dam pa ma yin phyogs yongs 'dzin / /
des na so so'i skye bo rnams / /
phal cher nges par ngan 'gror 'gro / /
zhes gsungs pa la nges shes bskyed nas snying rje shugs drag po'i tshan gyis phul pa'i byang chub mchog tu sems bskyed pa yid 'khul nges shig sngon du btang ba ci nas gal che ste /
gshin po'i don du gzungs sngags bzla ba dang ngan song sbyong ba la sogs pa'i cho ga byas pa de la ma dag pa /
gnyid log pa dang /
g.yeng ba la sogs pa byas pa dang /
dam sdom mi gtsang ba sogs bar do'i sems can mngon shes phra mos mthong nas /
kye ma 'di rnams kyis bdag nges par bslus so snyam nas yi mug te mi dga' ba chen po skyes pa nges mtshams sbyor byas nas ngan song du 'gro ba'i rkyen du 'gyur zhing /
rje mi las /
mi shi ba'i ro yi sngas 'go la / /
nor len 'dod kyi ban bon ca co 'don / /
zhes pa ltar pha rol gyi nor la thob 'dod kyi brnab sems dang /
gshin po de'i rnam par shes pa da lta gnas skabs ci 'dra zhig tu yod snyam pa yid kyi dgu na'ang med par gnyen bshes sogs mgu ba 'ba' zhig lhur byas te rang la yon tan med kyang yod par sgro btags pa'i mig zum zum dang /
smin ma zeng zeng gi g.yo sgyus gzhan sems bslu ba'i kun spyod sogs deng dus rgyal khams dbyar gyi srin bu ltar khyab pa'i 'pho khrid mkhan po phal mo che'i rnam thar las phyir phyogs par byas la gshin po de nyid bar do'i lam 'phrang dam po 'jigs pa'i dmag gis bskor ba /
rgyus med kyi gnas su grogs med gcig pur 'khyams shing /
mgon skyabs dang dpung gnyen ma mchis pa'i tshul la bsams te snying rje shugs drag po bskyed na /
ci tsam snying rje skyes pa bzhin gyis de'i don du dkon mchog la gsol ba 'debs pa'i blo'ang shugs drag po 'byung bas kun slong gi khyad par de lta bu dang ldan pas dam pa'i phyag bzhes ma nyams pa 'di ltar nyams su blangs par bya'o / /
de'ang dmigs yul 'chi kha ma lta bu zhig yin na kho rang gang la mos pa'i bla ma dang 'od dpag med spyi bor bsgom du bcug nas mos gus drag pos sems gtod du bcug la kho'i @# / /
mgo thad nas gsal dag snyan pas gsol 'debs smon lam /
gzungs sngags byin rlabs can /
sangs rgyas kyi mchan bsgrags pa sogs bya /
man ngag 'di ni rnam shes thon pa'i sgo kho nas khyad par du 'byed thabs yin pas /
khyod rang gi rig pa spyi gtsug kho nar gtod cig zer ba tsam gyis ni khyad par chen po yong bar gsungs /
de nas 'chi 'phral du ro tsog bur byas nas 'jog pa sogs ni yul der ma phan pa ma zad gnod pa'i rkyen du 'gro nyen che bas rnam shes 'phos pa'i rtags sna bug nas khrag gam chu ser ma thon gyi bar du ro la bsgul bskyod dang /
spyi gtsug las gzhan pa'i lus dang /
khyad par smad phyogs la mi reg pa dang /
nye 'khor du ku co dud mo smre sngags kyi skad thon pa sogs mi byed pa gal che /
de nas 'pho ba 'debs tshul dngos ni /
dbugs chad ma thag nas min lus kyi drod gzhan phal cher bsdus shing snying ga'i thad du drod cung zad yod pa'i skabs su 'debs dgos pa yin /
rten byin rlabs can spyi bor gtugs pa dang /
spyi bo'i skra gor mo'i thad nas shed che tsam 'then pa dang /
dril bu dkrol ba sogs bya /
rdzas kyi 'pho ba 'phel gdung ngam bla ma bzang po'i gdung /
mgron bu bu che ma'i bsreg thal /
rdo khab len rnams sbrang rgod dang sbyar ba'i lde gu spyi gtsug tu srab mthug ko ba tsam byugs /
de'ang shi nas ro dngos med na gos sam /
ming byang yang rung bas tha mal ba'i cha byang can tsog bur thal mo sbyar nas 'dug par bsam la /
zhag kha yar song ba lta bu yin na rnam shes dgug gzhug bya dgos /
de'ang dbang phyug mi la ras pas /
gshin po'i bza' ma za ba la / /
mthong lam gyi yon tan skyes pa dgos / /
tshe 'das kyi rnam shes 'dren pa la / /
mngon shes dang grub rtags thob pa dgos / /
zhes gsungs pas bdag rang la de lta bu'i nus pa med kyang dkon mchog gsum la sogs pa'i bden stobs la yid ches bskyed nas /
ngag tu /
sangs rgyas kyi bden pa dang /
chos kyi + dge 'dun + gsang sngags dang rig sngags rnams kyi + khyad par du'ang rten 'brel bslu ba med pa'i + chos nyid 'gyur ba med pa'i bden pa'i stobs kyis tshe las 'das pa che ge mo zhes bya ba'i rnam par shes pa mtho srid pa'i rtse mo nas dma' dmyal khams bco brgyad kyi bar gyi sa 'og sa steng sa bla gang du gnas kyang skad cig nyid la 'dir khug cig /
ces dmigs pa ma g.yeng par tshar lan gsum brjod /
lho sgo lta bu'i mjug yin na rnam shes dgug pa zur du mi dgos pa yin /
de nas bar de'i ngo sprod dang bde ba can gyi zhing gi yon tan brjod na dgos pa che bas chog dang 'brel ma 'brel gyi sa mtshams shes par byas nas skad gsang mthon pos sgra dag cing gsal bar 'di ltar bya ste /
'o lags so / /
'jig rten 'di nas pha rol tu song ba ming che ge mo @# / /
zhes bya ba khyod nyon cig /
spyir 'dus byas thams cad mi rtag pa /
khyad par skyes pa'i tha ma 'chi ba yin te /
'dul ba lung las /
'dus pa'i tha ma 'bral bar 'gyur / /
skyes pa'i tha ma 'chi ba yin zhes gsungs so / /
de'ang nam 'chi nges pa med de /
choms las /
'ga' zhig ma yin mngal du 'chi / /
'ga' zhig ma dang mnyam du 'chi / /
'ga' zhig gog dang 'gro la 'chi / /
'ga' zhig dar la babs te 'chi / /
'ga' zhig rgas shing khog pa na /
smin pa'i shing thog ji bzhin du / /
thams cad srog ni 'chad par nges / /
zhes gsungs /
de thabs gang gis kyang bzlog mi nus te /
khyod la longs spyod mnga' thang ci tsam yod kyang blu sa'ang med /
mgyogs pas 'bros yang mi nus /
gnyen bshes brtse gdung can gyis bzung bar mi nus /
khor yug stobs po ches g.yul ngo sprod sa'ang med /
sngags dang sman sogs kyis kyang bzlog mi nus par mdo las gsungs pa'i phyir /
des na 'du byas spyi'i mtshan nyid mi rtag pa de /
sgos da lan khyod kyi steng du babs pa yin la /
de la sems mi dga' ba byas pas mi phan /
khyod rang gson pa'i dus su rang dang nye 'brel sogs kyi don du sdig pa mang po byas pa rnams khyod rang gi rjes su 'brang zhing /
de dag gis rnam smin sdug bsngal chen po skyed pas /
de la dug 'thung ba lta bu'i 'gyod pa drag po dang /
phyin chad sdig pa spangs te dge ba bsgrub pa'i bsam pa bskyed 'tshal te /
de'i rgyu mtshan yang /
spyod 'jug las /
thams cad bor te cha dgos par / /
bdag gis de ltar ma shes nas / /
mdza' dang mi mdza'i don gyi phyir / /
sdig pa rnam pa sna tshogs byas / /
mi mdza' rnams kyang med 'gyur zhing / /
mdza' ba rnams kyang med par 'gyur / /
zhes gsungs pa dang /
rin chen phreng ba las /
mi dge ba las sdug bsngal kun / /
de bzhin ngan 'gro thams cad do / /
dge las bde ba thams cad dang / /
skye ba kun tu bde 'gro dag /
ces gsungs pa'i phyir /
gal te sdig pa mi dge ba'i dbang gis ngan song du skyes na /
dmyal ba na tsha grang /
yi dwags na bkres skom /
dud 'gro na gcig la gcig za ba'i sdug bsngal sogs bsam gyis mi khyab pa snang yang /
deng sang khyod tshe'i dus byas nas phal cher bar don yod pa'i skabs yin /
bar do pa de'ang /
mdzod las /
sngon dus srid 'byung sha tshugs can / /
dbang po gun tshang thogs med rgyu / /
las kyi rdzu 'phrul shugs dang ldan / /
rigs mthun lha mig dag pas mthong / /
mi ldog de ni dri za'o / /
zhes gsungs pa'i khyad par dang ldan la /
gzhan yang lus la grib ma med pa dang /
shes pa'ang gson dus las bdun 'gyur gyis phra zhing grims /
rang gis gzhan ci byed dang ci bsam shes /
gzhan gyis rang mi mthong bas nye du'i rtsar phyin nas gtam byas kyang gtam @# / /
lan mi 'ong /
zas mi ster /
rang gis zas longs spyod bdag tu bzung yang de la gzhan gyis bgo bsha' byed /
du ba dang mya ngan byed pa mthong na mi dga' ba chen po skye zhing /
gar 'gro cha med par shes pa yeng yeng ba yong /
khyad par du ri bo zum pa dang /
rgya mtsho 'khrugs pa lta bu /
dus mtha'i me dang /
rlung chen po g.yo ba'i sgra lta bu'i 'jigs pa'i sgra chen po bzhi /
ya nga ba ngan song gsum gyi gnas mthong ba sogs sems kyi sdug bsngal dpag tu med pa byung na'ang de thams cad bag chags 'khrul ba'i dbang gis byung ba dang /
bar do'i snang bar 'dug cing don la grub pa med snyam du ngo shes pa dang /
khams gsum 'khor ba'i bya ba la snying po cung zad kyang mi 'dug pas nye 'brel dang /
rdzas dngos po sogs la chags zhen byas pa la dgos pa med /
cho ga dang 'brel na /
des na srid pa bar do'i gnas skabs 'dir mgon skyabs dang dpung gnyen ni bla ma dkon mchog gsum ma gtogs gzhan med pas khyod rang 'khor ba dang ngan song gi 'jigs pa las sgrol ba'i mgon skyabs dang dpung gnyen du nged kyis bcom ldan 'das 'jam dpal gshin rje'i gshed kyi lha tshogs dang /
rgyal ba 'od dpag tu med pa nye ba'i sras brgyad dang bcas pa spyan drangs yod pas /
de rnams la snying khong rus pa'i gting nas dad pa shugs drag po bskyed de /
bdag spyir 'khor ba dang yang sgos ngan song gsum gyi 'jigs pa las bsgral te dag pa'i zhing mchog khyad par can du drang du gsol snyam ba gyis la /
bde sdug gi snang ba ci shar yang de'i rjes su mi 'brang bar gsang sngags rdo rje theg pa la brten nas sdig pa sbyong ba'i cho ga byed pas sems rtse gcig tu ma g.yeng bar mdzod /
ces brjod /
cho ga dang ma 'brel ba'i tshe /
chags zhen byas pa la dgos pa med /
ces pa yan snga ma ltar brjod nas /
de la chags zhen byas na bya nam mkha' la 'phur ba'i rkang pa la rdo btags pa dang 'dra bar 'khor ba dang ngan song las thar mi thub /
des na 'khor ba'i gnas lus longs spyod gang la'ang ma chags par snod bcud kyi 'byor ba phun sum tshogs pa dang ldan pa'i dag pa'i zhing mchog bde ba can du da lta nyid du 'gro bar bya'o snyam pa'i 'dun pa drag po gyis /
'o na zhing de'i yon tan ji lta bu zhe na /
mi mjed 'jig rten gyi khams 'di nas zhing khams bye ba khrag khrig brgya stong 'das pa na /
bde ba can zhes bya ba ni sa gzhi rin po che'i rang bzhin las grub pa /
yangs shing rgya che ba /
lag mthil ltar khod snyoms shing shin tu nyams dga' ba /
rkang pas mnan na sor bzhi tsam gyis dma' bar 'gyur zhing /
btegs pa na sor bzhi tsam gyis mtho bar 'gyur ba /
rin po che sna bdun las grub pa'i ljon shing tshar du dngar ba /
dwangs shing bsil ba'i chu mtsho du mar @# / /
sprul ba'i bya rnams skad snyan par sgrogs pa /
sa gzhi thams cad me tog sna tshogs pas gang ba /
ba gam brgya stong dang ldan pa'i khang bzang mtha' yas pas brgyan pa /
spos dang /
phreng ba dang /
byug pa dang /
gdugs dang rgyal mtshan la sogs pa ngo mtshar ba'i yo byad du mas yongs su gtams pa /
der gnas pa'i 'gro ba ni lha mi gnyis su nges shing /
rin po che'i padma las rdzus te skyes pa /
der skyes na ngan song du mi ltung zhing /
longs spyod gzhan 'phrul dbang byed kyi lha dang mnyam pa /
nyan thos dang byang chub sems dpa'i 'khor grangs med pa dang ldan pa /
de'i dbus su byang chub kyi shing gi dbang po'i drung du bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'od dpag tu med pa rdul med cing rnam par dag pa /
'khor tshogs rgya mtsho lta bu'i dbus na bskal ba bye ba mtha' yas pa'i bar du 'tsho zhing gzhes la zab pa dang rgya che ba'i chos ston par mdzad do / /
su zhig de bzhin gshegs pa de'i mtshan thos pa dang /
de la dad pa bskyed pa dang /
bde ba can gyi zhing gi yon tan thos nas gus par byed pa de dag zhing mchog dam pa der skye bar gsungs pas /
nged kyis khyod rang gi spyi bor skyabs gsum kun 'dus kyi ngo bo bla ma 'od dpag med gsal btab nas de'i thugs kar khyod rang gi rnam shes sbor ba yin pas nged kyi tshig ris dang bstun pa'i dmigs rnam dang /
gsol ba drag po thob cig /
de nas skyabs 'gro sems bskyed sngon du btang nas /
tshe 'das kyi spyi bor padma dang zla ba'i gdan gyi steng du bla ma mgon po 'od dpag tu med pa sku mdog dmar po zhal gcig phyag gnyis ting nge 'dzin gyi phyag rgya'i steng na bdud rtsis gang ba'i lhung bzed bsnams pa /
mtshan bzang po so gnyis dang dpe byad brgyad cus brgyan cing /
dbu gtsug tor dang ldan zhing sku la chos gos ngur smrig gi mdog can gsol ba /
zhabs rdo rje'i skyil mo krung gis bzhugs pa /
de'i spyi bor oM /
mgrin par AH thugs kar hUM gis mtshan pa /
thugs ka'i hUM las 'od zer 'phros /
nub phyogs bde ba can nas mgon po 'od dpag tu med pa la sangs rgyas dang byang chub sems dpa'i tshogs kyis bskor ba spyan drangs /
bdag cag srid zhi'i 'jigs las skyabs pa'i phyir / /
bde ba can nas rtsa ba'i bla ma dang / /
dbyer med 'od dpag med mgon spyan drangs te / /
tshe 'das spyi bor dgyes bzhin bzhugs par gyur / /
dzaH hUM baM hoH dam tshig pa dang gnyis su med par gyur /
lha mi'i 'drin pa mgon po 'od dpag med / /
'khor dang bcas la phyag 'tshal mchod pa 'bul / /
nyes tshogs kun bshags dge la rjes yi rang / /
chos 'khor bskor phyir rgyun du rtag bzhugs gsol / /
'dis mtshon rnam dkar phung po ci mchis pas / /
bde ba can gyi zhing du skyes nas kyang / /
'od dpag med kyi @# / /
sras kyi mchog gyur nas / /
'gro kun phan bde grub pa'i rgyu ru bsngo / /
zhes yan lag bdun pa 'bul /
de nas gdangs snyan pos lag pa 'gram par gtad de kho la 'di ltar brda sprad do / /
kyai skal ldan rigs kyi bu / /
lar skyes pa'i tha ma 'chi ba yin / /
mi rgan gzhon khyad par mi 'dug pas / /
don 'chi bas gtugs la dgos pa'i chos / /
mi kho bos bshad pa'i legs bshad 'di / /
sems ma g.yengs snying gi dkyil du zhog /
bu lus rten 'di la ma chags shig /
nor longs spyod sogs la ma chags shig /
yul khang khyim sogs la ma chags shig /
gnyen nye du sogs la ma chags shig /
chags na yi dwags sogs su skye / /
ma chags bde ba can du 'gro / /
bsags pa'i tha ma 'dzad pa yin / /
brtsigs pa'i tha ma 'jig pa yin / /
'grogs pa'i tha ma 'bral ba yin / /
skyes pa'i tha ma 'chi ba yin / /
bu khyod la 'chi ba'i dus de byung / /
bu khyod nyid gcig pu 'chi ba min / /
thams cad 'di ga'i chos nyid yin / /
shi snyam sdug bsngal bya mi dgos / /
bu khyod las dga' ba su yang med / /
khyod las skyid pa su yang med / /
spyi gtsug nyi zla'i gdan steng na / /
drin can rtsa ba'i bla ma dang / /
dbyer med 'od dpag med mgon bzhugs / /
lam gyi bar chad sel ba dang / /
'pho bas lam sna zin pa'i phyir / /
gsol ba snying gi dkyil nas thob / /
ces brjod /
de nas khyod rang gi lus rnying pa tsog pur yod pa'i dbus drang por rtsa dbu ma sbom phra mda' smyug tsam yod pa'i mar sna lte ba dang yar sna tshangs bug tu zug pa'i mar sne kha zum zhing /
yar sne skar khung kha phye ba lta bur gyur ba'i mar sne'i nang du rnam shes kyi ngo bo thig le dkar la dmar ba'i mdangs chags pa /
rgya sran tsam /
'phar la khad 'phur la khad kyi rnam pa can du gsal btab ste de la sems bzung nas spyi gtsug na bzhugs pa'i bla ma 'od dpag med la gsol ba 'di ltar thob cig /
bslu med dkon mchog gsum gyi ngo bo nyid / /
ces pa nas /
re sa gzhan na med do thugs rjes drongs / /
zhes gsol ba lan gsum gdab /
de ltar khyod rang gis gdung shugs drag pos gsol ba btab pa la brten nas /
spyi gtsug na bzhugs pa'i bla ma 'od dpag med kyi thugs ka nas 'od kyi sbu gu phu thung brkyangs pa lta bu zhig byung ste tshangs bug tu zug /
de'i nang nas 'od zer lcags kyu lta bu byung ba dbu ma'i nang brgyud /
rnam par shes pa'i ngo bo thig ler gsal ba la gdab /
rang gi snying ga nas rlung cung zad spros te tshe 'das kyi snying gi thig le'i 'og tu gnas pa cher 'phel ba des thig le bskyod par bsams la /
hik gsum brjod pas dang po'i skabs su thig le gyen du drangs te mgrin par sleb pa'i mos pa dang /
gnyis pa'i dus su tshangs bug dang /
gsum pa'i dus su 'od dpag med kyi thugs ka'i hrIH yig la thim /
de nas phaT drag po zhig brjod pa'i tshe spyi gtsug gi mgon po @# / /
'od dpag med dpa' chen gyis mda' 'phangs pa bzhin du bde ba can du gshegs te sprul gzhi la thim /
de'i thugs ka nas slar yang rang sems tshur 'ongs /
gshin po'i rnam shes thig le'i rnam pa can skar mda' 'phos pa bzhin thon te padma 'dab ma stong dang ldan pa zhig gi sbubs su theg chen gyi rigs can dbang rnon du rdzus te skyes /
bcom ldan 'das kyi zhal mthong zhing chos nyan pas mtha' yas pa'i yon tan gyi tshogs la mnga' brnyes nas rgyal ba 'khor dang bcas pa mnyes te bla na med pa'i byang chub tu lung bstan /
sangs rgyas kyi zhing grangs med dpag tu med par bgrod nas theg pa chen po'i chos nyan cing ma dag pa'i 'gro ba rnams sgrol ba'i nus pa thogs med du thob pa'i mos pa gyis shig /
ces brda' sprad de hik tshar gsum dang phaT drag po tshar gcig brjod /
dmigs yul rims sogs kyis shi ba yin na gshin po'i sems rang sems la tshur mi bsre bar rang sems de la phar bsre dgos zhes bla ma dam pa'i zhal las thos /
rjes kyi rim pa la bzang spyod sogs bsngo smon longs skabs dang bstun nas bya /
khyad par /
rmad byung bde ba can gyi zhing mchog nas / /
lha mi'i 'dren pa rgyal ba 'od dpag med / /
bkra shis grangs ldan 'khor tshogs rgya mtsho bcas / /
smon lam 'grub pa'i dpang por 'dir byon mdzod / /
mgon khyod thugs bskyed smon lam nus stobs dang / /
bdag gi sgo gsum dge ba ci bsags mthus / /
'di nas 'phos tshe rgyal kun bsngags pa'i zhing / /
bde ba can du rdzus te skye bar shog /
byang chub shing drung rma byas legs btegs pa'i / /
khri steng 'od mtha' yas mgon 'khor rnams la / /
theg chen chos kyi dga' ston 'gyed pa'i zhing / /
bde ba can + sems can kun la mnyam dang byang sems ldan / /
rgyal sras dpa' bo rnams dang thos sgrog sogs / /
grangs med bsod nams zhing mchog bzhugs pa'i zhing / /
bde ba can + sa gzhi mtha' dag rin chen du mas spras / /
nyams dga' lag mthil ltar mnyam gser ri sogs / /
sna tshogs me tog rnam bkras khebs pa'i zhing / /
bde ba can lha yi rgyan bzang gos mchog dpag med 'phyang / /
gser dngul shel sbug mu tig baiDUr sogs / /
rin chen ljon shing du mas brgyan pa'i zhing / /
bde ba can + yid la bde ster can dan sbrul snying sogs / /
dri mchog dang ldan chu rgyun lhung lhung bab / /
yan lag brgyad ldan rdzing bus yongs 'geng zhing / /
bde ba can + ka la ping+ka ri skeg khrung khrung bzhad / /
shang shang te'u dang rma bya ngang dur sogs / /
yid 'ong 'dab chags skad snyan byin pa'i zhing /
bde ba can + bgam mngon mtho'i gzhal med khang bzang ni / /
lha yi stan dang sngas 'bol du mas mdzes / /
nyer mkho'i yo byad gang 'dod 'byung ba'i zhing / /
bde ba can + gdugs dang rgyal mtshan ba dan nyer mdzes @# / /
zhing / /
sil snyan pi wang gling bu phek rdob sogs / /
lhang lhang sgrog las chos sgra 'byung ba'i zhing / /
bde ba can + lha yi spos char me tog sna tshogs dang / /
rin chen sna bdun lha yi tsan dan phye / /
lda ldi phyi phur du mas mdzes pa'i zhing / /
bde ba can + lha lam 'chi med bla bre legs bres shing / /
bsil yab rin chen do shal mgul rgyan sogs / /
dpag yas ngo mtshar du mas khyad 'phags zhib / /
bde ba can + padma dkar po uda la ku mu ta / /
u dum wa ra gur gum la sogs pas / /
lha dang lha mos dus kun mchod pa'i zhing / /
bde ba can + yid 'phrog gzugs mdzes lang tsho dar bab pa'i / /
dpal mo legs skyes ma sogs bye ba brgyas / /
glu len rnam mang rtse dgas rol ba'i zhing / /
bde ba can + zhing khams rab 'byams mtha' yas mu med nas / /
rdzu 'phrul mngon shes mthu ldan rgyal sras rnams / /
byon nas khyod gsung ngoms med nyan pa'i zhing / /
bde ba can + mgon khyod rgyun chad med par chos rnga rdung / /
chos kyi dung 'bud chos kyi rgyal mtshan sgrengs / /
chos kyi ba dan chen po 'dzin pa'i zhing / /
bde ba can + skyes ma thag tu gzungs spobs ting 'dzin sogs / /
yon tan dpag tu med pa mngon gyur te / /
'od dpag med sogs phyogs bcu'i sangs rgyas rnams / /
mnyes par byed cing bka' lung nod par shog /
gdams pa'i don rnams ji bzhin khongs chud de / /
skad cig re re la yang sangs rgyas kyi / /
rab 'byams zhing du thogs med rdzu 'phrul gyis / /
bgrod nas rlabs chen spyod pa rdzogs byed shog /
shugs drag brtse ba chen pos kun bslangs te / /
ma dag zhing du phyin nas sems can rnams / /
rang rang skal ba ji bzhin chos bstan nas / /
rgyal bas bsngags pa'i lam la 'god par shog /
ces brjod la dge rtsa bde ba can du skye ba'i rgyur 'dun ba drag pos bsngo / /
de dag kyang sgrol ma 'don pa lta bu ma yin par chig gi gcod mtshams gsal zhing go bde ba dang ba 'dren pa'i thabs su gyur ba zhig bya'o / /
de ltar rang gis rnyed bkur don du mi gnyer par kun slong rnam dag gi sgo nas 'pho bas mtshams sbyar ba la brten nas gshin po la bag chags khyad par can 'jog nus pas mir skye ba don yod par byas snyam du dga' spro dang yid ches kyi dad pa gal che /
'dun pas sbyong ba dang /
las la sbyar ba /
gzhan la 'pho pa 'debs pa gang gi skabs su'ang thad ka thad ka'i dmigs rnam gsal zhing the tshom med par de dang der blos thag gcod pa gal che'i /
yid ches med par the tshom dang bcas dag zhing du skye ba'i rgyu tshogs ma tshang ba med par bsgrubs kyang /
'dren pa 'od dpag med kyi zhal mjal ba dang gsung thos pa'i skal ba thob pa la padmo'i sbubs su mi lo lnga brgya thogs par gsungs /
dam tshig tu 'chi kha ma dang ro sogs mthong dus 'pho ba'i dmigs skor re byed /
rang gi spyi bo ya them sogs la ma thug pa bya /
spyir gang zag tha mal ba 'chi ba @# / /
la /
tshe zad nas 'chi ba dang /
tshe sngon ma'i bsod nams kyi mthu tsam las tshe 'dir bsod nams ye ma bsags pas bsod nams zad nas 'chi ba dang /
tshe ma zad cing bsod nams bsags na'ang /
dkon mchog dang pha ma dang bla ma dang drin che ba'i mi lta bu'i yul gnyan po dang /
skye bo'i tshogs mang po la gnod pa byas pa lta bu sdig pa tshabs chen byas pas tshe dang bsod nams ma zad kyang las zad nas 'chi ba dang /
mi 'phrod pa'i zas za ba /
'dod pa bsten drags pa sogs ya nga ba ma spangs pa'i glo bur gyi rkyen gyis 'chi ba rnams su yod pas /
tshe bsod las gsum char zad na bzlog tu med /
tshe zad pa la tshe sgrub sogs dang /
bsod nams zad pa la bsod nams rgya chen po gsog pa dang /
las zad pa la sdig ltung 'gyod pa drag pos bshags shing bsdams pa sogs kyis 'chi ba blu thub par gsungs /
'chi ltas brtag pa la lus kyi sgo nas mtshan ma dang dbyibs sna tshogs la brtag tshul dang /
grib ma'i gzugs la sogs pa la brtag tshul dang /
sems kyi 'char sgo la brtag tshul dang /
rmi lam la brtag tshul sogs rgyud dang grub chen gyi gzhung rnams su mang du gsungs kyang /
thams cad kyi nang nas rlung ltas brtag pa 'di gal che bar gsungs pas /
sdom 'byung las zla ba re re'i yar ngo nas bzung ste sna bug g.yas g.yon gyi rlung rgyu tshul gyi khyad par gsungs pa rnams bdag gi rnam 'dren khams gsum 'gro ba'i bla ma khyab bdag lcang skya rol ba'i rdo rjes mdzad pa'i 'chi ltas brtag thabs las shes par byas nas rlung ltas log pa byung na /
'chi blu las /
'khor bar srog las gces pa ni / /
ci yang yod pa ma mthong ste / /
de bas myur du thabs mang pos / /
'chi ba bslu ba kun tu spyod / /
ces pa nas /
'chi ba'i mtshan nyid las ring nas / /
shes par byas nas rigs pas bcos / /
spyi bor thog ni babs pa la / /
rab tu mkhas kyang ci byar yod / /
ces gsungs pa bzhin 'jig rten na srog las gces pa gzhan med pas sngon gong ring mo nas 'chi ltas kyi mtshan ma shes par byas nas 'chi ba bslu ba'i thabs kyis bcos dgos shing /
'chi ba la babs pa'i tshe na thog babs pa bzhin bcos thabs med /
'chi ba bslu ba'i thabs ni /
bla ma dang pha ma dang rang la drin shin tu che ba'i dpon po dang grogs lta bu la sgo gsum gyis bsnyen bkur byed cing /
'jigs pa las skyob pa dang phan 'dogs pa /
sku gsung thugs kyi rten bzhengs pa /
gtsug lag khang dang mchod rten nyams pa gso ba /
de dag la mchod pa rgya chen po byed pa /
dge 'dun gyi sde la nar ma'i 'tsho ba sbyor ba /
lam 'phrang dang zam pa 'chos ba /
gsod par nges pa'i mi dang dud 'gro sogs kyi srog skyobs pa /
btson rar chud pa gtong ba /
mu ge dang dmag dang nad dang sdug bsngal gyis nyam thag pa'i sems can rnams la zas gos sman 'tsho ba'i yo byad sogs kyi sbyin pa gtong @# / /
ba dang mgon skyabs byed pa dang skyabs 'gro /
sdom pa gsum gyi bslab khrims blang nas bsrung ba /
mdo sde zab mo klog pa /
dkyil 'khor 'bri ba dang mchod pa /
sbyin sreg dang gtor ma dang tshogs 'khor /
gzungs sngags zab mo bzla ba /
tshe lha sogs kyi sgom bzlas /
rdor bzlas dang rlung bum pa can bsgom pa /
stong nyid bsgom pa /
lce chung gi bdud rtsi myang ba /
padma rA ka /
in+d+ra nI la /
baiDUr ya sogs nor bu chen po lus la 'chang ba dang /
bcud len gyi sman bsten pa sogs mtha' yas pa zhig yod la de ltar 'chi ba bslu ba'i thabs ni don che ba yin pas sgo sna tshogs nas 'bad /
de ltar 'bad kyang mi zlog par 'chi ba'i mtshan ma nges par shar na bla ma'i man ngag las 'byung ba ltar 'chi ltas zhib tu brtags te zla ba dang chos grangs sogs ma nor bar byas nas yo byad gang yod chos phyogs su btang ste chags zhen gzhi med du byas nas rims la sogs pa'i nad drag po ma phog pa'i gong du zla ba drug tsam nas 'pho ba bya ba'am nad la sogs pa phog kyang lus zungs ma zad pa'i mtshams su zhag bdun tsam gyi tshod nas bya dgos kyi 'chi ltas ma byung gong du 'pho ba byas na /
phung po sangs rgyas lnga bdag nyid / /
de la brnyas byed brgyad pa yin / /
zhes gsungs pa ltar gyi rtsa ltung brgyad pa dang rang la dam pa 'tshang rgya mnga' bas lha bsad pa'i nyes pa 'byung ngo / /
dag pa'i zhing khyad par can du skye ba la gegs byed kyi gtso bo ni /
bla ma la dam tshig nyams pa dang /
tshe 'di'i gnyen lus longs spyod la chags pa dang /
dbang ma thob pa dang /
dam tshig mi srung ba rnams yin te /
dam tshig spyi dang khyad par bla ma'i dam tshig nyams na gang gis kyang skyob mi nus par gsungs pas 'pho mi thub /
gnyen nye du grogs mdza' dga' ji ltar yod kyang tshoms las /
mdza' ba yun ring 'khod 'khod nas / /
'chi bas so sor 'bral 'gyur te / /
mya ngan chen po ldang bar 'gyur / /
de yang 'jig rten 'di na nges / /
zhes gsungs pa ltar 'chi bdag gi pho nya slebs pa na phan tshun gtan bral du gyur nas mya ngan chen po ldang ba mchog dman par ma kun gyi thog tu yod pa dang /
lhan cig skyes shing gces par bskyangs pa'i lus 'di nyid kyang mtha' mar 'chi bdag gis bcom nas mer bsreg pa'am /
bya khyis za ba las 'os med pas 'di bdag gir bzung nas chags pa ni dur khrod kyi ro mi gtsang ba bdag gir bzung ba dang khyad par mi 'dug /
nor longs spyod ci tsam bsags kyang mthar 'dzad par ma zad sbrang ma'i sbrang rtsi bzhin du rang gis longs spyod pa'i nges pa'ang med cing ngan song du 'gro ba ni mnyan yong kyi dge slong zhig chags zhen dang bcas te shi ba'i 'og tu yi dwags su skyes nas chos gos dang lhung bzed la 'thams shing 'dug pa la sangs rgyas kyis chos gsung nas yo byad dge 'dun la phul kyang da dung yi dwags rdzu @# / /
'phrul chen por skyes pa dang /
tshong dpon zhig rang gi nor la chags nas shi ba'i 'og tu sbrul gdug pa mi sdug pa mthong tshad brlag pa zhig tu skyes pa lta bu yin pas chags zhen dang bcas te shin skar khung du 'gro ba'i mi'i ske la rdo btags pa ltar dag zhing du mi skye bar ma zad ngan song du 'gro ba las 'os med /
dbang ma thob na 'pho ba'i rnal 'byor bsgom mi rung ste /
'pho ba'i rnal 'byor rdzogs rim gyi yan lag yin la /
dbang ma thob par bskyed rdzogs kyi rnal 'byor la zhugs na dngos grub gang yang mi thob pa ni /
dpal phyag chen thig le las /
dbang med na ni dngos grub med / /
ces sogs kyi dngos grub thob kyang zhes pa ni nam mkhar 'phur ba sogs kyi dngos grub thob kyang ngan 'gror 'gro bar gsungs shing mkha' 'gro'i bka' chad kyang 'byung /
der ma zad man ngag ma thob cing 'dun pas sbyang ba sngon du ma song bar rang gzhan la 'pho ba 'debs na chos la dbang za ba'i nyes pa 'byung ngo / /
bla ma la gus shing nges 'byung skyo shas che ba dang /
'pho ba'i man ngag legs par thob cing 'dun pas sbyangs nas legs par 'byongs pa'i gang zag gis ni rang gzhan la 'pho ba cho ga bzhin du tshul bzhin byas pas nges par 'pho thub cing /
gsang sngags kyi skabs su nus pa thob pa'i rnal 'byor pas mngon spyod drag po'i las kyis dgra bo bsgral nas dag zhing du gnas spor nus pa dang mtshungs so / /
phan yon ni /
kha sbyor gyi lung gong du drangs pa dang de'i 'phror /
'di ltar 'dam las skyes pa yi / /
padma dri med yid 'ong ba / /
de bzhin lus kyi 'dam las ni / /
ye shes sku ni 'dong bzhin 'gro / /
zhes nyin re bzhin bram ze sdig pa mi byed pa rnams gsod pa dang /
mtshams med lnga byed pa dang /
brgu 'phrog gis ma byin len dang /
'dod pas log par g.yem pa byed pa yin yang /
spyi gtsug gser gyi sgo nas 'pho ba'i lam 'dis ni grol bar 'gyur te /
grol ba'i don yang 'pho ba byas pa'i mthus gnas skabs sngon gyi sdig pas gos kyang ngan song du 'gro bar mi 'gyur zhing /
dag pa'i zhing gi bde 'gro la sogs par skyes nas sangs rgyas byang sems dang mjal nas srid pa 'khor ba'i skyon nyon mongs pa dang las dang /
nad dang rga ba sogs kyi skyon rnams rtsad nas 'byin pa'i thabs bsgrub pas skyon de dag las ring du grol bar 'gyur te /
'di ltar dper na 'dam las skyes pa'i padma de dang por 'dam gyis gos kyang 'dam gyi steng du 'thon nas 'dam gyis gos pa med par gzi brjid dri ma med pa yid du 'ong ba dang ldan pa 'byung ba de bzhin du 'pho ba ma byas pa'i tshe sngon gyi lus kyi gnas skabs kyi sdig pas gos kyang 'pho ba byas pas sngon gyi sdig pa'i 'dam des mi gos shing gnod pa med par de'i gseb las ni gnyug ma'i ye shes yid kyi rang bzhin gyi sku zhes gdags pa'i sems de ni rang gang 'dod pa bzhin gyi bde 'gro'i gnas su 'gro zhing spyod par 'gyur bar gsungs pas tshul @# / /
de lta bu la dgongs nas 'pho ba'i gdams pa 'di'i skabs su paN chen blo bzang chos kyi rgyal mtshan gyis /
tshul 'di sdig can btsan thabs 'tshang rgya'i thabs / /
ma bsgom 'tshang rgya 'pho ba'i man ngag ces / /
bla med rgyud sde'i snying po bsdus pa yin / /
zhes bsngags brjod mdzad pa bzhin rang gzhan la phan pa'i thabs su ci nas kyang phyag len la thebs pa zhig gnang bar rigs ces rang gzhan kun la gsol ba 'debs so / /
kha cig de dag la cir yang mi sems par skye bo brgya phrag du ma tshogs pa la lung tsam byas nas hig drag po rgyab pas dran med du brgyal ba'am spyi bo skrangs na ya mtshan du 'dzin cing chog par byed pa ni bsod nams dman pa'i rtags su gsungs so / /
deng sang bla ma ma bsten par dpe cha la slob dpon bcol nas nyams len byed mkhan mang bas /
de ni brgyud pa'i byin rlabs med cing chos la dbang za ba dang rang gzhan gnyis kar phan pa mi 'byung la /
rgyud med chos kyis rgyal khams 'geng nyen yod pas dpe 'di su thod thod la mi ston pa gal che snyam mo / /
e ma /
ma dag nyes pa'i dri ma 'khrud byed cing / /
zhing mchog thar pa'i gling du myur bgrod thabs / /
gsang chen khyad chos bskal mang nyer bsgrubs pa'i / /
legs byas mthus rnyed skal bzang yid kyi dpyid / /
srid zhi'i mdzes sdug nying khu yod do cog /
gcig tu spungs pa 'dra ba'i bde ldan zhing / /
de yi mgon po 'od snang mtha' yas pa'i / /
zhal bzang blta bar rings pa'i skyes mchog rnams / /
stobs 'byor mnga' thang 'khor g.yog kun 'dzom kyang / /
blo dang brtson pa zhan pas don med dang / /
mi tshe zad byed phyugs las phyugs rnams la / /
snying nas khrel gad mngon sum 'phya ba bzhin /
mdzes mdzes nags tshal 'khrigs pa'i lding khang du / /
zim zim lta stang ngang las ma g.yo bar / /
zab zab btsan thabs 'tshang rgya 'pho ba'i lam / /
gsal gsal ting 'dzin bzang pos bsgrub mdzod dang / /
nam zhig 'di snang 'gag tshe bla ma lha / /
mngon sum byon nas bu bu tshur shog ces / /
gdugs dang rgyal mtshan me tog char bcas pas / /
bde ldan zhing du 'khrid par som nyi ci / /
khams gsum lus can kun gyi ma 'dris pa'i / /
mdza' bshes dam pa dkyil 'khor rgya mtsho'i mgon / /
rgyal ba'i zhal skyin bla ma rnam gsum gyi / /
sku drin byang chub bar du gzhal nus min / /
rgyud chen snying po dag zhing spor ba'i gtam / /
shes kyi khe dang lo grags 'dod pa yis / /
ma byas rang mnyam blo dman thos nyung dag /
don chen dka' tshegs chung bas 'grub phyir yin / /
yab rje'i bka' srol gsal byed mkhas rnams kyi / /
gsung las btus nas brtsams 'di rnam dpyod kyi / /
mig zum rnams la gzhar yang mi mkho mod / /
blo gros rnam bkra 'ga' la phan pa'ang srid / /
yongs 'dzin ded dpon rjes bsnyegs don mthun dag /
lhag bsam mi dman dar dkar lhab lhub 'phyar / /
blang dor dri bzhon gyis bskul dag zhing gi /
rgya mtshor @# / /
myur 'jug smon 'bras lhur mngon shog /
ces sdig po che btsan thabs su 'tshang rgya ba'i man ngag bde ldan zhing du bgrod pa'i nor bu'i them skas zhes bya ba 'di ni /
mi rje a khas gung tshe dbang rdo rje'i shog mang du thos shing sdom pa gsum la gces spras su byed pa ching sbi shi ril thu chos rje tA bla ma ngag dbang sbyin pas bskul ba dang /
gsung rab la ma sbyangs yang gzhan don la rings pa'i lhag bsam can mang po la'ang phan gdags par 'dod pa'i bsam pas /
snang ba mtha' yas ngur smrig gi zlos gar can paN chen thams cad mkhyen gzigs chen po rje btsun blo bzang dpal ldan ye shes dpal bzang po'i drung nas rje rang nyid kyis mdzad pa'i 'pho ba'i lung bka' drin du thob cing /
mkhas shing grub pa'i dbang phyug rdo rje 'chang pha bong kha pa mkhan chen rgya mtsho mtha' yas dpal bzang po dang /
'di snang chos brgyad kyi spros pa smyon pa'i zlos gar ltar gzigs nas dben pa'i ri sul du sgrub pa snying por mdzad pa bka' drin mtshungs med rje ngag dbang sbyin pa'i zhal snga nas las 'pho ba'i man ngag thob pa'i btsun pa ngag dbang blo bzang bstan pa'i rgyal mtshan gyis 'jam mgon ring lugs 'dzin pa'i mkhas grub 'gran zla med pa mang po'i gsung byin brlabs can rnams phyogs bsgrigs su rab byung bcu bzhi pa'i gyi cho'u zhes pa sa mo glang lo'i zla tshes dge bar byang phyogs chen po hor yul gyis yi thig le'i mdzes rgyan gnas mchog bsod nams kun sdud gling gi bla brang chen mo'i gzims chung bka' bstan gyi glegs bu mngon par 'khrigs pa'i khang bzang du sug las su spel ba 'dis kyang rang gzhan kun la phan thogs rgya chen po byung ba'i rgyur gyur cig /
! bka' bsgo shin tu bsdus pa byed na skyabs sems sngon du btang /
rang yi dam gang yang rung ba'i nga rgyal la gnas nas 'di skad brjod par bya ste /
rtsa rgyud bla ma yi dam dkon mchog gsum / /
dpa' bo mkha' 'gro chos skyong bsrung ma'i tshogs / /
dmigs yul 'di nyid dam /
dag gam /
rnams nad gdon bar chad las / /
bsrung skyob mchog thun dngos grub stsal du gsol / /
yi dam gyi rtsa sngags /
snying po /
nye snying mang nyung ji ltar rigs pa dang /
rgyal ba sras bcas rnams kyi byin rlabs dang / /
bla ma yi dam bsrung ma'i mthu stobs kyis / /
'gro ba 'di nyid + bdag gis bsrung zin gyi / /
'di la sus kyang gnod 'tshe ma byed cig / /
oM badzra rak+ShaH rak+ShaH zhes dang shis pa brjod cing me tog 'thor bar bya'o /
