@# / /
nges pa don gyi bshes gnyen chen po mkhas grub bstan 'dzin pa'i rtogs pa brjod pa legs tshogs sgo 'byed ces bya ba bzhugs so / /
@## / /
mtshan dpe'i dpal gyi cha shas yongs gang phyag rgya'i ri dwags gzugs kyis mdzes / /
dmigs med mkha' la bde chen snying rje'i sgyu 'phrul rlung gi bgrod pa brten / /
rnam pa kun tu 'phel 'grib snang bas 'gog pa med par rtag 'chang ba / /
rdo rje 'chang dbang zhabs skyes kun+da dad pa'i zur phud rgyan du rol / /
de nyid dur smrig 'chang ba'i zol brten pa / /
'jam dbyangs bstan pa'i padma bzhad pa'i gnyen / /
'jigs med dbang po srid zhi'i gtsug gi rgyan / /
deng nas byang chub bar gyi mgon mdzod cig /
yon tan kun gyi gzhir gyur drin can rje / /
tshul bzhin bsten pa lam gyi rtsa ba ru / /
legs par mthong nas 'bad pa du ma yis / /
gus pa chen pos tshul bzhin bsten pa las / /
de yi 'bras bu rgyal ba'i dgongs pa bzhin / /
thun mong lam gyi gtso bo rnam gsum dang / /
gsang chen rim gnyis rnal 'byor @## / /
mthar son pas / /
mkhas pas shing grub bsnyes bstan 'dzin mchog der 'dud / /
khengs dreg 'dod pa'i phyogs sum lhung bas / /
nor bzang ba ched zlar gyur pa de yi gtam / /
rang bzhin gsong por brjod pa'i bden tshig gis / /
thar 'dod 'jug ngogs ma nor dbye bar bya / /
de yang sngon rgya gang 'phags pa'i yul du mkhas shing grub pa'i skyes bu bsam gyis mi khyab pa byon pa rnams bstan pa'i byung rim lta bu spyi'i lo rgyus kyi khongs su thor bu thor bur byung ba'am /
rnam thar dang 'brel ba'i bstod pa nyung shas re dang /
gdams pa'i brgyud rim lta bur byung ba rnams khog bsgrigs te /
rnam thar gyi ngag rgyun tsam byung ba las paN grub re re bzhin gyi rnam thar so sor bsgrigs pa'i srol ma byung ngo / /
'on kyang de'i tshe gdul bya rnams dbang po rno bas phyogs re re tsam gyi sgo nas kyang bla ma'i yon tan dpog nus shing /
skyes bu dam pa de dag gis kyang rgyal ba'i bstan pa 'chad rtsod rtsom gsum gyi sgo nas spel ba'i bshad rgyun dang /
zab mo'i rtogs pa mngon du gyur pa'i grub 'bras sogs bstan pa la phyag rjes rgya cher bzhag pa dang /
de la brten pa'i grags snyan 'jig rten kun la ri mor bris pa bzhin du gnas pas rnam thar gyi yi ge logs su bkod pa lam ltos so / /
de nas dus kyi lang tsho rim gyis snyigs ma'i mtha' la gzhol bas /
dam pa dang dam pa ma yin pa'i bye brag byed pa nyung bar gyur pa na /
skyes bu dam pa rnams kyis de'i dbye ba shes pa dang /
bshes gnyen la dad pa 'phel zhing de'i mdzad pa'i rjes su slob pa'i phyir bla ma so so'i rnam thar re bsgrigs pa'i srol phye ba yin par snang /
de las kyang da dung ches shin tu snyigs mar gyur pa na skye bo rnams blang dor 'byed pa'i blo'i nus pa chung zhing /
chags sdang gi kun rtog g.yo ba'i phyogs su lhung ste dgra 'dul gnyen sbyong dang /
zang zing gi 'du 'gong tsam la snying por byed pa'i ngan rtog 'dod pa'i phugs su 'tshang ba'i rang mdangs kyis bla ma'i rnam thar sgrig tshul sogs kyang srid kyi khe grags kho na rtsal du bton pa'i gtam gyi sbyor ba mang du spro bar snang ba ni blo gzu bor gnas shing blo gros kyi rtsal dang ldan pa rnams mgu bskyed pa'i thabs su mi 'gyur te /
paN chen thams cad mkhyen pa blo bzang chos kyi rgyal mtshan gyis /
skyon mang dug gi tsher ma'i tshogs 'khrigs kyang / /
yon tan yongs 'du'i tshul bzhin @# / /
sgro btags te / /
dbyar skyes rnga gsang stong ltar cher sgrogs ba'i / /
rnam thar tshul la kho bo yid mches / /
dam pa'i snying la 'jigs pa sbyin byed pa / /
dug gsum chang gis rab tu myos pa yi / /
zlos gar mngon par bsgyur kyang tshul bstan zhes / /
yol ba'i phag tu 'chel la'ang bdag mi dad / /
mdo rgyud dam pa'i gzhung dang bstun pa na / /
mngon mtho'i 'bras bzang bskrun pa'i sa bon kyang / /
rnam par myags mdo 'on kyang kun mkhyen du / /
rlom zhing gsal bar sgrogs la'ang bdag mi mgu / /
gti mug mun pas yid bslad ngo tsha bral / /
bag med smyon pa'i rnam 'gyur sna tshogs kyang / /
theg mchog gsang ba'i rnal 'byor spyod pa zhes / /
gya gu'i rnam thar tshul la'ang bdag mi mos / /
chags sdang ba rling po'i thugs rgyud zho 'thung bu'i / /
rus par 'gran kyang gsung 'jam zhi dul tsan / /
dur smrig gis mdzes tsher ma dar gtum can / /
'phyon ma'i rnam thar tshul la'ang bdag mi dga' / /
zhes gsungs ba ltar ro / /
des na sngon gyi dam pa rnams kyi mdzad pa rnam thar ni /
'ga' zhig gis dal 'byor rnyed dka'i chos skor la rtsal du bton pa'i khungs nas sa lam gyi rtogs pa gzhan thams cad rdol blta bu /
la las mi rtag pa kho na gtso bor bsgom pas /
de la myong ba thon pa na des sna drabs tshe lam gyi rtogs pa gzhan thams cad rtsol ba med par skyes ba lta bu /
'ga' zhig la rang gi sems nyid ngo sprad pa na de'i shugs kyis sgro 'dog thams cad lhag ma med par chod de grub pa'i go 'phang 'thon por gyur pa sogs gdams pa rang rang gi bka' babs mi 'dra ba'i lo rgyus sna tshogs yod la /
dpal nA ro ba /
mnyam med jo bo chen po / /
'brom ston rgyal ba'i 'byung gnas /
mi la bzhad pa'i rdo rje sogs phal cher bshes gnyen dam pa dka' ba brgya phrag gi sgo nas bsam sbyor gnyis kyis tshul bzhin du bsten pa kho na lam gyi srog tu byas pa'i stobs kyis lung dang rtogs pa'i yon tan ma lus pa'i gter du gyur cing /
rnam par dkar ba'i 'phrin las sa steng kun tu khyab pa byung ngo / /
des na theg pa che chung mdo sngags gang gi dbang du byas kyang yang dag pa'i lam gyi rtogs pa khyad par can skye ba la de'i rmang gzhi lta bu lam gyi rtsa ba bshes gnyen bsten tshul 'di nyid la chig dril du 'bad dgos pa ni rgyal ba'i dgongs pa mthar thug yin te /
chos yang dag par sdud pa las /
sangs rgyas chos rnams dge ba'i bshes la bsten to zhes| |yon tan kun gyi mchog mnga' rgyal ba de skad gsungs / /
zhes ston pa yang dag par rdzogs pa'i sangs rgyas kyis kyang thog mar rgyu bshes gnyen bsten tshul phyin ci ma log par nyams su bstar ba de'i 'bras bu rang rgyud la spangs rtogs kyi yon tan mthar phyin pa brnyes te /
rang gis ji ltar mngon du mdzad pa'i thabs kyi rim pa de nyid gdul bya rnams la ston pa mdzad pa yin no / /
sngon byon dam pa'i skye bo de dag gi rnam par thar pa ji lta ba bzhin du bdag nyid chen po 'dis kyang da lta'i skye bo yang dag pa'i @# / /
lam gyi rmang gzhi 'gram rtsa zad pa'i khang rul bzhin du gyur pa la ci yang mi sems par man ngag zab zab mo kho na la mtho snyegs su byed pa'i lugs dor te /
thog ma kho nar mgo bshes gnyen bsten tshul 'di la rten 'brel gyi cha phra mo tsam yang ma 'chug bar gzhon nu nor bzang gi rnam thar las 'byung ba bzhin du phyag len la 'debs par mdzad pa ni /
rnam par thar pa gzhan thams cad kyi rtsa ba dang snying po lta bur snang bas /
de'i gnas tshul gyi gzhung bsrings zhing /
de la brten nas lung rtogs kyi yon tan brnyes tshul dang /
bstan 'gror phan pa rlabs po che mdzad pa sogs yan lag gi tshul du byas te 'god par bya'o / /
de la gang du 'khrungs pa'i gnas ni mdo smad lho rgyud kyi sa'i cha mdzod dge smad du grags pa'i nang tshan ru stod ma'i shog tu yab mdzod bsgom pa rgyal dang /
yum 'brug mo skyid gnyis kyi sras su chu mo phag gi lor sku 'khrungs /
yab yum gnyis ka yang rang bzhin gyis chos la dkar zhing gyis chos la dkar zhing sdig spyod la 'dzem pa sogs ya rabs kyi ngang tshul can gnyis yin la /
'byor pa ha cang mi che yang dbul pas nyam thag pa yang ma yin pas bar mar gnas pa zhig ste /
de yang 'dul ba lung las /
ha cang phyug po'i khyim dang ni / /
dbul ba'i khyim du mi bskye bar / /
bar ma'i khyim du skye 'gyur zhing / /
rtag tu rab byung mang bar shog /
ces mtha' gnyis kra mi gnas pa'i khyim de lta bur skyes pa ni rab tu byung zhing chos sgrub pa dang rjes su mthun par sangs rgyas bcom ldan 'das kyis bsngags par mdzad do / /
lhums su gnas skabs yum gyi rmi lam du dge slong dbang phyug seng+ge zer bas gser gyi rdo rje 'od 'tsher ba zhig gtad de 'di la gtsang spra legs par gyis zhes zer ba dang /
yul mi gzhan 'ga' zhig la yang rmi ltas ngo mtshar ba ci rigs byung zhing /
khyad par sku 'khrungs pa'i mtshan mo der khu bo rgyal mtshan zer ba'i dge slong ba sgres po rje btsun ma sgrol ma yi dam gyi lhar bzung ste rgyun du bsnyen sgrub la 'bad pas /
byin rlabs kyi rtags mtshan ci rigs thob pa zhig yod pa de'i rmi lam du sgom brgyal tshang gi khyim gyi phun ston pa'i gser sku zhig bzhugs pa la mi mang pos mjal zhing /
rgya mo'i cha byad can gyi bu mo 'ga' zhig gis khrus gsol byed pa rmis te /
phyir nyin zhog ka de'i gnas tshul bshad bzhin pa'i thog tu sgom ba rgyal 'ongs te /
nged la bu chung zhig skyes yod pas der khrus shig byed dgos byas par /
khong yang ya mtshan du gyur te /
de ma thag dga' bzhin du song nas rdo rje rnam par 'joms pa'i gzung chus khrus dang mnol bsang bdug pa sogs byas /
pha ma gnyis la yang gtsang sbra gal che tshul nan tan gyis bshad /
rmi lam rjes ma 'di ni 'byung 'gyur dang mthun pa'i mtshan ma don chen po dang ldan pa zhig tu mngon te /
lung rnam 'byed las /
rgyal ba ston pa de yi bstan bcos ni / /
mdo dang chos mngon yin gsungs 'dul ba ni / /
ston dang bstan pa nyid yin / /
zhes dang /
so sor thar pa'i mdo las /
nga ni mya ngan 'das 'og na / /
'di ni khyod kyi ston pa zhes / /
rang byung nyid kyis gus bcad par / /
nan tan dge slong tshogs mdun bstod / /
ces rjod byed 'dul ba'i @# / /
sde snod dang / /
brjod bya lhag pa'i tshul khrims gnyis ni bstan pa'i gzhi dang ston pa'i dod du gsungs la /
de'i rgyu mtshan gyis 'dul ba 'dzin pa chen po dag la mnyam med thub pa rin po che'i chos kyi rgyal tshab tu dbang bskur ba zhes 'dul ba'i sde snod kun tu bsngags pa rgya cher mdzad cing /
khyad par du gso sbyong gi gzhi las /
'dul ba 'dzin pa dang /
mdo sde 'dzin pa dang /
ma mo 'dzin pa /
zhes pa nas /
ston ba 'das pas de'i bstan pa la 'di ni ston pa dang /
'di ni rten yin te /
zhes thub pas sangs rgyas bcom ldan 'das kyi gdung 'tshob tu gsungs pa dang /
sku brnyan yang kun rdzob pa'i sangs rgyas zhes sangs rgyas kyi snod du byas pa 'brel shin tu mtshungs so / /
yum gyi rmi lam yang skabs der yul phyogs su bu tshong cher ma dan ba'i dus yin pas rmis pa bden nges yin la /
de lta na rje'i rnam thar sogs su'ang 'byung ba ltar don shin tu che'o / /
chung du'i dus nas byis pa phal ba dang mi 'dra bar sbyor ba gtsang zhing mthong na yid du 'thad pa zhig yod pas| thams cad kyis kyang 'di chos kyi bag chags can zhig tu 'dug ces gleng ba byung /
rim gyis skyed bsrings te cung zad nar son pa na ne'u ldang rnams dang lhan cig rtsed mo byed pa'i ste yang g.yam pa sgor mo'i steng du dkar gong spungs bas maN+Dal 'bul ba sogs skabs der mthong 'dris 'ong don med pa'i chos mthun gyi rtsed mo sna tshogs byed pa byung /
'di ni sngar sgrub pa la gzhol ba dang /
sku tshe 'dir yang sgrub pa'i rgyal mtshan bsgrengs par 'gyur ba'i rten 'brel gnad can zhig ste /
kha cig nga la rta 'di 'dra yod / /
gnyer pa 'di 'dra yod zer ba dag las bag chags gong mar gyur pa zhig go / /
dgung lo brgyad pa lcags rta'i lor bar ma rab byung gi tshul khrims bzhes shing mtshan bstan 'dzin seng ge btags / /
skabs den bsrung bya'i mtshams sogs dri ba'i yul 'phral du mi rnyed pas thugs 'tshor zhing la las 'di ltar byed mi rung zer bar byung bar /
de ma thag nas dga' bzhin du de'i tshig dang du blangs te sbong ci thub mdzad /
'di ni skye ba'i phreng bar 'chal tshul spong ba la goms pa ngang du gyur pa'i rnam thar te /
da lta 'dul ba'i gzhung lugs rgya chen po la sbyangs pa mthar son du rlom pa mang po yang /
gang na gnang ba'i cha zhig yod snyam du yang cha 'ba' zhig gi sgrub byed tshol ba ni phugs rul ba'i rtags yin pas /
lag len dogs mtha' nas byed dgos par kun mkhyen mtsho sna ba dang /
rje yab sras kyis gsungs so / /
klog slob phan yang klog gi slob dpon de la gus pa che zhing /
des gang gsungs thams cad do gal chen pos thugs la bcings te brtson pa lhur mdzad pas /
ma 'gyang bar phral klog sbyar klog kun la byang zhing /
de'i zhar byung la yul phyogs su dar cha che ba'i chos spyod sogs kyang phal cher thugs la chud par mdzad /
klog gi slob dpon de nyid rjes sor 'das pa'i skabs su gnas der bzhugs med kyang /
gsan ma thag tu phebs nas gdung gi zhabs la 'jus te /
mchi ma'i rgyun bcad par dka' ba'i gdung shugs drag po dang bcas smon lam dang gsol ba btab /
phyogs dpen par gdung gi cha thams cad dri bzang gi chus legs par bkrus te gnas yig 'god pa sogs bkur sti'i rim @# / /
gro phal pa'i blor mi shong ba lta bu mdzad /
da lta mtha' dbus kun tu klog gi slob dpon la bla mar brtsi ba shin tu dkon pas /
chos la 'jug pa'i thog ma rang nas de'i rten 'brel rnam pa gzhan du 'gro ba mang yang /
dam pa 'di ni gzhan gyis bcos pa la ma ltos par /
de la yang bla mar 'dzin pa zhig shugs 'byung du yod pa ni /
skye bo col chung bkra shis dang dge mtshan gyi lta ba la goms pa 'ga' zhig /
chu zom re dang phrad btsam la rten 'brel 'grig par sgrogs pa lta bum yin par rje bla mas gsungs pa bzhin /
de ni 'di phyi'i legs tshogs ji snyed pa'i rten 'brel legs par 'grigs pa kho na yin no / /
des na bdag legs su 'dod pa rnams kyis klog slob pa'i slob dpon la yang shin tu gus par bya dgos te /
slob dpon a nus /
bslab pa kun gyi gzhi 'dzin cing / /
rig byed smra ba rnams kyi rgyu / /
ming tshig brjod pa kun gyi gzhi / /
yi ge'i sbyor ba bshad par bya / /
gsungs pa bzhin thos bsam sgom pa mtha' dag 'di'i steng nas byed dgos pas bka' drin ngos zin par gyis shig /
klog pher ba tsam ma yin par sum rtags la yang zhib thigs su sbyangs pas /
sngon 'jug rjes 'jug pho mo ma ning gi dbye ba sogs gtsug lag gi gnad la go ba gting tshugs ba byung /
byis pa chung ngu'i dus nas snga ma'i las 'brel gyi dbang gis rje btsun 'jam pa'i dbyangs la lhag par dad pa che ba zhig yod pas /
lan cig sman pa zhig gis sman 'thu bar mngags pa na /
gzer 'joms me tog kha dog dmar ser can gyis ri klung thams cad gang ba'i phyogs gcig gzigs pa'i rkyen gyis rje btsun 'jam dbyangs kyi sku'i rnam pa dang /
de'i zhing khams sogs rjes su dran pa'i dad gus kyis bsu g.yo ba byung /
'di ni sngon bcom ldan 'das kyi dus na tshogs su me tog sngon po brims pa snang ba'i rkyen gyis snga ma'i bag chags sad de zad par sngon po'i ting nge 'dzin grub pa'i byung ba dang cha 'dra'o / /
na tshod gzhon nu'i skabs der yang res 'ga' rje btsun 'jam dbyangs kyi sku'i rnam pa yid la byas pa na phyogs mtshams thams cad 'jam dbyangs kyi sku che chung sna tshogs kyis go mtshams med par gang nas bzhugs pa'i nyams dang /
yang spyan ras gzigs kyi sku'i rnam pa yid la byas pa na /
snga ma'i snang ba gnas gyur te spyan ras gzigs kyi sku de lta bus gtams pa dang /
de bzhin du phyag rdor gyi sku de 'dra bas yongs su gang ba sogs phal mo che zhig zhal gzigs su sgrogs pa'i tshod kyi snang ba de 'dra ba nar mar 'byung ba zhig yod kyang /
dam pa 'di ni thugs shin tu sgam pas de la mtshar du mi 'dzin par /
dper na rgyang ring po'i grong la sogs pa'i bkod pa yid ngor lam gyis shar ba dang 'dra bar nyams dang don spyi'i snang ba tsam yin pas /
gtad pa cher med dgongs te btang snyoms su 'jog pa gnang /
dgung lo bco brgyad pa lcags 'brug gi lo / /
mkhas pa dang grub pa ma lus pa'i gtsug gi nor bu / /
khams gsum chos kyi rgyal po skyabs mgon rdo rje 'chang rje btsun dkon mchog 'jigs med dbang po mdzod dge'i dgon par chibs kyi kha lo bsgyur ba'i tshe zhal gyi dkyil 'khor mjal pa na /
lan gcig ma yin par rigs kyi bdag por gyur pa'i bag chags kyis tshad med pa'i @# / /
mos gus drag pos yid rang dbang med par g.yos te dad pa'i mchim 'khrug cing lus kyi ba sbu g.yo ba byung /
dam pa nyid kyi zhal nas kyang /
de skabs skyabs mgon rin po che'i zhal mjal ma thag tshe 'di snang gi shes pa 'gag 'gro ba lta bu'i dad pa skyes shing /
de nas bzung ste nyin mtshan thams cad du kun mkhyen 'jam dbyangs bzhad pa brjed ma myong zhes gsungs 'dug pa ni rnam dpyod can zhig gis bltas na ngo mthar ba'i rnam thar chen po yin te /
'di'i dad pa skye tshul yang /
da lta'i skye bo rgod pa'i kha la bltas na rgod bre zhing /
ngu ba'i kha la bltas na ngu bro ba rnams kyi dad pa g.yam la rgyug gi dga' lhang lhang ba de tsam ma yin par /
slob dpon 'phags pa lhas| gzur gnas blo ldan don gnyer ba / /
zhes gsungs pa ltar /
blo gzu bor gnas pas tshe 'di snang gi bya byed sogs rang gi 'dod dbang thams cad rbad chod byas te /
sgo gsum gyi bya ba mtha' dag bla ma'i dbang du bzhag nas bdag nyid bran du dbul zhing de'i rjes su 'jug pa /
ci gsung gi mtshams las mi 'da' ba ni snod ldan slob ma'i mtshan nyid kyi gtso bo /
yon tan thams cad bsrung zhing 'phel bar byed pa'i rmang gzhi'i dad pa rnal ma'i skye tshul yin no / /
der ma zad nyin mtshan kun tu bla ma brjed ma myong gsung pa yang dam pa'i rang rtags bla na med pa yin te /
dper na bka' gdams kyi dge ba'i bshes gnyen rmog lcog pa'i zhal nas /
spyan ras gzigs dkar na dkar /
kyai rdo rje sngon sngo /
rje btsun ma rang dmar na dmar /
da ni gang du gnas kyang bla ma'i snang ba dang 'bral ma myong bas tshe gcig gi sangs rgyas de da yong ba 'dra zhes gsungs pa bzhin no / /
de nas mdzod ge'i dgon pa spyis gsol ba btab pa bzhin skyabs mgon rdo rje 'chang rje btsun 'jigs med dbang po nyid dkyil 'khor gyi 'khor lo'i bdag por bzhengs te /
bcom ldan 'das dpal rdo rje 'jigs mdzad lha bcu gsum ma'i smin byed dbang gi rim pa sta gon dang bcas rgyas par stsal ba'i dbang gral du bzhugs nas legs par gsan /
de skabs ban gzhon dkyus ma'i gras yin pas mtha' gral tsam las ma thob kyang legs par bsgrims te gsan pas dbang brda ji bzhin par 'phrod /
bla ma 'di lta bu dang sa khyad nye ba 'di nas da bar du ma mjal bar sa 'og du bsdad pa e yin snyam gdung ba drag po dang /
gsung bshad phyag len kun gyis yid gting nas phrogs pas mos gus spel mas mchi ma yang yang 'chor 'byung /
chos nyan pa bla dpon che dgu mang po yod kyang /
sgra ba sgyur mar pas| mgron gyi gtso bo a po mthu chen yin gsungs pa dang /
skyo ston bsod nams bla mas /
don gyi dbang de la bsgron gyis thob song /
tshig gi dbang de khyed rang rnams nyon gsungs pa ltar /
dbang gi rtogs pa rnam ma skyes pa'i rdo rje slob ma mchog tu gyur pa ni 'di nyid yin pa slar rim pas gsal bar gyur pa de yin no / /
de nas dgung lo nyi shu tsam la yongs kyi dge ba'i bshes gnyin 'dul ba 'dzin pa chen po mkhas grub rin chen pa'i zhal snga nas kyi drung nas 'og ma rnams bskyar @# / /
bsgrub kyi thog tshigs snga ma dge tshul gyi sdom pa yang dag par bzhes te mtshan mkhas grub bstan 'dzin du btags /
dngos blangs las 'das pa'i pham 'dra dang bshags bya'i nyes byas rnams dang /
blangs pa'i phyogs mthun gyi bsdam bya'i nyes byas /
ltung med so so'i dmigs bsal sogs / /
mdor na gzhi bcu las gyur pa'i gnang bkag gi bcas mtshams phra zhing phra ba mtha' dag dri gtug zhib tu byas te phyag len la btab /
chos mthun gyi spyod pa rnam par dag pa la bshes gnyen pa yang thugs shin tu dgyes te spyan gyi 'bras bu bzhin du bskyangs /
dam pa de nyid kyi drung du bzhugs te lo mtshams mdzad nas nyin re bzhin tsha rting khar byang chub bde lam gyi steng nas khrid dmigs gang 'tsham re gsan /
de'i nyams rtogs go bsdur gyis gegs sel bogs 'byin gyi sgo nas rgyud dang 'byor nges gnang ste /
yang khrid kyi 'phro skyong ba sogs mdor na 'jam dpal zhal lung las /
blo gsar ba la dge rgan gyis sbyor gzhung mdzub khrid byed pa lta bu'i bcas bde sla chos sum song ba dgos par gsungs pa ltar /
bshad lung la khrid du btags pa tsam ma yin par sman pa mkhas pas lag len ngo sbrod byed pa lta bu dmar khrid kyi lugs su gsan cing skyong bar mdzad /
rdor sems sgom bzlas dang 'brel pa'i yig brgya 'bum phrag sogs sngon 'gro'i chos bzhi la nan tan mdzad cing /
khyad par bshags sbyang la 'grus bar mdzad /
thun mtshams su bka' gdams pha chos bu chos sogs dam pa gong ma bdag po'i rnam thar la gzigs rtogs dang /
srod tho rangs gnyis su yig drug gi rnal 'byor gtso bor byas /
ri bo dge ldan pa'i bstan 'dzin chen po mtha' dag gi rnam thar phyag bzhes la zung 'jug ngor bu'i gling du bgrod pa'i lam gyi ded dpon lta bur dpal rdo rje 'jigs byed chen pa'i bsnyen sgrub rnam par dag pa re sgrub pa'i sngon 'gro lta bur byed dgos pas /
lo mtshams kyi mjug gi cha la de'i bsnyen pa kha skong gi sbyin sreg dang bcas grangs bsags pa tsam ma yin pas gnad du 'gro nges pa gnang| mtshams grol nas rang yul du phebs te lo shas dgun gyi ring la sku mtshams dang /
ston dbyid kyang zla mtshams re lta bu mchag par byes /
skabs shig tu skyabs mgon rdo rje 'chang chen por mjal rgyu'i don la ched gtad kyis bkra shis 'khyil du phebs /
mtshan mo rmi lam du 'jam dbyangs dmar ser gyi sku shin tu byon legs 'od zer 'phro ba zhig dang mjal bar rmis /
phyi nyin mjal khar phebs pa na gzims 'gag pa rnams kyis gzhan ma'i mjal ba che phra rnams nang du mngags kyang| 'di ba yun ring por bkag ste nang du ma btang /
thabs mkhas kyi zhu ba nan tan byas kyang tshig rtsub mos spyo ba sogs 'o brgyal shin tu che bar byung /
'on kyang sdong po bkod pa las /
'di ni bdag gi dge bshes chos smra ba / /
chos kun yon tan yongs su ston byed de / /
byang chub sems dpa'i spyod lam yongs ston pa / /
yin zhes sems gcig bsam nas 'dir 'ongs so / /
'di dag bskyed pas bdag gi ma lta bu / /
yon tan 'o ma ldud pas ma ma 'dra / /
byang chub yan lag yongs @# / /
su sbyong ba yin / /
dge bshes 'di dag gnod pa rnam par bzlog /
rga shi thar byed sman pa lta bu ste / /
bdud rtsi'i char 'bebs lha dbang brgya byin 'dra / /
zla nya lta bur dkar po'i chos kyis rgyas / /
zhi ba'i phyogs ston nyi ma gsal ba 'dra / /
dgra dang grogs la ri bo 'dra ba ste / /
rgya mtsho bzhin du mi 'khrugs sems dang ldan / /
yongs su skyong dang mnyan pa 'dra ba zhes / /
de 'dra'i sems kyis nor bzang 'dir 'ongs so / /
byang chub sems dpa' bdag gi blo skyed pa / /
sangs rgyas sras po byang chub skyed byed pa / /
'di dag bdag bshes sangs rgyas bsngags pa zhes / /
de ltar dge ba'i sems kyis 'dir 'ongs so / /
zhes gsungs pa'i don bzhin dge ba'i bshes gnyen dang mjal ba'i phan yon sgo du ma nas gzigs pas thugs drangs te /
de dag gi byed spyod sogs la thugs snang ci yang med par bla ma dang nam zhig mjal snyam pa'i 'dun pa rtse gcig gis yun ring por sgug sdod byas /
mtshams shig la gzhan gyi mjal ba mang po zhig nang du btang song ba'i rjes la zhan nas phebs pas bka' chos shig gnang rgyur chos nyan pa mang du 'tshogs yod pa de'i phyi mtha'i sgo 'gram zhig tu bzhugs pa na /
skyabs mgon rdo rje 'chang nas gzigs te sku mdun pa zhig la bka' phebs nas nang du bos te chos nyan pa'i mdun gral zhig tu 'jog par mdzad /
'jam dbyangs dmar ser gyi rjes gnang zhig gnang byung bas bla ma 'jam pa'i dbyangs dngos su mthong ba'i mos gus dang dga' skyo 'dres ma'i nyams kyis snang ba bun long du gyur te /
yab sras mjal ba'i rtogs pa brjod pa'i 'khri shing las /
ku bai ra sogs smin ma g.yo ldan pas / /
der ni mngon par 'jug 'dod bzlog gyur pa / /
bzhin ni mdzes bral brjod pa 'khrug gyur pa'i / /
sa bdag mchog tu gzi byin med par gyur / /
rgyal ba'i bka' yis de dag rnams kyis btang / /
ci zhig ltar stes de mdun sa gzhi thob / /
zas gtsang spyi bos de la phyag 'tshal nas / /
de yi mdun na rab dang sems kyis gnas / /
zhes gsungs pa lta bu zhig byung /
tshul 'di ni sngon khyad dge'i dpon slob rin po che kun mkhyen 'jam dbyangs bzhad pa mjal bar phebs skabs gshin rje'i gshed dmar po dang mjal ba zhig rmis pas /
rjes sor mi tra'i dbang gi mgo de nas brtsams te gnang ba dang 'grig pa ltar /
nges pa'i don du bla ma dang gtso bo tha mi dad pa las gsang sngags zab mo nyan pa'i rdo rje slob ma mchog tu sgrub pa'i gtan tshigs 'khrul pa med pa'o / /
de phyin chad kyang skyabs mgon mchog dang nam mjal res kyis 'jam pa'i dbyangs rmi lam du 'byung ba zhig yod la /
bka' chos kyi thog ma yang 'jam dpal gshin rje'i gshed kyi dbang nas brtsams pa sogs blo'i nor can rnams kyis brtags na gung bsgrig rgyu mang du yod dam snyam /
de nas nyams mgur gyi khrid /
sman chog bsdus pa'i lung sogs chos bka' gzhan yang ci rigs gsan te phyir phebs /
rtsa ba'i bla ma dgon li mkhas mchog rin po che yun ring por bsnyung tshul bzhes skabs nyin mtshan med par bsnyung g.yog gang @# / /
drag sus kyang do zla mi thub ba zhig gnang /
sngar tshogs bsags sgrib sbyang ji tsam 'bad pa las kyang da res kyi bsnyun g.yog byas pa de sgrib pa dag tshab dang /
byin rlabs 'jug tshab bla lhag tu che ba'i rtags mtshan mang du byung ba na /
bla mas 'di ltar gnang ba 'di bdag gi sgrib pa 'dag pa'i thabs kho nar 'dug dgongs te lhag par dad pa je 'phel dang /
dka' spyad la sbro nyams tsha bas gdung ba'i glang chen ba da mtshor 'jug pa lta bur gyur /
bla ma yang rgyun par jo bo bka' gdams pa'i rnam thar bzhin yon tan thams cad bum nang gi mar me ltar sbas pa kho na mdzad kyang /
skabs der slob ma'i rgyud shin tu dag par gzigs pa'i dgos dbang dang /
ha cang mnyes pa'i stobs kyis gsang ba'i rnam par thar pa du ma lhug par gsungs shing 'byung 'gyur gyi don la bslab bya mang po yang lung bstan gyi tshul du stsal /
khyad par du khyod la phyis su byams sku zhig bzhengs pa'i khur 'bab rgyu yin pas /
de dus brtson 'grus chen po byas na dgos pa khyad par can zhig yong gsungs pa dang /
yang nga jo bo a ti sha lta bu zhig yin na khyod 'brom ston pa lta bu zhig red /
nged gnyis skye ba snga ma mang por 'brel yod 'dug cing /
da dung yang mi 'bral ba zhig 'ong zhes zhal gyis bzhes /
de dang mthun par bla ma sku 'das nas zhag bdun song ba'i mtshams su dam pa 'di'i mnal lam la /
bla ma phebs nas tshe 'di dang bar do'i sgom nyams las kyang /
phyi ma'i sgom gyi nyams brgya 'gyur gyis lhag par 'dug gsungs pa dang /
yang bla ma nyid kyis chibs dkar po zhig bcibs /
khong yang chibs kyi 'phong la bzhag ste bde ba can dang dga' ldan sogs dag zhing mang por phebs /
der shing lngon pa zhig gi steng nas shing thog ser bo dri dang kha dog phun sum tshogs pa zhig phyag tu lhung byung ba bzhes pas thugs rgyud la smra mi shes pa'i dga' bde'i nyams khyad par can skyes pa'i mnal ltas ya mtshan pa byung bla ma'i dgongs rdzogs kyi bya byed mtha' dag kyang nyid nas gtso bor 'gan khur bzhes te /
rgya che la dngos dag pa sbyor dngos thams cad gra 'grig pa'i bkod khyab dang /
rang gi bdog pa'i dngos po phran tshegs yod pa'i nang nas cung drag thams cad kyang de'i khongs su btang /
de ltar 'das mchod kyi skor mtha' dag par tshags su tshud pa na /
sngar bla ma dam pa nyid nas phyogs 'di na khyed rang gi rgyun du bsten pa'i bla ma zhig la /
khyad dge'i sgom chen rin po che'i dngos slob /
kha gro'i ri khrod pa'i gnas brtan pa 'di bshes gnyen mtshan nyid dang ldan pa zhig yin pas de la brten na legs gsungs yod pa'i don bzhin /
kha gron nang par grags pa'i 'dul 'dzin chen po de nyid kyi drung du byon /
gzims khang gad bdar dang sku gsung thugs rten dgram tshul /
mchod shom rgya che la bkong pas thon pa gzi 'od 'bar zhing khor yug tu dri bzang gi ngad 'thul ba zhig byas yod pa gzigs ma thag 'di 'dra'i byi dor legs po dang zhus pa na /
'o byi dor dang mchod shom 'di ltar byed pa jo bo bka' gdams pa'i phyags len yin gsungs pas /
las 'brel gyi dbang gis gsung de tsam la brten nas kyang dad pa lhag par g.yo ba zhig byung /
bde lam gyi khrid cig zhus pa de lan gnang rgyur ma song bas /
slar yang bskyar gyis phebs te gsan pa shin tu rgyud la 'byor pas blo 'khul che @# / /
ba byung /
dgung lo nyer brgyad pa sa stag lo /
be ri dbon slob rin po che'i mdun nas bde lam gyi khrid /
dga' ldan lha brgya ma'i khrid /
'pho khrid sogs khrid dmigs du ma dang /
gsang 'dus 'khor chen gnyis kyi dbang /
lhag pa'i lha dang chos skyong du ma'i rjes gnang sogs chos bka' mang du gsan /
sangs rgyas rnams ni rgyu med par 'gro ba kun la mnyes gshin pa ltar /
skye bo ma rabs rnams rgyu med par dam pa dag la sdang zhing khon du 'dzin pa chos nyid yin pas /
dam pa 'dis kyang mdzad pa mtha' dag chos bzhin du byas pa de rang rang gi spyod pa ngan pa de la sun 'byin lta bur song ba ma bzod pa'i skye bo ngan pa 'ga' zhig gis sgo du ma nas snyad btags te shin tu thugs sos mi bde bar byas /
'on kyang gshe ba'i len du slar gshe ba sogs dge sbyong gi chos bzhi dang 'gal ba'i bya ba cung zad tsam yang mi mdzad par ma zad /
rkyen ngan lam du khyer bas dge sbyor gyi bskul mar song /
'on kyang de dag dang khang nye bar bzhugs nas las ngan rnams kyis sdig pa bsog nyin che bar dgongs te /
de rnams la brtse ba'i sems kyis ri bo rtse lnga lta bu thag ring ba'i gnas nges med cig tu 'byon rtsis gnang yang /
be ri dpon slob sogs bla ma rnams kyis sa 'dir bzhugs na phugs su bstan pa la phan che bar gzigs nas bshol 'debs kyi gsung nan tan gnang bas bla ma'i bka' bzlog ma nus par bzhugs /
mi bsrun pa'i 'gro ba de dag gi khrod nas 'ga' zhig phyis su dge ba'i las 'phro sad di rang gi nyes pa la nyes par mthong /
dam pa 'di nyid kyi mdzad pa skyon cung zad kyang ma 'dres par mthong ste bdog pa'i dngos po yod 'bul lta bu byas nas bka' bzhin sgrub pa'i slob mar gyur te /
gang zhig sngon chad bag med gyur pa yang / /
phyi nas bag dang ldan pa nyid gyur nas / /
zla ba sprin bral lta bur rnam mdzes kyi dper song ba yang yod do / /
dgung lo nyer dgu pa'i skabs su kha gron nang pa'i drung nas gser phreng ma gtogs pa rje'i gsung 'bum yongs rdzogs kyi lung /
lam rim dang blo sbyong du ma'i lung khrid| nam mkha' sgo 'byed kyi dbang sogs chos bka' mang du gsan /
de'i ston ka legs bshad gser phreng gi lung grub dbang blo bzang shes rab kyi drung du gsan te kha bskang /
dgun dpyid phal cher sku mtshams mdzad de la mthun mong dang thun mong ma yin pa'i nyams bzhes zab mo'i rgyun bskyangs /
de'i phyi lo be ri dpon slob rin po che'i drung nas rdo rje phreng ba'i dbang yongs rdzogs /
'jigs byed dpa' bo gcig pa'i dbang /
'jam dbyangs chos skor gyi rjes gnang sogs gsang sngags kyi zab chos du ma dang /
'bum khang ri khrod nas sgrub pa'i rgyal mtshan 'dzin pa blo bzang sbyin ba'i drung du paN chen blo bzang chos rgyan gyi gsung 'bum yongs rdzogs /
lcang skya'i gsung 'bum phal cher sogs kyi lung /
gnas brtan 'dul ba 'dzin pa chen po kha gron nang pa'i zhabs pad nas yum 'bum pa /
lho brag bka' 'bum /
dben sa bka' 'bum /
mi la'i rnam mgur gnyis /
khya dge dpon slob rin po che'i gsung 'bum /
grub chen skal ldan rgya mtsho'i mgur 'bum /
blo sbyong mtshon cha 'khor lo /
@# / /
tshig rkang brgyad ma /
blo sbyong don bdun ma /
blo sbyong nyi ma'i 'od zer /
bla mchod TIk+ka sogs dam pa'i chos kyi bdud rtsi'i bgo skal rgya cher bzhes /
yul gyi lha bzo mkhas pa 'ga' zhig bos te skyes rabs so bzhi ba'i bris thang shin tu byon legs mdo rgyud nas gsungs pa'i chag tshad dang ldan zhing /
gsar tshon gong gsham zhal khebs sogs cha mtha' dag nas phun sum tshogs pas mig gi bdud rtsir gyur pa zhig gsar du bzhengs /
bzo bo las byed mtha' dag kyang gtang rag gi yon rgya chen po gnang ste yid tshim bar byas /
sku tshe 'dir rten bzhengs rlabs che ba mdzad pa'i thog ma 'di nyid yin 'dug pa ni /
ji skad du /
du ba las ni mer shes dang / /
chu skyar las ni chung shes bzhin / /
byang chub sems dpa' blo ldan gyi / /
rigs ni mtshan ma dag las shes / /
zhes gsungs pa ltar /
ston pa thub pa'i dbang po'i rnam par thar pa dmigs rkyen du byas te /
de'i rjes su zhugs nas rgyal sras kyi spyod pa rlabs po che la slob par 'dod pa'i nang gi lhag bsam rjes su dbogs ba'i mtshan mar gdon mi za'o / /
dgung lo so gcig pa'i dpyid kha gron nang pa'i drung nas 'jigs byed bskyed rdzogs kyi khrid smin rgyas su gsan cing /
dkyil 'khor gyi thig rtsa sogs la'ang zhib tu sbyangs /
de'i ston ka be ri tshang nas kha phron? nang pa gdan drangs te sgrub thabs rin 'byung gi rjes gnang zhus pa lhan du gsan /
de'i zhar la be ri tshang gi drung nas kyang mgon po bka' bcu gsum dang /
rnam sras bka' chen bco lnga'i rjes gnang rdzogs par mnos| de nas lo 'gar bkra shis 'khyil du yang yang phebs te skyabs mgon rdo rje 'chang gi zhabs bas nas /
rgyud sde gzhan dang bshad srol mi 'dra ba dpal dus kyi 'khor lo'i byis pa 'jug pa'i dbang bdun /
gong ma gong chen rdo rje slob dpon bdag po chen po'i dbang dang bcas rje bla ma yab sras kyi dka' srol thun mong ma yin pa'i phyag bzhes TIka chen dang sgrub thabs pad dkar zhal lung /
dbang chog dgongs pa rab gsal sogs kyi dgongs don ji lta ba bzhin gyi phyag len phra zhib /
gsung bshad zab cing rgya che ba bcas stsal ba legs par gsan /
gzhan yang grub chen lU i ba'i lugs kyi 'khor lo sdom pa'i dbang /
gdugs dkar lha bcu bdun ma'i dbang /
thugs rje chen po'i dbang sogs dbang rjes gnang du ma dang /
kun gzigs lnga pa chen po'i gsung gi snying po 'jam dpal zhal lung gi khrid shin tu rgyas pa /
rten 'brel bstod ba'i bshad lung /
skyabs mgon rdo rje 'chang nyid kyi gsung 'bum shas che ba'i lung sogs chos kyi bdud rtsi'i dga' ston doms pa med par spyad /
der ma zad skabs shig tu dam pa 'di nyid nas khur len byas te skyabs mgon rdo rje 'chang mdzo dge smad du gdan drangs nas /
grub chen ril bu pa'i lugs kyi 'khor lo bde mch+go phyi dkyil lha lnga dang /
lus dkyil lha drug cu rtsa gnyis kyi dbang /
'jigs byed sngags btu'i rjes gnang sogs zab chos mang du zhus /
bde lam gyi lugs ltar smon 'dzug stabs gcig ba'i sems bskyed kyi cho ga mdzad /
bsnyen bkur 'bul nod sogs kyang nus pa rtsal sprugs kyis gang drag bsgrubs /
bkra shis 'khyil nas @# / /
rgyal sras chen po khri pa blo bzang snyan grags /
grub pa'i dbang phyug khri pa bsod nams grags pa /
mkhas pa'i gtsug rgyan khri pa bsod nams dbang rgyal rnams kyi sku drung du yang mdo sngags kyi chos mang du gsan /
khyad par du khri rin po che bsod nams dbang rgyal ba'i drung du yang yang gtugs te lam rin chen mo'i bshad lung /
lam sgron dang lam gtso /
be'u bum sngon po /
blo sbyong don bdun ma /
tshig rkang bzhi pa rnams kyi khrid /
bka' gdams gzhung drug gi lung /
bde lam gyi zhal shes dang zhi khro sbrags sgrub kyi khrid lan kha shas sogs snyan brgyud man ngag gi gnad shin tu mang po mnog chos su gsan /
khri rin po che 'di nyid thugs rgyud zhi zhing dul bas gzhan la skyon brjod smad ra sogs gtan mi mdzad kyang| de skabs se 'bras dge gsum na 'gran zla med pa'i mkhas pa'i yang rtse yin pas /
thugs khengs pa zhig sus kyang yong dka' na'ang /
dam pa 'di la thugs gting nas mgu ste /
mdzo dge'i dge tshul tshang de grwa sar ma sbyangs pa zhig la /
gzhung chen mo'i go ba gting tshugs pa de 'dra ya mtshan zhes yang yang bsngags brjod mdzad pa bdag gis dngos su thos /
chos gsan pa de thams cad kyang nyan lo /
thob lo /
shes lo zhes bya ba'i rnam grangs bsags pa tsam ma yin par khrid rnams rim pa bzhin bskyangs te rgyud 'khul nges pa dang /
dbang rjes gnang rnams 'bras bu lam byed kyi bag chags thebs nges su mdzad /
lung rnams kyang legs par rab tu nyon la yid la zungs shig /
ces dang /
sems thams cad kyis nyan par gsungs pa bzhin| tshig gcig kyang mchad par rna ba legs bar gtod cing /
gzhung gi le'u dang mdo rgyas kyi mtshams phyed la /
don gyi spyi'i khogs phub pa sogs chos rgyun gyi ting nge 'dzin myur du 'grub pa'i rgyur 'gro nges su byas te gsan pa kho na yin bar snang /
lo snga phyi ci rigs su snga ma'i slob dpon sbyin chung ba dang /
be ri dbon slob rin po che rnam pa gnyis ka zhing gshegs par sku gdung gi bya byed dang /
dgongs rdzogs kyi rnam dkar sgrub rgyu thams cad kyi skabs su yang gzhan gyi ngo bsrung tsam ma yin par /
bka' gdams gong ma rnams 'du byas kyi dge rtsa zhig la bla ma'i 'das mchod las lhag pa med par gsungs pa'i don thugs la bcings te /
rgyu bsam sbyor mtha' dag gi sgo nas bla ma'i dgongs ba yongs su rdzogs pa'i thabs la 'bad ba lhur bzhes /
kun mkhyen 'jam dbyangs bzhad pa'i gsung nas 'byung ba ltar gyi rje bla ma'i rnam thar shin tu rgyas pa'i zhal thang mdzes tshon spel ba tsam ma yin pa lo rgyus zhing bkod du thon nges kha byang dang bcas pa nyi shu rtsa gnyis gsar du bzhengs te /
bzang gos sna tshogs kyi gong gsham sogs rgyu yon 'gro gang che'i sgo nas 'khor gsum yongs su dag par bsgrub /
zhal thang de rnams kyang rjes sor zhig skyabs mgon rdo rje 'chang la phul 'dug /
mdor na nor rdzas phyag tu gang byung thams cad gtso cher bla ma la phul zhing /
lhag mas sku gsung thugs rten bzhengs pa dang /
dkon mchog gi mchod pa bsam las 'das pa gnang /
sku gsung thugs rten bzhengs tshul yang gzhan gyi mig sngar gang mdzes dang /
ngoms che ba'i rigs mi gnang bar rgyu gang bzang rnams de'i khengs su 'gro thabs kho na gtsor 'don gnang ste /
zhal thang rnams la yang @# / /
gong gsham tsam ma yin par /
rgyab mdun gnyis kar khyad med du gos chen bzang po rim pa du ma dang /
many+dzi tshos 'don sogs kyi zhal khebs brtsegs ma mang po na bza'i tshul du 'bul bar mdzad /
rten bzhengs pa de dag kyang nor gyi 'du shes lta bus gcig bsogs gnyis bsogs mi gnang bar re zhig bar du mchod pa rgya chen po re phul nas /
de rjes chos 'brel gang thob kyi bla ma rnams la rim bzhin 'bul bar mdzad de /
da lta'i lha rten bsgrig mkhan gyi bla ma rnam pa'i phyag len dang shin tu mi mthun no / /
dgung lo so bzhi pa'i steng du lo hril por bcad rgya gnang ste /
thugs dam zab mo'i nyams bzhes kyi rgyun bskyangs pas nyams rtogs kyi klong rdol ba byung /
skabs 'di nas bzung sku tshe hril por lo re bzhin bstan pa bstan 'dzin spyi dang /
khyad par skyabs mgon rdo rje 'chang sogs kyi zhabs brtan du dmigs te lo re bzhin ma mtha' mar rgya ma bzhi brgya lhag re tsam gyis mchod me sogs mchod pa'i sprin phung bsam gyis mi khyab pa 'bul bar mdzad| sku mtshams grol rjes rkang tsha'i sgrar nas don gnyer can 'ga' zhig la rje'i gsung 'bum po ti bcu skor gyi lung dang /
zam tsha chos 'khor phyogs kyi du mas gdan drangs te gsol ba btab ba bzhin rje'i gsung 'bum yongs rdzogs kyi lung gnang /
'dul 'dzin chen po ye shes rgya mtsho'i drung du brgyad stong ba'i lung gsan cing /
khong gi thugs bzhed bzhin phar la yang ting nge 'dzin rgyal bo'i lung sogs chos bka' ci rigs phul /
nga lung ri khrod du yang khung khrid sogs kyi bka' drin zhu mkhan mang du byung ba so so'i ra ba bskang /
sngar mdzod dge'i phyogs su sku par sogs gtan med pa la /
co ne nas 'jam dbyangs kyi sku par gcig phyag tu 'byor ba bsnams te zhabs thang la ka chur phebs nas /
de la ma phyi byas te sku par mang du blugs /
dgung lo sa lnga nas lo kha shas kyi ring nyid kyis gtso mdzad de rje btsun 'jam dbyangs kyi sku 'bum phrag bcu lhag pa bzhengs /
de thams cad kyang grangs gang 'gro tsam ma yin par /
rgyu'i 'jam pa byin gyis brlabs pa sogs nas bzung rgyud sde'i dgongs pa dang mthun zhing sla chos su ma song bar dri gtsang khang yid du 'ong ba so sor legs par bsgrigs nas dri bzang gi bsgos pa'i phye mas bar gtams te /
re re tsam yang dbu zhabs ma log ba'i lag len shin tu dngos gtsang bar byas /
de'i snying po'i tshul du mchod rten sku tshad ma lnga bzhengs shing snga phyi kun la paN chen thams cad mkhyen pa'i phyag bzhes ltar gyi srog shing gter 'khor gzungs gzhug sogs gang rgyas dang /
gzungs kyi na bza' yang gos chen 'ba' zhig las byas ba sogs rgyu 'gros che bar gnang| bshes gnyen dam pa kha gron nang ba dang /
brag sgom pa rnams gnyis kyis rgyal ba mi pham mgon po'i snang brnyan che ba re bzhengs rgyu'i thugs 'dun gtad kyang bzo bo mkhas pa zhig yul phyogs nas ma rnyed par /
de'i don la dam pa 'di nyid re bkong phyogs su zhabs thang la phebs /
lha bzo dge slong bstan ba rgya mtsho zer bas bzhengs pa rnams byon legs par gzigs nas /
de nyid bos te lhan tu phyir phebs /
lha bzo'i grogs ldan gang dgos kyi rigs thams cad nyid nas bran bzhin @# / /
du bsgrubs /
nang gi sku brnyan che chung du ma dang /
phyi'i gtsug lag khang rten brten pa mtha' dag gi las khur nyid gcig pus gzhung bzung ste mthar phyin pa bsgrubs pas /
bla ma yang thugs dgyes pa'i rtser son par gyur /
dgung lo so bdun pas mo phag gi lo'i ston ka de nyid du tshul khrims kyi phung po yongs su rdzogs pa'i gnas brtan 'dul pa 'dzin pa chen po brtan mkhas kyi yon tan gnyis dang ldan pa'i bshes gnyen dam pa kha gron nang ba blo bzang bstan 'dzin dpal bzang po'i zhal snga nas kyis mkhan slob sbrags ma mdzad cing /
kha skong gi dge 'dun grangs tshang ba'i dbus su bstan pa'i gzhi ma lhag pa'i tshul khrims kyi gtso bo bslab gzhi yongs su rdzogs pa'i dge slong gi sdom pa bzhes ti /
ngur smrig gi rgyal mtshan 'chang ba'i rje bo dam par gyur /
de ma thag lung sde bzhi mtha' dag gi dgongs don la gzhan dring mi 'jog pa'i rnam dpyod kyi rtsal dang ldan pa 'dul 'dzin chen po ye shes rgya mtsho'i drung nas 'dul ba'i bslab bya lag len dang bcas pa zhib tu gsan te /
dgag sgrub gnang gsum gyi bcas mtshams phra rags thams cad thugs su chud par mdzad do / /
tshul 'di lta bu ni sngon thub pa'i bstan pa yang ldan gyi dus bzang por byon pa'i skyes mchog rnams kyi phyag bzhes bla na med pa yin te| dam pa de dag gi rnam thar du dge tshul gyi sdom pa bzhes ma thag kA ri kA lnga bcu pa rtsa 'brel lam /
sum brgya ba rtsa l+'+g+rel lta bu de nges par gsan /
bsnyen pa rdzogs ma thag tu 'dul gzhung che ba re gsan cing /
de yang snga ma 'ga' zhig med tog phreng rgyud gtsor 'don gnang la /
kun mkhyen mtsho sna pa yab sras rje bdag nyid chen po yab sras sogs kyis mdo rtsa ba rgya cher 'grel dang bcas pa gtso bor mdzad pas /
de 'dra re nges par gnang ba'i srol yod kyang /
da lta bstan pa'i tha ma shin tu snyigs mar son pa'i dbang gis sdom ba len pa'i gzugs brnyan tsam yod kyang /
blangs pa'i de ma thag nas bsrung dgos pa dang /
bsrung tshul gyi bslab bya nyan dgos pa'i gtam tsam yang mi grags pa ni /
rje ngag dbang byams pa'i zhal nas /
so thar byang sems dang rig 'dzin / /
sngon gsum lon tshad du blangs nas / /
dran tshad lag len du 'debs ba'i / /
smyon ba rang phung la gzigs dang / /
zhes gsungs pa ltar phung khrol gyi gzhi che shos yin pas /
bdag legs su 'dod pa rnams kyis dam ba'i rnam par thar ba 'di lta bu la kha mig yar lta ba gal che'o / /
kha dron nang pa'i gsung gis bskul ba ltar de ka'i ri khrod pa rnams la byang chub bde lam gyi khrid myong ba la bskor bas rgyud 'khul zhing /
lung rigs kyis brdar sha chod pa mjug tu sems bskyed mchod pa dang bcas bla ma'i phyag bzhes ma nyams ba dang /
be'u bum sngon mo'i lung sogs chos kyi bdud rtsi'i sgo 'bar phyes /
ri khrod ji srid nam gnas kyi bar sbyor ba'i chos drug 'chag med kyi srol bzang po btsugs /
byi ba'i lo paN chen thams cad mkhyen pa rgya nag phyogs su chibs bsgyur gnang bar gzhan thams cad sprod dga' che bar byed kyang /
dam pa 'di nyid thugs shin tu ma bde bar nyin mtshan khor mo yug tu zhabs brtan @# / /
bsgrubs shing /
gzhan ri khrod ba mang bo la yang rgyu yon sogs sbyar nas rim gro phon che ba bsgrub tu bcug /
sgrol dkar yid bzhin 'khor lo'i sku yang 'bum phrag du ma bzhengs shing /
snga phyir sku par 'debs pa sogs kyi skabs su las byed mtha' dag nas so so'i gzungs sngags bzla ba dang /
bstan 'gro mtha' dag gi don du 'gyur ba'i smon tshig nyid kyis gsar bsgrigs gnang ste /
'don bzhin du las byed pa sogs cha mtha' dag nas don chen por 'gyur nges 'ba' zhig mdzad /
skabs der skyabs mgon rdo rje 'chang nas mdzo dge smad 'dir sbyin bdag gi ngos nas mthun rkyen 'dzom par 'dug kyang /
mdo sngags gang gi yang 'chad nyan phyag len sogs sems la 'dzin rgyu zhig med pa mi legs par dgongs te /
yul phyogs kyi skye bo rnams bsod nams rdzogs pa'i ched dang /
rang rang gi yon sbyong /
thub bstan rin po che'i zhabs 'degs su yang cung zad 'gyur bar gzigs nas rgyud grwa gsar 'dzug gnang pa'i tshe lus longs spyod mtha' dag ltos pa med par bla ma'i zhabs tog tu bkol /
khyad par du bla ma brgyud pa rags rim dang /
yi dam chos srung du ma'i zhal thang da lta'i dus la ltos bas ri mo 'gran zla med pa lta bu /
mdzod gos khyad 'phags '+pa' zhig gi gong gsham can shin tu che legs grangs mtshungs mang po yang gsar du bsgrubs te tshogs khang du 'grem rgyur phul /
de skabs g.yo dge sman pa la kun mkhyen 'jam dbyangs bzhad pa 'di rang gis dag snang sbyangs pa tsam ma yin par rje btsun 'jam dbyangs dngos yin /
skabs 'dir bla ma'i thugs rje la brten nas phyogs 'dir smad rgyud kyi 'chad nyan sogs bstan pa'i srol gtsang ma zhig tshugs 'dug mong kyang /
'di na bdud rigs kyi mi 'ga' zhig yod pas mtha' ci 'dra 'ong mi shes /
'on kyang khyed rang tshos 'jus 'chang sa bla ma 'di la byas na las dkar po'i mtha' bzang bas gtan 'dun ma 'chug pa zhig yong gsungs /
khong gis kyang bsam sbyor mtha' dag gi sgo nas bla ma'i zhabs tog bsgrubs shing /
snga sor paN chen thams cad mkhyen pa rgya nag tu phebs skabs sku phebs kyi sgo nas sku don mang po'i zhabs 'degs zhus pa'i gtang rag tu bcad ldan dmar po rgyu rnying 'gang che ba zhig lha chas kyi don du stsal ba yang bla ma la phul te thang kha'i gong gsham gyi rgyur 'gro ba byas /
rjes sor zhig nyid kyi mdun du sku phebs zhus ba'i tshe /
chos skyong chen po nyid nas /
nga pe har rgyal po la sangs rgyas snang ba mtha' yas kyis gyon par gnang ba'i gos de khyed gnyis kyis gzhan du bkol ba ci yin /
phyir khyer yong dgos gsungs pa na /
nyid nas med tshul zhus par thugs shin tu khros te /
zhal gyi rnam pa yang rgyun gyi lha khog gi nyams cung zad med par srin po khros pa lta bu dog dmar nag /
spyan rtsa dmar zhing shin tu zlum la khro gnyer dpral bar bsdus pa /
drag sku bzhengs pa rnams las kyang brgya 'gyur gyis lhag pa'i 'jigs rngams can blta bar mi bzod ba zhig tu gyur te /
drag po'i nga ro dang bcas cis kyang khyer yong dgos gsungs pa na /
gos ni ji ltar byas kyang 'bul ba'i thabs med /
@# / /
khyed snang srid kun gyi bdag po yin pas nged rang gi snying khrag phul ba yin zhes thugs thag pa nas zhus pas /
de ma thag chos skyong thugs zhum pa lta bus yud tsam dgongs pa la bzhugs /
skad cig nyid la sngar gyi rnam pa thams cad gnas gyur te /
shin tu zhi zhing dul ba'i tshul gyis /
'o na nged lha khog dang bcas pa byang chub snying po'i bar du dam pa nyid nas thugs la 'dzin dgos zhes gus pa lhur blangs /
der ma zad rjes sor zhig sku rten la khog zhugs kyi tshe lus sems shin tu ngal ba zhig yod bas /
slar mi 'bab pa'i thabs shig gnang dgos zhes yang yang nan gyis zhus ngor /
chos skyong la yang de lugs kyi bka' bsgos pa phyin chad ma babs pa sogs snang srid dregs pa'i sde dpon chen po nyid kyang dam pa 'di'i bka' las mi 'da' ba'i mtshan ma snga phyir mang du yod do / /
de skabs gsungs pa bzhin lo grangs nyi shu tsam gyi rjes su skyabs mgon rdo rje 'chang dam pa 'di nyid dang bcas pas yul phyogs kyi skye 'gro thams cad la phan thabs kho nar dgongs pa'i mdzad pa skyon med pa yang a ma 'drer mthong gi skye bo smon lam log par thebs pa 'ga' zhig gi yid la zug rdur gyur te /
dge 'dun gyi dbyen bslabs nas rgyud grwa ji bzhin gnas ma thub pa na /
dme po dpon bo dkon mchog rab brtan gyis 'dun pa rtse gcig gis sbyin bdag byas te /
sngar gyi rgyud grwa'i phyag bzhes ma nyams pa'i dgon ba zur du gsar 'debs byas pa'i tshe /
thang ga rnams kyang der gdan drangs te da lta rten gtsor bzhugs pa 'di yin no / /
lcags glang dang chu stag gi lo gnyis kar bde lam gyi khrid sems bskyed mchod pa dang bcas shin tu rgyas pa re gnang /
stag tshang lha mo nas kirti sprul ba'i sku'i yongs 'dzin du phebs dgos tshul zhus pa na /
rang ngos nas de 'dra la thugs bzhed med kyang /
rong pa ljags nag ba rje bla ma'i dngos slob tu gyur pa dang| de phyin gyi skye rgyud thams cad kyang gzhan phan 'phrin las che bar snang bas /
sku tshe 'dir yang rje'i bstan pa'i zhabs 'degs su 'gyur ba zhig e yod dgongs te de phyogs su phebs / /
chos lung 'ga' zhig gnang zhing bstan ba'i dmigs rkyen la phan pa'i thos bsam mdzad tshul sogs kyi bslab bya mdzad pa rnams sprul pa'i sku nyid nas dam pa'i rang rtags kyis dang du bzhes pa byung /
gnas de nyid du rdo rje 'jigs byed bsnyen ba gnang skabs shig mi lam du dkyil 'khor mtshan nyid yongs su rdzogs pa'i gtso bo'i go sar skyabs mgon rdo rje 'chang dang /
'khor rnams kyi go sar ral gri re yod pa zhig rmis pa ni /
bla ma dang dkyil 'khor gyi gtso bo tha mi dad pa'i mos gus mthar phyin pa'i rtags su mngon la /
dpyad gzhi 'gang che ba gzhan yang yod dam snyam /
yang shing ljon ba shin tu mtho zhing yal 'dab rgyas pa zhig gi rtse mor phebs nas gzigs pan 'dzam gling thams cad mthong ba zhig byung ste /
'di thams cad du rje bla ma'i bstan pa rgyas pa zhig byung na snyam pa'i 'dun pa drag po dang /
de'i don du rje btsun ma sgrol ma la gsol ba 'debs dgos pa 'dug snyam ba shar te /
bslu med bla ma yi dam dkon mchog gi /
'phrin las lha mo'i gzugs su shar ba yi / /
brtse ldan rje btsun bcom ldan 'das ma la / /
shugs drag dang ba'i yid kyis gsol ba 'debs / /
skye @# / /
rgu'i phan bde ma lus 'byung ba'i gnas / /
dus gsum rgyal ba'i lung rtogs bstan pa'i bcud / /
rje btsun 'jam dpal snying po'i mdo sngags kyi / /
bstan pa phyogs bcur 'phel bar byin gyis rlobs / /
zhes pa'i tshigs bcad 'di gnyis thol byung du brtsams nas gsol ba 'debs pa zhig rmis /
tha na rmi lam tshun chad du yang bstan pa kho na thugs la bcings te /
de'i don ma gtogs dgongs rgyu med pa 'di lta bu ni nges pa don gyi bstan pa 'dzin pa'i skyes bu'i khyad chos bla na med pa yin te /
da lta bstan 'dzin chen por sgrogs shing rlom pa'i khrod na /
phyogs lhung tsam gyi sde dgon re bskyangs te /
chags sdang gi 'khor lo bskor ba la bstan pa bzung bar ming btags pa ma gtogs /
bstan pa spyi la dmigs nas 'di rgyas pa zhig byung na snyam pa'i 'dun pa thugs rgyud la lan re tsam yang skye ma myong bar sku tshe hril gyis 'das ba shin tu mang bar snang ngo / /
yang lan cig lha mo'i gnas khang gi nang du phebs nas bdun mtshams shig mdzad pa'i tshe /
bud med mang pos rin po che'i snod mi 'dra ba sna tshogs zas du mas bkang ste 'dren pa'i nyams snang dang /
rmi lam du gnas khang gi sgo na dpag bsam gyi ljon pa yangs shing rgya che ba zhig yod ba'i rtsa bar phebs pa na /
bud med 'ga' zhig gis 'di'i rtse mor song zhes zer ba bzhin du byon par skyabs mgon rdo rje 'chang sogs lam rim brgyud pa'i bla ma mang po bzhugs 'dug par phyag dbang zhus te phyir phebs pa na /
bud med shing lo gyon pa zhig 'dug pa des sdong po 'di'i steng na rin po che gang yod thams cad khyod kyi bla ma mchod ba'i kho na yin pas gzhan lam gtod zer ba zhig rmis /
rjes sor yang gzhan 'ga' zhig la de rmi lam yin na yang don chen po can zhig yin 'dug bas /
ngas zas nor cung zad re rnyed tshad thams cad bla ma mchod ba'i phyogs la btang ba yin zhes gsungs snang bas /
mnal ltas de dag ni rang dga' ba tsam ma yin par dngos gnas la bla ma dang lhag pa'i lhas byin gyis brlabs shing lung bstan pa 'ba' zhig yin pa gor mchog go /
gnas der gzhan gyi yang chos mthun don gnyer can nyams khrid sogs zhu mkhan 'ga' zhig byung ba so so'i re ba bskangs /
phyir phebs te yos bu'i lo yang lam rim gyi bka' chos sngar bzhin gnang /
gzhan yang snga phyi ci rigs bar bka' gdams gzhung dug /
rigs tshogs dang byams chos /
dben sa bka' 'bum sogs gang la gang 'dul gyi chos sbyin rgya cher stsal /
shing 'brug lo skyabs mgon rdo rje 'chang dbus su phebs rgyu'i zhabs brtan du dmigs te zhi khro sbrags sgrub kyi sgo nas a ra pa tsa dang /
rtsa sngags snying po rnams rgyun ring bor bsgrubs nas zhi rgyas dbang gsum gyi sbyin sreg bsam gyis mi khyab pa gnang /
de rjes bka' sdod dam can chos kyi rgyal po'i bskang ba 'bum ther gnyis bsgrubs shing drug cu ma stong phrag lhag pa bsngos /
dam gtsang gi slob ma ri khrod pa mang po la yang cha rkyen gnang nas chos rgyal bskang ba bsgrub tu bcug /
de skabs gzhan gyi ri khrod pa zhig gi rmi lam la 'phags shing sku'i mkhar na gong ma'i rgyal khab tshun chad @# / /
mthong ba'i khang bzang mthol yangs pa phur 'jam dbyangs smra seng gi sku bzhugs pa gcig tu khong rnams chos rgyal gyi bskang bskul gtong bzhin par yod pa'i bskul ba'i nang gi gshin rje mo bzhi'i bskul gyi mtshams der dbu mdzad kyis skad gdangs drag po dang bcas /
mdo smad byang phyogs yul khams kyi / /
yangs pa'i grong khyer rgyal khab na / /
'jam dbyangs smra ba'i seng ge bzhugs / /
khyod kyi thugs dam dus la babs / /
zhes 'don pa rmis /
phyi nyin zhog ka snga bar grang zhig 'ongs te bla ma rin po che mdang glo bur du phebs te dbu mdzad kyi nang du bzhugs yod pas /
khyed rang der shog gsung gi zhes bshad pas kho gting nas ya mtshan par gyur la /
ya mtshan che bar yang snang ngo / /
gzhan yang skyabs mgon rin po che'i zhabs brtan du sher snying /
sgrol ma /
rnam sras bskang ba rnams 'bum phrag re /
sgrol ma maN+Dal bzhi pa khri lhag /
yig brgya 'bum ther du ma bcas bsgrubs /
gang bsgrubs thams cad kyang khral chos lta bu grangs 'gro thabs dang /
'ol tshod kyis 'di tsam song yod ces grangs mtho 'dzin byas pa ma yin par /
sgrub pa po rnams la bsnyen bkur phul du phyin pa rkyen theg nges ba dang /
nor rdzas gang bzang gis yon gzab rgyas zhus /
zhal 'don dal brel snyoms la tshig re re yang chad lhag tu mi 'gro bas dngos dag pa byed du bcug /
thams cad kyi skabs su mchod pa bsam gyis mi khyab pa phal ba'i blor mi shong ba lta bu sogs cha thams cad nas gnad du 'gro nges pa byas /
skyabs mgon rin po che dbus nas phyir phebs ring gi le gcig gnyis shig tu gnyan chen sogs yul lha rnams la bsang shing rgya ba khal du ma dang /
ka ra bu ram sbrang rtsi thud sogs bsang rtsi mi khur mang pos bsang mchod shin tu rgyas ba lan mang sdu gnang /
mtshams shig tu de'i rigs rbad chod gnang bas /
'ga' zhig gis bsangs mchod rgyun ma bcad tsam gnang e dgos zhus par /
da de dag bla yul las 'das song gsungs nas ma gnang /
tshul 'di ni bka' gdams gong ma rnams kyis /
'jig rten pa'i lha la brten pa des /
ma mgu na gnod la /
mgu na yang gnod gsungs pa bzhin /
cung zad tsam la khros pas nyer 'tshe du ma byed pa dang /
kho mgu na grogs byas te bya byed lam du 'gro zhing nus mthu che che 'dra ba byung bas rim gyis blo kha de phyogs su bsgyur te| mthar skyabs 'gro tshun chad gtong bas phung tshabs shin tu chen po 'byung ba de lta bu la dgongs pa'am /
yang na chos skyong bran du 'khol bas las bzhi'i 'phrin las gang dgos de dag gis thogs pa med par bsgrubs te /
'jig rten pa rnams la cung zad kyang ltos mi dgos ba'i gdeng thob pa gang rung zhig tu sems so / /
yang zhabs brtan la dmigs te mthing shog bzang por gser gang 'drong gis sher phyin stong phrag brgyad pa yig gzugs shin tu che bas po ti bzhir long pa zhig bris te| pota re re la yang bzang gos kyi thum bzhi bzhi phul /
bris pa rnams kyang rta sga 'khor /
gyon pa cha tshang sogs yon gyis mgu bar byas /
mdor na 'brug lo nas bzung lo gsum gyi ring 'dir 'char can gyi bka' chos 'chag med rnams @# / /
dang| dmigs bsal re gnyis ma gtogs nyin mtshan khor mo yug tu bla ma'i zhabs brtan bsgrub rgyu kho na la gzhol bar mdzad /
rta'i lo'i dgun skyabs mgon thams cad mkhyen pa phyir gdan sar phebs pa'i tshe /
rgya bod sogs gsum gyi bla dpon ched gu /
dgon lag du mdang bcas pa'i bsu ba gzab 'phyor can stong phrag brgal bas rim bar bsus ba na /
dam pa 'di nyid sgrub sde'i dge slong gi tshogs dang bcas zhabs thang la bsu bar phebs te /
khyung rtse'i thang du chos gos rnam gsum gyon nas dmigs brtse ma'i gdangs dbyangs dang bcas g.yas bskor gyi tshul gyis bsus pa na rang dbang med par yid la dang ba 'dren zhing /
ri klung thams cad gang ba'i bsu ba'i khrom chen po smug chil le bde thams cad kyang zil gyis gnon pa lta bu byung /
skyabs mgon mchog nas gtsang dbus gnyis kar chos rgyun nyag phra ba mang po sor chud par mdzad tshul dang /
gtong sgo gnang tshul sogs sku don gyi bka' mchid zhib tu gnang /
dbus phebs kyi sku don rnams la khyed kyis sku rim bsgrub pa de gnad du 'gro ba byung /
dngung byams chen bzhengs rgyu la 'tshub cha che bar snang bas sku rim sngar rgyun bzhin mo lhod pa byed dgos gsung /
spyir skyabs mgon nyid nas gnang skyes dang /
legs so dbugs dbyung tshun chad re ltos yod pa'i rigs rnams la so so'i khams dang mthun par gang la gang 'os kyi bdag rkyen bka' drin skyong bzhig yod kyang /
dam pa 'dis rang gi rgyu nor thams cad phangs med du btang ste /
lo zla mang po'i bar du sbrel nas zhabs brtan kho na bsgrub pa la yang gnang sbyin lta zhog /
sku rim gnad du song 'dug gsung ba tsam ma gtogs /
tshig gi gtang rag cig kyang ma mdzad pa ni pha rol po'i kun slong la chos brgyad kyi snang shas cung zad kyang ma 'dres pa mngon sum du gzigs pas bla slob gnyis ka'i che ba rmad du byung bar snang ste /
dper na sngon mnyam med jo bo chen pos lha btsun bo d+hi rA dzA la zhes dang bkur ste chen po gnang nas /
byang chub 'od la de 'dra cung zad tsam yang ma gnang ba'i tshe /
kho'i sems la byang chub 'od las khyed rigs dang bsod nams kyis khyad du 'phags tshul zhig gsung du re nas jo bo la nyid kyis bdag la bkur sti chen po mdzad kyang /
byang chub 'od la mi mdzad pa ci yin zhus par /
byang chub 'od nga'i slob ma yin gsungs| kho kha skyengs te 'o na bdag slob ma lags sam zhus par /
slob ma lags lags gsungs pa'i dpe bzhin /
da lta phal cher bla mas tshur la ngo dkar nag 'tsho dgos pa 'di slob ma'i rgyud rul ba'i rtags yin no / /
de nas yang phyir phebs te chos rgyal dang rnam sras kyi bskang ba 'bum phrag re /
sgrol ma maN+Dal bzhi pa khri tshar bcas bsgrubs /
nyin gcig maN+Dal bzhi pa zhig sgrub rtsis kyis sgrub grogs 'ga' dang bcas skyabs 'gro nas brtsams te gsung bzhin pa'i skabs| dge slong byams pa'i nyams snang la tsong kha brgyad cu'i zhal thang zhig gi k+She tra pa las gnod byed bsgral ba'i rnam pa lta bu de'i zur nas ma he 'jigs su rung ba zhig thon ba lta bu'i nyams shar te lus kyi ba spu gzeng zhing 'jigs chum me ba @# / /
zhig byung /
mtshams der khong rin po che nas snga ma'i 'don pa 'phro bzhag ste /
glo bur du brkyangs bskums ma zhig gi dbu bskul nas gsung song ba la /
rjes sor de'i rgyu mtshan zhus par /
de 'don dgos pa zhig 'dug gsungs ba ma gtogs gsal kha ma mdzad kyang /
skabs der dam can chos kyi rgyal po'i gzigs snang zhig byung bar the tshom med do / /
lug lo skyabs mgon mchog nas bkra shis 'khyil du tshogs mang la bskyed rim dngos grub rgya mtsho dang /
rdzogs rim rim lnga gsal sgron gyi bshad lung rgyas bar stsal skabs phebs nas gsan cing /
de'i zhar la skyes rabs kyi bshad lung sger du zhus /
rong phyogs kyi dgon lag rnams nas skyabs mgon thams cad mkhyen pa gdan drangs te mdzo dge smad du phebs skabs bsnyen bkur gang dgos zhus shing /
de'i rgyud grwa dang lhan du dpal gsang ba 'dus pa'i dbang gsan /
rgyun par zhabs brtan bsgrub rgyu rtsal 'don gnang /
de'i phyi lo bla brang du phebs te skyabs mgon mchog gi zhabs drung nas ngo mtshar ba'i rnam thar bco brgyad dang ldan pa'i grub chen mi tra dzo ki la 'phags mchog rgyal ba rgya mtshos dngos su stsal ba mi tra brgya rtsar grags ba' dbang rnams yongs su rdzogs par gsan /
nyin bzhin phyi dro'i chal rong po rgyud ba'i bla ma mkhan chen drung yig blo bzang rgya mtsho sogs du ma la sgra bsgyur mar pa lots+tsha'i rnam thar sogs chos lung mang du gnang /
de skabs skyabs mgon mchog nas byams chen mthong ba don ldan gyi gzungs gzhug sgrub rgyu'i khur len byed dgos pa'i bka' phebs /
gzungs gzhug bri sgrub dang dril tshul gyi phyag len sogs paN chen thams cad mkhyen pa'i phyag bzhes gzhir bzung /
kun gzigs lnga pa chen po'i gsung 'ga' zhig gis zur brgyan te lag tu len tshul gyi bkod khyab dang /
khyad bar du dam pa 'di nyid bcom ldan 'das ma 'phags ma rig byed ma'i byin rlabs kyi bka' bab tu gzigs nas /
de'i smin byed kyi rim pa chos skor gyi lung dang lag len /
don kun 'grub pa'i 'khor lo sgrub tshul sogs kyi zhal shes man ngag du ma dang bcas gdams ngag cha tshang bar gnang /
phyir phebs te gzungs gzhug gi shog bu dang gser shog /
mtshal snag /
gzungs kyi na bza'i rgyu'i gos rnams sgrub pa'i phyir rang nyid co ne'i phyogs su phebs te /
rin thang sogs la ma gtsigs par spus ga' gtsang phon che bar bsgrubs /
gzungs gzhug rgyas bsdus so so nas 'byung ba dang /
gzhan yang rgyud 'bum sogs su bzhugs pa'i gzungs sngags shin tu mang bo rnams phal cher gser bzang po 'ba' zhig gis bris shing /
gzhan yang rin po che sna tshogs btul ba'i phye ma dang mtshal sogs kyis gzungs re re yang brgya stong mang po bris /
khyad par du byams 'jam dbyangs sgrol ma dkar sngon dmar gsum gyi sngags rnams re re bzhin bris ma dang par ma bye ba phrag mang po bzhengs /
rin po che'i rigs dang sman sna tshogs kha che'i dri bzang sogs kyis bsgos pa'i shog bu la bla ma yi dam sna tshogs kyi sku brnyan gser /
@# / /
tshon gyis bris pa dang /
bar ma bsdoms pas 'bum phrag lngar nye ba dang /
gzhi de lta bu la rin po che'i phye ma dang sbyar ba'i rgya snag bzang bos gzungs dang mdo phran yang stong phrag mang bo par /
gnas so sor 'bul rgyu'i gzungs rnams kyi mjug tu smon tshig tha dad pa nyid nas gsar bsgrigs gnang ste gser mtshal sogs kyis bris pa dang phar ma khri phrag mang bo so sor sbyar /
paN chen dang rgyal dbang so so'i bzhed pa ltar gyi gnod sbyin 'khor lo rgyas bsdus tshan pa mang po dang /
tshogs bdag 'khor lo tshar mang po tshon gyis legs par bris te /
thugs ka'i sngags 'phreng dang mtha'i mu khyud kyi sngags rnams gser 'ba' zhig gis bris /
gzungs gzhug thams cad la re re bzhin du gos chen ser po sha stag gi na bza' phul te /
dar skud ser pos legs par dkris /
de nas dam tshig gtsang ma'i dpon slob bcu bdun tsam gyis zla ba gnyis dang zhag gsum gyi bar du thun bzhir bcad de gzungs gzhug de dag legs par bsgrubs| mjug tu mar rgya ma stong dang lnga brgya tsam dang /
de'i tshod kyis rdzas chen gzhan rnams kyang 'dzom gang ches sbyin sreg nyin bcu'i bar du phul /
gzhan yang de'i yan lag tu zla ba gnyis dang zhag bcu'i ring sgrol ma dkar sngon gnyis /
'phags ma rig byed ma /
phyag rdor gos sngon can /
'jam dkar /
mgon chos sogs kyi bsnyen pa yang kha skong gi sbyin sreg dang bcas tshad dang ldan pa gnang /
lo 'di nas bzung sku tshe hril por lo re bzhin skyabs mgon thams cad mkhyen pa'i sku don du dmigs nas sgrol ma dkar sngon dmar gsum gyi sbyin sreg la so sor mar rgya ma brgya re /
yam shing rgyang khal re /
'bru rnams 'jag re /
khyad par du sgrol ma dmar mo la khron sum cu re'i rin gyi slan dang rin po che gos dar sogs chag med du 'bul ba gnang /
lo ltar gyi zla ba dang po'i tshes gcig nas bzhi pa'i bco lnga'i bar la mar rgyam lnga brgya re'i mchod me yang nges can du 'bul ba rnams 'char can yin kyang /
gzhan gyis mthong na mi legs gsungs nas shin tu sbas pa kho na mdzad /
slar yang zla ba gcig gi ring gnod sbyin 'khor lo dang gter bum rnams bsgrubs te rnams ras g.yang 'bod mang po dang bcas rten rnams la byin phabs /
'di skabs kyi sgrub grogs rnams dang /
phyi'i las byed mtha' dag gi cha rkyen dang yon /
sbyin sreg gi dgos chas dang /
lo 'khor du mar rgya ma stong phrag du mas mchod me phul ba sogs kyi rgyu 'gros gzhan rnams lta zhog /
gzungs gzhug gi na bza'i gos dang /
gser tshon shog bu rnams kyi rin kho na la yang dong rtse khron che ba stong phrag gnyis brgal ba song 'dug la /
mdor na de'i gong du zhabs brtan bsgrub rgyu'i khongs der phyag rdzas gang yod btang ba lta bu yin kyang /
'di res kyang gzungs gzhug skor gyi las don shin tu rlabs che ba bsgrub rgyu rnams cung zad tsam yang phyag ma thogs par thugs bzhed bzhin lhun gyis grub pa ni /
'dul ba lung las /
rgyal po rnams ni tshig gis 'grub / /
lha rnams bsam pas 'grub pa ste / /
tshul khrims ldan pa smon pas 'grub / /
ces gsungs @# / /
pa ltar /
tshul khrims rnam par dag ba dang /
thugs bskyed rmad du byung ba kho na'i nus mthur sems so / /
khyad bar du 'phags ma rig byed ma ni sku tshe du mar 'brel ba'i lhag pa'i lha yin pas /
skyabs mgon mchog gi bka' babs pa ltar de'i bsnyen sgrub gnang ba na /
byin rlabs kyi 'jug pa mngon mtshan che ba mi ring bar byung /
de'i sgrub pa gnang tshul rgyus med pa'i slob ma zhig gi rmi lam du yang /
nyid nas dbu rgyan zhig bzhes yod pa'i steng du bcom ldan 'das ma'i sku lnga yod pa rmis ba dang /
yang phyis su slob ma zhig gi nyams snang la dam pa nyid lha mchog de'i rnam par bzhengs pa'i sku lus shel sgong ltar dwangs shing gsal ba /
de'i thugs ka'i sa bon gyi go sar skyabs mgon mchog gi yang srid rin po che bzhugs pa'i snang ba shar ba sogs snga phyir rtags ya mtshan che ba mang du snang ngo / /
de ltar lo gnyis ring gzungs gzhug bzhengs rgyu dang sgrub rgyu sogs tshags su tshud par byas te /
lcags khyi'i lo gzungs gzhug rgyab khal sum cu tsam yod pa de thams cad tshon gyis spras pa'i sgam mang por bzhugs su bcug nas bla brang du gdan drangs /
'bul ba'i tshe yang nyid kyis phyag bstar te gzungs re re tsam yang dbu zhabs ma log cing /
srub cung zad re tsam la yang dri bzang gi phye ma gos dar gyi nang du thum bur byas bas bkang ste /
bar stong cung zad tsam yang med pa sogs phyag len shin tu ngos dag ba gzhan 'gran med pa lta bu byung bas skyabs mgon mchog kyang thugs shin tu dgyes /
spyir sngon gyi dus bzang po rnams su bzhengs pa 'ga' zhig ma gtogs /
phyis kyi rten gsar bzhengs la byams chen rten dang brten pa 'di lta bu phyogs gang du yang med cing /
khyad par du nang gi gzungs gzhug la 'di 'dra ba'i gzungs sngags sogs 'dzom che zhing /
bri sgrub thams cad dngos dag ba dang /
gzhan gyi mig gis mi mthong ba'i sar yang rgyu gang bzang gi 'gros shin tu rgya chen po byas pa 'di 'dra ba gang du yang mi srid ba lta bu yin la /
de ltar 'byung ba'i rgyu mtshan ni /
bde legs thams cad kyi rtsa ba las 'bras la yid ches gting tshugs pa'i stobs kyis yin par snang bas /
skye bo bsod nams gsog par 'dod pa rnams kyis rang gi sgrub lugs kyang dam pa'i rnam thar 'di dag dang bsdur te /
ngom chos tsam ma yin par chos rnam dag tu 'gro ba zhig byed pa gal che'o / /
de yang sngon gyi dam pa gong ma rnams 'di phyi'i legs tshogs thams cad kyi rten 'brel bla ma la brten nas 'grig pa dgos pas /
gnas pa tshe'i rten 'brel bla ma la brten nas bsgrigs pas ra ha lta bu /
rnam 'byed shes rab kyi rten 'brel bla ma la bsgrigs pa shA ri'i bu lta bu /
bgo ba gos kyi rten 'brel bla ma la bsgrigs pa thag li lta bu /
bza' bzas kyi rten 'brel bla ma la bsgrigs pa rdeng ge blta bu /
spyad pa nong gyi rten 'brel bla ma la bsgrigs pa ma taM gi lta bu /
rgyan 'dod lon gyi rten 'brel bla ma la bsgrigs pa in+d+ra bo d+hi lta bu /
'dul ba 'khor gyi rten 'brel bla ma la bsgrigs pa sur+ya d+harma lta bu /
snyan pa grags ba'i rten 'brel bla ma la bsgrigs ba tsan+d+ra go mi lta bu /
nad zhi ba'i rten 'brel bla ma la bsgrigs pa khri rding gar+wa lta bu dgos par gsungs pa bzhin /
@# / /
bdag nyid chen po 'di la yang zas gos yo byad /
nor 'bru rkang 'gro rin po che la sogs pa'i longs spyod ji snyed cig byung na yang 'khor ba'i bde 'byor thams cad chu shing bzhin du snying po cung zad tsam yang med par gzigs pas /
rang don du de la zhen chags cung zad tsam yang mi mdzad cing /
rang gzhan gnyis ka'i bsod nams kyi tshogs rdzogs pa'i phyir /
pha rol po rnams kyis dad pas sbyin pa cung zad tsam yang chud zos su mi gtong bar bla ma'i sku don gyi phyogs gang yang rung ba zhig tu 'gro nges pa dang /
sgo gsum gyi bya ba mtha' dag kyang rang don yid byed kyis ma bslad par bla ma'i zhabs 'debs su 'gyur nges pa kho na mdzad /
nor rdzas lta bu rang nyid kyis bla ma la phul zin pa na /
des chos dang srid kyi bya ba ci 'dra zhig tu bkol yang /
de nyid mkha' khyab kyi bstan pa dang 'gro ba ma lus pa'i don yin par the tshom med pa'i stobs kyis rjes su yi rang 'ba' zhig tu 'gyur la /
da lta 'ga' zhig rang gis phul ba'i rdzas de bla mas srid skyong gi phyogs lta bur btang na chud zos su song snyam du 'gyod pa byed pa ni mdzad pa de yang dgos dbang gis de ltar bstan pa don chen po chen yin pa ma shes par /
'jig rten rang dga' ba'i bya ba lta bur bzung ba'i skyon yin la /
gang zag gcig gi spyod par sangs rgyas kyi mdzad pa yin min gyi cha gnyis 'byung tshul med pas /
kha nas /
bla ma sangs rgyas bla ma chos / /
zhes ci tsam smras kyang /
don la de nyid rang dang skal ba mnyam pa'i 'jig rten pa dang /
mdzad pa mtha' dag 'jig rten pa'i spyod par bzung ba'i rang mtshang phyir bstan pa kho na yin te /
sgra bsgyur mar bas nor rdzas gang yod gser du bsgyur nas nA ro pa la phul ba na /
des nam mkha' la gtor yang slob ma'i tshogs rdzogs par bshad kyi /
chud zos su song bar ma gsungs so / /
'di'i lo sba phyi ci rigs par chos bzhin du spyod pa'i slob mdon gnyer can 'ga' zhig gis gsol ba btab pa ltar /
'jam mgon bla ma'i gsung gi snying po byang chub lam gyi rim pa chen mo'i bshad lung zhig kyang stsal la /
gzhan yang chos bka' thor bu ba 'ga' zhig gnang /
phag lo'i ston skyabs mgon thams cad mkhyen pa sku khams ma bde ba'i skabs zhabs brtan gtos che ba nyin mtshan med bar bsgrubs /
skabs shig tu zhabs 'bring ba 'ga' zhig la nga'i rmi lam mdun ma mkha' na rje btsun 'jam dbyangs kyi sku zhig 'dug pa rim gyis je mtho je mthor song ste /
mthar nam mkha'i dbyings su mi mngon par thim song ba zhig rmis /
bstan pa'i gegs chag dang snyigs ma'i skye bo bsod nams zad pa'i stobs kyis gsol ba thebs pa zhig mi yod pa 'dra gsungs /
bcu gcig pa'i tshes la rdo rje 'chang chen po dag ba'i zhing du dgongs pa gtad pa'i gnas tshul gsan ma thag bla ma dang dkyil 'khor gyi gtso bo dbyer med du byas te phyi nang gsang ba de kho na nyid kyi mchod pa bsam gyis mi khyab pa phul /
rjes 'jug thams cad la yang zhal ta gnang ste /
da rang re rnams mya ngan byas pa kho nas go mi chod /
bla ma thugs rje can des dus nyin mtshan kun tu thugs la bcings rgyu ni sangs rgyas kyi bstan pa kho na yin /
bstan pa spyi khyab kyi don la rang re lta bus smon lam re 'debs ba ma gtogs sa chod chen po mi yong yang /
rang rang @# / /
gi steng la babs ba'i bstan pa'i bya ba re yod pa de ma shor ba byed dgos /
de'i yang rtsa ba lta bu rang gis khas blangs pa'i tshul khrims rnam par dag pa bsrung rgyu 'di yin /
de byas na bla ma'i dgongs pa yang rdzogs /
rang gi don yang 'grub pas bsgrim dgos zhes sogs zhal ta rus pa can mang du gnang ste /
mngon mtshan chung las chod che ba'i dgongs rdzogs bla na med pa bsgrubs /
byi ba'i lo mgor bla brang zhabs sdod rnams gros mthun gyis bla ma'i sku don ma gtogs bsam rgyu med pa la khong las lhag pa mi rnyed pas /
skyabs mgon mchog gi yang srid myur phebs kyi rim gro gtso cher nyid nas 'gan khur bzhes dgos tshul zhus te bla brang du gdan drangs /
'on kyang mchod pa'i yo byad bsam gyis mi khyab ba sogs shas cher nyid kyi phyag rdzas steng nas bton te sgrol ma maN+Dal bzhi ba'i cho ga mang du bsgrubs /
lo der sku gdung gi mchod rten chen po bzhengs bzhin par yod pas /
de'i gzungs gzhug kyang sngar rgyun ltar nyid nas bkod khyab bka' drin skyong dgos /
da lan cha rkyen gang dgos bla brang gi phyag rdzas nang nas 'gro ba zhig byed dgos zhus par /
sku gdung mchod rten gyi zhabs 'degs zhu rgyu byung ba rang skal ba bzang bas cis kyang khur len byed /
cha rkyen 'phral du mi dgos pas slar rim gyis zhus chog pa byed gsungs kyang /
phyis su nang nas cung zad kyang ma bzhes par rang gi phyag rdzas kho na'i steng nas sngar bzhin gzungs gzhug thams cad bri sgrub sogs lo gcig bu'i khongs der chags su tshud nges mdzad nas klang gi lo mgor 'bul ba gnang /
ma cig lab sgron gyis gnang ba'i dgon gnas 'di'i skor gyi ma 'ongs lung bstan zhig tu /
klu bdud phyogs su mchod rten rtsigs / /
zhes pa'i lung bstan dus babs kyis dgon pa'i byang shar ngos su mchod rten zhig bzhengs dgos byung ba'i tshe /
kho bo cag tshogs 'du mang dang bcas nas mchod rten gyi phyi'i chag tshad nang gi gzungs gzhug thams cad kyang tshad dang ldan pa gnad du 'gro nges shig dgos 'dug pas /
nyid nas thugs khur bka' brin skyong dgos zhus par dgyes bzhin zhal gyis bzhes /
lngags bkod zhib mo mdzad de rgyun tu bcar sdod kyi do dam dge slong mkhas mchog gis bgyis shing /
gzungs gzhug rnams nyid kyis thugs khur bzhes te phul du phyin pa bsgrubs /
mchod rten las mgo tshugs ma thag lhong gi rnam pas 'tshub che tsam byung yang /
legs par grub pa nas bzung dgon pa'i chos srid kyi bya ba mtha' dag la phan pa shin tu che bas bka' drin bla na med par gyur /
skyabs mgon mchog sbrul rin po che'i zhabs brtan du mdo sde bskal bzang shog bu re la gser shog stong bam re 'gro nges byas pa gcig dang /
gser dngul spel mas bris pa tshar gcig /
sgrol dkar gyi bstod pa 'khor ba las sgrol ma tshar re la sngags tshar re btags pa stong phrag gcig rnams yig gzugs legs shing dag thon par byas te bris /
gzhan yang mchog sprul myur gsal gyi don du gser thang du ma dang /
mdo rgyud gsung rab mang du bzhengs yod 'dug kyang zhib cha ma nges /
de skabs rgyud gra dang 'bum khang ri khrod gnyis sku gsung thugs @# / /
rten mang bas yul gyi bcud lta bu dang /
cho ga phyag len rnam bar dag pas gson gshin kun gyi don la bsod nams kyi zhing sar 'gyur nges pa /
yul phyogs gzhan kun kyang yid smon 'cha' ba'i gnas su yod pa la /
yul mi'i bsod nams kyis ma 'chun pa dang /
phyi nang nas bdud rigs du ma dpung bsgril te rang gi phan bde'i rtsa ba rang gis bshig par ma zad dam pa 'di'i sku la bsngo ba'i bsam sbyor ngan pa mang du brtsams pa na /
smra tshang bka' bcus dam nyams 'di dag gi snying gdon phyis brlams nas ci byed mi 'dug pas gzhan zhig tu byol na zhes snying thag pa nas nan zhus byas par /
khyed sems mi bde mi dgos /
nga la yang skyabs mgon de nyid kyi byin rlabs cung zad zhugs yod pas /
'di tsho 'dra ba zhig gis thub mi yong gsungs /
rgyun bar sbas ba'i brtul zhugs kho na mdzad kyang /
de'i tshe kho shin tu sems ma bde ba la snying rje nas gdeng tshad kyi gsung phebs par snang /
da lta grub ba'i dbang por grags pa phal cher /
kha ngoms /
lto 'grang /
sos dal ba'i tshe mngon shes dang grub rtags yod yod 'dra yang /
gal la thug pa'i tshe gtad so med par u thug nas sdod par snang bas /
de lta bu'i rkyen ngan ru 'dzing gi tshe cung zad tsam yang bag tsha ba med par /
bla ma la blo khel ba'i gdeng thub pa ni grub pa'i rnam thar ngo mtshar ba zhig go / /
spyir bla ma de nyid sangs rgyas yin kyang /
de'i tshod kyi byin rlabs 'byung ba la slob mas de sangs rgyas dngos su mthong dgos shing /
byang sems su mthong na de'i tshod kyi byin rlabs dang /
so skye phal bar mthong na byin rlabs gtan mi 'jug pas /
byin rlabs che chung slong ma rang nyid la rag las pa yin te /
sngon 'bri gung 'jig rten mgon pos phag mo gru pa bla mar bsten te /
mos gus kho na bsgoms pas rtogs ba klong du gyur te rnal 'byor gyi dbang phyug chen bor song ba na /
phag gru'i slob ma tsa ri ba zer bas /
ded gnyis bla ma mi gcig bar snang /
kho'i bla ma sangs rgyas su 'dug /
nga'i bla ma dge bshes khams pa yin zhes bshad pa'i dper snang ngo / /
skyabs mgon nyid la yang /
bod yul gyi rdo rje gdan dpal gyi sa skya man chod nas /
shar rgya mtsho'i mtha' tshun chad du mkhas grub kyi slob mnam mkha'i skar tshogs lta bu yod kyang /
mos gus kyi rtser son pa ni skyes mchog 'di nyid yin pas /
thar brtser mjal skabs shig tu yang /
dad pa can gyi sgom khang na / /
bla ma sgo nyal byed kyin yod / /
ces mi 'bral ba'i zhal bzhes mdzad pa 'di 'dra gzhan su la yang gsung ba mi snang ngo / /
de nas snyigs ma'i dus kyi dgon sgrub sde sogs kyang re gnyis tsam ma gtogs phal cher bstan ba'i zhabs 'degs su 'gyur ba las zhabs 'dren du 'gro ba mang zhing /
skye bo skal dman rnams kyis sdig pa gsog pa'i rgyur 'gro ba sogs dgag bya mang du gzigs pas thugs skyo nas /
'di 'dra'i rigs kyi 'dzin bdag mi byed par dgongs pa na /
bu slob rnams kyis dgon gnas shig 'debs dgos pa'i zhu ba nan tan du @# / /
phul kyang ma gsan /
de nas nyid kyi rtsa ba'i bla ma kha gron nang ba dang /
reb tsha'i brag sgom pa /
'dul 'dzin ye shes rgya mtsho rnams kyis kyang dngos dang gsung 'phrin ci rigs kyi sgo nas bstan pa'i tha ma 'dir sems can re re tsam la yang phan pa'i phyir /
snying stobs skyed dgos pa'i dus yin bas ci nas kyang dgon pa zhig 'debs dgos tshul nan che ba'i gsung ma bzlog pa dang /
gtso cher da dung yang dmu rgod kyi sa'i mtha'i 'dir skyabs mgon mchog gi 'phrin las bdud rtsi'i chab rgyun 'dren pa'i 'bab stegs su dgongs te zhal gyis bzhes /
de nas ru stod ma'i ser skya thams cad mgrin gcig gis khong tsho'i sa der 'debs dgos par zhus pa bzhin du thugs thag bcad /
de'i stod smad kyis gnas kha shas la brtag pa gnang bar da lha'i dgon gnas 'dir babs pas /
zhal slob 'ga' zhig gis de ha cang dgra jag gi sar song bas mi 'thad tshul zhus pa na /
'on dpe mo zhig 'debs gsungs nas rig khyed ma'i chos skor gyi mtshams shig nas zhal phyes par /
gzhan sde'i mtshon 'gog go cha ma bgos shing / /
pha rol gzhom ba'i dpung tshogs grogs med par / /
khams gsum gnas pa'i che btsan stobs ldan gyi / /
g.yul las rnam rgyal rig byed lha khyod dpa' / /
zhes babs 'dug pa gzigs te /
'o 'di 'dra zhig babs yong snyam pa yod gsungs par /
thams cad yid ches skyes nas snga ma'i gsung steng du bzhag /
de nas dgung lo nga bzhi ba me pho 'brug gi lo ston pas sher phyin gyi mdo dang dus 'khor rtsa rgyud gsungs ba'i dus chen khyad par can nag zla'i nya la gnas der phebs nas bkra shis gso sbyong dang /
sher phyin stong phrag brgya pa'i lung gi dbu btsugs /
thog mar sa 'dul gyi skabs su bud med dar dmar po'i stod g.yogs can zhig la thog mar sa brkor bcug pa sogs rten 'brel gyi bcos pa ngo mtshar ba 'ga' zhig gnang ba ni dgongs gzhi khyad par can zhig yod par mngon te /
de'i sngon tsam la ru stod ma'i mi tshang re re'i sgor bud med mnga' dar bzung ba re re yod ba dang /
gnas de'i ri klung thams cad 'char ka'i mtshams sprin gsar ba lta bu'i 'od kyis khyab pa sogs mnal ltas ngo mtshar ba mang du byung snang ngo / /
gnas der don gnyer can du ma la byang chub lam rim chen mo mchan sum sbrags kyi steng nas bshad lung shin tu rgyas pa dri ma med pa'i rigs pa dang /
shes byed kyi lung /
gsal byed kyi dpe /
dam pa gong ma du ma'i bshad rgyun sogs kyis brgyan pas shin tu 'byams klas shing /
de yang phyi nas phar mda' sgron pa bzhin nan gyis sbyar ba de 'dra ma yin par /
snye mnang nas 'bus pa bzhin nyams myong gi khog nas 'ongs pa'i gang gsungs mtha' dag go rgyu gting zab cing /
nyams len kho nar 'bab pa /
sems ngo la lhan gyis 'byar 'gro ba zhig gnang bas nyan pa po mtha' dag blo shin tu 'khul ba byung /
bshad lung gnang rgyu'i thog mar rje btsun 'jam dbyangs kyi rjes gnang zhig stsal 'dug pa yang dgos pa khyad par ba zhig yod par sems /
nyin gcig de dang ha cang thag mi ring ba'i sa zhig nas 'thab 'dzing zhig byung ste 'ga' zhig dgon pa'i nang du bros @# / /
yong ba na /
pha rol po de dag gi rjes bsnyegs nas 'ongs te /
khong dpon slob rnams kyis phyir bshol ba la yang tshig ngan sna tshogs smras /
mtshan mo der brag mgon po'i mdun re'i rtse nas 'ja' dkar bo 'od dang ldan ba zhig byung ba dgon ba'i rgyab ri'i ngos su zug ba byung bas /
phyi nyin bka' chos kyi skabs su kha sang nged rnams la ngan smras byas pa der yul lha dkar phyogs pa rnams ma dgyes 'dug /
'on kyang rang gzhan su la yang gnod 'tshe ma byung na legs pas /
thams cad kyis de thugs la bzung nas 'phrin las bcol dgos gsungs te /
dkar gtor bsngo ba sogs mdzad kyang zlog ma thub bar de phyogs su ser ba drag po babs shing /
nad 'khrug sogs nyer 'tshe sna tshogs brgyud mar byung /
da lta rang don la babs ba'i tshe mig gi lta lugs legs nyes tsam yang mi bzod kyang /
bla ma'i sku dgra dang bstan pa'i spyi dgra sogs la byams snying rje kho na sgom ba'i byang sems rnams dang /
dam pa 'di'i mdzad spyod gnyis 'gal ba ltag sprod kho nang snang bas /
gdug la rtag tu byams byed pa / /
zhes pa'i rtsa ltung gi ngos 'dzin ma 'dra ba yin nam snyam /
nyid nas gsung bkod gnang ste lo gnyis kyi ring gzims khang dang gra gshag drug cu skor sogs legs par bsgrubs| de'i zhar la phyogs so sor phebs te don gnyer can rnams la rang rang gi mos pa ltar gyi 'dod chos mtha' yas pa gnang ba dang /
bla brang du yang lan mang por phebs nas yang srid rin po che'i sku don gyi rim gro rgya gang che lo re bzhin gyi dkyus ma dang /
skabs thob kyi rim gro 'phar ma mang du bsgrubs /
lan gcig bla brang chen mor rnam sras bsnyen sgrub cig gnang ba'i skabs /
mtsho chen po yid du 'ong ba me tog gis brgyan ba zhig tu pa dmar po gnyis 'gro 'ong byed pa'i snang ba dang mnal ltas ya mtshan pa 'ga' zhig rmis shing /
dge slong byams ba sogs sku 'khor 'ga' zhig la yang rmi lam ngo mtshar can sna tshogs byung snang /
sprul lo'i ston mjug gnas chung gi sku rten zhig la yang srid rin po che'i don gyi dri ba gnang ba'i tshe /
khyed skyes bu dam pa yin /
skyabs mgon rin po che'i yang srid gang yin nged kyis bshad mi dgos /
khyed kyi thugs na yod ba de yin mod / /
ces gsungs 'dug /
sku rten de la nged kyis dris ba'i tshe yang srid 'khrul med rong bo'i sha bi nang na yod ba de yin zhing /
kha sang zla ba brgyad ba'i nang du thag yang bcad tshar yod zer byung /
slar rtsad bcad pa na de gong tsam la dge slong byams pas skyabs mgon rin po che'i yang srid 'di la yang dgos gnas mang po yod ba dang /
deng sar bstan pa'i gegs 'tshub kyang shin tu che ba'i stabs kyis 'khrul med cig lag tu 'ong mi'ong ci 'dra yin zhes sems khral byas pan /
khong rin po che nas khyod sems khral byed mi dgos /
da dung sangs rgyas kyi bstan pa 'di de tsam gyi tshod lam sleb bas skyes bu dam ba'i thugs bskyed kyis bslus mi yong /
skyabs mgon mchog gi yang srid kyang phal cher rong bo sha bi nang gi de yin 'gro mod gsungs 'dug pas /
snga phyi thams cad khog gcig tu 'bab par snang /
dgung long drug bas rta'i lo bla brang du phebs nas @# / /
skyabs mgon mchog gi sprul pa'i sku gdan sar phebs rgyu'i don la dmigs bsal gyi sku rim mang po bsgrubs /
khri 'don gyi legs 'bul bteg pa na /
mchog sprul rin po che nas kyang gzhan dang mi 'dra ba'i dgyes nyams che ba mdzad cing /
nyid la yang dag ba'i gzigs snang khyad du 'phags pa zhig byung 'dug /
dme bo'i dgon gsar gyi yang bya byed mtha' dag gi mgo 'dren bkod khyab nyid nas mdzad cing /
snga phyir mchod rdzas sogs gang dgos kyi gnang cha yang spam mtho ba stsal /
dgon 'debs rgyu'i don la brtag pa gnang ba'i che /
gsang ba 'dus ba'i lhag mes 'od gsal du sdud ba'i rim pa de nyid ji lta ba bzhin rmi lam du 'char ba zhig byung gsungs ba ni /
nam mkha'i dbyings kyi dbus gnas bar / /
sangs rgyas dkyil 'khor bsgom par bya / /
zhes gsungs pa bzhin 'od gsal de nyid lha'i 'khor lo mtha' dag gi 'byung gnas yin bas /
de dag gi rnal 'byor sgrub pa po 'dus pa'i dge 'dun dkon mchog dam ba rig ba 'dzin ba'i sde zhig 'chag rgyu'i mtshan ma yin nam snyam /
gzhan yang snang ba de lta bu rang dga' bas nyin mo nan tan tu gsal btab kyang mi 'char ba zhig /
dam pa 'dir rmi lam na yang ji lta ba bzhin 'char ba ni| bsre '+po'i man ngag gi sgo nas go 'phang mthon por slebs pa'i khyad chos mkhas pas ya mtshan gyi gnas zhig go /
'du khang gi shing cha 'dren skabs shog pa'i nang du 'then 'khyer cung zad byung skabs zhabs phyi 'ga' zhig gis skyon yod med zhus par /
ra ba 'dir dam can chos rgyal gyis gar byed ba zhig rmis pas skyon med gsungs pa bzhin /
ma 'gyang bar 'dums te thams cad 'dun brtse gcig tu gyur /
skabs der yang zhal slob gcig gi rmi lam du yang khong la dad mi dad kyi skye bo tshan gsum tshogs pa'i mdun ngos na ma he brjid chags ba zhig yod ba de'i 'chan khung nas smug ba zhig chad de /
mi dad ba'i skye bo de dag gi steng khyab bar g.yogs pa sogs dge ldan bstan ba'i bka' drung chen po nyid kyis thun mong ma yin par bdag tu mdzad nas 'phrin las bsgrub pa'i gtan tshigs shin tu mang ngo / /
lug gi lo 'du khang gi rtsig gzhi 'dzin skabs /
gnas kyi shar lho'i mtshams na brag mgon po zer ba zhig yod pa de nas rdo chen bcu gsum mchod rol sogs bsu ba'i bkod pa dang bcas thog mar blangs te rtsig gzhir bkod /
de'i che brag mgon bo'i rtse nas bya rog cig 'phur yong ba gzhan gyis bkag kyang ma khogs par dgon gnas su lha bsang chen po btang yod pa'i thog tu babs ba la dpag na /
nyid la de'i tshe chos srung gi gzigs snang sogs mang po byung yod tshod du 'dug kyang zhal nas su la yang ma gsung 'dug /
grwa ba rdo 'khur mkhan rnams la yang kun gzigs kyi zhing gi bkod pa'i mdo dang / /
de'i smon lam sogs 'don bzhin par byed rgyu'i lngags bkod stsal /
'du khang gi shing bzo rnams kyang rje btsun 'jam dbyangs su bskyed nas mchod pa'i rnam pa mdzad cing /
las byed kun la gla mi zhig dang mi 'dra ba'i bza' btung gang bzang @# / /
gis bsnyen bkur /
thob thang gi yon 'bab nges kyi thog tu gzhan gyis ma shes pa byas te lkog nas kyang dngul gos ngar sogs bdag rkyen tshad med ba gtong ba po la ser sna'i dri ma med kyang len pa pos len mi spobs pa lta bu gnang /
de skabs kyi mdzad chul de ni theg pa chen po'i lam gyi gnad shes pa gcig gis bltas na rgyal sras kyi spyod pa'i spyi sdom chen po rdzogs smin sbyangs gsum gyi nang nas sangs rgyas kyi zhing spyong ba'i nyams len kho nar 'gro ba zhig gnang yod 'dug pas /
dkyus ma'i mkhar las shig dang mi 'dra bar ma zad /
'dul ba rkyang ba'i phyag len lag gi bla bsko ba sogs sbyor dngos thams cad bstan ba'i dmigs rkyen du 'gyur bar byas pa'i rnam thar las kyang lhag ba zhig go /
las byed rnams kyang yon gyis mgu bar ma zad| bla ma'i rnam thar la dad ba bcos min skyes te rang rang gis gang shes kyi las ka mtha' dag g.yo zol med par dga' bzhin dang du blangs pas las 'gro che la sra zhing brtan pa /
bzo bkod shin tu legs bas yul phyogs na sngar yod kyi lha khang 'du khang thams cad las ches khyad bar du 'phags pa zhig byung /
spre'u'i lo skya bzo mtha' dag grub cing /
gnas der phyogs 'dus kyi chos nyan pa shin tu mang po la ba ri brgya rtsa dang snar thang brgya rtsa'i rjes gnang sogs chos kyi bdud rtsi'i dga' ston rgya cher stsal /
rnga rgod sprul sku dang the bo sprul sku sogs bsgrub bya du ma la bsnyen rdzogs kyi sdom pa gnang ste bslab ba yongs su rdzogs ba'i gzhi la bkod / /
bstan ba'i gzhi ma yin pas 'dul ba'i bcas mtshams la nyams len snying por byed dgos kyi bslab bya nan tan du stsal /
de'i lo rjes mar co ne'i phyogs nas lha bzo mkhas pa 'ga' zhig bos te 'du khang gi shing brkos phal cher la gser ljib thum sogs shing rtsi ldeb ris mtha' dag tshon rtsi gang bzang gis rgyu 'gros tshad med pa'i sgo nas mdzes shing 'od 'bar ba rnam par rgyal ba'i khang bzang lta bur bsgrubs /
phyogs ris med kyi bla ma sku skye sogs chos nyan pa mang du 'dus par sgrub thabs rin 'byung gi rjes gnang yongs su rdzogs ba dang /
'jam dbyangs chos skor nang gi lha so so'i rjes gnang /
gzhan yang zur bka'i rjes gnang mang po dang /
de'i gseng bar du so so'i 'dod ba ltar gyi lung khrid mtha' yas pa sogs chos dka' dpag tu med pa zla ba mang po'i bar rgyun mi 'chad du gnang /
rin 'byung nang gi lha mo'i thun mong ma yin pa'i rjes gnang byed rgyu'i zhog ka der /
de'i bca' gzhi sogs byed mi dgos gsungs kyang /
mchod dpon gyis rjes gnang ma tshang dogs pas /
de'i mchod gtor sogs bshams nas bzhag pa'i stabs kyis thad der mi gnang ba'i thabs med pa zhig byung /
de'i tshe glo bur du 'jigs shing skyi g.ya' ba'i zil chen po zhig dang 'ur chen po zhig dang 'ur chom gyi sgra chen po rgyun mi 'chad ba /
mchod shom sogs kyang 'dar sil sil byed pa zhig byung ba na /
nyid nas gsung 'phro bzhag ste dmigs pa gtad nas bzhugs pas re zhig gi mchams nas 'o 'jam du song /
skabs der gang nas yong med par 'du khang nang du @# / /
'tshub ma chen po zhig kyang yun ring por 'khyug ste mtshams shig rgya mthong khar thon nas song ba sogs 'tshub dang dngos grub gang yang med par rjes gnang skur nyag gcig pa rnams dang mi 'dra ba'i rtags mtshan re nges par 'byung gin yod 'dug /
bla brang nas gdan drangs te skyabs mgon mchog sprul rin po che'i zhabs brtan rgya che ba yun ring por bsgrubs /
de skabs nyin gcig nged kyi rtsar phebs te /
rgyal dbang 'jam dpal rgya mtsho thog mar gdan sar 'god rgyu'i sngon der bod kyi mi chen so so'i 'dod dbang gis 'then 'khyer sna tshogs pas lam rgyugs dka' bar byung ba la /
paN chen thams cad mkhyen pa dpal ldan ye shes kyis rig byed ma'i bstod pa zhig mdzad de thugs rgyud bskul bas 'phrin las kyi sgo phye ba yin par 'dug /
bcom ldan 'das ma la bstod pa mang yang de nyid gzhan thams cad las khyad par du 'phags pa zhig snang /
da lan yang skyabs mgon mchog sprul rin po che 'di'i mdzad 'phrin kho nar dmigs te /
bstod pa de nyid 'grel ba tshig gi 'bru gzhon tsam ma yin par /
ma rgyud kyi lam gyi 'gros dang sbyar ba'i shin tu rgyas ba po tir longs pa zhig rtsom dgos zhes bskul ma gnang byung bar /
rang nyid sngar glob ma phyogs pa lta bus sngags phyogs la 'dris cha chung zhing /
bstod pa de yang don shin tu brling ba zhig yin 'dug pa bri ba rngo mi thogs tshul zhus kyang /
dam pa nyid bya ba gang brtsams de nyid ldog tu med par mthar 'don pa zhig yin 'dug pas ci nas kyang 'dri dgos zhes gsung nan ha cang che ba ma bzlog par bstod 'grel rdo rje gsum gyi snang ba 'di nyid bras pa yin la /
da lta dus kyi tha mar song ste legs bshad la legs bshad du shes pa dkon pas gzhan la phan thogs / /
dka' yang /
rang rgyud la bag chags cun zad 'jog pa'i rkyen du song bas bka' drin bla na med par gyur /
deng dus phal mo tshe zas nor zhig ma phyin par gtam bzang po tsam gyis mi mgu ba'i rang dpe lha la bkab ste /
dngos grub zhu ba la yang mchod gtor gal che ba las /
gzhung rtsom pa lta bu de'i rgyur 'gro snyam pa mi snang bas /
dgongs tshul 'di tsam yang bstan pa'i gnad mkhyen pa'i rang rtags su gsal lo / /
lo tshigs snga phyi ci rigs par phyogs phan tshun du ma nas dbang rjes gnang lung khrid man ngag sogs chos bka' bsam gyis mi khyab pa gnang 'dug pas rags rim tsam phyogs sngoms su bkod na /
co na'i dgon chen nas rje bla ma'i thun mong ma yin pa'i yi dam lnga'i ya gyal dbang gi che ba dpal phyag na rdo rje 'khor lo chen po dang /
kun rig rnam par snang mdzad /
rdo rje mi 'khrugs pa /
gtsug tor rnam rgyal bzhi'i dbang chen /
sgrub thabs rin 'byung /
snar thang brgya rtsa /
'jam dbyangs chos skor /
mgon po bka' bcu gsum /
'jigs byed sngags btu /
rta phyag khyung gsum sogs kyi rjes gnang /
khrid dang lung thor bu ba mang po /
chags phyogs nas dbu ma lung rigs sgron me dang /
grub mtha' rin chen 'phreng ba sogs kyi lung /
'jam dbyangs chos skor /
@# / /
rdor sems /
'jam dkar sogs kyi rjes gnang /
dgon li dang brag dkar ri khrod gnyis nas 'phags pa thugs rje chen po zhal bcu gcig pa'i dbang /
dgon li sprul sku la bsnyen rdzogs kyi sngom pa phog cing /
lam rim gyi khrid /
lung sna tshogs dang zur bka'i rjes gnang mang po /
rkang tsha'i phyogs nas lam rim chen mo'i bshad lung tshar gnyis /
yum 'bum pa /
be'u bum sngon mo /
chos spyod rab gsal sogs kyi lung /
snar thang brgya rtsa dang 'jam dbyangs chos skor gyi rjes gnang /
rnga rgod sgang nas 'jigs byed bcu gsum ma /
'jigs byed dpa' bo gcig pa /
kun rig /
bcu gcig zhal rnams kyi dbang chen /
lha 'dris ri khrod nas bde gsang gnyis gyi dbang /
chos 'khor gla rim mgo phyogs nas byang chub bde lam gyi khrid /
dbang dang rjes gnang 'ga' zhig sogs gang la gang 'dod kyi chos sbyin rgya cher stsal /
phyogs nye ring du ma nas tshul khrims kyi bdud rtsi don du gnyer ba'i phyir 'ongs ba rnams la tshigs snga phyi'i sdom pa phog pa thams cad kyang thugs rje dang byin rlabs kyi mthus bsrung sdom la brtson pa lhur byed pa kho na byung /
re gcig pa chu phag gi lo phyogs yas mas nas reb cha bka' 'gyur ba'i sprul sku /
rnga rgod sgrul sku sogs dam pa'i skye rgyud 'dzin pa'i sbrul sku du ma dang /
sgrub pa la gcig tu gzhol ba'i ri khrod pa mang po /
dka' ram dge bshes du ma sogs don gnyer can brgya phrag du ma 'dus pa la mi tra brgya rtsa'i dbang chen yongs su rdzogs pa /
rgyud sde so so'i skabs kyi sogs chos mi 'dra ba'i khyad par sogs lag len phra zhing zhib pa 'khor lo'i mgon po skyabs mgon rdo rje 'chang chen po'i phyag bzhes ji lta ba bzhin du stsal te /
snod ldan slob ma mtha' dag gi rgyud la nges legs sku bzhi'i go 'phang 'grub pa'i sa bon grung po 'debs par mdzad /
dbang gi mjug tu skyabs mgon rdo rje 'chang nas bla brang du dbang 'di gnang skabs sku na mtho yang /
bstan pa thugs la bcings te sku tsheg la ma gzigs par phyag len zhib mo'i sgo nas dbang yongs su rdzogs par gnang /
sngon gyi dam pa rnams kyi rnam thar gsan yig sogs la bltas na deng sang zur bka'i dbang tsho phal cher chad song ba lta bu red /
yin kyang dus shin tu snyigs pa'i stobs kyis chos rgyun zab mo nub ba la snang rung byed mkhan su yang mi 'dug /
khyed bstan 'dzin dam pa rnams kyis bstan pa thugs la bzhag ste /
dbang rgyun 'di dag ma nub par spel dgos zhes bka' phebs tshul gsungs pas bla ma'i yon tan dran pa'i gdung shugs kyis mchi mas brnangs te /
re zhig gsung mi thon pa byung bas chos nyan pa rnams kyang dad pa dang skyo bas sems blong blong por gyur /
gzhan yang nam mkha' sgo 'byed kyi dbang sogs zhu ba po so so'i mos ba ltar gyi zab chos dum lhug par stsal /
ri mo'i las la byang chub pa'i pir thogs dbang po 'ga' zhig bos te thub pa'i dbang po rgya gar lugs kyi gnas brtan bcu drug dang bcas pa'i sku thang shin tu legs pa nyer gsum /
@# / /
bsgrim btag gi hor gos sngon po nor bu cha bdun ma'i gong gsham can /
bzang gos kyi rgyab sha dang zhal khebs sogs khyad du 'phags pa grangs mtshungs su bsgrubs /
de bzhin du yi dam chos skyong so so'i zhal thang lnga mdzod gos kyi gong gsham dang bcas pa lang gsar du bzhengs /
so sor phyi nang du nang mdzod kha dog sna tshogs dang /
bzang gos dmar ser many+dzi spus gtsang sogs kyi na bza' rtsegs lnga bcu skor re dang /
phyag mtshan go khrab sogs kyi spyan gzigs bsam las 'das pa phul /
sku thang snga phyir bzhengs skabs dang /
'du khang gi tshon gtong skabs sogs su bzo bo rnams la yon tshad las 'das pa bstar yang /
mngon chung kho na mdzad de zhabs 'bring ba rnams kyis rgyu song gi tho re bsgrigs pa la yang thugs mi dgyes par /
nged kyis rten bzhengs cung zad re byas pa 'di rnams chos brgyad kyi bsam pas byed ma myong bas de 'dra gtan mi dgos gsungs te /
de phyin chad las byed rnams la gnang sbyin mdzad rgyu sogs de dag la sbas nas lkog tu sbyin par mdzad /
de'i stobs kyis rgyu song zhib cha ma nges kyang /
rags rtsis tsam la gnas bcu'i zhal thang rnams kyi rgyu yon kho nar yang dngul srang bzhi brgya lhag ba song ba'i chod du snang /
bka' chos gang gnang ba thams cad kyang dbul pos gzhan gyi nor bgrang ba lta bu rang la nyams myong med pa'i kha bshad tsam ma yin par /
dang po bshes gnyen mtshan nyid dang ldan pa bsam sbyor gnyis kyis tshul bzhin du bsten te /
des dgyes bzhin stsal ba'i gdams pa zab mo legs par gsan /
gsan pa'i de ma thag nas bshes gnyen bar ma chad pa las rim par brgyud pa'i gdams pa byin rlabs kyi drod ma yal ba de nyid rang gi rgyud la sbyar nas nyams myong skye nges su byas te sbyangs /
de rjes gzhan la 'chad pa na dam chos zol du 'grem pa lta bu chos brgyad kyis bslad ba cung zad kyang med par slob ma la snying brtse ba dang /
tshul de la brten nas thub bstan rin po che ring du gnas par 'dod pa'i lhag bsam sngon du btang ste /
bshad pa'i tshul yang ma bshad log bshad ha cang bshad pa sogs kyi skyon dang bral bar /
slob ma'i rgyud tshod la sbyar ba'i bshad pa rgyas bsdus 'tsham zhing /
tshig nyung du res kyang don rgya chen po ston pa dang /
brjod bya mdo rgyud kyi zab gnad tshang bas shin tu brling yang /
rdzod tshul slob ma'i rnam bar skyel mkhas pa'i dbang gis blo mchog dman mtha' dag gis go bde ba /
go ba skye tshul yang gzhung de dang des de ltar bshad pa red zer ba tsam gyis shes bya mang po'i rnam grangs tsam ma yin bar /
rang gi rgyud thog tu phabs te 'di dang 'di ltar byed dgos pa 'dug snyam du chos min gyi spyod pas gnong zhing /
nyams len la spro ba dang gis 'phel ba sogs gang gsungs thams cad rgyud 'khul ba'i thabs 'ba' zhig tu mdzad /
khyad par gsang sngags kyi dbang rjes gnang sogs mdzad ba'i tshe /
bsnyen sogs dag pa sngon du 'gro ba'i sgo nas /
phyag len gyi cha phra mo tsam yang sla chos su ma song bar byas te /
stsol ba @# / /
dang /
lhag par rgyud rje gong ma'i dbang sogs kyi mjug tu /
bla ma lnga bcu bar /
de nas sngags sogs byin pa yis / /
dam chos snod du byas nas su / /
rtsa ba'i ltung ba bcu bzhi ni / /
klag dang 'dzin pa nyid du bya / /
zhes gsungs pa ltar /
rtsa ba dang yan lag gi dam tshig so so'i ngos 'dzin go bde ba re dang bcas te /
dam sngom tshul bzhin du bsrung tshul gyi bslab bya nan tan du rdo rus thug pa gnang /
khrid sogs kyi tshe byis pa chung du thang la 'khyams pa ltar gtad so med par gang zin nas bshad pa de 'dra ma yin par /
nyams len sbyor dngos rjes kyi rim pa cha tshang la /
blo dor 'dum bde ba skabs su gang babs kyi gegs sel bogs 'don /
khrid dmigs 'og ma 'og ma nas gong mar 'jug tshul sogs kyi gnad mtha' dag myong steng nas man ngag lag bcangs lta bur gnang /
dam pa nyid kyis gsungs pa'i skabs su yang byang chub lam gyi rim pa 'di jo bo'i man ngag yin tshul dper na /
bung bas me tog gi bcud bsdus pa de rang gi lto bar bsags nas ro bcud phun sum tshogs par song ba de sbrang sgam du bsags pa la gzhan gyis sbrang rtsi zhes longs spyad du yod pa ltar /
jo bo chen pos rgyal ba'i gsung rab mtha' dag thos bsam gyis gtan la phab /
bsgom pas nyams su bzhes te /
myong ba khyad par can 'khrungs pa na rang gi thugs rgyud la nyams rtogs ji ltar skyes pa'i rim pa bzhin du /
lam sgron gyi skabs nas de thams cad skyes bu gsum gyi lam gyi rim par bsgrigs te rjes 'jug rnams kyis gzhung nyung du de'i sgo nas gsungs rab mtha' dag nyams su blang du yod pa zhig mdzad pa 'di jo bo'i man ngag tu 'jog tshul yin gsungs pa bzhin /
nyid kyis kyang phyag len du thebs nges pa kho nar mdzad /
khyad par du byang chub lam gyi rim pa'i don rang gis nyams su len pa dang /
gzhan la 'chad pa thams cad la mgo bshes gnyen bsten tshul zhes rlung lta ra grags kyang /
rang steng du bskor ba na mdo ting nge 'dzin rgyal po las /
de bzhin rnal 'byor mi brtson pa / /
tshul khrims bsngags pas 'tsho ba dag /
phyi ma'i dus na 'byung 'gyur te / /
de dag la ni tshul khrims med / /
gsungs pa bzhin rtsa ba bla ma'i dam tshig gi rmang gzhi zad de /
nyams len gyi mgo tshes gcig lta bu nas 'tshugs pas /
lhag ma rnams cha 'dra tsam yang skye ba'i go skabs nam yang mi srid la /
bdag nyid chen po 'dis ni byang chub lam gyi rim pa che chung du dge ba'i bshes gnyen bsten ba'i chos skor 'di rnams ni gang las kyang gal che ba gtan gyi 'dun ma'i rtsa bar snang /
zhes gsungs pa thugs la bzhag ste /
nyams len gyi snying po 'di nyid la chig dril du byas pas rtogs pa gong ma thams cad kyang thugs rgyud la spungs pa bzhin du 'khrungs /
dam pa nyid kyi zhal nas kyang /
nged kyis bla ma mang du bsten pa gcig la yang dam tshig gi sel 'jug ma myong /
thams cad kyi nang nas kyang skyabs mgon thams cad mkhyen pa la dad pa lhag pa thun mong ma yin pa zhig yod /
de'i rgyu mtshan khong gi mdzad sbyor thams @# / /
cad sangs rgyas kyi bstan pa'i don kho na las ma 'das pa /
skyid sdug legs nyes ci 'dra zhig byung yang de la mi gzigs par bzod pa'i go cha gyon nas rgyal ba'i bstan ba 'dzin skyong spel gsum gyi don la brtson pa skad cig tsam yang mi 'dor ba 'di yin /
khyed rang rnams kyang bla ma'i yon tan dpyis phyin par mthong ste /
dad pa mi ldog pa'i gdeb zhig med na bdud kyi ga+yo skyon kha bar lag bar nas rgyud la zhugs te skyon rtog sna tshogs ba zhig skyes yong /
de'i rgyu mtshan gyis dus rgyun par rang sems la bya ra byas te /
bla ma'i mdzad pa la skyon rtog zhugs ma zhugs brtag dgos gsungs pa dang /
yang kun mkhyen 'jam dbyangs bzhad pa 'di rje btsun 'jam pa'i dbyangs dngos yin /
nga'i chu bur gyi mig gis bla ma sangs rgyas su ma mthong yang /
mos gus kyi mig gis bla ma sangs rgyas su mthong byas na rdzu na du mi 'gro /
don 'di la lcags longs byas kyang yang ba med gsungs /
gsung 'di'i don phal cher zhig gis go tshul la bla ma'i gzugs sku mtshan dpe sogs kyis brgyan pa'i sangs rgyas kyi sku'i rnam pa lta bur ma mthong yang /
yid kyis de ltar bsgom ba'i mos ngor gsal snang thob pa lta bu la go ba ni don gyi phyogs tsam du yang ma song zhing /
deng dus bshes gnyen bsten tshul gyi dmigs skor skyong bar 'dod pa phal cher yang /
bla ma sangs rgyas su sgom tshul de tsam gyi steng nas byed pa dmigs pa'i gnad ma shes pa yin pas /
gsung de'i don cung zad bshad na 'di yin te /
spyir gsang ba 'dus pa las /
byang chub kyi sems rdo rje bzhin du blta bar bgyi'o / /
zhes pa dang /
lag na rdo rje dbang bskur ba'i rgyud las /
slob dpon la slob mas ji ltar blta bar bya zhe na /
sangs rgyas bcom ldan 'das la ji lta ba de bzhin du'o / /
zhes sangs rgyas dang 'dra ba blta dgos zhes gsungs pa rnams /
ngo bo skyon kun zang yon tan kun ldan yin pa sangs rgyas dang 'dra ba'i don yin gyi /
rnam pa mtshan dpes brgyan pa sangs rgyas dang 'dra ba'i don ma yin pas /
dogs pa de nyid sel ba'i phyir du rje bla mas byang chub lam gyi rim pa las /
de dag gi don ni /
ji ltar sangs rgyas yin par shes pa na /
de la skyon rtog pa'i blo mi 'byung zhing yon tan sems pa'i blo 'byung ba ltar /
bla ma la yang ched du byas te skyon rtog pa rnam pa thams cad du 'dor zhing yon tan rtog pa'i blo sbyong ba'o / /
zhes gsungs so / /
gnad 'di mgo bar rnam pa mtshan dpes brgyan pa'i sku can du bsgom pas gsal snang skyes kyang skyon rtog khegs pa'i nges pa med do / /
lha sbyin legs skar sogs kyis thub pa'i sku mtshan dpes brgyan pa dngos su mthong yang /
skyon rtog ma khegs par ma zad rang gi lag bar lcags sreg gis 'khor lo 'bri ba sogs 'gran bla byed pa lta bu yin pas /
don 'di la dgongs te lag na rdo rje dbang bskur ba'i rgyud las /
slob dpon gyi ni yon tan bzung / /
skyon ni nam yang bzung mi bya / /
zhes gong du sangs rgyas su blta bar gsungs pa de'i dgongs pa rang nyid kyis bkral ba @# / /
bzhin no / /
ngo bo skyon kun zad du mthong ste ci mdzad thams cad la dag snang skye ba zhig byung na /
rnam pa rang cag dang skal ba mnyam par bstan pas tha mal gyi rnam pa 'di lta bur snang ba la skyon mi 'byung zhing /
de ltar du bsgom dgos pa'i skabs kyang mang po yod la /
der ma zad rdo rje 'jigs byed lta bu yang ngo bo rgyal ba kun gyi ye shes dang snying rje'i rang gzugs su blta dgos pa las /
rnam pa shin tu khros pa'i rnam par bsgom yang skyon rtog tu mi 'gro ba bzhin no / /
des na chu bur gyi mig gis sangs rgyas su ma mthong zhes pa ni sku mtshan dpe gsal rdzogs kyi rnam pa can du mthong ba dgos pa'i gtso bo min pas de ltar ma mthong ba dang /
mos gus kyi mig gis sangs rgyas su mthong zhes ba ni mdzad pa mtha' dag yon tan 'ba' zhig tu mthong ste skyon rtog cung zad kyang ma zhugs pa'i don yin pas /
rjes 'jug bla ma'i rnam thar bzhin du slob bar 'dod pa dag gis kyang gnad 'di shes par gyis shig /
rje btsun dam pa nyid nas sbas pa'i brtul zhugs kho na lhur mdzad de /
rang gi yon tan rnams gzhan la cung zad tsam yang sgrog par mi byed kyang /
bshes gnyen bsten tshul 'di dag ma sbas par lhug par gsungs pa ni /
da lta dus kyi dbang gis chos shes par rlom pa rnams kyang /
legs tshogs kyi rtsa ba 'di la zon mi byed pa'i mig ltos ngan pa nyams smad pa dang /
bla ma bsten pa la yon tan du mthong ba dkon pas /
tshul de gsungs kyang yon tan bsgrags pa la mi 'gro bar dgongs pa yin te /
nyid la 'brel thogs pa'i sbyin bdag sogs rgyus yod phal cher rnam thar lo rgyus gleng ba'i tshe 'phral phugs kyi legs nyes sogs lung bstan pa ji lta ba bzhin thog tu khel ba dang /
nad gdon sogs kyi nyer 'tshe drag po zla sngags nus pa can gzhan sus kyang phan ma thogs pa rnams nyid nas spyan dmigs rim gro cung zad re tsam mdzad pas zhi ba dang /
'go ba'i nad rims can gyi sar gdan drangs ba'i tshe /
la lar gzhan rnams ma 'gro gsungs nas nyid gcig bu phebs shing /
'ga' zhig tu 'dzem mi dgos gsung ba bzhin thams cad song ba la /
nyes skyon cung zad kyang ma byung zhing /
phal cher de 'dra'i rigs gang du phebs pa nas bzung ste nad rims rgyun chad pa dang /
sbyin 'dag 'ga' zhig mdun du 'ongs ba'i khrod nas gcig cung zad ma bde yang sbas nas yod pa mkhyen te /
khyed tsho'i khrod na cung zad re mi bde mkhan yod tshe tshad rims yin 'gro bas /
sems chung byas pa dga' gsungs ba bzhin ma 'gyang bar mngon du thon pa sogs mngon shes dang grub rtags yod tshul gyi rnam thar re brjod rgyu rgyus yod mtha' dag la yod pa las /
bla ma sangs rgyas su mthong ba de rnam thar du shes mkhan dang brjod mkhan dkon par snang ngo / /
shing byi'i dgun skyabs mgon mchog sprul rin po che rong phyogs kyi dgon lag so sos gdan drangs bar phebs pa'i tshe dgon gsar du spyan drangs /
bsu ba'i bkod pa dang gsol ston sogs gzab rgyas kyis bkur sti rim gro bla na med pa zhus /
dgon gsar rten @# / /
dang brten par bcas pa thams cad phul te /
ji srid nam gnas bar bla brang gi dgon lag byed rgyu'i yi ge nyid nas bkod pa gnang nas bris te /
dpon po rgan po mtha' dag la mi 'gyur ba'i thel rtags 'jog tu bcug /
rgyu nor gyi 'bul ba yang stabs gcig tu byas nas cha chung ba'i skyon gyis ngom chos lta bur 'gyur du dogs nas /
lan snga phyir nyid kyi gzims khang dang 'du kheng /
'brog gi mi rtsi'i khyim sogs so so nas phul ba bsdoms par /
rta nor brgya skor dang /
dngul dong tse gos phrugs sogs bsdoms pa srang bdun brgya'i skor zhig phul /
bla ma lnga bcu par /
bla ma'i rdzas ni srog ji bzhin / /
de yi sdug pa'ang bla ma bzhin / /
bla ma'i 'khor ni gnyen bzhin du / /
mnyam par bzhag pas rtag tu bsam / /
zhes gsungs pa'i don thugs la bzhag ste zhabs 'bring ba rnams la yang bsnyen bkur dang yon gya nom pa bstar te ches shin tu mgu bar byas /
de nas bzung ste gsung 'phros sogs kyi skabs du mar nged rang gis nyin mtshan med par bla ma'i 'phrin las 'ba' zhig la bsams te dka' las byas nas 'bad pa bzhin bstan pa'i bdag po la 'bul rgyu byung bas /
da ni rang gi bsam pa rdzogs pa yin gsungs te thugs sna bstungs ba'i rnam pa yang yang mdzad /
khyad par shing glang lo'i lnga pa'i nang du nyin gcig g.yo dge sku rten la /
nged kyi mi tshe gcig gi bsam don la 'di ma 'grub bya ba gcig kyang med /
da lo phan la mi sdod gsungs nas rjes kyi bya ba 'gal zhig gi zhal bkod gnang /
sku rten gyis zhabs pad brtan dgos pa'i gsol 'debs na zhus byas pas /
ngas bshad pa 'di sems la zungs la gtam gzhan la ma 'khyar ba gyis gsung /
de nas cher ma 'gyang bar sku khams ma bde yang /
zhabs brtan sogs sgrub tu bcug par ma zad /
chos bka' gnang rgyu dang 'byon bzhud sogs sngar rgyun bzhin mdzad nas so so'i re ba bskangs /
'on kyang sku nyams rim gyis je ngan ru 'gro ba sogs babs lci ba zhig tu yod ba'i gnas tshul gsan te /
bla brang nas dar han ched mngags kyis btang bas /
brgyad pa'i bcu gsum la brtan bzhugs phul bar rten 'brel la dgongs bas zhal bzhes bzang po gnang /
zhabs brtan sgrub rgyu'i thebs phul ba'i steng nas rim gro yang gal chung du ma song ba mdzad dgos tshul nan zhus byas pas 'dun pa ltar bsgrub tu bcug /
de'i bco brgyad nas sku khams kyang cung zad je dwangs su song ste /
phyogs 'dus kyi chos nyan pa rnams la lam rim gyi bshad lung gnang ba'i dbu tshugs /
de skabs bzhes ba cung zad tsam yang ma gnang bas sku nyams la bltas na bzhengs bzhugs tsam yang dka' ba'i tshod yin kyang /
khri khar phebs te gsung chos kyi mgo tshugs ba nas sku'i gzi mdangs je gsal du song /
gsung gi gdangs mtho zhing gsung bshad shin tu rgyas la zab cing brling ba thogs med du stsal bas chos nyan pa phal cher gyi sems la /
sku khams mi bde ba cung zad kyang mi 'dug snyam ba'i tshod lta bu byung /
sku 'khor 'ga' zhig gis nyid sku khams ngan yang bka' chos gnang tshe gzi mdangs je rgyas su 'gro @# / /
ba zhig 'dug pa ci yin zhus par /
de mdo bton pa'i stabs red gsungs pa ni /
brgyad stong 'grel chen sogs su /
shes rab kyi pha rol tu phyin pa la rnal 'byor byed pa der dkar phyogs skyong ba'i lha rnams kyis lus ngag yid gsum la mdangs dang sngobs ba sogs bsgrub par gsungs pa de lta bu zhig yin par mngon /
bka' chos kyi mthar sngon skyabs mgon skyabs mgon rdo rje 'chang nas 'di'i bshad lung gnang ba'i dus su brtse ba'i blta stangs kyis 'khor gyi tshogs deng yang yang gzigs pas /
thugs kyi dgongs pa la brtags na rje bla ma'i gsung gi snying po gsung rab mtha' dag gi bcud bsdus pa 'dir 'chad nyan tshul bzhin du byed mkhan re byung na dgongs par 'dug pas /
'di'i 'chad nyan lan bdun byed rgyu'i dam bca' byas te sngar lan drug song /
rjes ma 'di mi thub pa e yin snyam yang /
da lan bla ma'i thugs rje la brten nas legs par 'grub pa byung bas /
dam bca' mthar phyin pa yin /
ma 'ongs pa'i skye ba thams cad du yang nged rang dpon slob rnams rje bla ma'i bstan pa 'di dang mi 'bral bar 'dzin skyong spel gsum byed rgyu'i 'dun pa tshang mas thugs la 'dzin dgos zhes yang yang gsungs shing /
nyid nas thugs dmigs rgya chen pho nan tan mdzad /
dgu pa'i tshes gsum la bka' chos rdzogs par grub /
tshes lnga nas slar yang sku 'khrugs par zhabs phyi ba rnams dang /
sku rten sogs kyis sman dang rim gro byed dgos tshul zhus pa na /
nga de 'dra'i dus tshod min /
sku rten khyod la lnga pa'i bcu bdun gyi nyin ngas bshad yod bde yin /
lo snga ma zhig nas rlung gi rgyu tshul dang nyams snang ba sogs la dbags na rang gi tshe'i 'phen ba'i dus tshod dngos la slebs pa yin gsungs nas gsan bzhes ma mdzad| de nas sku khams rim lod du song ba na sku 'khor nang ma rnams kyis gal ted lan zhing gzhan du dgongs pa gtad pa zlog tu med pa zhig yin tshe /
slar yang nged cag gi mgon du yang srid 'khrul pa med pa zhig phebs dgos zhus par| skyes chen dam pa snying rje'i gzhan dbang du gyur pa rnams la sprul sku 'byung ba ma gtogs /
ngeng lta bu la sprul sku 'byung ba ltas ngan yin pas sku skye med /
thugs dam la sdod pa'i rgyu tshogs med pa ro tsog pur bzhag nas gdung mjal dang mchod 'bul sogs chos brgyad kyis bslad pa'i tshul 'chos kyi rigs ma byed /
zhag gsum gyi bar du phung po bsgul bskyod ma byad /
sngar lo bcu gsum gyi steng nas ru stod ma'i sa cha'i ri zhig gi ngos nas rang gi lus bya rgod la sbyin pa'i 'phen pa btang yong pas zhag gsum ba'i mtshan mo /
dge slong mkhas mchog /
don grub /
bstan 'dzin gsum gyis sngar nged kyis bstan yod pa'i ri der skyol la re zhig gzhan sus kyang mtshor ba byed dgos 'di nged rang gi bsam pa dang mthun pa'i dge rtsa yin pas bar chad byed mi nyan zhes dam tshig la bkar ba'i gsung nan gnang /
chung ngu'i dus nas rang gi lus gzhan la bsngos te gtong sems goms par mdzad pa'i tshul 'di ni theg pa chen @# / /
po'i lam gyi gnad shes pa zhig gis brtags na rnam par thar pa bsam gyis mi khyab pa'i gnas yin te /
skye bo phal cher lus sha khrag gi phung po mi ring bar 'dor dgos pa 'di la gtan du bar bzung ste /
'dun ma gang byas thams cade 'di'i 'tsho skyong gi thabs 'ba' zhig tu byas na yang /
nam zhig 'chi bdag gi pho nyas zin te phyi mar 'gro ba na /
shul du bskyur dgos pas bya ba thams cad chud zos su song /
der ma zad lus la gces par bzung ba'i dbang gis dal brten bas gnyen 'tshegs pa dang /
dgra la sdang ba sogs phung khrol mtha' dag bskyed pa yin la /
bdag nyid chen po 'dis ni rang gi lus kyang brnyan po lta bur gzigs te zhen pa med pa'i stobs kyis de la brten pa'i chags sdang sogs skye ba'i gnas med cing /
gnas skabs chos sgrub pa'i yan lag tsam du lus zungs brten pa tsam gyi 'tsho ba dang /
gzab 'phyor gyi rigs su mi 'gyur la /
ha cang hrul pa yang ma yin pa mtha' gnyis su ma lhung ba'i gos tsam gyis chog shes par mdzad pa'i steng nas lus de nyid cung zad tsam yang bag ?sa su mi 'jog par chu bo brgal ba'i gru gzings bzhin du chos sgrub pa'i rgyu 'ba' zhig tu bkal bar mdzad pa ni /
spyod 'jug las /
bdag gis lus can thams cad la / /
lus 'di ci bder byin zin gyis / /
rtag tu gsod dang smod pa'am / /
brdeg sogs ci dgar byed la rag /
bdag gi lus la rtse byad dam / /
co 'drig zha'i rgyu byed kyang / /
bdag gi lus 'di byin zin gyis / /
'di yi khra tas ci zhig bya / /
zhes dang /
lus 'di bsnyod kyang gzhan 'gro na / /
khyod ko ci ste sha thang gso / /
'di la gla rngan byin nas ni / /
phan pa med pa 'di la ni / /
thams cad sbyin par mi bya'o / /
'gro dang 'ong ba'i rten tsam du / /
lus la gru yi blo bzhag ste / /
sems can rnams don sgrub ba'i phyir / /
yid bzhin gyi ni lus su bsgyur / /
zhes ba'i dgongs pa ji lta ba bzhin mdzad de /
lhan cig skyes pa'i lus la yang zhen pa cung zad kyang skye pa'i go skabs med par mdzad na /
longs spyod la zhen pa med pa lta ci smos /
dam pa nyid kyi zhal nas kyang deng phyogs phan tshun mang por song ba 'di bla ma'i 'phrin las la phan pa zhig e yong ma gtogs rang don zhig e 'grub snyam pa min /
dngos po phran tshogs shig kyang lag tu byung ma thag nas bla ma la bsngos te snying bo blangs zin pa yin /
de las lhag pa 'khor ba'i longs spyod kho rang la snying po gzhi nas ma grub pa'i stobs kyis len tshul med gsungs pas kyang shes so / /
de ltar lus dang longs spyod gtong bar ma zad /
dge rtsa yang gzhan don kho nar gtong bar mdzad de /
sku 'da' kha'i tshe /
bdag gi sha khrag bya khyil / /
bsam pa thag pas byin pa yi / /
dge ba gang des 'gro ba kun / /
byang chub spyod la 'jug par shog / /
ces rkang pa dang po gnyis bsgyur nas /
des thog drangs te spyod 'jug smon lam cha tshang bar yang yang gsungs shing thugs smon nan tan mdzad /
rjes su rnam dkar bsgrub pa'i tshe yang de ltar byed dgos kyi bkod khyab mdzad pas dpogs nus so / /
de ltar bslab pa kun las btus par gsungs pa @# / /
bzhin| lus longs spyod dge rtsa gsum char la btang bsrung dag spel bzhi bzhi'i sgo nas slob ba ni /
rgyal sras kyi spyod pa rmad du byung ba yin no / /
sprul sku 'byung ba la bkag cha nan tan du mdzad pa yang| kun gzigs lnga pa chen bos /
slob dpon bsten dang brtson pa ma dgos par / /
chos kun ma lus mkhyen bar khas 'che ba'i / /
skye rgu'i 'dren par rlom pa'i tshul bden na / /
mdo las rgyu 'bras gsungs pa gtam du zad| |tshe rabs snga phyi med pa'i 'gro ba dag /
med phyir skye ba tsam la su zhig mtshar / /
rmongs rtul rigs mthun dbus na chen po'i gar / /
'gying ba yis kyang thub bstan ches cher smad / /
gsungs pa bzhin /
dam pa re'i ming tsam gyi phag tu 'chel nas thos bsam sgom pa gang yang mi nus par dkor zas 'ba' zhig la spyod bas rang nyid phung bar byed cing /
chen po'i go sar 'khod de chos min gyi bya ba la zhugs pas bstan pa'i dbu 'phangs smod pa sogs mig ltos la gnod pa dang /
lhag par deng dus de las kyang ches snyigs mar gyur te /
lcang skya rol pa'i rdo rje'i zhal nas /
'byor ldan grwa ba bcu lhag yod phyin chad / /
shi nas 'dzam bu'i gling du skye nges shing / /
de yang sngon gyi nye rigs sbyin bdag la / /
cis kyang rang dbang med bar skye dgos ba'i / /
deng dus sku skyes rnams la thugs rjes gzigs / /
gsungs pa bzhin /
byis pa de nyid skye srid du nying mtshams ma sbyar ba'i snga rol nas gnyen bshes grwa rigs so so'i 'dod dbang gis zol sbyor sna tshogs pas rang gzhan gnyis ka bslu ba'i g.yo sgyu'i mdzad 'phrin gyi mgo tshugs te /
rten 'brel thog ma nas nyes pa grong pas gnyen bsgrigs pa lta bu mang du 'byung ba la thugs khrel bar 'dug pa shin tu med par snang ngo / /
'on kyang skyes bu dam pa 'jig rten du 'byung ba ni gtso bo gdul bya'i skal ba la ltos shing /
dam pa nyid nas kyang sku skye yin zer ba zhig mi 'byung zhes nan tan mdzad pa las /
sku'i skye ba tsam zhig gang du bzhes pa kha tshon gcod dka' ba'i gsung zur du ma zhig stsal 'dug ste /
sku rten gyis nged cag phyi mar rje nyid dang gang nas mjal ba'i smon lam 'debs dgos zhus pa la /
sham+b+ha lar skye ba'i smon lam thob gsungs pas /
go khrab bzang po zhig phul te smon lam btab /
'di'i rgyu mtshan ni lan gcig dam pa nyid kyi mnal lam du sham+b+ha lar 'byon rtsis mdzad pa na /
thugs la kun slong zhig bcos dgos pa 'dug snyam nas /
rje bla ma'i bstan pa dar zhing rgyas pa zhig byed dgos snyam pa'i 'phen pa khyad bar can zhig btang ste phebs pa rmis la /
paN chen thams cad mkhyen pa dpal ldan ye shes kyis /
rje'i gsung rab rnams grub pa'i dbang po dang /
mkha' 'gro ma rnams kyis sham+b+ha lar gdan drangs te /
da lta rang re'i dge lugs pa rnams la dar ba las kyang de na bshad sgrub kyi 'phel rgyas chen po yod gsungs pa sogs gung 'grig par snang ngo / /
yang thugs zin gyi slob ma 'ga' zhig la /
skyabs mgon thams cad mkhyen @# / /
ba de nyid kyis rang re rnams la byams pa'i gzungs bzhug sgrub rgyu gtad de 'brel dga' po zhig 'jog rgyu byung ba dang /
dgon li rin po che'i gsung gcig kyang yod pas /
dga' ldan du smon lam btab na dga' po e 'byung gsung /
yang skabs gcig tu nged rang la dbang yod na kun mkhyen bla ma'i legs bshad dang 'dzad 'phrin gang du dar ba'i phyogs gcig tu smon lam 'debs kyin yod /
'on kyang sku skye yin zer ba zhig mi 'byung /
mi mngon bar btsun chung tsho'i khrod nas zhugs te thos bsam sgom gsum zhig byed rgyu byung na de legs gsungs pa rnams 'phel kha bsgrigs pa'i tshe /
rje bdag nyid chen pos /
dag pa'i zhing du skyes nas kyang brtse ba shugs drag pos kun nas bslang ste /
thogs pa med pa'i rdzu 'phrul gyis gtso bor ma dag pa'i zhing du phyin nas /
zhes sogs lta bu zhig dgongs pa'i mthil yin par mngon /
dgon pa'i don dang rjes kyi rnam dkar sgrub tshul ji ltar byed zhus pa la /
dgon pa skyabs mgon rin po cher phul zin pa de yin pas /
bla ma len tshul sogs 'di ltar gyis zhes zhal bkod mdor bsdus dang /
gtso cher thub pa'i dbang po mya ngan las 'da' khar 'phags pa'i gnas brtan chen po bcu drug la bstan pa gtad pa bzhin du nged rang gis kyang /
ston pa'i rnam thar rjes 'jug gis nyams len du 'khyer ba'i khul byas te /
thub dbang gnas brtan bcu drug dang bcas pa'i zhal thang 'di rnams bzhengs pa yin pas /
dgon pa'i rten gtsor bstsas ste phyag mchod dang gsol 'debs gang drag byed thub na /
byin rlabs kyi mtshan ma khyad par can zhig kyang yod pas nged cag dpon slob rnams gnas brtan chen po rnams kyis rjes su 'dzin cing /
dgon pa yang dga' rab gnas pa zhig yong 'gro| dge rtsa'i don du skyabs mgon thams cad mkhyen pa gdan 'dren zhig zhus te khang pa dang cha byad sogs shul na gang yod 'di thams cad phul na nged rang gi bsam pa ltar gyi dge rtsa de yin /
dgon sgrub sde sogs la mang 'gyed byas na mi them zhing /
nged kyis sngar yang byed ma myong ste /
mchod pa thams cad yongs spangs nas / /
bla ma mchod pa yang dag brtsams / /
zhes gsungs pa de lag len du btab pa'i khul yin gsungs /
spyir dkon mchog gsum gyi nang nas dge 'dun bsod nams kyi zhing du bsngags kyang /
bla ma ni mchog gsum ma lus pa 'dus pa'i bdag nyid yin pas de las kyang bsod nams kyi zhing du 'gyur che la /
phal cher de las dge 'dun gtso bor byed pa ni mi mang gi kha chod pa'i gtam 'dod pa dang /
bla ma gcig pu la blo ma khel bar dge 'dun mang po'i khrod du sangs rgyas byang sems re yod 'gro snyam pa'i blo skyon zhugs ba shas che bar snang /
gdung mjal byed pa sogs kyang nan tan du bkag pa ni /
mnyam med jo bo chen pos /
kho bo mi chen po min /
sems chen po yin /
gsungs ba ltar /
dam pa nyid yon tan gyi tshogs kyis mngon par mtho yang /
'jig rten lugs kyi mthon po'i che tshugs sogs la mi dgyis pas tshul 'chos kyi rigs de 'gog ched yin par snang /
@# / /
de nas skyes rabs kyi stag mo lus sbyin dang / /
ded dpon snying rje chen po'i zhal thang gnyis bkram du bcug nas mchod shom rgya chen po gnang ste thugs smon nan tan mdzad /
rgyal sras zhi ba lhas /
snga nas shi dang 'drar brtsis nas / /
shi na'ang mya ngan byed pa med / /
drung na 'khod pa su dag kyang / /
mya ngan gnod pa byed med pas / /
'di yis sangs rgyas rjes dran sogs / /
sus kyang g.yeng bar 'gyur ba med / /
gsungs pa bzhin /
snga mo nas sku 'da' tshul sogs 'byung 'gyur thams cad byu ru lugs su yang yang gsungs pas /
sku 'khor rnams kyang blo thag chod zin pa dang /
bla ma'i gdams ngag gis yid gsos pas mya ngan gyi rnam pa sogs ma byas par gang gsungs bzhin dpon slob lhan cig pas smon lam gyi mtshams sbyor sogs nan tan mdzad /
de'i tshe thub pa'i dbang po'i rnam thar gyi rjes su slob ba'i 'dun pa sbyangs pa na snying stobs kyi shugs lhag par 'phel te /
sku lus da lta rang gtong snyam du thugs shin tu rang par gyur nas dge slong mkhas mchog la /
gzhan la mi mngon l ami mngon par byas te nged do nub lta bu zhig la bskyal btang na gsungs bar /
sems kyis ma bzod paS phyag 'tshal te zhu ba nan cher byas nas bshol thub med par sa thams cad smug shig ge byed cing /
shul na gdung rus cung zad tsam dang dbu skra nyag ma gcig tsam byung /
dge ba'i bshes gnyen phu chung ba'i zhal nas /
des na shes pa che chung /
sgo drag zhan /
'dun ma mkhas mi mkhas thams cad dus der gsal ba yin /
rang 'chi ba'i tshe dga' ya le /
brod su re ba cig byung na shes che sgo drag /
'dun ma mkhas /
rang mgo thon pa zhes bya /
gsungs pa dang /
paN chen blo bzang chos rgyan gyis /
tshe ring du gnas na rnam dkar gyi / /
lam bzang po sgrub po shi yang bde / /
las bag chags bzang po'i ngang du 'chi / /
a la la gson shi sems la snyoms / /
tshe sgrub kun ji ltar dgyes dgyes mdzod / /
gsungs pa bzhin du 'chi ba la mi 'jigs par ma zad /
'ga' ba lhag par skyes pa 'di lta bu ni chos pa rab kyi rnam par thar pa rjes 'jug la spro ba skyed pa'i gnas ngo mtshar can zhig go /
skabs der dge slong byams pa gzhan zhig tu mngags bar slar mjal e thub snyam the tshom du gyur pa'i tshe /
dus tshod cig bzung ste 'di la phyir 'byor ba gyis dang skyon med gsung ba yang de kho na bzhin du gyur /
de nas mi mang gi gtam la cha bzhag med /
nged rang bar skabs su bla ma'i sku don la 'gro bsdad mang tsam byed dgos byung bas rta re zhon pa ma gtogs /
sngar gyi ru stod ma'i dge tshul dbyug ba bzung nas 'gro mkhan de yin pas /
da dgon dang khang gzhis thams cad bla ma la phul te /
nged rang sngon gyi 'phro de dang mtshams sbyar te /
bka' gdams gong ma rnams kyis /
blo phugs chos la gtad /
chos phugs sbrang la gtad /
sprang phugs shi la gtad /
shi phugs brog stong zhig la gtad /
gsungs pa ltar gyi gtad pa bzhi po de rang gi smon pa'i mthil rang yin pas /
de la bsgyur bkod ma byed gsungs te zhal bkod gnang ba mi 'gyur ba'i ched du yi ger bkod cing /
tha na bu slob rnams kyis bdun tshigs @# / /
kyi ring la zhal 'don gnang rgyu'i rim pa yang thun bzhir bcad de /
chos spyod 'ga' zhig yan lag bdun pa maN+Dal dang bcas pa /
rdor sems bsgom bzlas /
chos rgyal gyi gtor 'bul /
lam rim smon lam dang /
bstan 'bar ma /
rkang pa dang po gnyis bsgyur te spyod 'jug smon lam gsung tshul sogs 'don sgrigs kyi yi ge tshun chad kyang gnang nas /
bu pha khyim du 'gro ba bzhin spro dga'i gdeng dang bcas te gzugs sku'i bkod pa nye bar bsdus so / /
snga ma'i zhal bkod bzhin gdung zhag gsum du bzhugs pa de'i ring la rlung bser bu phra mo tsam yang mi ldang ba dang /
sku gdung ri khar gdan drangs skabs dgon pa'i mdun ngos nas 'ja' kha dog sna lnga pa zhig dang rgyab nas 'ja' dkar po zhig shar ba gnyis ka'i sne gcig tu 'dres te shar nub tu zug pa'i ltas ya mtshan pa byung /
de nas zhag gnyis kyi mtshams su dbu skra dang gdung rus kyi lhag ma re e yod snyam du bltar phyin pa'i tshe /
sngar ri klung thams cad kha ba 'thug pos no nyod pa la /
gdung bzhugs pa'i khor yug rgya khyon che tsam zhig tshun chad du kha ba cung zad kyang med par sa thams cad smug shig ge byed cing /
shul na gdung rus cung zad tsam dang dbu skra nyag ma gcig kyang mi 'dug par /
mi gzhan re yong ba e yin snyam nas /
mtha' 'khor du bltas pa'i tshe /
kha ba'i nang du kho rang rnams phar 'gro tshur 'gro'i rjes ma gtogs med pa'i rgyu mtshan blo'i ra ba las 'das par gyur /
de skabs bdag gi rmi lam du shar phyogs nas nyi ma'i dkyil 'khor bsgribs pa dang /
shul der zla ba dkar zhing gsal ba zhig 'char ba rmis te khong la lta ba e yin snyam yang /
zhag shas kyi 'phror sku khams legs par bde 'dug ces pa'i gtam zhig thos pas /
rmi ltas de ci yin snyam the tshom du gyur na yang de skabs gsang rgya byas pa yin 'dug pas /
rjes sor dris tshe zhing brjes pa'i dus tshod dang rmi lam gnyis ji bzhin par 'grig snang ngo / /
de nas bu slob rnams kyis zhal chems bzhin /
skyabs mgon mchog gi sprul pa'i sku gdan drangs te nor rdzas kyi snying po gang yod phul /
skyabs mgon mchog nas kyang dam pa nyid kyi bstan 'gror sman pa'i thugs kyi bzhed dgongs rnams ji bzhin 'grub pa'i spyan dmigs kyi mtshams sbyor nan tan bka' drin bskyangs /
rjes 'jug bu slob thams cad kyis kyang bla ma'i bka' drin rjes su dran pa'i mos gus shugs drag pos rgyud bskul te /
bla ma'i thugs kyi dgongs pa rdzogs pa'i phyir rang gi sgo gsum dge ba sbyor ba'i brtson pa lhur blangs /
der ma zad skabs der yul phyogs der chos don du gnyer ba'i skye bo ya rab dam pa'i rnam thar gyi rjes su blo kha yar phyogs pa'i rigs la nyid kyi slob ma dang /
sbyin bdag tu ma gyur pa med pa lta bu yin pas /
so so nas gdung 'bul sogs kyi spros pa rgya chen po byed 'dod kyang zhal chems kyi stabs kyis byed rgyu ma byung bas /
rang rang gi sa nas dad pa rtse gcig pa'i gsol 'debs /
phyag mchod bzlas brjod sogs dge sbyor la chig dril du 'bad pa kho na byung bas zang @# / /
zing med pa'i dge tshogs shin tu dngos gtsang ba /
'bur chung yang don shin tu chen po dang ldan pa kho nar gyur pas dam pa rnams kyi thabs la mkhas pa'i mdzad pa ni 'di lta bu'o snyam du lhag par yang rjes su ye rang ba'i gnas su gyur to / /
gong du smos pa de dag gi snying po mdor bsdu na /
lam gyi rtsa ba bshes gnyen bsten pa'i tshul la bsam sbyor gnyis las /
dang po la rtsa ba dad pa sbyangs pa dang /
bka' drin rjes su dran pas gus par bya ba zhes yongs su grags pa de nyid tshig gi na yam tsam du ma song bar bla ma sangs rgyas su mthong ba'i mos gus bcos min gyis thugs rgyud rang dbang med par bskul ba dang /
sbyor bas bsten tshul la spyir bsam pa khyad par can gyi sgo nas /
bla ma'i bsnyen bkur kho na byas pa yang sgrub pa'i mchog tu 'gyur te /
jo bo chen po'i dus su 'brom gyis lots+tsha mdzad cing /
a mes kyis phyag g.yog kho na mdzad /
dgon pa bas rtse gcig tu ting nge 'dzin bsgoms kyang rtogs pa snga ma gnyis mtho bar byung ba bla ma'i byin rlabs yin par gsungs pa dang /
bya yul pas spyan snga ba'i phyag g.yog kho na zhus par /
'ga' zhig gis 'di dad pa dang shes rab can zhig 'dug pa la /
mi tshe g.yog tu btang ba ma legs zhes bshad pa'i tshe /
nga'i bla ma'i phyag g.yog zhus pa de chos yin pa khong tshos ma shes par 'dug gsung nas rgyun par rten dge tshul du bzhugs te /
me 'bud thal 'phyags tshun chad kyis g.yog gang dgos zhus pas /
nyin gcig gzigs khang gdab dar byas pa'i snyigs ma phyir 'phod du song ba'i sa nas de kho na nyid kyi don mngon du gyur par gsungs pa bzhin no / /
'on kyang ngo bo'i sgo nas phye na mdo sde rgyan las /
bkur sti rnyed pa dag dang rim gro dang / /
sgrub pa'i sgo nas bshes gnyen bsten par bya / /
zhes zang zing gi mchod pa /
bkur sti'i mchod pa /
sgrub pa'i mchod pa gsum du dbye bar mdzad pa de dag las re re ba tsam ma yin pa cha tshang ba nyams su bzhes te /
zas nor longs spyod gang rnyed mtha' dag bu sa la'i 'dab ma tsam yang rang don du mi 'chang bar bla ma la phul bzang zing gi mchod pa /
bla mas sku gsung thugs kyi rten bzhengs pa dang /
dge 'dun gyi sde 'dzugs pa sogs kyi zhabs 'degs la skyo ngal gyi 'du shes cung zad kyan med par dka' spyad rgyan du song brtag tu ngu'i rnam thar la 'gran bzod pa'i sgo nas bkur sti'i mchod pa dang /
bla mas ji ltar gdams pa bzhin gyi lam thun mong dang thun mong ma yin pa'i nyams len la rtse gcig tu gzhol ba'i sgo nas rjes 'jug rnams kyang der 'khrid par mdzad de /
bshad sgrub zung 'brel gyi sgo nas bstan pa'i snying po dri ma med pa phyogs mthar spel ba sgrub ba'i mchod pa ste /
snyigs ma'i dus 'dir gsum ga re re'i cha la yang /
gzhan gyis 'gran mi bzod pa de lta bu zhig mdzad de /
bshes gnyen bsten tshul gyi chos skor yongs su rdzogs pa'i dpag bsam gyi ljon pa chen po nye bar 'khrungs pa las /
lung dang rtogs pa'i yon tan gyi yal ga phyogs bcur rgyas shing /
rnam par dkar @# / /
pa'i mdzad 'phrin gyi me tog mngon bar bzhad pas grags snyan gyi dri bsung phyogs kyi 'khor lo kun tu khyab par gyur to / /
zhes bya ba ni rnam par thar ba'i snying po mdor bsdus pa'i don gyi de kho na nyid yin no / /
smras pa /
thub pa kun gyi ye shes gcig gyur 'jam dbyangs nyin mor byed pa'i 'od / /
ris su mchad 'jig rten kun la snang ba'i go 'phang mchog sbyin yang / /
dang sems 'dab brgya bzhad pa'i tshal du lhag par 'gyur ba'i rol rtsed kyis / /
yon tan sgrang rtsi'i dog pa rgya chen grags pa'i bsung dang lhan cig rgyas / /
rtsa ba dam tshig rmad byung sdong bu las / /
dngos grub rnam gnyis yal ga brgyar bres pa'i / /
ngo mtshar byang chub rdo rjes rab bsngags te / /
gzhan gyis ched du brjod la ltos ci 'tshal / /
'on kyang phra rags srid pa'i mtsho brgal te / /
sku gsum nor bu'i gling du bgrod pa'i thabs / /
bla ma'i lam gyi gru gzings mtshon pa'i phyir / /
khyod kyi rtogs pa brjod pa 'di byas so / /
bla ma'i bla mar gyur pa mthon po'i spor / /
byin rlabs chu bo gyen du mi 'drongs pas / /
mos gus thugs kyi gshong bur 'khyil ba las / /
nyams dang rtogs pa'i rtsi bcud dang por 'khrungs / /
'phral snang dam par bcos pa'i yon tan tshogs / /
dbyar gyi shwa 'od rdol 'dra mang na yang / /
bshes gnyen gangs kyi ri las dal 'bab rgyun / /
ma dros klung du 'khyil ba khyod nyid tsam / /
mos gus gdengs can dbang po'i srub thag gis / /
bla ma'i byin rlabs ri bo man+pAr / /
mdo sngags chos kyi rgya mtshor bsgril pa las / /
mkhas dang grub pa'i snang byed zung du shar / /
lung dang rtogs pa'i bdag nyid ston pa'i chos / /
de nyid smra dang sgrub bas 'dzin na yang / /
gdugs dang gling bu'i gar 'cham mi ldan pas / /
bstan 'dzin chen po min zhes su zhig smra / /
sgro gdugs zlum por bskor ba'i ma yU ra / /
rang skad gling bu bsgyur ba gzhan gyis gsos| |stag rnga brdebs pa nags kyi shwa nas kyang / /
snyigs dus chen po dag la 'phya ba bzhin / /
mtha' yas yon tan tshogs kyis nor 'dzin khyon / /
zab mo bla ma'i lam gyi gom gcig gis / /
rnam gnon spas pa'i brtul zhugs mi'u thung 'dis| |cher rlom dregs pa'i stobs ldan 'og tu bcings / /
lhag bsam rtse gcig snying stobs go bgos te / /
dpang po gnyis kyi gtso bo nyer bzung nas / /
rdo rje gsum gyi mtshams las mi 'da' bas / /
gtad pa bzhi yi dgongs pa mtha' ru 'khyol /
lha gcig dI paM kA ra'i bzhed dgos bzhin / /
lha chos bdun ldan bka' gdams srol 'dzin ba / /
lha mi'i mgon zhig 'di na mchis so zhes / /
lha yul na yang snyan pa'i rol mo 'khrol / /
e ma tshul khrims pad ma'i sbubs ltar gtsang / /
mang du mkhyen pa nam mkha'i mtha' ltar yangs / /
gzhan phan lhag bsam zla ba ltar dkar ba / /
dam pa'i rnam thar bsam gyin rjes yi rang / /
de phyir phyogs lhung nyi zlas phyed min par / /
gzur gnas rnam par dpyod pa'i 'gram chang gis / /
phye ba'i rtogs brjod sin+hu wa ra'i phreng / /
thar 'dod yongs kyi mgul pa'i rgyan du mdzod / /
ngan song sdug bsngal rba klong 'khrugs pa yi / /
srid pa'i rgya mtshor bying ba'i nyam thag 'gro / /
rnam grol thar pa'i gling du 'jug 'dod rnams / /
bshes gnyen gru gzings @# / /
mchog dang 'phrad gyur cig /
don gnyis lhun grub sbrang rtsi'i snying po can / /
tshogs gnyis 'dab brgya'i phreng ba bzhad pa yi / /
theg mchog rnal 'byor spyod pa pad mo'i tshal / /
bshes gnyen nyin byed 'od dang 'grogs gyur cig /
gang la brten na bde chen ye shes kyi / /
rang 'od dag pa rab 'byams brtan g.yo'i khams / /
kun la dbang bsgyur rgyal po'i gnas 'thob pa / /
bshes gnyen dkyil 'khor bdag pos skyong gyur cig /
ces mkhas pa dang grub pa zung du 'jug pa'i sgo nas rgyal ba'i bstan pa 'dzin skyong spel bar byed pas mtshan dang don mthun pa'i skyes mchog dam pa gang gi rtogs pa brjod pa legs tshogs sgo 'byed ces bya ba 'di ni /
dam pa nyid kyi gsung gi bdud rtsis 'tsho ba'i gla slob du ma dang /
khyad par dad brtson blo dang ldan pa rab 'byams pa dpal ldan grags bas yang yang nan gyis bskul ba'i ngor /
7btsun pa dkon mchog bstan pa'i sgron mes dben gnas yid dga' chos 'dzin du sbyar ba'i yi ge pa ni dge slong dkon mchog kun dags bgyis pa 'di yang /
thar 'dod rnams lam gyi rtsa ba bshes gnyen bsten tshul gyi thog ma'i rten 'brel legs par 'grig pa'i rgyur gyur cig / / /
