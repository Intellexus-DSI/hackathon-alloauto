@## {dd} / /
dge legs rgya mtsho'i jul gyi grangs snyed bgrang yas skal par bsags pas rab bskrun gsal rdzogs mtshan dpes kun nas mdzes shing mthong na mi mthun med pa'i sku| dbyangs gcig gis kyang sna tshogs khams dang skad r-igs tha dad dpag med 'gro bar so so'i blo dang 'tshams pa'i don ston re ba ji @## / /
bzhin skong pa'i gsung / /
zab yangs mkhyen brtses shes bya ma lus lag mthil skyu ru ji bzhin gzigs shing ris med 'gro kun bu gcig ma ltar byams brtses gces par skyong ba'i thugs / /
gzhan ched kho nar thugs mchog legs bskyed tshogs gnyis rab bsags bdud bzhi gtan bcom mngon par sangs rgyas chos 'khor bskor mdzad shA kya'i rgyal bor gus phyag 'tshal / /
gang gi dad por byang chub mchog tu thugs bskyed tsam nas byams pa chen pos 'gro kun phan bde'i dpal la 'god / /
nyon mongs dgra tshogs gang gis kyang ni klags lta'i skabs bral mi pham par grags tam pa tog dkar rgyal tshab dang / /
rgyal kun theg chen lam du btsud pas yab du gyur kyang ji srid skal bar rgyal sras gzhon nu'i tshul bzung nas / /
grangs med zhing du sna tshogs sprul bas bstan 'gro'i don mdzad 'jam dbyangs zhes grags sras kyi thu po gnyis la 'dud / /
theg pa chen po'i srol bzang btod nas thub bstan gsal bar byed do zhes / /
rgyal ba nyid kyis lung du bstan cing mdo btus rigs tshogs la sogs dang / /
rnam nges sa sde la sogs zab dang rgya che'i legs bshad du ma yis / /
rgyal bstan gsal mdzad shing rta chen po klu grub thogs med gnyis la 'dud / /
dpal mgon klu grub thogs med zhi ba lha'i / /
gdams pa'i rgyud pa chu bo gsum 'dres kyi / /
bdud rtsi'i nyid khrus thugs kyi bum bzang gtams / /
'gro la 'gyed mkhas phul byung zhabs la 'dud / /
rgyal ba'i yab gcig rje btsun mkhyen pa'i gter / /
dus mthar ngur smrig 'dzin pa'i gar bsgyur nas / /
mdo sngags gnyis kyi lam gyi gnang mtha' dag /
nyi ltar gsal mdzad tsong kha pa la 'dud / /
mdo rgyud rgya mtsho'i 'jings la legs brgal te / /
'jam mgon bla ma'i gdams pa yid bzhin nor / /
thugs kyi gru rdzing bkangs te dngos grub tshar / /
'beb mkhas ded dpon chos rgyan zhabs la 'dud / /
rigs gnas lha lam yangs bar thogs med bgrod / /
'phrin las 'od stong 'dzin ma'i khyon kun khyab / /
phan dang bde pa'i pad tshal rgyas mdzad pa / /
bstan pa'i nyi ma gangs can mgon por 'dud / /
paN chen d+hA rmang+d+h+wa tsha'i gdams pa'i bcud / /
myangs te sgrub pa snying por mdzad pa yis / /
@# / /
spang rtog yon tan rab rgyas gdul bya rnams / /
smin mdzad grub mchog blo rgyan zhabs la 'dud / /
mdo rgyud gzhung la thos bsam mthar son cing / /
phyag na padmo'i gdams pas rgyud grol nas / /
thub bstan gsal zhing gdul bya theg chen sar / /
'khrid mdzad 'phrin las mtshan can zhabs la 'dud / /
shing rta chen po'i srol bzang legs bzung ste / /
zab cing rgya che'i lam bzang mngon du mdzad / /
skal ldan gdul bya'i tshogs la legs gdams nas / /
lam rim rgyas mdzad bshes gnyen kun la 'dud / /
yongs 'dzin gnyis kyi man ngag zhal shes dang / /
rje yi gsung rab bka' gdams gong ma'i gzhung / /
rnams la brten nas byang chub lam rim gyi / /
dmigs pa yid la byed tshul 'di na spro / /
shing rta chen po gnyis kyi lam gyi srol / /
kun mkhyen don gnyer skye bo mchog gi lugs / /
skyes bu gsum gyi nyams len cha tshang ba / /
byang chub lam gyi rim pa'i khrid la bzhi / /
gang nas byung ba'i khungs kyi che ba dang / /
de nas byung ba'i gdams pa'i phan yon dang / /
chos la nyan bshad ji ltar byed tshul dang / /
gdams pa dngos kyi slob ma bkri tshul lo / /
gdams pa'i khungs ni rdzogs pa'i sangs rgyas kyi / /
sher phyin rgyas 'bring bsdus pa gsum char las / /
sbas pa'i tshul gyis gsungs pa byams mgon gyis / /
mngon rtog rgyan las dngos su gsal bar bshad / /
de lta na yang 'di yi rtsa ba'i gzhung / /
lam sgron yin la de ni mdzad pa po / /
ad+hi sha yin de yi che ba ni / /
za hor rgyal po dge ba dpal gyi sras / /
thun mongs rigs gnas sgra tshad bzog so bzhi / /
nang rig rgyud ste bzhi dang sde snod gsum / /
kun la sbyangs pas mkhas pa'i phul du phyin / /
so thar byang sems sngags kyi tshul khrims gsum / /
zhi gnas skyed rim brtan po'i ting nge 'dzin / /
lhag mthong rdzogs rim zab mo'i shes rab ste / /
thun mong ba dang thun mong ma yin pa'i / /
bslab pa gsum gyis thugs rgyud legs gtams pas / /
lung dang rtog pa'i bstan pa'i bdag por gyur / /
mkhas shing grub pa'i dam pa mang bsten nas / /
mdo sngags gdams pa'i rgyun bzang legs par mnos / /
'phags pa'i yul du mu stegs rgol bar na / /
lan gsum pham mdzad rang sde gong 'og gi /
ma rtog log rtog the tshom legs bsal te / /
bstan pa rgyas par mdzad pas thams cad kyis / /
phyogs ris med par gtsug gi rgyan du 'dzin / /
bod du byang chub 'od kyis spyan drangs te / /
bstan pa'i dag ter mdzad par gsol btab pas / /
mdo sngags gnad kun bsdus te nyams len gyi / /
rim par dril ba'i byang chub lam sgron mdzad / /
bstan pa'i srol bzang nub rnams gsar du bcug /
nyams nas cung zad yod rnams legs par spel / /
log rtog ngan pas sbags rnams phyir bsal te / /
bstan pa dri med kun du rgyas par mdzad / /
khrid gzhung dngos ni khams gsum chos kyi rgyal / /
tsong kha pa yi lam rim rnams yin la / /
bdag nyid che de rgyal ba rang nyid kyis / /
'jam dpal rtsa rgyud sogs las lung bstan cing / /
don la 'jam dpal dbyangs dang dbyer med kyang /
|thun mong snang dor mkhas grub mang bsten nas / /
rigs gnas mdo sngags gzhung dang gdams pa'i rgyun / /
kun la sgro 'dogs chod pa'i thos pa btsal / /
gzhung lugs thams cad gdams pa'i mchog tu shar / /
sgrub pa snying por mdzad de nyams su blangs / /
'chad rtsod rtsom pas thub bstan yid bzhin nor / /
byi dor byas te nyi ltar gsal bar mdzad / /
gdams pa'i che bar bzhi las dang po ni / /
@# / /
'di la brten nas gsung rab thams cad kyis / /
sangs rgyas sgrub pa'i lam gyi gtso bo dang / /
yan lag ci rig 'chad pas dngos su'am / /
brgyud nas 'tshang rgya'i thabs su legs gsungs par / /
gobs bstan pa thams cad 'gal med rtogs / /
che ba gnyis pa gdams pa 'di yis ni / /
gsung rab dgong 'grel bcas pa'i lam gyi gnad / /
bshes gnyen bstan tshul nas bzung lhag mthong bar / /
thams cad dpyad sgom 'jog sgom gang rung gi /
nyams len rim par dril nas 'khrid pas na / /
gsung rab ma lus gdams par 'char bar 'gyur / /
che ba gsum pa gdams pa 'di yis ni / /
gsung rab dgongs 'grel bcas pa'i gzhung che ba / /
rnams kyis nyams su blang bya 'di dang 'di / /
bstan par 'dug go snyam du tshegs med par / /
go bar 'gyur bas mdo rgyud bstan bcos kyi / /
gzhung don rgyal ba'i dgongs pa bde blag rnyed / /
che ba bzhi pa gdams pa 'di nyid la / /
brten nas theg pa dman pa'i mdo lta bu / /
brgyud nas 'tshang rgya'i thabs su go bas na / /
gsung rab gang la'ang 'tshang rgya'i gegs yin no / /
snyam du bzung nas 'dor ba'i chos spong gi /
nyes spyod chen por nga 'gag nyid du 'gro / /
chos la nyan bshad ji ltar bya ba la / /
nyan tshul bshad tshul mjug tu bya tshul gsum / /
dang po la gsum thos pa'i phan yon ni / /
mkhas mchog dpa' bo'i legs bshad skyes rab las / /
gang zhig thos pas yid ni dad gyur nas / /
legs par dga' la brtan pa nyid du 'gyur / /
shes rab skye zhing gti mug med par 'gyur / /
rang gi shes kyang de ni nyo ba'i rigs / /
thos pa gti mug mun sel sgron me yin / /
rkun po la sogs mi 'khyer nor gyi mchog /
kun du rmongs pa'i dgra 'joms mtshon cha yin / /
thabs tshul man ngag ston pas grogs kyi mchog /
'phongs par gyur kyang mi 'gyur mdza' bo yin / /
gnod pa med pa mya ngan nad kyi sman / /
nyes pa chen po'i dpung 'dzom dpung gi mchog /
grags dang dpal dang gter gyi mchog kyang yin / /
ya rab rnams dang 'phrad na skyes kyi mchog /
tshogs kyi nang na mkhas pa mgu bar 'gyur / /
zhes dang gzhan yang legs bshad de nyid las / /
thos pa'i rjes 'jug sgrub pa snying por byed / /
skye ba'i rdzong las tsheg chung thar par 'gyur / /
zhes pa rnams kyis thos pa la brten nas / /
'phral du dad dang dga' dang brtan pa dang / /
shes rab la sogs yon tan mang 'byung zhing / /
thos don sgrub la 'bad dan 'khor bar ru / /
skye ba'i rdzod las thar bar 'gyur gsungs zhing / /
gzhan yang thos pa'i tshoms las kyang / /
thos pas chos rnams shes par 'gyur / /
thos pas sdig las ldog par byed| |thos pas don ma yin pa spong / /
thos pas mya ngan 'das pa 'thob / /
ces pas thos pa la brten nas / /
rim bzhin blang dor chos rnams shes / /
sdig las ldog pa'i tshul khrims srung / /
don med spong ba'i ting 'dzin sgom / /
bdag med rtogs pa'i shes rab kyis / /
srid las grol bar 'gyur zhes bshad / /
gzhan yang bka' gdams dge bshes gro lung bas / /
mdzad pa'i bstan rim chen mor ji skad du /
sngon chad ma thos rmad byung thos pa dang / /
thos pa yongs su byang dang the tshom spong / /
lta ba drang dang don chos zab mo rtog /
chos kun shes shing nyes spyod 'dor ba dang / /
don med spongs dang don mchog zhi thob sogs / /
thos pa yon tan bsam yas 'byung khungs yin / /
zhes gsungs pa ltar sngon chad ma thos pa'i / /
ngo mtshar rmad byung gtams mang thos pa sogs /
@# / /
mtha' yas yon tan 'byung ba'i khungs yin cing / /
thos pa 'di 'dra rnyed par dka' tshul ni / /
mdo sde gsang ba bsam gyis mi khyab par / /
'jig rten sangs rgyas 'byung ba brgya lam ste / /
mi yi lus ni tshogs kyis rnyed pa yin / /
kye ma dad pa dang ni chos nyan pa /
'di 'dra skal pa brgyar yang rnyed par dka' / /
zhes gsungs pa ltar bsam nas dam pa'i chos / /
nyan la spro ba shugs drag skyed par bya / /
gnyis pa chos dang chos smra la / /
rim gro bskyed tshul skyes rabs las / /
rab tu dma' ba'i stan la 'dug /
dul ba'i dpal ni rnam par bskyed / /
dga' dang ldan pa'i mig gis blta / /
tshig gi bdud rtsi 'thung ba bzhin / /
gus pa bskyed de rtse gcig btud / /
rab tu dang la dri med yid| /
nad pas sman pa'i tshig nyin bzhin / /
rim 'gro bskyed de chos nyon cig /
zhes dang sa yi snying po'i mdo las ni / /
gcig tu dad cing gus pas chos mnyan gyi / /
de la 'phya zhing skur bar mi bya'o / /
chos smra ba la mchod pa bya ba ni / /
sangs rgyas 'dra bar de la 'du shes bskyed / /
zhes pa ltar gyi spyod lam bsam pa bsten / /
gsum pa nyan tshul dngos la rnam pa gnyis / /
'gal rkyen snod kyi skyon gsum spong ba dang / /
mthun rkyen 'du shes drug po bsten tshul lo / /
dang po chos nyan tshe na gnyid rmug gam / /
rnam g.yeng sogs kyis mnyan par mi sgrim pa / /
chos kyi don ni log par bzung ba'am / /
rnyed bkur 'dod sogs kun slong skyon chags pa / /
bzung ba'i tshig don brtan par mi byed par / /
brjed pa sogs kyis myur du nyams 'gyur ba'i / /
kha spub mi gtsang zhabs rdol lta bu yi / /
snod kyi skyon gsum spang ste mdo las ni / /
legs par rab tu nyon la yid la zung / /
zhes pa ltar gyi gnyen po legs par bsten / /
gnyis pa rang la rgyun ring gso dka' zhing / /
sdug bsngal drag po skyed pa'i chags pa sogs / /
nyon mongs nad kyis na ba'i nad pa dang / /
chos smra ba la chags sdang rmongs gsum sogs / /
nyon mongs nad kun gso ba'i sman pa dang / /
rjes su bstan pa'i chos la nyon mongs pa'i / /
nad kyi rtsa ba drung nas 'byin pa'i sman / /
chos de tshul bzhin nyams su len pa la / /
sman mchog bsten nas nyon mongs nad gso ba| |chos de thog mar gsung ba'i bcom ldan 'das / /
rjes su dran nas gus pas dam par lta / /
chos 'di mnyan pas bstan pa 'jig rten na / /
yun ring gnas na ci ma rung snyam pa'i / /
'du shes drug po legs par bstan pa gces / /
rang la nad pa lta bu yi / /
'du shes 'jog par spyod 'jug las / /
tha mal nad kyis btab pa yang / /
sman pa'i dag bzhin bya dgos na / /
'dod chags la sogs nyes brgya yi / /
nad kyis rtag btab smos ci dgos / /
zhes dang chos smrar sman pa lta bu yi / /
'du shes 'jog par 'phags pa sdud pa las / /
de lta na yang byang chub dam pa 'tshol ba yi / /
bsam pa drag ldan mkhas pa'i nga rgyal nges bcom lte / /
nad pa'i tshogs kyis gso phyir sman pa bsten pa ltar / /
g.yel ba med par dge ba'i bshes gnyen bsten par bya / /
zhes dang thos don nyams su len pa la / /
'tsho ba'i 'du shes ting 'dzin rgyal po las / /
mi dag na zhing lus ni sdug bsngal te / /
lo grangs mang po re 'ga' mthar pa / /
de ni yun ring nad kyis nyon mongs las / /
nad rnams gso ba'i phyir yang sman pa btsal / /
yang dang yang du de yis btsal ba yis / /
sman pa mkhas shing rig pa de rnyed de / /
des kyang snying rje nye bar bzhag nas ni / /
sman 'di btang bar gyis zhes byin pa dang / /
sman mang bzang zhing 'phangs pa de blangs nas / /
@# / /
na ba 'tsho par 'gyur ba'i sman mi 'thung / /
sman pas ma lan sman gyis ma nyes te / /
nad pa de nyid kyis ni nyes pa yin / /
de bzhin bstan pa 'di la rab byung ste / /
stobs dang bsam gtan dbang po kun rig nas / /
sgom pa la ni mngon par brtson mi byed / /
rigs par mi brtson ga la mya ngan 'da' / /
zhes dang gzhan yang mdo sde de nyid las / /
ngas ni rab tu bzang po'i chos bshad kyang / /
khrod kyis thos nas yang dag ma spyad na / /
nad pa sman gyi rgyal ba thog pa dag /
bdag gi nad ni gso bar mi nus bzhin / /
zhes dang gzhan yang thos pa'i tshom las kyang / /
legs gsungs thos pa snying por shes pa dang /
ting nge 'dzin dag snying por shes gyur kyang / /
gang zhig bag med brlang por byed pa de'i / /
thos dang shes pa don chen mi 'gyur ro / /
gang zhig 'phags pas bstan pa'i chos dga' zhing / /
de ni lus dang ngag gis spyod byed pa / /
de dag bzod ldan grogs dga' dbang po bsdams / /
thos dang shes pa'i pha rol phyin pa 'thob / /
zhes dang lhag bsam bskul ba'i mdo las kyang / /
bu ram shing shun snying po ci yang med / /
dga' bar bya ba'i ro ni nang na 'dug /
shun pa zos pa'i mes ni bur ram ro / /
zhim pa rnyed par nus pa ma yin no / /
ji ltar shun pa di bzhin smra ba ste / /
ro lta bu ni 'di la don sems yin / /
de lta bas na smra la dga' spong ste / /
rtag tu bag yod byos la don soms shig /
zhes pa rnams kyis bstan cing nyams len la / /
brtson pa yun ring dgos pa bshags bstod las / /
der yang sems ni rgyun du rnam rmongs la / /
yun ring dus su nad gzhi bsten byed cing / /
mdze can rkang pa lag pa chad pa la / /
thang 'ga' sman bsten pa yis ci pa gyir mchi / /
zhes pa ltar ro bshad pa'i tshul la bzhi / /
dang po dam chos bshad pa'i phan yon ni / /
byams pa seng ge sgra yi mdo sde las / /
gang gis gang ga'i bye snyed sangs rgyas zhing / /
rin chen bdun gyis yongs su bkang byas nas / /
dga' rab sems kyis rgyal la phul ba dang / /
gang gis sems can gcig la tshigs bcad byin /
rin chen sbyin pa shin tu rgya chen nges / /
tshigs bcad sbyin pa snying rjes bsgrub de la / /
char yang mi phod grangs su'ang ma yin na / /
gnyis dang gsum la bsam du ga la yod / /
ces dang gzhan yang mdo sde de nyid las / /
gang ga'i bye snyed rin chen gser dag gis / /
bkang ste gang la sbyin pa byin pa bas / /
dus ngan tshe na tshigs bcad gcig brjod pa / /
de yi phan 'dogs ci 'dra de la med / /
zhes pa ltar ro gnyis pa ston pa dang / /
chos la rim 'gro bskyed tshul bstan rim las / /
chos smra des kyang ston pa rjes dran zhing| |gus pa chen pos chos don legs bsam nas / /
zhes gsungs pa ltar ston pa'i yon tan dang / /
bka' drin chos kyi brjod don phan yon rnams / /
legs par rjes su dran pas gus pa bskyed / /
gsum pa dam chos 'chad tshe bsam pa dang / /
sbyor ba ji lta bu yis bshad pa ni / /
rgyal ba'i dam chos pa dam dkar po las / /
mkhas pa dus su sems par byed pa na / /
khang bur zhugs te de bzhin sgo bcad nas / /
chos 'di thams cad la ni tshul bzhin blta / /
langs nas zhum pa med pa'i sems kyis shod / /
mkhas pa bde la rtag tu gnas par 'gyur / /
bde la 'dug nas de bzhin chos kyang ston / /
gtsang zhing yid du 'ong ba'i sa phyogs su / /
yangs pa'i stan ni rab tu bshams bting ste / /
bzang po'i tshon gyis legs par kha bsgyur ba'i / /
chos @# / /
gos gtsang ma des ni rab bgos nas / /
dngul gzan nag po de bzhin bshams byas la / /
sham thabs che tshad legs par rab bgos nas / /
bcos bu'i ras rnams sna tshogs legs bting ba / /
rkang rten bcas pa'i khri la rab 'dug cing / /
rkang pa legs par bkrus ste steng 'dzegs nas / /
gdong dang bzhin gyi mdangs ni rab snum zhing / /
chos kyi stan la de ni rab 'dug nas / /
sems can lhag pa rtse gcig gyur rnams la / /
gtam mang rnam pa sna tshogs nye bar ston / /
dge slong dag dang dge slong ma dag dang / /
dge bsnyen rnams dang dge bsnyen ma dag dang| |rgyal po dag dang rgyal bu rnams la yang / /
mkhas de rtag tu phrag dog med par ni / /
sna tshogs don ldan snyan pa'i gtam yang ston / /
le lo dag kyang rnam par rab spangs nas / /
skyo ba snyam pa'i 'du shes skyed mi bya / /
mkhas pas mi dga' thams cad rnam par spang / /
byams pa'i stobs ni 'khong la bsgom par bya / /
nyin mtshan du yang chos mchog rab tu bsgom / /
mkhas pa des ni bye ba khrag khrig dpes / /
'khor rnams mgu zhing de bzhin dga' bar byed / /
de la nam yang 'dod pa cung zad med / /
zas dang sgom dang bza' dang bca' ba dang / /
gos dang mal cha chos kos rnams dang ni / /
na ba'i gso sman dag kyang mi bsam ste / /
'khor rnams la ni ci yang mi blang ngo / /
gzhan du mkhas pas rtag tu bdag nyid dang / /
sems can 'di dag sangs rgyas 'grub par shog /
phan phyir 'jig rten chos gang bstan pa de / /
bdag gi bde ba'i yo byad kun snyam sems / /
zhes gsungs pa ltar bya dgos mdor bsdun / /
bsam pa blo gros rgya mtsho'i mdor gsungs ltar / /
rang la sman pa bshad bya'i chos la sman / /
nyan po nad pa de bzhin gshegs pa la / /
skyes bu dam pa chos tshul yun ring du / /
gnas na snyam pa'i 'du shes lnga bskyed cing / /
nyan pa'i 'khor la byams pa legs par bsgom / /
gzhan dag mtho bar dogs pa'i phrag dog dang / /
chos la phyi bshol byed pa'i le lo dang / /
yang yang 'chad pas ngal ba'i skyo ba dang / /
bdag nyid bzang por sgrogs shing gzhan skyon gleng / /
gnad don kun slong dman pas sbed pa yi / /
dpe 'khyud byed dang rnyed bkur grags pa sogs / /
zang zing dag la lta ba kun spangs te / /
rang gzhan thams cad sangs rgyas thob phyir du / /
bstan pa'i bsod nams gang de bdag nyid kyi / /
bde ba'i yo byad yin no snyam du bsam / /
sbyor ba khrus byas gtsang sbra dang ldan pas / /
gtsang ma'i gos bgos yid 'ongs phyogs su / /
sher phyin gsung che rgyal ba rang nyid kyis / /
gdan khri bshams par mdzad ltar dam chos ni / /
rgyal bas kyang ni bkur ba'i zhing yin pas / /
chos la bkur phyir 'chad tshe rang nyid kyang / /
khri stan bzar po bshams par legs 'khod de / /
bdud dang bdud kyi rig rnams mi 'ong zhing / /
'ong kyang bar chad bya bar mi nus par / /
blo gros rgya mtsho'i mdo las gsungs pa yi / /
bdud tshar gcod pa'i gzungs sngags zab mo bzla / /
ta dya thA /
sha me sha ma ba ti sha me ti sha truM /
aM ku re maM kur| |ma ra dzi te ka rA te yu ka yu ro te dzo ba ti /
o le ya ni bi sha tha ni rma le mA lA pa na ye /
khu khu re kha ge gra se /
gra sa ni /
o mu khI /
ba raM mu khI /
A mu khI /
sha mi tA ni sarba gra ha ban+d+ha na ni /
gri hI r+wA sar+b+ba ra pra nA ti na ni mu k+tA mA dA bra sha /
s+thA bi tA bud+ha mu tra /
a bud g+ha ti rA /
sarba mA ri pu tsa ri ta pa ri shud+h+ya /
bi ga ts+tsha n+tu /
sarba mA rA karma Ni /
gal te sngags 'di bzla ba ma grub na / /
sher snying @# / /
bdud bzlog byed pa dam pa'i srol / /
de nas bzhin gyi mdangs ni rab gsal bas / /
bshad don go ba'i yan lag mthun dpe dang / /
rig pas nges pa'i yan lag gtan tshig dang / /
yid ches yan lag lung dang ldan par bshad / /
bzhi pa gang la bshad pa'i khyad par ni / /
mdo sde ting 'dzin rgyal po las / /
chos kyi sbyin pa'i ched kyi phyir / /
gal te khyod la gsol 'debs na / /
rab rgyas bdag gis ma bslabs zhes / /
thog mar tshigs de brjod bar bya / /
khyod ni shes shing mkhas yin na / /
bdag nyid chen po'i mdun du ni / /
bdag gis ji ltar bshad nus zhes / /
khyod kyis de skad brjod par bya / /
'phral du brjod par mi bya yi / /
snod la brtag pa byas nas bya / /
gal te snod ni shes gyur na / /
gsol ma btab kyang bshad par bya / /
'khor ni mang po 'khong nang du / /
gal te ngan tshul ngan mthong na / /
khyod kyis yo byad bsnyungs mi bshad / /
sbyin pa'i bsngags pa brjod par bya / /
gal te 'dod pa chung zhig ste / /
tshul khrims dag par gnas yin na /
khyod kyi byams pa'i sems bskyed la / /
yo byad bsnyungs pa'i gtam gyis shig /
gal te sdig 'dod chung gyur cing / /
tshul khrims ldan pa mang gyur la / /
gnyen po rnyed pa de yi tshe / /
tshul khrims bsngags pa brjod par bya / /
zhes gsungs pa ltar gsol ba 'debs pa dang / /
snod la brtags te bshad du rung ba dang / /
snod du shes nam gsol ba la yang / /
bshad par bya zhing de yang skabs dang sbyar / /
gsol ba ma btab snod du mi rung la / /
bshad par mi bya 'dul ba'i mdo las ni / /
nyan po 'dug la 'grengs te mi bshad cing / /
de bzhin nyal la 'dug dang stan mthon por / /
'dug la dma' bar 'dug dang stan bzang por| |'dug la ngan par 'dug dang mdun 'gro la / /
phyi nas 'gro dang lam nas 'gro ba la / /
'gram nas 'gro bas bshad par mi bya la / /
mgo bo g.yogs dang brdzes dang gzar ba dang / /
lag gnyis gnya' dang ltag par bsnol ba dang / /
dog re can dang zhwa gyon cod pan can / /
'phreng ba can dang thod dkris byas pa dang / /
glang chen rta zhon khyogs dang bzhon steng 'dug /
mchil lham gyon dang lag na mkhar ba gdugs / /
mtshon dang ral gri dgra cha thogs pa dang / /
go cha gyon pa rnams la mi bshad par / /
gsungs shing 'dug nyal la sogs 'ga' zhig ni / /
spyir btang na ba min pa'i dbang du byas / /
gsum pa nyan bshad mjug tu thun mong du / /
bshad dang mnyan las byung ba'i dge ba rnams / /
gnas skabs sgrub pa'i bar chad zhi ba dang / /
mthar thug rdzogs byang thob phyir legs par bsdo / /
de lta'i tshul gyis bshad nyan thun re la'ang / /
ji skad gsung ba'i phan yon rnams 'byung la / /
chos dang chos smrar ma gus pa la sogs / /
las sgrib sngar bsags 'dag cing sog 'phro 'chad / /
gdam pa yis ni rgyud la phan 'gyur pas / /
spyir na dam pa snga ma thams cad dang / /
khyad par lugs 'di'i bla ma gong ma rnams / /
'di la nan tan shin tu che bar mdzad / /
de bas nyan bshad lam du gtong ba'i tshul / /
'di la blo ldan rnams kyis 'bad par rigs / /
gdams pa dngos kyi slob ma bkri tshul la / /
lam gyi rtsa ba bshes gnyen bsten tshul dang / /
bsten nas blo sbyang ba yi rim pa gnyis / /
dang po la yang rgyas par bshad pa dang / /
skyong tshul bsdus te bstan pa'o dang po ni / /
'phags pa yon tan rin chen sdud pa las / /
slob ma bzang po'i bla mar gus ldan de dag gis / /
bla ma mkhas pa rnams la rtag tu bsten par bya / /
@# / /
ci'i phyir zhe na mkhas pa'i yon tan de las 'byung / /
sangs rgyas chos rnams dge ba'i bshes la bsten to zhes / /
yon tan kun gyi ? mchog mnga' rgyal ba de skad gsungs / /
zhes sogs mdo rgyud bstan bcos du ma las / /
legs tshogs thams cad bla mar rag las par / /
gsungs phyir bla ma bsten tshul ma nor ba / /
gal che des na 'di la drug mdzad pa'i / /
dang po bsten bya bla ma'i mtshan nyid ni / /
spyir ni bla ma'i mtshan nyid mang gsungs kyang / /
'dir ni theg pa chen por 'khrid pa yi / /
bla ma'i mtshan nyid theg chen mdo rgyan las / /
bshas gnyen dul ba zhi ba nyer zhi ba / /
yon tan lhag pa brtson bcas lung gis phyug /
de nyid rab tu rtogs pa smra mkhas ldan / /
brtse ba'i bdag nyid skyo ba spangs la bsten / /
zhes pas tshul khrims ting 'dzin shes rab kyi / /
dul zhing zhi la nyer zhi slob ma las / /
yon tan lhag pa gzhan gyi don sgrub par / /
spro ba brtan pa'i brtson bcas sde snod gsum / /
la sogs mang du thos pa'i lung gis phyug /
chos kyi bdag nyid nges pa'i de nyid rtogs / /
bkri ba'i rim par mkhas shing bshad bya'i don / /
blo la skyel bar gzo ba'i smra mkhas pa / /
rnyed bkur sogs la mi lta byams snying rjes / /
kun nas slangs ste ston pa'i brtse bdag nyid / /
yang yang 'chad pas mi ngal 'chad pa yi / /
dka' spyad bzod pa'i skyo ba spangs pa ste / /
bshes gnyen yon tan bcu dang ldan pa cig /
dgos par gsungs shing de yi nang nas kyang / /
bslab gsum de nyid rtogs dang brtse ba lnga / /
gtso bar pu to rin chen gsal gyis gsung / /
de nyid rtogs pa mngon gyur gtso bo ste / /
med na lun dang rigs pas rtogs pas kyang / /
'grub bar 'gyur zhes dam pa gong mes gsungs / /
de ltar bla ma'i mtshan nyid shes byas nas / /
mtshan ldan bla ma btsal dgos bstan rim las / /
dam chos yongs 'dzin dam pa'i bshes gnyen dag /
ring na bzhugs kyang mchog tu rnyed dka' dang / /
don chen sgrub phyir rab tu gus pa yis / /
dka' ba'i 'du shes dor te yongs su btsal / /
zhes gsungs pa ltar thag ring bgrod dka' sogs / /
gang na bzhugs kyang tshegs la mi lta bar / /
mtshan nyid ldan pa shin tu rnyed dka' dang / /
don chen sgrub pas gtan gyi mdun ma yi / /
rtsa ba yin phyir 'bad pas btsal bar bya / /
gal te dus kyi dbang gis ma rnyed na / /
dbung ba bzang pos zhus pa'i mdo sde las / /
ji ltar 'khor lo gcig pa'i shing rta ni / /
rta dang ldan yang lam du mi 'gro ltar / /
de bzhin sgrub pa yi ni grogs med na /
lus can dngos grub thob par mi 'gyur ro / /
de ni blo ldan gzugs bzang gtsang sbra che / /
rigs ni btsun zhing chos la gzhol ba dang / /
spob pa che zhing dpal la dbang po thul / /
snyan par smra zhing sbyin phod ? snying rje can / /
bkres dang skom dang nyon mongs bzod pa dang / /
bram ze dang ni lha gzhan mchod mi byed / /
sgrin cing gzo la byas pa gzo ba dang / /
dkon mchog gsum la dad pa grogs po yin / /
de lta'i yon tan ma lus ldan pa dag /
rtsod pa'i dus na shin du dkon pas na / /
yon tan phyed dam bzhi cha brgyad cha can / /
de lta bu ni sngags pa'i grogs por bsten / /
zhes pas grogs la blo ldan gzugs bzang sogs / /
mtshan nyid rdzogs pa rnyed par ma gyur na / /
yon tan brgyad cha ldan pa ma mthar gsung / /
de ni bla ma la yang mtshungs so zhes / /
jo bo chen pos gsung bar bu @# / /
to ba'i / /
gsung sgros dol bas bsgrigs las bshad pas na / /
theg chen bla ma'i mtshan nyid 'chan skabs su / /
gsungs pa'i yon tan brgyad cha ldan pa la / /
ma mthar byas te de 'dra'i bla ma bsten / /
gnyis pa bsten byed slob ma'i mtshan nyid ni / /
'phags pas gzur gnas blo ldan don gnyer ba'i / /
nyan po snod ces bya bar bshad ces gsung / /
des ni phyogs lhung med pa'i gzur gnas dang / /
legs nyes rnam par 'byed pa'i blo gros dang / /
chos la don gnyer che ba'i 'dun pa gsum / /
tshang ba nyan pa'i snod du rung bar bshad / /
'grel bar chos dang chos smrar gus pa dang / /
nyan tshe yid gtong bsnan te lnga ru gsung / /
de ltar na ni snga ma lnga po dang / /
nyes bshad dor nas legs bshad 'dzin dang drug /
bla mas bkri ru rung ba'i rten gyi chos / /
yin pas de rnams tshang ngam ma tshang brtags / /
tshang na dga' ba bsgom zhing mtshang na / /
phyi ma tshun chod tshang ba'i rgyu la 'bad / /
de lta'i mtshan nyid rdzogs par ma tshang yang / /
don ni go bar nus pas mnyan pa la / /
phan yon 'byung ba 'phags pa sha ri'i bus / /
sgrub bya bsnyen par rdzogs tshe bram ze zhig /
gab te 'dug pas tshul khrims nyams pa la / /
sdug bsngal rnam pa bcu gnyis 'byung gsungs pa / /
thos nas 'chal tshul byed las log zhes pa'i / /
dpe dang sbyar te rnam bshad rigs par gsungs / /
don ma go yang dad nas mnyan pa la'ang / /
phan yon 'byung ste 'dren mchog thub dbang gis / /
dam chos 'chad tshe gnag rdzi dga' bo yis / /
phyug ma skyong zhing phyin bsam thong ba na / /
mkhar ba'o mtshug byas te 'greng bzhin du / /
nyan pa'i mkhar bas spal ba chos nyan pa / /
mnan te snad kyang sbal bas chos nyan pa'i / /
gegs su 'gyur dogs kha rogs bsdad pa las / /
'thos te mtho ris thob par gsungs pa bzhin / /
gsum pa slob mas bla ma bsten tshul la / /
bsam pas bsten tshul sbyor bas bsten tshul gnyis / /
dang po la gsum bs+t+ten pa'i bsam pa spyir / /
bshad dang rtsa ba dad pa sbyar ba dang / /
bka' bdren bsam ste gus pa bskyed tshul lo / /
dang po legs par brtags te mnyan rung ba'i / /
bla ma rnyed tshe dam chos bka' 'drin nod / /
de nyid bsten tshul phyin ci ma log pa / /
bya dgos sdong po bkod par sems dgu yis / /
dge ba'i gshes gnyen bsnyen bkur bya bar gsung / /
de ni bstan pa'i bsam pa thams cad kyi / /
gnad kun bsdus pa yin cing sems dgu ni / /
rang dbang dor nas rang nyid bla ma yi / /
dbang du gtong ba bu 'dzangs lta bu'i sems / /
bshes dang mdza' ba sus kyang mi phyed par / /
brtan par byed pa rdo rje lta bu'i sems / /
rang gi bla ma'i bya ba'i khur thams cad / /
'khur bar byed pa sa gzh lta bu'i sems / /
sdug bsngal ci 'dra byung kyang mi g.yo ba /
'khor yug gi ni ri bo lta bu'i sems / /
ngan las ci 'dra bcol kyang ma 'phrig par / /
sgrub pa 'jig rten bran g.yogs lta bu'i sems / /
rlom pas khengs pa'i nga rgyal kun spangs te / /
dman sa 'dzin pa phyag dar lta bu'i sems / /
bla ma'i bya ba shin du lci ba'i khur / /
spro bzhin 'dzin pa theg pa lta bu'i sems / /
bla mas ji ltar brnyas shing gshes gyur kyang / /
khro ba med pa sgo khyi lta bu'i sems / /
bla ma'i bya bar 'gro 'ong ci tsam zhig /
byas kyang mi skyo gru gzing lta bu'i sems / /
'di rnams yin cing gzhan yang bstan rim las / /
rnyed nas rang dgar mi @# / /
btang de yi ni / /
dbang gyur 'dzem zhing 'jigs bcas rab gus pas / /
yon tan blangs las don chen sgrub 'dod cing / /
gang gis mnyes 'gyur sgrub phyir rgyun du bsten / /
zhes pa ltar gyi bsam pa rnams kyang bsten / /
gnyis pa rtsa ba dad pa sbyang ba ni / /
dkon mchog sgron me'i mdo las ji skad du / /
dad pa sngon 'gro ma ltar skyed pa ste / /
yon tan thams cad srung zhing 'phel bar byed / /
dogs pa sel zhing chu bo rnams las sgrol / /
dad pa bde legs grong khyer mtshon byed yin / /
dad pa rnyog pa med cing sems dang byed / /
nga rgyal spong zhing gus pa'i rtsa ba yin / /
dad pa nor dang gter dang rkang pa'i mchog /
lag pa bzhin du dge sdud rtsa ba yin / /
zhes pas dad pa yon tan thams cad kyi / /
sngon du 'gro ba'i chos kyi mchog yin te / /
ma ltar yon tan sngar med skyed par byed / /
skyes zin srung zhing gong nas gong du ni / /
'phel bar byed sogs phan yon mang gsungs shing / /
chos bcu pa yi mdo las kyang / /
gang gis 'dren pa nges 'byung la / /
dad pa theg pa'i mchog yin te / /
de phyir blo dang ldan pa'i mis / /
dad pas rjes su 'brang ba bsten / /
ma dad pa yi mi dag la / /
dkar po'i chos rnams mi skye ste / /
sa bon me yis tshig pa la / /
myu gu sngon po ji bzhin no / /
zhes pas thams cad mkhyen pa dang / /
thar pa la sogs yon tan kun / /
dad pa la brten 'thob 'gyur gyi / /
dad pa med par dkar po'i chos / /
gang yang 'thob pa med pa ni / /
sa bon me yis tshig pa la / /
myu gu sngon po mi 'byung ba / /
ji bzhin yin zhes gsung ba'i phyir / /
dad pa skyed pa gal che la / /
spyir na dad pa mang mod kyi / /
'dir ni bla mar dad pa ste / /
de yang dad pa skyed tsam ma yin par / /
dus rnams kun du skyon rtog blo 'dor zhing / /
yon tan rtog pa'i bsam pa rab sbyangs te / /
dad pa shugs drag 'gyur med bskyed dgos la / /
rang gis chos 'brel mnos phyin bla ma de / /
thos chung blo dman tshul 'chal yin na yang / /
ston pa'i 'du shes bskyed de dad gus kyis / /
bsnyen bkur bya bar dkon mchog sprin las bshad / /
skyon rtog 'dor zhing yon tan sems pa'i blo / /
brtan po skye la sangs rgyas dngos yin par / /
lta ba'i bsam pa byung na gnad du che / /
theg chen mdo dang 'dul ba'i mdo dag las / /
bla mar ston pa'i 'du shes skyed dgos pa / /
mang du gsungs shing sngags kyi rgyud snge las / /
bla ma rdo rje 'chang du lta bar bshad / /
de skad du yang kye rdor las / /
phyi ma'i dus su gyur pa na / /
nga nyid slob dpon gzugs kyi sku / /
zhes dang bshad rgyud gur las kyang / /
gang nyid rdo rje sems dpa' zhes / /
de nyid slob dpon gzugs su 'dzin / /
sems can phan gdags dmigs nas ni / /
tha mal ba yi gzugs su gnas / /
zhes pas rang cag ma dag pa'i / /
gdul bya'i snang ngor rdo rje 'chang / /
tha mal pa yi tshul 'dzin par / /
bshad la nges shes legs drangs te / /
dpa' bos bla ma lnga bcu bar / /
slob dpon dang ni rdo rje 'dzin / /
tha dad par ni mi brtag go /
zhes gsungs pa ltar rang nyid kyi / /
rtsa ba'i bla ma gang yin pa / /
de dang ston pa rdo rje 'chang / /
dbyer med gcig tu blta bar bya / /
de lta na ni sangs rgyas bcom ldan 'das / /
skyon kun zad cing yon tan kun rdzogs pa / /
yin pas bla ma 'di la skyon gyi rigs /
@# / /
dngos zhen che ba 'am bslab khrims lhod pa sogs / /
'di dang 'di 'dra 'dug pa ci snyam na / /
de ni rang nyid snang ba ma dag pas / /
de ltar snang ba yin gyi dngos gnas min / /
dper na legs pa'i skar mas zas gtsang sras / /
skyon gyi gong bur mthong ba ji bzhin no / /
snyam du bsam la skyon rtog bsam pa dgag /
gal te nyon mongs mang pa'am bag med pas / /
skyon rtog byung na sdom sems mthol bshags bya / /
rgyal ba'i mtshan dpe la sogs gsang gsum gyi / /
yon tan 'di la med pa ci snyam na / /
de yang rang snang las ngan sdig sgrib kyis / /
bsgrib pas yin gyi don la med pa min / /
dper na dmus long ngag la mkha' dbyings su / /
nyi zla skar ma la sogs mi snang bzhin / /
snyam du bsam la yon tan yod par blta / /
gzhan yang tshul khrims gtsang ba'am mang thos sogs / /
bla mar yon tan gang yod yang dang yang / /
bsam la dad pa je rgyas 'gro bar bya / /
gsum pa bka' drin rjes su dran pa ni / /
sdong po bkod pa'i mdo las ji skad du / /
'di ni bdag gi dge bshes chos smra ba / /
chos kun yon tan yongs su ston byed de / /
byang chub sems dpa'i spyod lam yongs ston pa / /
yin zhes sems gcig bsam nas 'dir 'ongs so / /
'di dag bskyed pas bdag gi ma lta bu / /
yon tan 'o ma ltung pas ma ma 'dra / /
byang chub yan lag yongs su skyong ba yin / /
dge bshes 'di dag gnod pa rnam par zlog /
rga shi thar byed sman pa lta bu ste / /
bdud rtsi'i char 'bebs lha dbang brgya byin 'dra / /
zla nya lta bur dkar po'i chos kyis rgyas / /
zhi ba'i phyogs ston nyi ma gsal ba 'dra / /
dgra dang grogs la ri bo 'dra ba ste /
rgya mtsho bzhin du mi 'khrugs sems dang ldan / /
yongs su skyong dang mnyan pa 'dra ba zhes / /
de 'dra'i sems kyis nor bzang 'dir 'ongs so / /
byang chub sems dpa' bdag gi blo skyed ba / /
sangs rgyas sras po byang chub skyed byed pa / /
'di dag bdag bshes sangs rgyas bsngags pa zhes / /
de ltar dge ba'i sems kyis 'dir 'ongs so / /
'jig rten skyob pas dpa' bo lta bu ste / /
ded dpon mgon dang skyabs su gyur pa yin / /
de dag gdag la bde stobs mig yin zhes / /
de 'dra'i sems kyis dge bshes bsnyen bkur byed / /
zhes gsungs pa ltar bsam zhing chos bcu par / /
yun ring 'khor bar 'khyams pa 'tshol byed dang / /
gti mug gnyid kyis non las sad byed dang / /
srid pa'i rgya mtshor bying ba'i 'byin byed dang / /
lam ngan zhugs la lam bzang ston byed dang / /
srid pa'i btson rang bcings pa 'grol byed dang / /
yun ring nad kyis gzir ba'i sman pa dang / /
chags sogs nyon mongs mi chen rab 'bar ba / /
kun nas zhi bar byed pa'i char sprin gyi / /
'du shes bskyed par gsungs pa rnams bsam ste / /
gus pa chen po shugs drag bskyed par bya / /
gnyis pa sbyor bas bsten tshul mdo rgyan las / /
bkur sti rnyed pa dag dang rim 'gro dang / /
sgrub pa'i sgo nas bshes gnyen bsten par bya / /
zhes gsungs pa ltar rnyed bkur rim 'gro dang / /
sgrub pa'i sgo ngas bsten pa'i tshul gsum las / /
dang po rnyed bkur bya tshul bstan rim las / /
dus dang dus su mnabs ? pa'i na bza' dang / /
gdan cha bsnyun gyi rkyen sman bzhon pa'i tshogs / /
nor 'bru rin chen bzhugs gnas la sogs pa / /
'byor tshogs bzang dgu rnams kyis ci nus mchod / /
@# / /
zhes gsungs pa ltar rang la 'byor ldan na / /
nor la snying po sgrub pa'i ched du 'am / /
bslab khrims la sogs zhu ba 'am bla ma la / /
nye bar ma kho ba sogs kyi dus skabs dang /
sbyar te na bza' la sogs bzang dgu dbul / /
mdor na bla ma lnga bcu par / /
rang gi dam tshig slob dpon ni / /
sbyin min bu dang chung ma dang / /
rang srong gis rtag bsten bya na / /
longs spyod g.yo bas smos ci dgos / /
zhes gsungs pa ltar rang nyid la / /
gang yod dngos po 'phangs med dbul / /
gnyis pa rim 'gro bya tshul bstan rim las / /
gus par smra dang mngon du ldang ba dang / /
phyag dang bskor ba {maN+Dal} ? dbul sogs dang / /
dril phyis bsku mnye sku khrus gdan stob sogs / /
sku yi rim 'gro dus bzhin legs par sgrub / /
gzhan yang de la sangs rgyas nyid 'dzin pas / /
mthong pa tsam yang rnyed dkar mngon bsam ste / /
lus ngag yid kyis ci nus gus pa'i las / /
sna tshogs rjes su sgrub pas bsnyen bkur bya / /
zhes gsungs pa ltar lus kyis ldang ba dang / /
phyag skor sku khrus bsku mnye dril phyis dang / /
bskun g.yog sogs dang ngag gis bstod bsngags dang / /
yon tan brjod pa sogs dang yid kyis ni / /
de dag sgrub la dga' dang spro ba dang / /
bsgrims shing gus pa chen po skyed pa'o / /
gsum pa sgrub pas bsten tshul mdo rgyan las / /
bstan pa ji skad bstan pa sgrub pa des / /
de yi sems ni yang dag mgu bar byed / /
ces dang gzhan yang skyes pa'i rab las kyang / /
phan pa'i lan du mchod pa bya ba ni / /
bsgo ba'i tshig bzhin nyams su len pa yin / /
zhes dang de bzhin bstan pa'i rim pa las / /
ji snyed gsung bzhin thob bsam sgom pa yis / /
ci rigs legs par sgrub pa'i sgo nas ni / /
de yi gsung la gsung du byed pa gang / /
de ni bla ma mnyes byed mchog tu gsungs / /
zhes gsungs pa ltar ci gsung bka' bzhin du / /
sgrub pa yin cing khyad par gdams pa'i don / /
tshul bzhin sgrub pa snying por byed pa'o / /
ci gsung sgrub la chos dang mi mthun pa'i / /
bya bar sbyor na de la 'jug mi bya / /
de yang bla ma lnga bcu par / /
rigs pa yis ni mi nus na / /
mi nus de la tshig gis sbyang / /
zhes gsungs pa ltar mi 'jug pa'i / /
rgyu mtshan dgos pa ngag 'jam pos / /
brjod pa'i bshad sbyang legs byas te / /
bya ba de las ldog bya yi / /
de nyid rgyu mtshan du byas te / /
mi gus pa dang brnyas smod sogs / /
gtan nas bya bar mi rung ngo / /
mdor na bla ma lnga bcu par / /
'dir med smos pa ci zhig dgos / /
bla ma dgyes byed gang yin bya / /
mi mnyes byed kun spang ba ni / /
de dang de la 'bad de brtag /
dngos grub slob dpon rjes 'brang zhes / /
rdo rje 'dzin pa nyid gsungs par / /
shes nas dngos po thams cad kyis / /
bla ma yongs su mnyes par bya / /
zhes gsungs pa ltar 'bad pa gces / /
de ltar bsten pa'i tshe na mdo rgyan las / /
dam chos bgo skal ba spyod yon tan ldan / /
bshes gnyen rab tu bston byed zang zing min / /
zhes gsungs pa ltar bla mas chos 'chad pa'i / /
bgo skal chad pa med par nyan dgos kyi / /
bza' btung la sogs zang zing dngos po la / /
mi lta ba cig dgos te pu to bas / /
rang cag chos la cir yang mi rtsi bar / /
ja sun re yi mtho dman tsam la ni / /
thugs la btags dang ma @# / /
btags rtsi ba de / /
zhe 'dod blo phugs rul ba'i rtags yin gsung / /
ci tsam bsten pa'i yun ni skyes rab las / /
dam pa rnams ni sus kyang mi bsring ? ste / /
dul ba'i tshul gyis dge ba bsten par bya / /
de dang nye na de yi yon tan rdul / /
ched du ma bgos par yang gos par 'gyur / /
zhes gsungs pa ltar bla ma dam pa la / /
yun ring bsten na de yi yon tan gyi / /
cha shas dang ngam shugs kyis gos par 'gyur /
bzhi bshes gnyen bsten pa'i phan yon ni / /
theg chen dge ba'i bshes gnyen tshul bzhin du / /
bsten pa'i phan yon sdong po bkod pa'i mdor / /
mang du gsungs ba'i don rnams mdor bsdus ste / /
bstan pa'i rim par gsungs pa 'di lta ste / /
de mthong bas kyang yon tan rin chen tshogs / /
kun 'byung rgyal sras ? spyod pa rdzogs pa'i rgyu / /
dran dang ting 'dzin gzung sogs 'grub pa ste / /
sangs rgyas mthong zhing don chen kun rdzogs 'gyur / /
zhes bas dge ba'i bshes gnyen mthong ba la / /
brten nas yon tan rin chen kun 'byung zhing / /
rgyal sras spyod pa dag cing rdzogs pa sogs / /
bshad cing phan yon gzhan yang de nyid las / /
de yis rgyun tu bskyang zhing legs bzung ba / /
ngan song theg dman sdig grogs bdud las 'da' / /
blo ldan chos mthun brtsam pa kun mthar phyin / /
'jig rten chos las 'das shing yang dag 'phags / /
bslab dang mi 'gal byis ba'i sa las 'da' / /
byang chub yan lag kun gyis rnam par 'phel / /
zhes pas mtshan nyid ldan pa'i dge bshes kyis / /
yun ring bskyang zhing brtse bas legs bzung ba / /
de ni ngan 'gro theg dman sdig grogs bdud / /
kun las pha rol 'da' sogs mang du bshad / /
bshes gnyen bsten pas sangs rgyas go 'phang mchog /
'thob la nye zhing rgyal ba thams cad dgyes / /
tshe rab kun du dge bshes kyis mi 'phongs / /
ngan 'gror mi ltung las dang nyon mongs pa'i / /
dbang du mi 'gro sems dpa'i spyod pa dang / /
mi 'gal de la dran pa brtan ldan pas / /
yon tan tshogs kyis je mtho je mthong 'gyur / /
gnas skabs mthar thug don rnams thams cad 'grub / /
bsam sbyor dge bas rang gzhan don byed cing / /
tshogs gnyis rdzogs sogs phan yon dpag med pa / /
sdong po bkod pa'i mdo la sogs pas bshad / /
gzhan yang bshes gnyen bkur bas ngan 'gro ru / /
'khyams par 'gyur pa'i las rnams tshe 'di la / /
rims sam mu ge 'thab rtsod rmi lam ngan / /
la sogs lus dang sems la gnod pa'i rigs / /
cung zad tsam zhig myong bar gyur bas kyang / /
'drongs te bya zhing zad par 'gyur ba dang / /
sangs rgyas bye ba dpag tu med pa la / /
mchod pa phul te dge rtsa bskyed pa rnams / /
zil gyis gnon cing rdzogs pa'i sangs rgyas kyi / /
yon tan rnam 'phrul dpag tu med pa kun / /
bshes gnyen bkur las 'byung bar blta'o zhes / /
sa yi snying po'i mdo las bshad pas na / /
phan yon de rnams bsam ste dge ba'i bshes / /
tshul bzhin bsten la spro ba shugs drag bskyed / /
lnga ba ma bsten pa yi nyes dmigs @# / /
ni / /
chos kyi bka' drin mnos pa'i bla ma la / /
brnyas shing smod dam ma gus pa la sogs / /
bsten tshul log na tshe 'dir nad dang gdon / /
du mas gtso ? zhing phyi mar ngan song du / /
sdug bsngal dpag tu med pa myong 'gyur te / /
lag na rdo rje dbang bskur ba'i / /
rgyud sde las ni ji skad du / /
dpa' bo bsgrims te de nyon cig /
'tshams med la sogs mi bzad pa / /
dmyal ba gang dag ngas bshad pa / /
de rnams kyi ni gnas su brjod / /
der ni skal pa mtha' yas so / /
de lta bas na rnam kun tu / /
de la nam yang brnyas mi bya / /
zhes dang lnga bcu pa las kyang / /
slob dpon la ni smod pa de / /
yams dang mdze dang nad rnams dang / /
gdon dang rims dang dug rnams kyis / /
rmongs chen de ni 'chi bar 'gyur / /
rgyal po me dang sprul gdug dang / /
chu dang mkha' 'gro rkun po dang / /
gdon dang log 'dren rnams kyis kyang / /
bsad nas sems can dmyal bar 'gro / /
nam yang slob dpon dag gi ni / /
kun tu sems dkrugs mi bya ste / /
gal te rmongs pas byas gyur na / /
dmyal bar nges par 'tshed par 'gyur / /
mnar med la sogs 'jigs rung ba'i / /
dmyal ba bstan pa gang yin pa / /
slob dpon la ni smod pa rnams / /
der ni gnas par yang dag bshad / /
ces dang mkhas grub shan ti pas / /
mdzad pa'i dgra nag dka' 'grel du / /
drangs ba'i legs bshad gzhung las kyang / /
tshig bcad gcig tsam mnyan pa la / /
gang gis bla mar mi 'dzin na / /
khyi yi skyes gnas brgyar skyes nas / /
sme sha can du skye bar 'gyur / /
zhes so nyes dmigs gzhan yang da ltar gyi / /
sangs rgyas mngon sum pa yi ting 'dzin las / /
gsungs pa bsdus te bshad pa bstan rim las / /
gal te de la ston pa'i 'du shes dang / /
dad gus med cing sdang bas brnyas spong na / /
bdud kyis yongs zin yon tan 'grub pa ni / /
gnas med sngar thob dag kyang yongs 'jig 'gyur / /
mi bzad sdig lci sa ? dmyal ? sogs yang bar / /
'khor zhing nam yang dge bshes 'phrad mi 'gyur / /
zhes pas bshad pa'i nyes dmigs rnams bsam nas / /
dam chos tshig gcig mnyan pa yan chad la / /
brnyas smod ma gus pa sogs 'bad pas spang / /
mi dge'i bshes dang sdig grogs bsten na yang / /
bzang po'i yon tan khad kyis 'grib 'gyur cing / /
nyes ltung sdig grib 'phel nas ngan song du / /
ltung ste bden pa po yi le'u las / /
gang dag sdig grogs sprul gyis sems zin cing / /
dge ba'i bshes kyi dug sman rnams spangs pa / /
de dag dam chos dkon mchog thos gyur na'ang / /
{kyai} ? ma pag med g.yang sa che las ltung / /
zhes dang bshes kyi tshom las kyang / /
dad pa med cing 'jungs pa dang / /
rdzun du smra dang phra ma can / /
mkhas pas bshes par mi bya zhing / /
sdig can mi dang 'grogs mi bya / /
gal te sdig pa byed pa dag /
sdig mi byed pas bsten na yang / /
sdig pa byed par dgos skye zhing / /
mi snyan pa yang 'phel bar 'gyur / /
bsten bya ma yin bsten pa'i mi / /
de yi skyon gyis skyon can 'gyur / /
dong bar dug bskus mda' bcug pas / /
dug ma skus pa'ang gos pa bzhin / /
zhes sogs na de dag rgyang ring du / /
spang bar bya ste bstan pa'i rim @# / /
pa las / /
de phyir dug sdong sbrul gdug brag chen gyi /
bya skyib 'bar 'dra'i sdig grogs skad cig kyang / /
'grogs dang kun smra sogs bsten ring spang ? ste / /
grib ma tsam dang 'phrad pa'ang 'dod mi bya / /
zhes pa ltar ro drug pa don bsdu ni / /
de ltar phan yon nyes dmigs shes byas te / /
yang yang bsam la tshe rabs ? snga ma nas / /
da bar bsten tshul ji bzhin ma byung ba / /
thams cad bsam pa thag pas bshags shing bsngam ? / /
snod rung chos rnams rang la 'bad pas bsgrub / /
bsten tshul ji bzhin byed pa'i 'dun pa btang / /
dge ba'i bshes kyi mtshan nyid yongs rdzogs pa / /
yang yang bsam la de lta'i mtshan ldan gyis / /
byang chub bar du rjes su 'dzin pa'i rgyur / /
rgya chen tshogs bsags smon lam mang du gdab / /
de ltar byas na ring por mi thog par / /
rtag tu du dang nor bzang lta bur 'gyur / /
gnyis pa skyong tshul bsdus te bstan la gnyis / /
skyong tshul dngos dang log rtog dgag pa'o / /
dang po dngos la thun dang thun 'tshams su / /
ji ltar bya tshul gnyis las dang po la'ang / /
sbyor dngos mjug gsum yod pa'i dang po la / /
gnas khang byi dor byas la rten gsum dgram / /
mchod pa g.yo med bkod pa mdzes par bsham / /
bde ba'i stan la 'khod nas skyabs sems bya / /
mdun gyi nam mkhar tshogs zhing bzhugs par bsam / /
bsags sbyang gnad bsdus yan lag bdun pa dbul / /
don chen gsum gyi sgo nas gsol ba gdab / /
de ltar chos drug yod pa'i dang po ni / /
lha cig jo bo chen po yis / /
las dang po yi gang zag gis / /
lus dben pa la ma bsten par / /
sems dben rnyed par dka' ba'i phyir / /
'dri ? spangs nags su gnas par bya / /
'dres bas 'dris shing chags par byed / /
de yis 'khor ba'i 'khor lo bskor / /
de lta'i 'dres pa spang ? byas la / /
rtag tu bag dang ldan par bya / /
zhes pas blo ni ma sbyangs pa'i / /
rang cag lta bu'i gang zag gis / /
lus kyi dben pa ma bsten par / /
rnam g.yeng sogs kyis dben pa yis / /
sems ni brtan po rnyed dka' bas / /
ma rung skye bo mang po dang / /
lhan cig 'dri ? spang dben pa bsten / /
'dres pas chags sogs 'phel byed cing / /
de yis mi dge mang bsags te / /
'khor bar yun ring 'khyams 'gyur bas / /
dben bar bag yod bsten bya zhes / /
bshad ltar dben pa bsten dgos la / /
de yang theg chen mdo rgyan las / /
blo ldan gang du sgrub pa'i yul / /
legs par rnyed dang gnas bzang dang / /
sa bzang ba dang grogs bzang dang / /
rnal 'byor bde ba'i yo byad ldan / /
zhes gsungs pa ltar zas gos sogs / /
chos mthun 'tsho ba rnyed sla zhing / /
dgra gcan med pas gnas bzang dang / /
bro nad mi skyed ? sa bzang ba / /
lta spyod mthun pa'i grogs bzang ldan / /
nyin par skye bo nyung ba dang / /
mtshan mo sgra ni chung ba yi / /
rnal 'byor bde ba'i yo byad rnams / /
ldan pa mthun pa'i yul du ni / /
jo bo'i bla ma gser gleng pas / /
bzhugs khang shin tu gtsang ma'i nang / /
sku gsung thugs rten mang bkram zhing / /
mchod rdzas bzang mang legs bsham pa'i / /
phyag bzhes ji bzhin jo bo dang / /
bka' gdams gong ma rnams kyis kyang / /
mdzad pa'i @# / /
srol bzhin sgrub khang du / /
byi dor gtsang ma logs byas te / /
rgyal bas 'jam dpal rtsa rgyud las / /
bu khyod 'jam dpal gzhon nu nyon / /
nga ni 'jig rten mya ngan 'das / /
sa steng stong par gyur pa dang / /
chos kyi mdzod kyang zhig pa dang / /
nyan thos rnams kyang 'das pa na / /
rkang gnyis dam pa ston pa yi / /
sku gzugs mchod rten dag kyang bya / /
spos dang de dang byug pa yis / /
mchod dang bsnyen bkur bya ba dang / /
rnam pa sna tshogs gos mchog dang / /
gzhan yang nor bu'i gdub kor rgyan / /
rnam pa sna tshogs bza' dang bca' / /
yang dag sbyar ba dbul bar bya / /
rnam pa sna tshogs phun sum tshogs / /
ci 'dod kha zas za ba la / /
de bzhin sngags ni bzlas byas dbul / /
sems can dge ba'i rtog gnas 'gyur / /
dam pa'i 'gro ba'i skye gnas su / /
grong mchog dag tu skye bar 'gyur / /
mthar ni byang chub gzhol 'gyur zhing / /
phyis nas zhi bar yang dag 'gro / /
zhes gsungs pa yi don ci bzhin / /
thub dbang sku brnyan la sogs pa'i / /
sku gsung thugs rten legs par dkram / /
gnyis pa mchod pa bsham pa ni / /
rang la 'byor ba yod gyur na / /
chu bzhi nyer sbyong 'dod yon lnga / /
rin chen bdun dang rtags rdzas brgyad / /
la sogs dngos sam bcos ma yi / /
mchod pa rnam pa sna tshogs pa / /
bkod pa shin tu mdzes par bsham / /
mchod pa'i sprin gyi gzung sngags ni| |oM na mo b+ha ga wa te badzre sA ra pra ma r+d+hA ni /
ta thA ga tA ya ar+ha te samyak+saM bud+hA ya /
ta Dya thA /
oM badzre badzre /
ba hA b+dz+ra /
ma hA ti dza badzre /
ma hA biDya badzre /
mahA bo d+hi tsi d+ta badzre /
mahA bo d+hi maN+To pa saM kra ma Na badzre /
sarba karma a wa ra na bi sho d+ha na badzre swA hA /
bdun nam gsum segs ci rigs brjod / /
kun bzang mchod par gyur bar bsam / /
gsum pa mal stan bde ba la / /
'khod nas skyabs sems bya ba ni / /
rang nyid gang du 'dug pa'i gzhir / /
sgrub pa las ni mi 'gyur ba'i / /
mtshon byed g.yung rung dkar po bri / /
de steng sngon tshe ston pa yis / /
byang chub mngon du mdzad pa'i tshe / /
zor ba'i gdan la legs bzhugs pa / /
smon gnas byas te dur ba sogs / /
rtsa 'jam rtso mo dbus bstan dgram / /
de steng nang tshang can gyi stan / /
rgyab phyogs cung zad mtho ba yi / /
bde zhing 'jam pa bsam gtan dang / /
mthun pa'i mal la rang gi lus / /
drang por bsrang ste skyil krung ngam / /
phyed pas rung ba'i spyod lam gyis / /
'khod de tshoms las ji skad du / /
chos rnams sngon du yid 'gro ste / /
yid mgyogs yid ni gtso bo yin / /
zhes pas dge dang mi dge'i chos / /
gang la'ang sngon du 'gro ba'i yid / /
gtso bo yin par bshad pa dang / /
lhag bsam rab dkar dris lan las / /
sgom rnams kun gyi dang po'i mgo /
rgya gar skad mtshungs rang rgyud la / /
legs par brtag pa yin no zhes / /
zla med bla ma mchog te bzhed / /
ces gsungs pa ltar thog mar ni / /
rang gi rgyud la legs brtag te / /
mi dge'i bsam pa mngon gyur ba / /
yod na sna bug gnyis nas rlung / /
phyir la 'bud dang lhan cig tu / /
song nas 'ja' ltar yal bar bsam / /
dge sems mngon du gyur yod na / /
nang du rdub dang lhan cig tu / /
rgyal ba sras bcas thams cad kyi / /
@# / /
byin brlabs 'od zer rnam pa yis / /
zhugs te sems can thams cad kyi / /
don du sangs rgyas thob 'dod kyi / /
dge sems mngon du gyur bar bsam / /
de nas jo bo chen po yis / /
sgrub par 'dod pa'i gang zag gis / /
sa ltar chos kun gzhir gyur bas / /
dang por skyabs su legs 'gro zhing / /
de yi bslab pa'i chos la bslab / /
zhes gsungs pa ltar sangs rgyas pa'i / /
nyams len chos kun gzhir gyur pa / /
dkon mchog gsum la skyabs 'gro bya / /
mdun gyi nam mkhar seng khri pad ma dang / /
nyi ma'i steng du rtsa ba'i bla ma ni / /
'dren mchog thub pa'i dbang po'i rnam pa can / /
de yi g.yas g.yon mdun rgyab phyogs bzhi ru / /
byams pa 'jam dbyangs rtsa ba'i bla ma dang / /
rdo rje 'chang la rgya chen spyod rgyud dang / /
zab mo lta rgyud chos 'brel yod tshad dang / /
nyams len byin brlabs rgyud pa thams cad kyis / /
bskor zhing de dag rnams kyi phyi rol du / /
gzhan yang bla ma mchog gsum srungs ma'i tshogs / /
dpag tu med pa sprin dpung 'khrigs pa ltar / /
bzhugs pa'i skyabs yul nam mkha' gang ba bsam / /
rang gi mtha' skor rigs drug sems can gyis / /
bskor bar mos te rang gzhan 'gro ba kun / /
thogs med dus nas 'khor bar 'khyams shing mnar / /
da dung skyabs gnas yang dag ma bsten na / /
mi zad sdug bsngal mu mtha' med par myong / /
de bas 'jigs pa kun las skyob nus pa / /
khyed rnams mgon skyabs dpung gnyen dam par gzung / /
bde sdug gang la sbyor ba khyed rnams mkhyen / /
snyam pa'i bsam pa shugs drag ngang nas ni / /
skyabs 'gro bzhi skor gang mang ngag ru'ang brjod / /
de dag skabs su skyabs yul de rnams las / /
bdud rtsi 'od zer 'phros te rang gzhan la / /
phog pas las ngan sdig sgrib thams cad dang / /
khyad par skyabs 'gro'i bslab bya dang 'gal ba'i / /
nyes ltung sdig sgrib dag nas skyabs 'og tu / /
tshud byung snyam pa'i dmigs pa yang yang bya / /
de nas mar gyur sems can thams cad kyi / /
don du bla med rdzogs pa'i sangs rgyas kyi / /
go 'phang myur du thob na ci ma rung / /
thob par gyur cig 'thob par byin gyis brlob / /
snyam pa'i bsam pas sangs rgyas chos tshogs ma / /
lan gsum brjod pas skyabs yul de rnams las / /
'od zer phog pas byang chub sems mchog skyes / /
sangs rgyas 'thob par byin gyis brlab par bsam / /
de nas sems can thams cad zag med kyi / /
bde ba rgyu bcas ldan na ci ma rung / /
ldan par gyur cig 'gyur bar byin gyis brlob / /
snyam du bsam zhing phyi ma gsum la yang / /
rigs 'dre sbyar te tshad med sgom pa'i tshig ngag tu brjod cing de tshe skyabs yul las / /
'od zer 'phros te sems can thams cad la / /
phog te byin gyis brlab byung snyam du mos / /
de nas skyabs yul thams cad 'od du zhu / /
rang la thim nas byin gyis brlab par bsam / /
bzhi pa tshogs zhing gsal 'debs byed tshul ni / /
mdun du ser khri yangs shing rgya che ba'i / /
steng gi cung zad rgyab la phyogs pa'i sar / /
gdong lnga'i khri dang pad ma nyi zla'i steng / /
rtsa ba'i bra ma shAka thub rnam pa can / /
btso ma'i gser mdog zhal gcig phyag gnyis pa / /
bdud 'dul sa gnon mnyam bzhag phyag rgya can / /
gtsug tor @# / /
la sogs gsal rdzogs mtshan dpes mdzes / /
gur gum mdangs ldan chos gos rnam gsum gsol / /
zhabs gnyis rdo rje skyil krung tshul gyis bzhugs / /
de'i g.yas su rgyal tshab byams pa sogs / /
rgya chen spyod pa'i rgyud pa'i bla ma dang / /
g.yon du 'phags pa 'jam dbyangs gzhon nu sogs / /
zab mo lta ba'i rgyud pa'i bla ma rnams / /
padma nyi zla'i gdan la tshar du dngar / /
mdun du rtsa ba'i bla ma mjal dus kyi / /
rnam pa can la dbang lung man ngag sogs / /
chos 'brel mnos pa'i bla ma thams cad kyis / /
bskor ba padma nyi zla'i gdan la bzhugs / /
steng du cung zad rgyab phyogs mkha' dbyings su / /
rdo rje 'chang la byin brlab brgyud pa yi / /
bla ma rnams kyis bskor ba padma dang / /
nyi zla'i dkyil 'khor steng du mdzes par bzhugs / /
de dag rnams kyi phyi rol mtha' skor du / /
brgyud pa'i bla ma yi dam sangs rgyas dang / /
byang sems nyan rang chos skyong srung ma'i tshogs / /
zhi khro rab 'byams rang rang gdan la bzhugs / /
thams cad dangs gsal 'od kyi rang bzhin can / /
sku las 'od zer dpag tu med pa 'phro / /
mthong thos dran pas 'jigs pa kun las skyob / /
mchog thun dngos grub ma lus bde blag rtsol / /
gtso 'khor kun gyi gnas lngar yi ge lngas / /
mtshan pa'i hUM yig 'od kyis rang bzhin gyi / /
gnas nas ye shes pa rnams spyan drangs par / /
bsam la spyan 'dren tshigs bcad ci rigs brjod / /
ye shes pa rnams dam tshig pa la thim / /
dbyer med gyur par bsam la tshogs zhing bskyed / /
lnga pa bsags sbyang kun gyi gnad bsdus pa / /
yan lag bdun pa phul te rgyud sbyangs pa / /
bzang po spyod pa'i yan lag bdun pa sogs / /
tshigs bcad rgyas bsdus skabs sbyar brjod bya zhing| /
mdun gyi tshogs zhing rnams kyis mtshon pa yi / /
dus gsum phyogs bcu'i mchog gsum thams cad la / /
dpag med lus kyis phyag 'tshal ngag gis bstod / /
yid kyis mos pas sgo gsum gus phyag 'tshal / /
lha dang mi yi me tog dam pa sogs / /
bla na yod pa'i mchod pa thams cad dang / /
sar gnas sems dpas bzang dgu sprul pa yi / /
bla na med pa'i mchod pa kun gyis mchod / /
dug gsum dbang gis lus ngag yid gsum gyis / /
sdig pa rang gis byas dang byed bcug dang / /
gzhan gyis byas par rjes su yi rang ba / /
thams cad 'gyod sdom sems kyis snying nas bshags / /
rgyal ba sras bcas rang rgyal slob ma dang / /
'gro ba gzhan gyi dge ba thams cad la / /
shin du dbul pos rin chen gter rnyed ltar / /
rab tu dga' bas rjes su yi rang bsgom / /
gtso bor phyogs bcu'i zhing du sangs rgyas te / /
chags thogs med pa'i mkhyen pa mchog brnyes nas / /
ring por ma lon ji snyed mchis rnams dang / /
rgyal ba kun la chos 'khor skor bar bskul / /
phyogs bcu'i zhing du rgyal ba mya ngan las / /
'da' tshul ston pa rnams la 'gro ba kun / /
phan bder 'god phyir zhing rdul grangs snyed kyi / /
skal bar mya ngan mi 'dod gsol ba gdab / /
yan lag snga ma drug gis mtshon pa yi / /
dge rtsa thams cad sems can thams cad dang / /
thun mong byas te rdzogs @# / /
pa'i byang chub mchog /
'thob pa'i rgyu ru 'dun pa drag pos bsngo / /
phyag mchod bskul ba gsol gdab yi rang lnga / /
mthun rkyen tshogs sogs yin la sdig bshags ni / /
'gal rkyen sgrib sbyong yin zhing yi rang gi /
phyogs gcig rang gi dge ba byas pa la / /
dga' ba bsgom pa spel bar byed pa ste / /
bsngo bas dge rnams mang por spel ba dang / /
gnas skabs 'bras bu byung bas zad 'gyur ba / /
mi zad par byed bsdu na bsags dang sbyang / /
spel zhing mi zad byed pa gsum du 'du / /
'di la shin du nan tan bya bar rigs / /
drug pa don chen gsum gyis gsol 'debs pa / /
thog mar gser dngul zangs sogs las grub pa'i / /
maN+Dal byi dor byas par pa byung dang / /
dri bzang sbyar ba legs par byugs pa'i khar / /
'bras dkar sogs kyi tshom bu legs bkod de / /
de nyid dbang chen gser gyi sa gzhi dang / /
ri rab gling bzhi gling phran nyi zla dang / /
rin chen bdun sogs lha mi'i 'dod dgu'i rdzas / /
ma tshang med pa tshogs par mos nas dbul / /
dpal ldan rtsa ba'i bla ma rin po che / /
bdag gi spyi bor pad zla'i gdan bzhugs nas / /
zhes sogs tshigs bcad gcig gis gsol btab pas / /
mjal dus rnam pa can gyi bla ma las / /
gnyis pa tshed de rang gi spyi bor bzhugs / /
lam mchog sgo 'byed yongs su rdzogs pa yis / /
gsol ba btab pas tshogs zhing thams cad las / /
bdud rtsi 'od zer 'phros te rang gzhan la / /
thim pas las ngan sdig sgrib thams cad sbyang / /
byang chub lam gyi rim pa'i rtogs pa rnams / /
skye ba'i 'gegs byed phyin ci log gi blo / /
mtha' dag 'gag dang bshes gnyen bsten tshul nas / /
lhag mthong bar gyi phyin ci ma log pa'i / /
rtog pa khyad par can rnams skye ba dang / /
phyi dang nang gi bar chad ma lus pa / /
nye bar zhi bar byin gyis brlabs snyam du / /
bsam pa'i dmigs pa man ngag bzhin du sbyang / /
skye ba kun du yang dag bla ma dang / /
zhes sogs tshigs bcad gcig gis gsol btab pas / /
tshe rabs kun tu mtshan ldan bla ma dang / /
'bral ba med par zab rgyas gdams pa'i bcud / /
nyams su blangs te sa lam mthar phyin nas / /
zung 'jug rdo rje 'chang gi go 'phang mchog myur du 'thob par byin gyis brlab par bsam / /
de nas gtso bo bla ma thub dbang las / /
'od zer 'phros te 'khor gyi tshogs zhing la / /
phog pas thams cad 'od kyi rnam par zhu / /
gtso bor thim zhing steng gi rdo rje 'chang / /
thub pa'i dbang po'i spyi bo nas zhugs te / /
thugs khar ye shes sems dpa'i tshul gyis bzhugs / /
de nas bla ma thub dbang la dmigs te / /
dpal ldan rtsa ba'i bla ma rin po che / /
zhes sogs sngar bzhin brjod cing gsol ba gdab / /
bla ma thub dbang spyi bo'i bla mar thim / /
spyi bo'i bla ma thub pa'i rnam par gyur / /
de la yan lag bdun dang maN+Dal phul / /
sku bzhi'i bdag nyid bla ma lhag pa'i lha / /
thub dbang rdo rje 'chang la gsol ba 'debs / /
sgrib bral chos sku'i bdag nyid bla ma lha / /
thub dbang rdo rje 'chang la gsol ba 'debs / /
bde chen khongs sku'i bdag nyid bla ma lha / /
thub dbang rdo rje 'chang la gsol ba 'debs / /
sna tshogs sprul sku'i bdag nyid bla ma lha / /
thub dbang rdo rje 'chang la gsol ba 'debs /
@# / /
bla ma kun 'dus bla ma lhag pa'i lha / /
thub dbang rdo rje 'chang la gsol ba 'debs / /
yi dam kun 'dus bla ma lhag pa'i lha / /
thub dbang rdo rje 'chang la gsol ba 'debs / /
sangs rgyas kun 'dus bla ma lhag pa'i lha / /
thub dbang rdo rje 'chang la gsol ba 'debs / /
dam chos kun 'dus bla ma lhag pa'i lha / /
thub dbang rdo rje 'chang la gsol ba 'debs / /
dge 'dun kun 'dus bla ma lhag pa'i lha / /
thub dbang rdo rje 'chang la gsol ba 'debs / /
mkha' 'gro kun 'dus bla ma lhag pa'i lha / /
thub dbang rdo rje 'chang la gsol ba 'debs / /
chos skyong kun 'dus bla ma lhag pa'i lha / /
thub dbang rdo rje 'chang la gsol ba 'debs / /
skyabs gnas kun 'dus bla ma lhag pa'i lha / /
thub dbang rdo rje 'chang la gsol ba 'debs / /
zhes pa brjod cing shugs drag gsol ba gdab / /
gnyis pa dngos gzhi'i dmigs pa skyong tshul la / /
thun mong spyi dang skabs 'di'i skyong tshul gnyis / /
dang po dmigs pa gang dang gang skyong kyang / /
dmigs pa'i grangs dang go rim nges nges bya / /
de nas nges par byas pa de nyid las / /
lhag chad gong 'og 'khrugs pa la sogs pa'i / /
nor 'khrul dang bral legs par bskyang bar bya / /
snyam pa'i 'phen pa drag po 'ga' zhig btang / /
de nas sems ni dmigs pa la gtad nas / /
dran dang shes bzhin brtan po ldan pas bskyang / /
gnyis pa skabs 'di'i dmigs pa skyong tshul ni / /
thog mar bsten pa'i phan yon legs bsam nas / /
tshul bzhin bsten la spro ba shugs drag dang / /
bsten tshul log pa'i nyes dmigs bsam byas te / /
skyon rtog pa dang ma gus pa yi blo / /
skad cig tsam yang ma shor ba cig bya / /
snyam pa'i sdom sems nan tan chen pos sbyang / /
de nas rang gi mthong thos mngon gyur pa'i / /
bla ma'i yon tan khrims gtsang mang thos sogs / /
gang dang gang zhig yod pa des mtshon te / /
bsam yas yon tan yod pa'i tshul bsam la / /
dang pa'i dad pa skyed cing je 'phel btang / /
de nas bla ma'i chos kyi bka' drin gyis / /
snga sor go ba legs par bskyed pa sogs / /
phan btags pa dang slad nas nyams myong dang / /
rtog pa gong nas gong du 'phel ba yis / /
rdzogs byang 'thob par 'gyur sogs phan 'dogs pa'i / /
bka' drin che tshul mang du bshad pa ltar / /
bsam ste snying nas gus pa bshugs drag sbyang / /
rnyed pa stobs dang bsnyen bkur rim 'gro dang / /
ci gsung sgrub pa'i mchod pas mnyes byed pa / /
lus dang srog la'ang 'phangs pa med par bsgrub / /
snyam pa'i zhe rus snying khams chen po bskyed / /
bla ma'i yon tan bka' drin legs ston pa'i / /
dad gus skyed pa'i tshigs bcad ngag tu'ang brjod / /
spyi bo'i bla ma thub pa'i dbang po la / /
bdag gi rgyud la yongs 'dzin dge ba'i bshes / /
bsam sbyor gnyis kyis tshul bzhin bsten pa'i blo / /
shugs drag skye bar byin gyis brlab tu gsol / /
snyam du gsol bas bla ma'i byin brlabs kyis / /
tshul bzhin bsten pa'i bsam pa skyes par bsam / /
gsum pa mjug tu ji ltar bya ba ni / /
spyi bo'i bla ma thub dbang la dmigs nas / /
skyabs gnas kun 'dus bla ma bcom ldan 'das / /
rdzogs pa'i sangs rgyas @# / /
shAkya thub pa la / /
rtse gcig gus pas phyag 'tshal gsol ba 'debs / /
brtse bas bdag rgyud byin gyis brlab tu gsol / /
zhes pas gsol ba drag tu btab pa yis / /
dgyes bzhin 'od du zhu nas rang la thim / /
rang nyid thub pa'i dbang por gyur pa yi / /
thugs khar pad zlar oM yig ser pos mtshan / /
mtha' skor sngags kyi 'phreng bas bskor ba las / /
'od zer 'phros te snod bcud kun la thob / /
snod rnams dag zhing bcud rnams thub par gyur / /
mgrin gcig bzla bar mos la sngags 'di bzla / /
oM mu ni mu ni mahA mu ni ye swA hA /
mthar ni snod bcud thams cad mi dmigs pas / /
rgyas gdab dge ba bzang spyod sogs kyis bsngo / /
de lta'i tshul gyis tho rangs snga dro dang / /
phyi dro srod de spyir na thun bzhir bsgom / /
'on kyang dang por sgom pa'i yun ring na / /
bying dang rgod pa'i dbang du 'gro sla zhing / /
de la goms na blo sems 'tshos dka' bas / /
tho rangs la sogs thun ni re re la'ang / /
sgom yun thung ba'i thun chung grangs mang bya| /
dmigs pa gsal la sgom par 'dod pa'i 'phro / /
bcad kyin bskyar na phyi res 'jug snying 'dod / /
sgom gyis skyo zhing dub kyang yun bsring na / /
phyi res mal stan mthong tshe skyug log log /
'ong bar dam pa gong ma'i gsung las 'byung / /
cung zad brtan du sor tshe rim gyis ni / /
thun yun bsring te de dag thams cad la / /
sbyor ba ha cang dam dang lhod drag pa'i / /
skyon dang bral bar bskyangs na gegs nyung zhing / /
dub dang bying rmug la sogs zhi bar 'gyur / /
lam rim blo sbyong lta khrid la sogs pa'i / /
mdo phyogs man ngag gzhan las mang 'byung ba'i / /
thun gyi ngo bo'i sbyor ba mjug gnyis kyi / /
skyabs yul tshogs zhing rang nyid lhar sgom sogs / /
dmigs rim 'di ni bdag nyid chen po yis / /
mkhas grub bstan pa'i nyi mar gdams pa'i rgyun / /
paN chen chos kyi rgyal por legs brgyud pa / /
sngags dang 'brel ba'i gdams pa zab mo ste / /
gsang sgrogs dgag bya chung ba 'dir bkod kyi / /
shin du zab gnad 'ga' zhig zhal las shes| /
bdag nyid chen pos rje btsun sher seng la / /
gdams pa'i man ngag gangs can 'gro ba'i mgon / /
bstan pa'i mnga' bdag rgyal dbang rin po cher / /
brgyud pa mdo lugs thun mong ma yin pa'i / /
'khrid tshul ltar na bshes gnyen bsten tshul la / /
sngon 'gro dngos gzhi gnyis las dang po ni / /
skyabs yul mchog gsum rnams la deng nas bzung / /
'tshang rgya'i bar du mgon skyabs dbung gnyen zhu / /
snyam pa'i dad pa lhang ba sngon btang la / /
skyabs mgon de rnams bdag gi mgon skyabs su / /
dgyes bzhin byon pa'i mos pa dung dung ba / /
byas te skyabs 'gro nyer gcig yan chad bya / /
bla ma dkon mchog rin chen rnam gsum la / /
skyabs su mchi'o bdag rgyud byin gyis brlob / /
khyad par skyes bu gsum gyi lam rim rnams / /
myur du skye bar byin gyis brlab tu gsol / /
zhes pa'i gsol 'debs bdun sogs skabs bsdun brjod / /
bdag gis mar gyur sems can thams cad kyi / /
don du rdzogs sangs go 'phang thob par bya / /
de yi ched du skyes bu rnam gsum gyi / /
lam ? gyi rim pa nyams su blang bar bgyi / /
zhes pa gsum sogs brjod de sems mchog bskyed / /
dngos gzhi'i dmigs skor @# / /
gzhan rnams sor rjes su / /
thams cad du ni sa gzhi dag /
gseg ma la sogs med pa dang / /
lag mthil ltar mnyam bai Dury+I / /
rang bzhin 'jam por gnas gyur cig /
ces pas sa gzhi byin gyis brlab / /
seng ges btegs pa'i rin chen khri / /
rtsa rgyud bla ma'i grangs mnyams pa / /
rgyab mdun mthod ma'i rnam pa can / /
bang rim gyi ni dbyibs ltar 'khod / /
rnam dag chos kyi dbyings las ma g.yos kyang / /
thugs rjes tshad med 'gro la phyogs bcur gzigs / /
rgyal ba kun gyi 'phrin las rgyas mdzad pa / /
dus gsum bla ma 'khor bcas gshegs su gsol / /
ma lus sems can kun gyi mgon gyur cing / /
zhes sogs tshigs bcad gsum gyis spyan drangs pas / /
chos 'di ston pa'i rtsa ba'i bla ma dang / /
gnyis su med pa'i shAkya'i rgyal po la / /
rgya chen spyod rgyud zab mo lta rgyud kyi / /
bla ma rnams kyis bskor ba'i mtha' skor du / /
theg pa gsum gyi slob dang mi slob pa'i / /
'phags pa'i dge 'dun sprin gyi phung po ltar / /
'khrigs pas bskor ba byon nas stan dang khri / /
bshams par rang la phyogs te ba zhugs par mos / /
khrus kyi khang pa shin tu dri zhim pa / /
zhes sogs brjod de khrus kyi khang pa bskyed / /
ji ltar bltams pa tsam gyis ni / /
zhes sogs /
tshigs bcad skabs sbyar brjod de sku khrus gsol / /
stong gsum kun tu dri dang ldang ba yi / /
zhes sogs brjod de dri bzang lde gus byug /
srab 'jam yang pa lha yi gos / /
zhes sogs /
brjod de rung ba'i na bza' so sor dbul / /
bdag dang 'gro la thugs brtse'i phyir / /
zhes sogs tshigs bcad kyis ni brtan par bzhugs su gsol / /
'dren pa mnyam med ston pa bcom ldan 'das / /
zhes sogs lam rim rgyud pa'i gsol 'debs kyi / /
tshigs rkang bzhi pa'i gsol ba 'debs zhes pa / /
phyag 'tshal lo zhes 'don pa bsgyur pa dang / /
sbrags te lcog na lus kyis phyag kyang 'tshal / /
'byor na rin chen ma mtha' g.yam pa sogs / /
maN+Dal gang yang rung bar 'bru sogs kyis / /
tshom bu so bdun ma dang bdun ma gnyis /
bkod pa nyung mtha' nyer gcig la sogs 'bul / /
mchod yon phal cher mchod yon bla re dang / /
zhes sogs kyis ni chu gnyis nyer spyod dang / /
rol mo 'dod yon rgyal srid sna bdun sogs / /
dngos bshams yid sprul mchod pa sna tshogs 'bul / /
rgyun gyi nyams len 'khyer bde byed pa'i tshe / /
me tog dam pa 'phreng ba dam pa dang / /
zhes sogs bzang po spyod pa las 'byung ba'i / /
tshigs bcad brjod de yan lag bdun pa dbul / /
bla ma'i drung du yod na sku khrus dang / /
bsku mnye dril phyis la sogs bya dgos pa'i / /
dod du 'dir ni khrus sogs bya ba dang / /
zang zing mchod pas mnyes par byed pa'i dod / /
maN+Dal la sogs mchod pa 'bul par gsung / /
'on kyang dngos su de dag byar yod na / /
tshig dang 'gro sgor rtseg te mi byed par / /
dod thub byas kyang dge bshes pu to bas / /
dung phor dri ma can du spang spos re / /
btab nas tsan+dan ga bur spos kyi chu / /
zhes sogs brjod pa long bas mig ldan la / /
mgo skor byed ces gsung dang mtshungs sam snyam / /
des na dngos dang mos pa gnyis ka yis / /
g.yo zol med par tshogs sogs thabs la 'bad / /
gnyis pa thun 'tshams ji ltar bya ba ni / /
spyir na phyag mchod bskor ba kha ton sogs / /
dge sbyor mang kyang skabs kyi @# / /
gtso bo ni / /
thun gyi ngo bor bskyad rgyu'i dmigs rnam la / /
dran shes bsten dang de ston gsung rab blta / /
yon tan skye ba'i mthun rkyen tshogs sog cing / /
'gal rkyen sgrib pa sbyong dang khas blang pa'i / /
srung sdom la ni nan tan byed pa gces / /
gzhan yang spyod bsdus sgron me las / /
zas kyi tshod kyang rig par bya / /
dbang po rnams kyi sgo yang bsdam / /
nam gyi cha stod cha smad la / /
mi nyal rnal 'byor brtson par bya / /
zhes gsungs pa ltar bslab pa la / /
bzhi las dbang po'i sgo sdom pa / /
zhi ba lha yi spyod 'jug las / /
bre mo'i gtam ni sna tshogs dang / /
ngo mtshar ltad mo rnam mang po / /
kun la 'jug par 'gyur pa na / /
de la chags pa spang bar bya / /
don med sa rko rtsa gcod dang / /
sa ris 'bri sogs byed 'gyur na / /
bder gshegs bslab pa dran byas nas / /
skrag pas de yi mod la dor / /
zhes gsungs pa ltar gzugs sgra sogs / /
yul ni nye ring gang la yang / /
chags sdang skye ba 'gog dgos shing / /
de la yul der dbang po'i sgo / /
sdom pa dgos pas de nyid las / /
don med g.yeng bar lta bar ni / /
nam yang bdag gis mi bya ste / /
nges par sems pas rtag tu ni / /
mig ni phab te blta bar bya / /
zhes gsungs pa ltar mig gis ni / /
don med g.yeng bar lta ba yi / /
spyod lam rgod bag can min par / /
dran pa bsten te mig phab pa'i / /
dul bar lta zhing sgra sogs la'ang / /
de yis mtshon te shes par bya / /
shes bzhin tu ni spyod pa ni / /
zhi ba lha yi ji skad du / /
gang tshe bskyod par 'dod gyur tam / /
smra bar 'dod par gyur na yang / /
dang po rang gi sems brtags nas / /
brtan pas rig pa ldan par bya / /
gang tshe rang yid chags pa 'am / /
khro bar mthong ba de yi tshe / /
las su mi bya smra mi bya / /
shing bzhin du ni gnas par bya / /
rgod dang ga zhar bcas pa 'am / /
gal te nga rgyal rgyags ldan pa 'am / /
mtshad 'bru ba yi bsam pa dang / /
gal te skyor 'byin bslu sems sam / /
gang tshe bdag bstod lhur len pa'am / /
gzhan la smod pa nyid dang ni / /
gshe bcas 'gyed dang bcas gyur pa / /
de tshe shing bzhin gnas par bya / /
rnyed dang bkur sti grags 'dod pa 'am / /
g.yogs 'khor don du phyir 'dod pa 'am / /
bdag sems rim 'gro 'dod gyur na / /
de tshe shing bzhin gnas par bya| |gzhan don yal bar 'dor ba dang / /
rang don gnyer bar 'dod pa dag /
smra bar 'dod pa'i sems byung ba / /
des ni shing bzhin gnas par bya / /
mi bzod le lo 'jigs pa dang / /
de bzhin spyi brdol mu cor dang / /
rang gi phyogs bzhin sems byung ba| |des ni shing bzhin gnas par bya / /
de ltar kun nas nyon mongs dang / /
don med brtson pa'i yid brtags nas / /
de tshe dpa' bos gnyen po yis / /
de ni brtan por ? gzung bar bya / /
zhes gsungs pa ltar sgo gsum gyi / /
bya ba gang dang gang la yang / /
'jug tshe rigs dang mi rigs pa / /
brtag te blang dor legs par bya / /
'di dang snga ma gnyis po yis / /
thun gyi dngos gzhi'i dge sbyor la / /
bog 'don tshul khrims yongs su dag /
rnam par mi rtog ting nge 'dzin / /
bde blag 'grub par gsung pas 'bad / /
zas kyi chod rig pa la bshes spring las / /
kha zas sman dang 'dra bar rig pa yis / /
'dod chags zhe sdang med par bsten bgyis ste / /
rgyags phyir ma lag bsnyems pa'i phyir ma lag /
mtshag phyir ma lag lus gnas 'ba' zhig phyir / /
zhes gsungs pa ltar kun slong dman pa yis / /
bza' bar mi bya lus 'di 'tsho pa la / /
@# / /
brten nas rang gis tshangs spyod sgrub pa dang / /
sbyin pa po yi don du 'gyur ba dang / /
lus kyi srin bu da lta zang zing gis / /
bsdus la ma 'ong pa na chos sbyin gyis / /
bsdu ba'i phyir dang sems can thams cad kyi / /
don ni sgrub bo snyam pas ran par bya / /
mi nyal rnal 'byor brtson tshul bshes spring las / /
rig pa'i bdag nyid nyin par mtha' dag dang / /
mtshan mo'ang thun gyi stod smad bzlas nas ni / /
brnal tshe'ang 'bras bu med par mi 'gyur bar / /
dran dang ldan par de dag bar du mnol / /
zhes gsungs pa ltar nyin mo hril po dang / /
mtshan mo'i stod dang smad kyi chag gnyis la| |'chag dang 'dug pas dge la 'bad bya zhing / /
bar ba'i cha la rkang pa gnyis bkrus nas / /
nang du zhugs te mal la glog yas phab / /
rkang pa g.yon pa g.yas pa'i steng bzhag ste / /
ji ltar seng ge lus rtsal che ba dang / /
sems kyi gzengs mtho brtan cing pha rol gnon / /
de bzhin dge la brtson pa'i yang rtsal che / /
sems gzengs mtho sogs seng ge bzhin du nyal / /
de yis lus ni lhod par mi 'gyur zhing / /
gnyid na'ang dran pa mi brjed gnyid mi sdug /
rmi lam ngan pa rmi bar mi 'gyur ro / /
snang ba'i 'du shes dge ba'i dran shes dang / /
myur du sad de ldang ba'i 'du shes bsten / /
'di dang snga ma tshul mthun byung na tshe / /
don med 'da' ba du ma khegs pas 'bad / /
dngos gzhi'i dmigs pa thun mongs ma yin pa / /
ma gtogs sbyor dngos mjug dang thun 'tshams su / /
ji ltar bya ba rnams ni 'di nas bzung / /
lhag mthong bar gyi gang skyod kun la sbyar / /
gnyis ba de la log rtog dgag pa ni / /
kha cig so sor rtog pa'i shes rab kyis / /
yang yang dpyod pa thos pa'i skabs yin gyi / /
sgom gyi tshe na dpyad pa mi bya ste / /
de ni lam gyi gegs su 'gyur phyir ro / /
zer ba gnad don gtan nas mgo ba'i / /
rtags te mdo sde rgyan las ji skad du / /
'di na dang por thos la bsten nas tshul bzhin yid la byed pa 'byung / /
tshul bzhin yid la byed pa las kyang yang dag don yul ye shes 'byung / /
zhes pas thos pa'i don rnams bsam byung gis / /
tshul bzhin yid la byas las yang dag don / /
mngon sum rtogs pa'i sgom byung 'byung bar gsung / /
des na nyams su blang bya gang yin pa / /
dang por gzhan las mnyan nas gzhan stobs kyis / /
nges par byed cing de nas thos don de / /
rang gis lung dang rigs pas tshul bzhin du / /
dpyad de rang gi stobs kyis nges par byed / /
de ltar thos dang bsam pas nges byas te / /
ji ltar nges dang de la yang dang yang / /
'dris shing goms par byed la sgom zhes zer / /
de las sgom byung shes rab 'byung bas na / /
rtog cing dpyod pa sgom gyi grogs su 'gyur / /
thos dang bsam pas gtan la phab pa la / /
so sor rtog pa'i dpyod pa mi byed par / /
'jog pa'i sgom yang yod pas sgom la ni / /
dpyad sgom 'jog sgom gnyis ka khas blang dgos / /
'o na lam gyi rim pa lta bu la / /
dpyad 'jog sgom gnyis gang dang gang la bya / /
snyam na dge ba'i bshes gnyen bsten tshul nas / /
rgyal sras spyod pa spyi la bslab tshul bar / /
rnams la gtso bor dpyad sgom bya dgos te / /
de dag la ni shugs drag rgyun ring ba'i / /
yid 'khrul nus pa med na de dag gi /
bzlog phyogs ma dad pa sogs @# / /
'gog mi nus / /
yid 'khul ba la so sor rtog pa yis / /
dpyad pa dgos te dper na chags yul la / /
sdug pa'i mtshan ma mang du bsam na ni / /
'dod chags drag po skye zhing dgra la ni / /
yid mi 'ong gi mtshan ma mang bsam na / /
zhe sdang drag po skye bar 'gyur ba bzhin / /
des na dad pa la sogs sgom pa la / /
rnam pa gsal lam mi gsal ji ltar yang / /
blo yi 'dzin stangs shugs drag rgyun ring ba / /
dgos pas dpyad nas sgom pa gtsor bya zhing / /
de yang bla ma'i yon tan bsam pa sogs / /
dpyad nas bsgom pas dad pa lhang lhang ba / /
skyes tshe de la rtse gcig 'jog pa'ang bya / /
zhi gnas lta bur 'jog sgom gtsor bya ste / /
de yang thog mar zhi gnas sgom tshul gyi / /
gnad rnams so sor rtog pas legs dpyad de / /
sgom tshul ji bzhin nges nas sngon 'gro rnams / /
song nas dngos gzhi'i dmigs par gtod pa'i tshe / /
yang yang dpyod pa gnas pa'i gegs byed pas / /
dmigs par rtse gcig 'jog pa gtso bor bya / /
dmigs par brtan chags gnas pa'i ting 'dzin gyi / /
gegs kyi gtso bo bying rgod gnyis yin la / /
dkon mchog sogs kyi yon tan mthong ba'i blo / /
shugs drag rgyun ring sems kyi gzeng mtho ba / /
byir ba gcod pa'i gnyen po'i gtso bo dang / /
'chi ba mi rtag ngan 'gro'i sdug bsngal sogs / /
nyes dmigs mthong ba'i skyo shas shugs drag la / /
rgyun ring yod na rgod pa gcod par sla / /
des na bshes la dad gus sogs sgom pa / /
ting 'dzin sgrub pa'i thabs kyi mchog byang yin / /
'jog sgom tsam du ma zad dpyad sgom kyang / /
bying rgod gnyis dang bral bar bskyar dgos pas / /
bying rgod 'gog tshul gnad rnams shes par bya / /
mnan ngag 'di ba'i bla ma gong ma rnams / /
dmigs pa gang 'bog de yi dmigs skor la / /
nges shes drang phyir mdo dang bstan bcos kyi / /
shes byed skabs su bab pa rnams kyi don / /
bla ma gong ma'i man ngag dam pa yis / /
sems la bskor nas snga ma'i gsung bsgros kyis / /
brgyan te rgya cher 'chad cing bshad pa la / /
mkhas pa cig gis nyan la mkhas pa yi / /
slob ma cig la bshad na chos grwa'i blo'i| /
'khrul stobs de 'dra lkog tu bsam pa la / /
'ong bar dka' zhes gsung ba legs shing med / /
da res dmigs pa 'bog pa'i skabs yin zhes / /
mgo nyug tsam gyis chog par mi bya ste / /
de ni thos bsam dus dang nyams len dus / /
'gal bar 'dzin pa'i log rtog yin pas so / /
'on kyang bshad pa thams cad nyams len du / /
'khyer tshul shes pa srid mthar snang bas na / /
bskyad rgyu nye bar bsdus pa kun ? du'ang bya / /
gsung rab thams cad gdams par 'char ba ni / /
skyong tshul 'di la nges pa rnyed la rag /
de phyir 'di la go ba legs par btsal / /
gnyis pa bshes gnyen bsten nas blo sbyang ba'i / /
rim pa la ni dal 'byor tshang ba'i rten / /
'di la snying po blang phyir bskul ba dang / /
snying po ji ltar len pa'i tshul dngos gnyis / /
dang po la yang dal 'byor ngos bzung ba / /
don che bsam pa rnyed dka' bsam pa gsum / /
dang po la yang dal 'gyad 'byor ba bcu / /
gnyis las dal ba brgyad ni sdud pa las / /
khrims kyis @# / /
dud 'gro'i 'gro ba du ma'i ngo bo dang / /
mi khom brgyad spong di yis dal ba rtag tu rnyed / /
ces gsungs pa ltar mi khom brgyad po dang / /
bral ba la ni dal ba zhes zer la / /
mi khom brgyad ni bshes pa'i sbrang yig las / /
log par lta ba 'dzin dang dud 'gro nyid / /
yi dags nyid dang dmyal bar skye ba dang / /
rgyal ba'i bka' med pa dang mtha' khob tu / /
kla klor skye dang glen zhing lkug pa nyid / /
tshe ring lha nyid gang yang rung bar ni / /
skye ba zhes bgyi mi khom skyon brgyad po / /
de dag dang bral khom pa brnyes nas ni / /
skye ba zlog pa'i slad du 'bad par mdzod / /
ces pa ltar ro dkon mchog las 'bras dang / /
skye ba snga phyi med par lta ba yi / /
log lta can ni chos la mi mos shing / /
ngan song gsum ni sdug bsngal gyis mnar bas / /
dam chos sgrub pa'i blo yang skye dka' la / /
skyes kyang sgrub par mi nus rgyal ba'i bka' / /
med pa'i mun skal lta bur skyes pa dang / /
sgron skal yin kyang rgyal ba'i 'khor rnam bzhi / /
dge slong dge bsnyen ba ma mi rgyu ba'i / /
mtha' khob yul du skyes dang 'khor bzhi po / /
rgyu yang lce dbang la sogs mtshang ba'i / /
glen lkug gsum ni blang dor shes mi nus / /
bsam gtan bzhi ba'i 'du shes med pa pa / /
gzugs med so skyes rtag tu g.yeng ba yi / /
'dod pa'i lha ste tshe ring lha rnams ni / /
thar lam sgrub pa'i skal ba bzang dang bral / /
de phyir de rnams dge ba bya ba yi / /
dal ba med pas mi khom pa yin la / /
de dang bral nas dge chos byed pa la / /
khom pas dal ba zhes su brjod pa yin / /
gnyis pa 'byor ba bcu ni thogs med kyis / /
nyan par bshad pa bsdus te bstan rim las / /
mi nyid 'phags pa'i gnas skyes dbang po tshang / /
gnas la dad cing las mtha' ma log dang / /
sangs rgyas byung zhing chos gsungs rnam par gnas / /
rjes su 'jug bcas gzhan gyis phyir snying brtse / /
zhes pa ltar ro po 'am mo'i dbang po / /
ldan pa'i mi dang skal ba mnyam par skyes / /
bcom ldan 'das kyi 'khor bzhi rgyu ba yi / /
khyad par 'phags pa'i gnas te yul dbus skyes / /
glen lkug yan lag nyam pa sogs min par / /
chos kyi skal ba yod pas dbang po tshang / /
dkar chos skye ba'i gnas mchog 'dul ba sogs / /
sde snod gsum la mos pas gnas la dad / /
tshe 'dir mtshams med lnga po gang yang rung / /
byas pa med pas las kyi mtha' ma log de lnga rang gi rgyud kyis bsdus pa yi / /
dam chos sgrub pa'i cha rkyen yin pas na / /
rang 'byor lnga'o byang chub snying po la / /
'dug pa'i sangs rgyas byon nas mngon sum bzhugs / /
sangs rgyas de 'am de yi nyan thos kyis / /
gdul bya'i blo dang 'tshams pa'i dam chos ston / /
bstan bzhin nyams su blang bas 'bras bu'i chos / /
mngon du byed pa'i sgrub pa'i bstan pa gnas / /
chos la bsten nas gang zag dman pas kyang / /
'bras bu thob pa mthong nas gzhan rjes 'jug sbyin pa po yis bza' btung chos gos sogs / /
ster ba'i rang la gzhan gyis phyir snying brtse / /
lnga ni gzhan gyi rgyud kyis bsdus pa yi / /
dam chos sgrub pa'i cha rkyen yin pas na / /
gzhan 'byor lnga'o de las dang po bzhi / /
da lta tshang ba med na'ang chos ston pa / /
bstan pa gnas pa de la 'jug pa ni / /
rjes mthun tshang du rung bas rang nyid la / /
dal 'byor tshad @# / /
ngam ma tshad legs brtags te / /
phal cher tshang ba 'dug na dga' ba bsgom / /
gnyis pa dal 'byor don che bas ma tshul ni / /
tsan+ta go mis slob mar sbring ba las / /
bde gshegs lam rten 'gro ba 'dren par chas gyur cing / /
sems kyis stobs chen mi yis rnyed pa gang yin pa / /
lam de lha dang klu yis rnyed min lha min dang / /
mkha' lding rig 'dzin mi 'am ci der lto 'phyes min / /
zhes pas bde bar gshegs pa'i lam gyi rten / /
'gro kun 'dren par chas te rgyal sras kyi / /
rlabs chen spyod la 'jug pa'i byang chub sems / /
'jug pa'i sdom pas zin pa skye ba'i rten / /
khyad par can gyi dbang du byas gyur na / /
mi yi rten la skye ba gang yin pa / /
lha klu sogs kyi rten la skye ba min / /
de phyir mi yi rten 'di mchog tu bshad / /
gzhan yang 'dzam gling mi yi rten 'di la / /
mngon mtho lha dang mi yi go 'phang dang / /
nges legs thar pa dang ni thams cad mkhyen / /
sgrub byed mi dge bcu spong tshul khrims dang / /
bsam gzugs brgyad kyi dngos gzhi snyom 'jug brgyad / /
so thar la sogs sdom gsum thegs gsum gyi / /
lam lnga sa bcu thams cad skye rung zhing / /
mchog gi sprul sku'i mdzad pa'ang 'di la ston / /
lha dag 'chi cho de la lha gzhan gyis / /
khyod ni phyi ma bde 'gror skye gyur cig bde 'gro 'di ni mi yi 'gro ba'o zhes / /
lha rnams kyis kyang smon pa'i gnas byed par / /
dga' bo mngal du 'jug pa'i mdo las bshad / /
sngags nas snyig dus tshe thung gcig la yang / /
theg chen lam gyi 'jug sgo sems bskyed nas / /
zung 'jug rdo rje 'chang gi bar thams cad / /
skye bar gsung phyir 'di ni don che'o / /
'jig rten na ni yid bzhin nor bu cig rnyed na don chen grub snyam dga' ba skye / /
de lta na yang bsam 'phel dbang rgyal las / /
tshe 'di'i zang zing dgos 'dod 'byung na yang / /
phyi ma'i don chen gang yang mi 'byung bas / /
dam pa rnams kyi lan gcig ma yin par / /
rten 'di yid bzhin nor las lhag par bsngags / /
de ltar dal 'byor thob pa don che tshul / /
shin tu dbul pos 'dod dgu'i gter chen po / /
rnyed pa lta bu'i dga' ba lhang lhang ba / /
ma skyes bar du nan tan chen pos sgom / /
de ltar shin tu don che ba'i / /
dal ba'i rten bzang rnyed gyur nas / /
sdig spong dge ba bsgrub pa dang / /
skyabs 'gro lhag pa'i tshul khrims sogs / /
snying po ci yang ma blang bar / /
don med 'da' bar byas gyur na / /
dbul pos nor bu rnyed gyur te / /
dgos don ci yang ma bsgrub par / /
gyi nar phyag dar khrod zhig tu / /
bor ba las kyang 'di nyid smad / /
dmyal ba la sogs mi khom pa'i / /
gnas kyi gtsong rong nyams nga ba / /
brgyud mar brgyud de lan gcig tsam / /
thar ba 'di ni don med du / /
byas te slar yang nyams pa'i gnas / /
de ru phyir la log gyur na / /
bde 'dod rang gis rang nyid la / /
de las bslus tshab che ba dang / /
don sgrub pa la rmongs tshab kyang / /
de las che ba ci zhig yod / /
'phags pa dpa' bos ji skad du / /
gang zhig thob na 'khor ba yi / /
pha rol phyin pa'i sa bon bskrun / /
byang chub dpal gyi sa bon mchog / /
yid bzhin nor bu las lhag pa'i / /
yon tan rgyun gyi mi rnams ni / /
su zhig 'dir de 'bras med byed / /
@# / /
ces dang gzhan yang de nyid kyis / /
gang zhig dge bas phyug pa'i mi / /
skal ba grangs med kyis thob nas / /
'dir ni rmongs pas bsod nams gter / /
cung zad tsam yang mi sogs pa / /
de dag 'jig rten pha rol tu / /
mi zad mya ngan khang par 'jug rin chen gling phyin tshong pa ni / /
lag pa stong par rang khyim bzhin / /
dge bcu'i las kyi lam med par / /
phyi nas yang ni thob ma yin / /
mi ma thob par bde ba ni / /
ji ltar de bde sdug bsngal nyid / /
de bas pha rol bslus yod min / /
de las mchog tu rmongs pa med| |ces dang rgyal sras zhi ba lhas / /
'di 'dra'i dal brnyed gyur nas / /
bdag gis dge goms ma byas pa / /
'di las bslus pa gzhan med de / /
'di las rmongs pa'ang gzhan med do / /
gal te bdag gis de rtogs nas / /
rmongs pas phyis kyang sgyid lug na / /
mya ngan chen po ldang bar 'gyur / /
dmyal me bzod dkas yun ring du / /
bdag gi lus la bsreg gyur na / /
'gyod pa mi bzad me 'bar bas / /
sems gdung 'gyur bar gdon mi za / /
shin tu rnyed dka' phan pa'i sa / /
ci zhig ltar ste rnyed gyur nas / /
bdag nyid shes dang ldan bzhin du / /
phyir yang dmyal ba der 'khrid na / /
sngags kyi rmongs par byas pa bzhin / /
bdag le 'dir sems med du zad / /
ces rmongs bdag kyang ma shes te / /
bdag gi khong na ci zhig yod / /
ces so des na rten 'di la / /
bza' btung sogs kyi 'tsho ba yi / /
rngan pa byin nas mtho ris dang / /
thar pa'i rgyu tshogs bsgrub par bya / /
snyam du bsam ste spyod 'jug las / /
'di la gla rngan byin nas ni / /
da ni rang gi don byed chug phan pa med par 'di la ni / /
thams cad sbyin par mi bya'o / /
zhes dang gzhan yang de nyid las / /
mi yi gru la brten nas ni / /
sdug bsngal chu bo che las sgrol / /
gru 'di phyi nas rnyed dka' bas / /
rmongs pa dus su gnyid ma log zhes so gzhan yang dpe chos las / /
srin bus phyag 'tshal rkyang la zhon / /
rtsang ba'i nya dang sme 'u zan / /
zhes gsungs pa sogs sgo du mas / /
snying po len 'dod shugs drag bskyed / /
gsum pa shin du rnyed dka' tshul / /
dal 'byor phun sum tshogs pa'i rten / /
lta zhog bde 'gro tsam zhig kyang / /
'thob byed dge ba srid tsam la / /
gegs byed sdig pa rngam che bas / /
'thob par dka' ste bzhi brgya bar / /
phal mo cher na mi rnams ni / /
dam pa ma yin phyogs yongs 'dzin / /
des na so so skye bo rnams / /
phal cher nges par ngan 'gror 'gro / /
zhes pas 'gro ba phal mo ches / /
dam pa min pa mi dge bcu| |la sogs las ngan cher ? sogs cing / /
sems dpar khong khro skad cig ma / /
re res kyang ni skal pa'i bar / /
mnar med me nang gnas dgos na / /
skye ba dpag tu med pa la / /
sdon ? bsags sdig pa mi dge ba / /
'bras bu sngan chad ma phyung zhing / /
gnyen pos kyang ni ma bcom pa / /
rang gi rgyud la yod rnams kyis / /
ngan 'gror skal ba du ma ru / /
gnas dgos 'ong ba lta ci smos / /
sngar bsags sdig pa 'dag nges su / /
sbyong zhing gsar sog sdom byed na / /
bde 'gro 'thob na'ang de lta bu / /
tshul mthun byed pa shin tu dkon / /
de bzhin byed pa ma @# / /
byung na / /
ngan 'gror 'gro las 'os med cing / /
song na dge ba mi byed par / /
sdig pa rgyun chags byed pas na / /
skal pa dpag tu med par ni / /
bde 'gro'i sgra yang thos pa dka' / /
de skad du yang spyod 'jug las / /
bdag gi spyod pa 'di 'dras ni / /
mi yi lus kyang thob mi 'gyur / /
mi lus thob par ma gyur na / /
sdig pa 'ba' zhig dge ba med / /
gang tshe dge spyad ? skal ldan yang / /
dge ba bdag gis ma byas na ngan song sdug bsngal kun mongs pa / /
de tshe bdag gis ci byar yod / /
dge ba dag kyang ma byas la / /
sdig pa dag kyang nye ra bsags na / /
skal pa bye ba brgyar yang ni / /
bde 'gro'i sgra yang thos mi 'gyur / /
de nyid phyir na bcom ldan gyis / /
rgya mtsho cher g.yeng gnya' shing gi /
bu gar rus spal mgrin chud ltar / /
mi nyid shin tu thob dkar gsungs / /
skad cig gcig byas sdig pas kyang / /
skal par mnar med gnas 'gyur na / /
thog med skal bar bsags sdig gis / /
bde 'gror mi 'gro smos ci dgos / /
zhes pa ltar ro ngan song du / /
skyes cho sdug bsngal myong bzhin du / /
sdig pa 'phral la mang sog pas / /
ngan 'gro brgyud dgos de nyid las / /
de tsam kho na myong nas ni / /
de ni rnam thar mi 'gyur te / /
'di ltar de ni myong bzhin du / /
sdig pa gzhan dag rab tu skye / /
zhes gsungs pa ltar legs par bsam / /
ngo bo'i sgo nas rnyed dka' tshul / /
dmyal ba pa las yi dgas nyung / /
de las dud 'gro ches nyung zhing / /
de las mi yi lus thob pa / /
nyung tshul 'dom gang grub nyi'i sar / /
dbyar dus srin bu grangs med pa / /
yod kyang mi chung gshib na yang / /
lnga bcu skor las mi shong ba / /
mngon sum mthong ba de yis mtshon / /
ngan song gsum nas shi 'phos te / /
slar yang ngan 'gror skye ba dang / /
ngan 'gro bde 'gro gnyis ka nas / /
'phos te ngan 'gror skye ba gnyis / /
sa chen rdul dang 'dra ba la / /
ngan 'gro'i gnas nas shi 'phos te / /
bde 'gror skye dang ngan 'gro dang / /
bde 'gro gnyis nas shi 'phos te / /
bde 'gror skye ba sen mo'i rtser / /
blangs pa'i rdul dang 'dra'o zhes / /
lung gzhir bshad pas kyang ni 'grub / /
sgyu yi sgo nas rnyed dka' tshul / /
bde 'gro tsam zhig 'thob pa la'ang / /
tshul khrims srung ba la sogs pa'i / /
dge ba rnam dag sna re dgos / /
dal 'byor tshang ba 'thob pa la| /
rnam dag khrim kyis gzhi bzung zhing / /
sbyin pa sogs kyis grogs byas te / /
dri med smon pas 'tshams sbyar ba / /
la sogs dge rtsa mang dgos na / /
rgyu tshogs de bzhin sgrub pa ni| /
srid mthar snang zhing rgyu med par / /
'bras bu dal 'byor ji ltar 'thob / /
'bras bu'i sgo nas rnyed dka' tshul / /
'gro ba rigs ni mi mthun pa / /
ngan song gsum gyi 'gro ba la / /
ltos te bde 'gro srid tsam dang / /
rigs mthun bde 'gro gzhan las ni / /
dal 'byor tshang ba shin tu dkon / /
dpe yi sgo nas rnyed par dka' tshul ni / /
'phags pa klu yis bshes pa'i spring yig las / /
rgya mtsho cher g.yengs gnya' shing bu ga ru / /
rus sbal 'phrad pa bas kyang dud 'gro las / /
mi nyid ches thob dka' bas mi dbang gis / /
dam chos spyad pas de 'bras mchis par mdzod / /
ces pa ltar ro de ltar mang bsam nas / /
tsan+ta go mis slob mar sbring ? ba las / /
mi yi dngos po shin tu rnyed dka' rnyed gyur nas / /
don du brnag pa gang yin de ni brtun te sgrub / /
@# / /
ces dang bka' gdams bstan pa'i rim pa las / /
nyin mtshan phyed par lus ngag yid gsum gyis / /
g.yel med bsod nams ngoms med bsgrub pas 'da' / /
gnod dang don med skabs med rab bsgrim pas / /
snying po blang bas tshe 'phras ? yod par bya / /
zhes gsungs pa ltar nyin mtshan thams cad du / /
sgo gsum g.yel ba med par bsod nams kyi / /
las bzang chog shes med par sgrub pa dang / /
rang dang gzhan la gnod pa'i sgor gyur pa / /
mi dge bcu sogs sdig las thams cad dang / /
don med lung ma bstan gyi las gang yang / /
bya ba'i go skabs med par thag bsring bar / /
ngo tsha khrel yod dran dang shes bzhin rnams / /
rab tu bsgrims nas dam chos tshul bzhin du / /
sgrub pa'i snying po dam pa blang pa yis / /
tshe 'di nyin re bzhin dang skad cig ma / /
re re bzhin yang 'bras bu yod par bya / /
gnyis pa snying po len pa'i tshul la gnyis / /
lam rim spyi la nges pa bskyed pa dang / /
snying po len tshul dngos po dang po ni / /
rgyal bas sems can don du gsungs pa'i chos / /
thams cad skyes bu gsum gyi chos skor du / /
'du ste sems can don la mngon mtho dang / /
nges legs gnyis las mngon mtho sgrub pa las / /
brtsams te gsungs rnams skyes bu chung ngu'i chos / /
dngos sam thun mong pa yi chos skor du / /
'du zhing nges legs la ni 'khor ba las / /
'gro ba tsam gyi thar pa myang 'das dang / /
thams cad mkhyen pa'i go 'phang mchog gnyis las / /
dang po sgrub byed nyan ngang theg pa las / /
brtsams te gsung rnams skyes bu 'bring gi chos / /
dngos sam mthun mong pa yi chos su 'du / /
phyi ma sgrub byed theg pa chen po las / /
brtsams te gsung pa phar phyin theg pa dang / /
sngags kyi chos kun skyes bu chen po yi / /
chos skor nyid du legs par 'du bas so / /
skyes bu gsum gyis don du gnyer bya yi / /
gtso bo mngon mtho thar pa kun mkhyen gsum / /
yin te skyes bu chung du khyad par can / /
tshe 'di'i bde la ched ches mi byed par / /
phyi ma'i mtho ris phun tshogs don du gnyer / /
skyes bu 'bring ni 'khor ba mtha' dag la / /
skyo ba bskyed nas srid las grol ba yi / /
thar pa tsam zhig rang gi don du gnyer / /
skyes bu chen po rang don yal bor te / /
sems can gzhan gyi sdug bsngal zad phyir du / /
kun mkhyen go 'phang thob byar byed pas so / /
de skad du yang byang chub lam sgron las / /
gang zhig thabs ni gang dag gis / /
'khor ba'i bde ba tsam dag la / /
rang nyid don du gnyer byed pa / /
de ni skyes bu tha mar shes / /
srid pa'i bde la rgyab phyogs shing / /
sdig pa'i las las ldog bdag nyid / /
gang zhig rang zhi tsam don gnyer / /
skyes bu de ni 'bring zhes bya / /
rang rgyud rtog pa'i sdug bsngal gyis / /
gang zhig gzhan gyi sdug bsngal kun / /
yang dag zad par kun nas 'dod / /
skyes bu de ni mchog yin no / /
zhes so skyes bu chung du la / /
tshe 'di 'ba' zhig don gnyer dang / /
phyi ma don gnyer gnyis yod kyang / /
skabs 'dir phyi ma'i dbang du byas / /
'dir ni skyes bu chung 'bring che gsum gyi / /
lam la rim bzhin so sor 'khrid pa ste / /
de yi don ni skyes bu chung 'bring dang / /
thun mong pa yi lam @# / /
rnams chen po yi / /
lam gyi yan lag sngon 'gro yin pas na / /
dang por chung du'i lam nas rim pa bzhin / /
khrid nas theg pa chen por 'jug pa yin / /
yan lag yin tshul slob dpon rta dbyangs kyis / /
kun rdzob byang sems bsgom pa'i man ngag las / /
mi 'tsha ba dang bden pa dang / /
byin nas len dang tshangs par spyod / /
'dzin pa thams cad gtang pa ni / /
'di ni bde 'gro'i spyod pa yin / /
'khor ba'i sdug bsngal yongs mthong nas / /
spang phyir bden pa'i lam bsgom zhing / /
kha na ma tho gnyis spong ba| |'di ni zhi ba'i spyod pa yin / /
'di dag kun kyang blang bya ste / /
nges 'byung lam gyi yan lag yin / /
chos kun stong pa nyid rtogs pas / /
'gro la snying rje'i chu rgyun 'byung / /
thabs mkhas spyod pa mtha' yas pa / /
nges 'byung mchog gi spyod pa yin / /
zhes so chung 'bring gnyis kyi thun mong lam / /
skyes bu chen po'i lam gyi yan lag dang / /
sngon 'gro yin na chen po'i lam rim du / /
byas pas chog mod chung 'bring che gsum gyi / /
lam rim zhes pa'i tha snyad bya ci dgos / /
zhen 'di la dgos pa chen po gnyis / /
yod de 'di ltar skyes bu chung 'bring dang / /
thun mong pa yi blo yang ma skyes par / /
rang nyid skyes bu chen por khas 'che pa'i / /
log rtog ngan pa'i nga rgyal gzhom pa dang / /
skyes bu che 'bring chung du gsum char gyi / /
rang rang blo dang ji ltar 'tshams pa yi / /
'dod don 'di la brten nas 'grub 'gyur bas / /
gsum char la yang phan par 'gyur bas so / /
'on kyang 'di yi dgos pa'i gtso bo ni / /
gang zag gcig la'ang sngon 'gro dngos gzhi yi / /
yan lag thams cad tshang par legs bstan te / /
kun mkhyen sangs rgyas sa la 'gong pa yin / /
gnyis pa snying po len tshul dngos la gsum / /
mngon mtho don gnyer skyes bu chung ngu dang / /
thun mong pa yi lam gyi rim pa dang / /
thar pa don gnyer skyes bu 'bring po dang / /
thun mong pa yi lam gyi rim pa dang / /
kun mkhyen don gnyer skyes bu chen po yi / /
lam gyi rim pa la ni blo sbyang pa'o / /
dang po la gsum skyes bu chung ngu dang / /
thun mong pa yi bsam pa sbyang ba dang / /
skyes pa'i tshad dang log rtog bsal pa'o / /
dang po la gnyis phyi ma don gnyer gyi / /
bsam pa bskyed dang phyi mar bde ba'i thabs / /
bsten pa'i tshul lo dang po la yang gnyis / /
'chi ba rjes su dran pa bsam pa dang / /
ngan 'gro pa yi sdug bsngal bsam pa'o / /
dang po la bzhi 'chi ba ma bsgom pa'i / /
nyes dmigs bsam dang bsgom pa'i phan yon dang / /
'chi ba dran pa'i bsam pa ci 'dra zhig / /
bskyed dang 'chi ba dran pa sgom tshul lo / /
dang po 'chi ba dran pa ma bsgom pa'i / /
nyes dmigs bsam tshul blun rmongs phal cher gyis / /
rang la 'chi ba 'ong dang mi 'ong gi /
rtog dpyod tsam yang byed par mi 'gyur la / /
'ga' zhig la ni nam zhig 'chi ba zhig / /
'ong snyam yod kyang lo zla zhag grangs rnams / /
re re bzhin nas mi 'chi snyam pa dang / /
rgas shing khog dang 'chi nang drag po yis / /
theb kyang re zhig gson du re ba yi / /
bsam pa mngon du gyur te 'chi grab kyi / /
dam chos sgrub la blo kha mi phyogs par / /
tshe 'di'i 'dun ma kha na'i dbang du 'gro / /
brgya la thos bsam sogs la zhugs gyur kyang / /
tshe 'di'i bdun ma'i dbang du song ba yis / /
dge ba gang byas mthu chung nyes ltung @# / /
sogs / /
ngan 'gro'i rgyu dang ma 'dres shin du dkon / /
gal te phyi mar dmigs nas bsgrub na yang / /
phyi bshol le lo gnyid rmug bre mo'i gtams / /
bza' btung sogs la 'jug pa'i rnam g.yeng gis / /
nyin mtshan 'da' bas brtson pa cher mi 'byung / /
tshe 'drir yun ring gnas su re ba yis / /
bslus na chos par rlom kyang mkho dgu dang / /
rnyed bkur sogs la chag pa drag po skye / /
de dag 'byung la gzhan gyis gegs byas sam / /
byed du dogs la sdang ba shugs drag dang / /
chags sdang sogs kyi nyes dmigs la rmongs pa'i / /
gti mug rgyas shing de las nga rgyal sogs / /
nyon mongs drag po chu bo'i rgyun bzhin 'jug /
de las mi dge bcu dang 'tshams med lnga / /
la sogs mi dge'i las rnams mang bsags te / /
shugs drag yun ring sdug bsngal bzod dka' ba'i / /
ngan 'gror 'khrid pas de las ma rung ci / /
de skad du yang 'phags pa lhas / /
gang la 'jig rten gsum mnga' bdag /
rang nyid 'chi bdag byed po med / /
yod des rnal bzhin gnyid log na / /
de las ma rung gzhan ci yod / /
zhes dang zhi ba lha yis kyang / /
thams cad bor de che dgos par / /
bdag gi de ltar ma shes nas / /
mdza' dang mi mdza'i don gyi phyir / /
sdig pa rnam pa sna tshogs byas / /
zhes dang bstan rim las kyang ji skad du / /
de la brtan par zhen pa'i 'khrul pa yis / /
bslus pas lus dang longs spyod la sogs kyi / /
bde la brkam sogs nyon mongs kun rgyas nas / /
don du 'gyur pa rnam dpyod thag bsring byed / /
de las nyes spyod brlang pa sna tshogs kyis sprul gdug gis zin legs gsungs dug sel ba'i / /
sman la rgyal phyogs nges par bde 'gro dang / /
thar pa'i chos kyi srog 'chad ngan 'gror gzhol / /
zhes so gnyis pa sgom pa'i phan yin ni / /
'chi ba dran pa yang yang bsam pa yis / /
de ring sar yang mi 'chi'i nges pa med / /
snyam pa'i myur du 'chi ba'i phyogs 'dzin pa'i / /
bsam pa du re yod par gyur pa na / /
tshe 'di'i phun tshogs snying po med mthong nas / /
de yi ched du 'bad pa'i blo ldog cing / /
skyabs 'gro las 'bras tshul khrims la sogs la / /
blang dor tshul bzhin bsgrub la brtson pa yis| |mngon mtho nges legs rgyu la 'jug pas na / /
'chi ba bsam las don che ci zhig yod / /
de phyir rgyal bas mya ngan 'das chen las / /
zhing sa rmo ba'i nang na ston log mchog rjes kyi nang na ba glang khyu mchog rjes / /
'du shes nang na mi rtag pa dang ni / /
'chi ba'i 'du shes mchog ste 'di dag gis / /
'dod pa ma rig nga rgyal la sogs sel / /
nyon mongs nyes spyod 'joms pa'i tho ba dang / /
dge legs thams cad sgrub la 'jug pa'i sgo / /
chen por gyur sogs dpe yi sgo nas bsngags / /
'chi ba dran pa'i phan yon tshoms las kyang / /
lus 'di s+dza snod 'dra bar rtogs bya zhing / /
de bzhin chos rnams smig rgyu 'drar shes nas / /
bdud kyi me tog mtshon ni 'dir gcod pa / /
'chi bdag rgyal pos bltar yang med par 'gro / /
rga ba mthong zhing nad kyi sdug bsngal dang / /
sems dang bral ba'i shi ba mthong nas ni / /
brtan pa'i btson ra 'dra pa'i khyim spangs kyi / /
'jig rten phal bas 'dod spangs nus re skan / /
zhes dang gzhan yang bstan pa'i rim pa @# / /
las / /
'di la nges par yid ches blo ldan gang / /
'jig rten chos kun med nyid rtogs pas / /
de yi spros la chags sogs nges bzlog cing / /
nyes par spyod pa'i tshad tshid ? kun las 'da' / /
rgud pa kun sel bde legs nyid sbyin pa / /
dam pa'i skyabs mchog rin chen ltar bzung nas / /
cis kyang chos las mi 'da' bsod nams kyi / /
las kyis mi ngom snying po len par nges / /
des na 'di ni 'du shes mchog nyid dang / /
nyon mongs nyes tshogs kun 'joms tho ba dang / /
dge legs tsi lcogs gcig char bsgrub pa'i sgo / /
la sogs legs tshogs mang pos rab tu bsngags / /
zhes so des na 'di la zab chos gzhan / /
bsgom rgyu med pa rnams kyi nyams len no / /
snyam dang bsgom yang dang por cung zad tsam / /
bsgom par bya yi rgyun pa'i nyams len du / /
mi 'os snyam du mi gzung thog mtha' bar / /
gsum du dgos par nges pa snying nas bskyed / /
gsum pa 'chi ba dran pa ci 'dra zhig / /
skyed na 'chi bas 'jigs blo skyed dgos la / /
de yang gnyen dang longs spyod la sogs la / /
chags pa'i dbang gis de dang 'bral dogs nas / /
skrag pa lam la ye nas ma sbyangs pa'i / /
skrag lugs yin pas 'dir ni de mi skyed / /
phyi mar ngan 'gror skye ba 'gog pa dang / /
mngon mtho nges legs rgyu ni ma sgrub par / /
'chi bde la 'jigs pa bskyed dgos te / /
skrag pas 'chi ba 'gog par mi nus kyang / /
ngan 'gror skye ba'i rgyu las ldog pa dang / /
mtho ris thar pa'i rgyu la legs 'bad nas / /
'chi tshe gnyen lus sogs dang 'bral dogs dang / /
ngan 'gror lhung gi dogs pas gdud mi 'gyur / /
de skad du yang skyes rab las / /
rab tu bsgrims kyang gnas mi nus / /
gang la bcos su mi rung ba / /
'jigs shing sdar ? bar byas pa yis / /
de la phan pa ci zhig yod / /
de ltar 'jig rten chos nyid la brtags na / /
mi rnams sdig pa byas pas 'gyod par 'gyur / /
dge ba'i las kyang legs par yongs ma byas / /
phyi ma'i tshe la sdug bsngal 'byung du dogs / /
'chi bar 'gyur pa'i 'jigs pas rmongs par 'gyur / /
gang las bdag gi yid ni 'gyod 'gyur pa / /
de nyid bdag gis byas par yongs mi dran / /
dkar po'i las kyang rab tu goms par byas /
chos la gnas na 'chi bas su zhig 'jigs / /
zhes dang bzhi brgya ba las kyang / /
bdag ni 'chi'o snyam sems pa / /
gang la nges par yod gyur pa / /
des ni 'jigs pa yongs btang phyir / /
'chi bdag la yang gal 'jigs / /
ces so bzhi pa 'chi bdran pa de / /
sgom tshul rtsa ba gsum dang rgyu mtshan dgu / /
thag gcod gsum gyi sgo nas sgom pa ste / /
de la rtsa ba gsum zhes bya ba ni /
nges pa kho nar 'chi ba bsam pa dang / /
nam 'chi nges pa med pa bsam pa dang / /
'chi tshe dam chos ma gtogs gang gis kyang / /
phan pa med tshul bsam pa'o dang bo yi / /
rgyu mtshan gsum las dang po rang cag la / /
'chi bdag nges par 'ong zhing de yang ni / /
rkyen gyis bzlog tu med de ci 'dra ba'i / /
skye ba blang kyang 'chi ba 'ong pa ni / /
mi rtag pa yi tshom las ci skad du / /
gang yang sangs rgyas rang sangs rgyas / /
sangs rgyas rnams kyi nyan thos kyang / /
sku lus 'di ni spong mdzad na / /
skye bo phal pa smos ci dgos / /
zhes so yul phyogs gang du bsdad kyang rung /
@# / /
'chi ba nges par 'ong pa de nyid las / /
gang du gnas na 'chi bas mi tshug pa'i / /
sa phyogs de ni yod pa ma yin te / /
bar snang na med rgya mtsho'i nang na med / /
ri bo rnams kyi gseb tu zhugs na'ang min / /
zhes so sdon dang phyi dus nam du yang / /
skyes kyang 'chi bas 'joms pa de nyid las / /
byung dang byung bar 'gyur ba ji snyed pa / /
kun gyis lus 'di btang nas 'gro bas na /
de kun 'jig par mkhas pas rtogs kyis te / /
chos la gnas kyis nges par spyad pa spyod / /
ces so de las bros pas mi thar zhing / /
stobs nor rdzas sngags sman sogs gang gis kyang / /
bzlog tu med pa rgyal por gdams pa las / /
bshad cing de ltar bstan pa'i rim pa las / /
ri chen sra ba 'phan med 'thug po yis / /
kun nas 'joms dang mi bzad seng ge'i khar / /
ri dwags phra mo chud ltar stobs sogs kyis / /
bzlog tu med pas lus sems gdung bas gzir / /
zhes so rgyu mtshan gnyis pa tshe 'di la / /
snon pa med cing 'brid byed bar ma chad / /
yod pas nges par 'chi ste tshe ring mtha' / /
lo brgya thub tu chug kyang de'i bar gyi / /
tshe ni lo zla zhag dang nyin mtshan dang / /
snga dro la sogs song bas 'bri byed cing / /
snon pa ci yang med par spyod 'jug las / /
nyin mtshan sdod pa yod med par / /
tshe 'di rtag tu god 'gyur zhing / /
snon pa gud nas 'ong med na / /
bdag lta 'chi bar cis mi 'gyur / /
zhes dang de bzhin tshoms las kyang / /
dper na thag ni brkyang ba la / /
sbun ni gang dang gang bcug pa'i / /
sbun gyis gting la gtug pa ltar / /
mi rnams srog kyang de bzhin no / /
dper na /
ngeg par gsad pa dag / /
gom pa gang dang gang bor bas / /
gsad pa'i drung du bsnyen pa ltar / /
mi rnams srog kyang de bzhin no / /
chu klung drag tu 'bab pa'i rgyun / /
ldog pa med pa ji lta bar / /
de bzhin mi yi tshe 'gro ba / /
slar ni ldog ba 'gyur pa med / /
dga' ba nyid dang thun ba dang / /
de yang sdug bsngal ldan pa dag / /
myur ba kho nar 'jig 'gyur te / /
chu la dbyug gus bris pa bzhin / /
dper na phyug rdzi dbyug thogs kyis / /
phyug rnams gnas su phyin byed ltar / /
de bzhin na dang rga ba yis / /
mi rnams 'chi bdag drung du skyel / /
zhes dang rgya cher rol pa'i mdo las kyang / /
srid gsum mi rtag ston ka'i sprin dang 'dra / /
'gro ba'i skye 'chi gar la blta dang mtshungs / /
'gro ba'i tshe 'gro nam mkha'i klog 'dra ste / /
ri gzar 'bab chu lta bur myur mgyog 'gro / /
zhes pa rnams kyi mthun dpe du ma yi / /
sgo nas tshe ni 'dzad pa myur bar gsungs / /
bzhi brgya pa yi 'grel par drangs pa las / /
mi yi dpa' bo thog ma'i mtshan mor ni / /
gang la 'jig rten mngal na gnas gyur ba / /
de nas brtsam nas de ni nyin re zhing / /
'gros bshol med par 'chi bdag drung du 'gro / /
zhes dang phyin ci log bzhi 'gog pa las / /
ri bo mthon po'i rtse mo'i steng nas sa la ltung bar gyur ba yi / /
zhig par gyur tshe ci 'di bar snang la ni bde ba myong 'gyur ram / /
skyes nas brtsams te 'chi ba nyid phyir rtag tu rab tu rgyug pa na / /
sems can rnams ni bar skabs gang du bde ba ji ltar thob par 'gyur / /
zhes ba dag gis mngal du zhugs pa nas / /
skad cig tsam yang sdod pa'i skabs med par / /
'chi bdag drung du 'gro bas gson pa'i @# / /
tshe / /
sdod par bzung nas dga' bar mi bya gsungs / /
rgyu mtshan gsum pa gson pa'i tshe na yang / /
dam chos bya long med par 'chi ba ni / /
tshe yi ring mtha' lo brgya thub gyur kyang / /
chos la long yod bya bar mi rung ste / /
don med kho nar sngar nas mang zhig 'dus / /
lhag ma'ang phyed ni nyid kyis 'das 'gyur zhing / /
gzhan yang nad dang tshol kro sog bsrung dang / /
bre mo'i gtam dang bza' btud sdug bsngal dang / /
yid mi bde dang rnam g.yeng gzhan gyis kyang / /
don med nyid du 'da' la rgas pa'i tshe / /
lus dang dbang po sems kyi stobs nyams pas / /
chos tshul ji bzhin byed pa'i mthu nyams pas / /
dam chos sgrub pa'i longs skabs med par 'gyur / /
de ltar phyin ci log bzhi 'gog pa las / /
'di na mi rnams tshe ni mchog tu ring yang lo brgya kho nar thad / /
de las kyang ni dang po byis pa tham rgas pas don med byed / /
gnyid dang na sogs dag gis de dus med par kun nas reb 'joms / /
bde bar gnas pa'i mi nang 'gro ba'i tshe na lhag ma ci tsam yod / /
ces so de ltar tshe 'di'i phun tshogs ni / /
ji ltar 'joms yang rmi lam thun gcig la / /
bde ba spyad pas sad nas dran pa ltar / /
'chi ba'i dus su dran pa'i yul tsam du / /
'gyur la 'chi ba'i dgra ni gang gis kyang / /
dgag tu med pa'i nges par 'ong 'gyur na / /
ci'i phyir tshe 'di'i bslu brid 'ba' zhig la / /
dga' bar bya zhes bsam ste dam pa'i chos / /
nges par bya dgos pa la thag bcad cing / /
zhe dam mang du bya ste skyes rab las / /
kye ma'o 'jig rten nyon mongs dag / /
gnas pa mi brtan dga' mi 'gyur / /
ku mu ta yi dpal 'di yang / /
dran par bya ba nyid du 'gyur / /
'gro ba 'di lta bur ni 'khod pa la / /
skye bo 'jigs pa med pa ngo mtshar kyi / /
lam rnams thams cad 'chi bdag nyid kyis bkag / /
dogs pa med par rab tu dga' zhing spyod / /
na dang rga dang 'chi ba'i gnod byed dgra / /
mthu chen dgag tu mi nus yod bzhin la / /
'jig rten pha rol nyam ngar nges 'gro na / /
sems shes su zhig 'di la dga' bar sems / /
zhes dang ka ni ka yi sbring yig las / /
'chi bdag brtse ba med pa can / /
skyes rtsal don med gsod 'gyur ba / /
gsod pa mngon du mthong bzhin du / /
mkhas pa su zhig bag rkyong spyod / /
de slad dpa' chen bzod med des / /
mda' ni mi bzad 'chor med pa / /
de ni ji srid ma 'phangs pa / /
de srid rang gi don la 'bod / /
zhes so de ltar bsam ste phyi ma la / /
phan pa'i dam chos sgrub par thag gcad do / /
rtsa ba gnyis pa nam 'chi nges med tshul / /
bsam pa de ring phan dang lo brgya tshun / /
'chi ba 'ong bar nges shing de'i bar gyi / /
nyin zhag gad la 'ong ba ma nges pas / /
de ring lta bur 'chi dang mi 'chi pa / /
gang du yang ni thag gcod mi nus mod / /
'on kyang blo yis 'chi ba'i phyogs bzung nas / /
de ring 'chi'o snyam pa'i blo bskyed dgos / /
gzhan du tshe 'di'i sdod grab byed byed nas / /
phyi ma'i grab shom byed pa mi 'ong bas / /
de yi bar du 'chi bdag gis bzung ste / /
'gyod cing mya ngan bcas bzhin 'chi dgos so / /
nyin re zhing yang 'chi grab chos byas na / /
phyi ma'i don mang @# / /
'grub pas ma shi yang / /
de ni byas pa legs la shi na ni / /
khyad par du yang dgos pas don che'o / /
de ring 'chi'o snyam pa'i blo bskyed de / /
phyi ma'i don la 'bad par tshom las kyang / /
sang dang 'jig rten phyi ma gnyis / /
sngon du gang 'ong tol med kyi / /
sang gi tshis la mi 'bad par / /
phyi ma'i don la 'bad par rigs / /
zhes dang de bzhin spyod 'jug las / /
de ring kho na mi 'chi zhes / /
bde bar 'dug pa rigs ma yin / /
bdag ni med par 'gyur ba'i dus / /
de ni gdon mi za bar 'byung / /
zhes so des na 'di ni gal che'o / /
'di la rgyu mtshan gsum las 'dzam gling pa'i / /
tshe la nges pa med par bsam pa ni / /
sgra mi snyan pa ma gtogs gzhan rnams kyis / /
rang rang tshe tshad thub pa'i nges med kyang / /
phal cher thub pa mang la 'dzam gling pa'i / /
tshe ni shin du ma nges sngon dus su / /
tshe lo dpag med thub pa mang 'byung la / /
dag dod ? lo bcu lon la ring mtha' byed / /
da lta rgan gzhon bar ma gang la 'chi / /
nges pa med pa mngon gsum snang phyir ro / /
de ltar mngon pa mdzod las ci skad du / /
'di na ma nges tha mar ni / /
lo bcu dang po dpag tu med / /
ces dang de bzhin tshem las kyang / /
snga dro skye bo mang mthong ba / /
phyi dro kha cig mthong mi 'gyur / /
phyi dro skye bo mang mthong ba / /
snga dro kha cig mthong mi 'gyur / /
skyes ba bu med mang po dang / /
dar la bab pa'ang 'chi 'gyur na / /
de la mi 'di gzhon zhes te / /
gson pa'i gdeng drod ci zhig yod / /
kha cig mngal du 'chi bar 'gyur / /
de bzhin kha cig btsas pa'i sar / /
de bzhin kha cig gog tsam na / /
de bzhin kha cig yongs rgyug na / /
la la rgan dang la la gzhon / /
la la dar la bab pa'i mi / /
rim gyis rab tu 'gro 'gyur te / /
'bras bu smin pa ltung ba bzhin / /
zhes so rang gis dran pa'i bla ma dang / /
mdza' bshes gnyen dang nye du la sogs pa / /
blo bur phyi nang rkyen gyis shi ba rnams / /
yid la byas te bdag kyang de lta bu'i / /
chos can yin no snyam du yang dang yang / /
bsam la goms pa shugs drag bskyed par bya / /
rgyu mtshan gnyis pa 'chi rkyen mang pa dang / /
gson rkyen nyung ba bsam tshul srog 'di la / /
gnod pa mang ste mi dang mi ma yin / /
gdon gyi rigs dang gcan zan dug sbrul sogs / /
sems dang ldan pa'i gnod byed mang yod la / /
g.yang sar lhung dang mes sreg chus 'khyer sogs / /
phyi rol 'byung ba'i gnod pa'ang mang yod cing / /
nang gi 'byung bzhi 'khrugs dang 'phel 'grib tu / /
gyur pa'i rkyen gyis bro nad skyed pa yis / /
'chi rkyen byed pa shin du mang bas so / /
de skad du yang bshes pa'i spring yig las / /
tshe ni gnod mang rlung gis btab pa yi / /
chu yi chu bur bas kyang mi rtag na / /
dbugs rdub dbugs 'byung gnyid kyis log pa las / /
sad khom gang lag de ni ngo mtshar che / /
zhes dang rin chen 'phreng ba las / /
'chi bdag rkyen gyi nang gnas pa / /
rlung dmar nang 'dug mar med bzhin / /
zhes dang bzhi brgya pa las kyang / /
nus pa med pas 'byung kun la / /
tshogs pa zhes bya skye 'gyur te / /
'gal ba rnams la bde'o zhes / /
rnam pa kun du'ang mi rigs so / /
zhes so gnas khang rtib dang mdza' bos bslus / /
bza' btung @# / /
ha cang mang dang mi 'phrod pa / /
bsten pa sogs kyis 'chi rkyen byed pas na / /
gson rkyen rnams kyang 'chi pa'i rkyen du 'gyur / /
de skad du yang rin chen 'phreng ba las / /
'chi ba'i rkyen ni mang pa ste / /
gson pa yis ni nyung zad cig /
de dag rnams kyang 'chi ba'i yang / /
de bas rtag tu tshes mdzod cig /
ces dang gzhan yang bstan pa'i rim pa las / /
'chi rkyen rnams kyang bzlog dka' mtha' yas te / /
nang dang phyi dang mi dang mi min sogs / /
za na rang dang zas sogs sten pas kyang / /
dus min dus kyi brgya dang gcig ces gsungs / /
zhes so rgyu mtshan gsum pa lus 'di ni / /
nyams stobs chung bas shin du 'jig sla tshul / /
lus 'di dbu pa lta bur nyams chung bas / /
tsher ma zug pa lta bu'i gnod pa la'ang / /
bsnyad nas srog 'di 'jig par 'gyur bas na / /
'chi rkyen rnams kyis gzhon par shin du sla / /
'phags pa glu yi bshes pa'i spring yig las / /
sa dang lhun ? po rgya mtsho nyi ma bdun / /
'bar bas bsregs pa'i lus can 'di dag kyang / /
thal pa yang ni lus par mi 'gyur na / /
shin du nyams chung mi lta smos ci 'tshal / /
zhes so de ltar bsam nas 'chi bdag gis / /
lus srog nam 'joms nges pa mi snang bas / /
long yod mi bya da lta nyid rang nas / /
chos cig bya bar thag gcod zhe dam bya / /
dpa' bos ka ni ka yi spring yig las / /
'chi bdag su dang mi bshes pa / /
blo bur dag tu bab 'gyur bas / /
sang dag bya zhes ma bzhes par / /
dam pa'i chos la bskur te mdzod / /
'di sang deng ni 'di bya zhes / /
bya ba mi la bzang po min| |nam zhig khyod ni med 'gyur pa'i / /
sang de gdon mi za bar 'ong / /
zhes dang mi dra dzo ges kyang / /
sa bdag ji ltar g.yar po'i lus / /
nad med rgud med bder gnas pa / /
de nyid tshe na snying po blang / /
na 'chi rgud pas 'jigs med bgyi / /
gang tshe na rgas rgud sogs na / /
dran yang de tshe ci bgyir ? mchis / /
zhes so rtsa ba gsum las gal che shos / /
nam 'chi nges med bsam ba 'di la 'bad / /
rtsa ba gsum pa 'chi tshe dam pa'i chos / /
ma gtogs gzhan gyis phan pa med tshul la / /
rgyu mtshan gsum las dang po gnyen nam bshes / /
grogs dang nye du 'khor slob la sogs pa / /
brtse gdung ji ltar che bas mtha' bskor yang / /
de dag 'brangs dang rang la 'khrid pa'i dbang / /
med par rang nyid gcig pur 'gro dgos te / /
de ltar zhi ba lha yi spyod 'jug las / /
bdag ni mal na 'dug bzhin du / /
gnyen bshes kun gyis mtha' skor yang / /
srog 'chad pa yi tshor ba dag /
bdag nyid gcig pus myong bar 'gyur / /
gshin rje'i pho nyas zin pa la / /
gnyen gyis ci phan bshes ci phan / /
de tshe bsod nams gcig skyabs na / /
de yang bdag gis ma bsten to / /
zhes so rgyu mtshan gnyis pa longs spyod rdzas / /
nor gyi phung po ji snyed yod gyur kyang / /
rdul phran tsam yang 'khyer du mi btub par / /
lag pa stong par 'gro bas spyod 'jug las / /
rnyed pa mang po thob gyur te / /
yun ring dus su bde spyad kyang / /
chom pos 'phrog pa ji bzhin du / /
sgren mo lag pa stong par 'gro / /
zhes dang slob dpon dpa' bos kyang / /
rnam smin 'byin pa sngon las kyis / /
@# / /
khyod ni yongs su btang gyur pa / /
bar ba'i las dang rjes 'brel zhing / /
'chi bdag gis ni drangs pa na / /
dge dang sdig pa ma gtogs par / /
'gro ba thams cad phyir log nas / /
'ga' yang khyod rjes mi 'bral bar / /
mkhyen par mdzod la legs par spyod / /
zhes dang rgyal ba bshes gnyen gyis / /
lha gcig ji ltar khyod 'byor kyang / /
gshegs nas 'jig rten gzhan bzhung tshe / /
mya ngam thang la dgras bcom ltar / /
gcig pu sras med btsun mo min / /
na bza' ma mchis bshes ma mchis / /
rgyal srid ma mchis khab ma mchis / /
dpag med mthu dpung mnga' lag kyang / /
gzigs su ma mchis gsan ma mchis / /
gcig tsam nyid cig phyi thag gis / /
rjes su 'brang ba'ang mi mnga' 'o / /
mdor na nyid kyi mtshan tsam yang / /
de tshe med na gzhan ci smos / /
zhes pa ltar ro rgyu mtshan gsum pa ni / /
gzhan rnams lta zhog lhan cig skyes pa yi / /
rang gi lus kyang 'dor te bshes spring las / /
lus mtha' thal ba mthar bskam mthar 'drul zhing / /
mtha' mar mi gtsang snying po ma mchis pa / /
rnam par 'jig dengs myags par 'gyur ba ste / /
so sor 'gyes chos can du mkhyen par mdzod / /
ces pa ltar ro ma shi tshun chod kyi / /
bde bsgrub dang sdug bsngal sel ba la / /
mi bas dud 'gro lhag pa'ang yod pas na / /
de las khyad par zhugs pa'i spyod pa cig /
dgos te gzhan du bde 'gro'i rten rnyed kyang| /
ma rnyed pa dang 'dra ste spyod 'jug las / /
phyugs kyis sgrub na'ang mi dkon pa'i / /
mnog chung gang yin de don du / /
dal 'byor phun tshogs rnyed dka' 'di / /
las kyis mnar pa rnams kyis bcom / /
zhes so des na 'phral la mnog chung la / /
'jig rten phyi mar ci yang mi phan zhing / /
'chi khar don med kyi nang 'dor dgos pa'i / /
tshe 'di'i phun tshogs gang la'ang ma chag par / /
phyi mar phan nges dam pa'i chos kho na / /
da lta nyid nas 'bad pas sgrub snyam pa'i / /
blo thag gcod cing zhe dam brtan po bya / /
de yang bka' gdams bstan rim chen mo las / /
de tshe chos ma gtogs pa'i skyabs gzhan med / /
chos nyid mgon dang rten dang gling yin te / /
grang bas nyen la me sogs ji bzhin du / /
chos kyis skyobs pas chos la legs brten bya / /
zhes so bshes gnyen bsten dang dal 'byor dang / /
'chi ba mi rtag pa yi rnam bzhag ni / /
gsung rab dgongs 'grel bcas pa gang 'dug kyang / /
lam 'di'i bshes gnyen bsten pa'i chos skor sogs / /
chos skor de dang de yi nyams len du / /
'khyer tshul shes par byas nas legs bskyangs na / /
rgyal ba'i dgongs pa bde blag rnyed 'gyur te / /
chos skor gzhan la'ang de ltar shes par bya / /
gnyis pa ngan 'gro'i sdug bsngal bsam pa ni / /
de ltar myur du 'chi zhing shi nas kyang / /
med de mi 'gro skye ba blang dgos shing / /
'gro ba gnyis po gcig tu skye dgos la / /
de yang dkar nag las kyi dbang yin cing / /
dkar po shas chung nag po tshan che bas / /
ngan 'gror skyes na ji 'dra zhig tu 'gyur / /
snyam du ngan 'gro'i sdug bsngal bsam dgos te / /
shing rta chen po mgon po klu sgrub kyis / /
rab tu tsha zhing grang pa yi / /
dmyal ba nyi ma gcig bzhin dran / /
bkres skom dag gis rid pa yi / /
@# / /
yi dags dag kyang dran par bya / /
rmongs pa'i sdug bsngal rab mang pa'i / /
byol song blta zhing dran par bya / /
de'i rgyu rnam spangs bde rgyu spyad / /
thob dka' 'dzam gling mi yi lus / /
de thob dus su ngan song rgyu / /
rab tu bsgrims te bcad par bya / /
zhes so 'khor ba spyi dang khyad par du / /
ngan 'gro'i sdug bsngal dran pa gnad che ste / /
rang nyid mnar tshul bsam pas yid 'byung pas / /
nga rgyal dregs pa sel zhing rang nyams la / /
dpag nas gzhan la'ang snying rje skye ba dang / /
sdug bsngal skyed byed sdig ltung la 'dzem zhing / /
bde ba bsgrub phyir dge la dga' ba sogs / /
phan yon che'o de ltar spyod 'jug las / /
sdug bsngal med par nges 'byung med / /
de bas sems khyod brten par gnos / /
gzhan yang sdug bsngal yon tan ni / /
skyo bas dregs pa sel bar byed / /
'khor ba pa la snying rje skye / /
sdig la 'dzem zhing dge la dga' / /
zhes pa ltar ro des na 'di la gsum / /
dmyal ba pa dang dud 'gro yi dags kyis / /
sdug bsngal bsam pa'o dang po la yang bzhi / /
sems can dmyal ba chen po tsha dmyal dang / /
de yi nye 'khor pa yi dmyal ba dang / /
grang pa'i dmyal ba brgyad dang nyi tshe pa'i / /
dmyal ba'i sdug bsngal bsam pa'o dang po ni / /
gang du gnas pa'i gnas ni bstan rim las / /
yang sos 'di'o gsum khri nyis stong na| |gzhan rnams de 'og bzhi stong dag na ste / /
zhes gsungs pa ltar 'dzam bu gling 'di nas / /
mar la dpag tshad sum khri nyis stong gi /
'og na yang sos yod la de nas mar / /
dpag tshad bzhi stong bzhi stong tshad dag gis / /
chod pa'i gnas na dmyal ba gzhan bdun yod / /
dmyal ba brgyad ka'i gnas ni rab 'bar ba'i / /
lcags kyi sa gzhi lcags kyi ra bas skor / /
lcags kyi sas ni kun tu kheb pa dang / /
nges bzhir sko bzhi yod pa'i nang du ni / /
dpag tshad brgya phrag du mar mched pa yi / /
me lce drag tu 'bar bas khyab pa ste / /
de ltar bstan pa'i rim par drangs pa las / /
mi rigs 'tsho ba'i mi rnams kyis / /
'dir ni gnod 'gyur las byas pa'i / /
'gro ba phyi ma gang yin pa / /
dmyal 'gro de dag nga las nyon / /
yang sos thig nag bsdus 'joms dang / /
du 'bod gnyis dang tsha ba gnyis / /
gzhan yang mnar med chen po te / /
dmyal ba brgyad po de dag ni / /
thar bar dka' ba bstan pa'o / /
brlang pa'i las byas rnams kyis gang / /
re re 'khor ni bcu drug yod / /
cha bzhi dang ni sgo bzhir ldan / /
cha yi tshad ni rnam par phye / /
lcags kyi ra bas kun nas bskor / /
lcags kyi sas ni shin du khebs / /
lcags kyi gzhi ni rab tsha ba / /
dpag tshad brgya phrag du mar yang / /
me lce dag ni mched par gnas / /
zhes so dmyal ba chen po de dag ni / /
tsha bas gdung zhing 'khor ni bcu drug re / /
yod la so so'i khyad par yang sos ni / /
gtso bor srog gcod las kyis der skyes pa'i / /
sems can phan tshun 'dus nas las dbang gis / /
byung ba'i mtshon cha sna tshogs thogs gyur te / /
phan tshun bsnun pas brgyal te sa la 'gyel / /
mkha' las khyed rnams yang ni sos gyur cig /
ces pa'i sgra cig byung bas slar langs te / /
@# / /
sngar bzhin bsnun pas sdug bsngal dpag med myong / /
de skad du yang bstan rim chen mo las / /
de la srog gcod che 'bring chung ngu dag /
gtsor byas mi bzad sdig pa'i las rnams kyis / /
dmyal ba yang sos 'khor ni ma rung pa / /
bcu drug ldan par yun ring mnar bar 'gyur / /
zhes so thig nag na ni srog gcod dang / /
tshem rkun byed sogs las ngan sna tshogs kyis / /
gnas der skyes pa'i sems can de dag rnams / /
dmyal ba srung rnams kyis zur bzhi'am zur brgyad dang / /
cha char gse ba rnam pa sna tshogs su / /
nag po'i thig gis gcal nas thig ji ltar / /
btab pa de ltar mtshon gyis gsheg gtub sogs / /
sdug bsngal nyams su myong ste de nyid las / /
srog gcod chom ? rkun byed bcas las ngan gyi / /
tshegs kyis thig nag rab 'jigs mi bzad pa / /
gnas tshogs bcu drug ldan par gsheg gtub sogs / /
sdug bsngal bye bas kun du gdung bar 'gyur / /
zhes so bsdus 'joms na ni srog gcod dang / /
chom rkun byed pa'i ngan las de dag dang / /
'dod log spyod sogs las ngan sna tshogs kyis / /
skyes rnams gcig tu 'dus shing 'tshogs pa'i tshe / /
dmyal ba srung rnams kyis lcags kyi ri nag po / /
ra gdong lta bu gnyis kyi bar du 'tshang / /
de ma thag tu ri gnyis kyis 'tshir la / /
de tshe sgo rnams kun nas khrag klungs 'bab / /
de bzhin lug dang rta dang glang chen dang / /
seng ge stag gi gdong pa lta bu dang / /
lcags kyi 'khrul 'khor chen po'i nang du 'tshir / /
steng nas lcags kyi pha bong ri lta bu / /
chen po lhung nas lcags kyi sa gzhi la / /
gcod dang 'gyed dang brdung dang dmyal bar byed / /
de dag rnams kyi tshe yang khrag gi klung / /
rab tu 'bab pas sdug bsngal de nyid las / /
de dag 'dod pa log par spyod bcas pa'i / /
sdig pa'i phung po 'jigs rung nyer spyad pas / /
bsdus 'jom ri bo ches 'joms 'jigs rung ba / /
bcu drug 'khor ldan sdug bsngal lhag pas 'joms / /
zhes so du 'bod na ni sdig pa'i las / /
snga ma rnams dang myos 'gyur 'thung sogs kyis / /
skyes pa'i sems can de dag rab chi ba'i / /
lcags kyi gzhi la 'bar ba'i nags 'thib bo / /
mthong ste de las skyobs pa'i gnas 'tshol zhing / /
rgyug pa lcags kyi khang pa'i nang du 'jug /
phyogs bzhi steng 'og kun nas mes bsregs pas / /
shin tu nyams thag skad 'byin de nyid las / /
de rnams ma rung myos byed 'thung dad bcas / /
mi rigs las mang dga' bzhin nyer spyad pas / /
du 'bod ces bya nags me rab 'bar can / /
sgra chen la sogs bcu drug tshogs chen ltung / /
zhes so dmyal ba du 'bod chen po ni / /
las lam ngan pa snga ma de dag dang / /
rdzun du smra sogs las ngan sna tshogs kyis / /
skyes pa'i sems can lcags kyi sa gzhi sogs / /
snga ma'i gnas dang 'dra bar sdug bsngal te / /
bsil gnas btsal bas lcags khang nyis rim du / /
chud de kun nas bsreg pas sdug bsngal te / /
du 'bod lhang lhang byed do de nyid las / /
las lam de dag rang gzhan bslu byed pa'i / /
rdzun smra bcas pas du 'bod chen por te / /
sgra 'byin shin tu sgra 'byin la sogs @# / /
pa| /
'jigs rung 'khor ni bcu drug ldan par sregs / /
zhes so tsha ba na ni las ngan pa / /
snga ma rnams dang log par lta sogs kyis / /
skyes pa de dag dmyal bsrung rnams kyis ni / /
rab 'bar lcags zangs dpag tshad du ma'i nang / /
bcug nas bskol te nya bzhin sregs pa dang / /
lcags kyi gsal shing 'bar bas 'phong nas phug spyi bor 'byin pas dbang po'i sgo rnams dang / /
ba spu'i khung bu kun nas me lce 'bar / /
'bar ba'i lcags kyis gzhir gan rkyal lam / /
kha sbub bzhag ste rab tu 'bar ba yi / /
thobs brdung ba'i sdug bsngal mi bzad pa / /
nyams su myong bar 'gyur te de nyid las / /
log par lta sogs bcas pa'i las rnams kyis / /
tsha ba zhes bya rab 'bar lcags kyis ni / /
lhag sgrar byas pas chem chem rab brdung ba / /
ba spu slong pa'i 'khor ldan dag tu sregs / /
zhes so rab tu tsha bar sdig pa'i las / /
snga ma rnams dad lhag tu dge slong ma / /
sun 'byin byed pas skyes pa'i sems can rnams / /
rab 'bar lcags kyi gsal shing rtse gsum pa / /
'phong su bcug nas rtse mo g.yas g.yon gnyis / /
phrag pa gnyis dang dbus ma spyi bor 'byin / /
de yis sgo rnams kun nas me lce 'bar / /
rab 'bar lcags leb 'bar bas lus dkri zhing / /
lcags zangs chen por 'gyur byed bskol ba'i nang / /
spyi bo tshugs su bcug nas bskol pa na / /
bar 'tshams med par steng 'og thad kar 'gro / /
pags pa sha khrag zhig nas keng rus tsam / /
lus tshe phyung nas lcags kyi sa gzhir 'grem / /
pags pa sha khrag skyes tshe slar yang 'jug /
tsha bar sdug bsngal myong byed rnams kyis kyang / /
shin tu gdung bar 'gyur te de nyid las / /
sdig las de rnams lhag tu dge slong ma / /
sun 'byin la sogs mang pos rab tsha ba / /
bum chen 'tshed pa phyogs kun rab bsregs sogs / /
bcu drug 'khor ldan mi bzad g.yang sar ltung / /
zhes som mnar med na ni mi dge ba'i / /
las lam snga ma rnams dang 'tshams med kyi / /
las sogs shin du rnams che'i sdig spyad pas / /
skyes pa de rnams gnas kyi phyogs bzhi nas / /
dpag tshad brgya phrag du mar khyab pa'i me / /
'bar zhing mched pa'i shugs khyis de dag gi /
bags pa sha rus bshigs nas rkang la gtug /
mar me'i snying po bzhin du 'bar ba na / /
skad las sems ldan yin par shes pa tsam / /
lcags kyi zhib ma'i nang du rab 'bar ba'i / /
lcags kyi 'dag ma dag la 'khrab tu 'jug /
rab 'bar lcags kyi sa gzhir lcags kyi ri / /
chen po rnams la 'bab 'jogs byed 'jug cing / /
bsnyal nas lce phyung phur pa brgyas brgyang nas / /
gnyer ma kham khum med par thang gcod la / /
lcags kyi 'byed spyad 'bar bas kha phye ste / /
thul lum 'bab 'jug cing zangs bskol ba / /
blugs nas kha dang lkog ma rgyu ma rnams / /
tshig te 'phongs nas 'thon cing rab tsha ba'i / /
gnod byed rnams kyis kyang ni sdug bsngal ba / /
drag po skyed par 'gyur te de nyid las / /
'tshams med la sogs ches lci'i sdig spyad rnams / /
mda' yi shugs kyis kyang med rab myur bar / /
mnar med me chen bud shing nyid 'gyur te / /
bya rog la sogs ches 'jigs 'khor dang @# / /
ldan / /
zhes so sdug bsngal de rnams yun ci tsam / /
nyams su myong ba bshes pa'i spring yig las / /
de ltar sdug bsngal shin tu mi zad lo / /
bye ba phrag brgyar nyams su myong yang ni / /
ji srid me dge de zad ma gyur pa / /
de srid srog dang 'bral bar mi 'gyur ro / /
zhes gsungs pa ltar sdug bsngal de myong ba'i / /
las kyi nus pa ma zad bar du myong / /
mi lo lnga bcu rgyal chen rigs bzhi pa'i / /
nyin zhag gcig ste zhag te sum cul / /
zla ba gcig dang zla ba de bcu gnyis / /
lo ni gcig tu byas pa'i lo lnga brgya / /
rgyal chen rigs bzhi pa yi tshe tshad yin / /
tshe tshad de la zhag gcig de sum cu / /
zla ba gcig dang de 'dra bcu gnyis la / /
lo ru byas pa'i gnam lo lnga brgya ni / /
dmyal ba yang sos pa yi tshe tshad do / /
de bzhin mi lo brgya dang nyis brgya dang / /
bzhi brgya brgyad brgya gcig stong drug brgya ni / /
rim pa bzhin du sum cu rtsa gsum nas / /
gzhan 'phrul dbang byed bar gyi lha rnams kyi / /
zhag re yin la de nas rim pa bzhin / /
brtsis pa'i lo ni stong dang nyis stong dang / /
bzhi stong brgyad stong gcig khri drug stong ni / /
rim bzhin 'dod lha gong ma lnga po yi / /
tshe tshad yan cing de dag rim pa ltar / /
thig nag nas bzung tsha ba'i bar rnams kyi / /
zhag rer byas pa'i rang lo gcig stong nas / /
gcig khri drug stong bar ni thig nag nas / /
tsha ba'i bar gyi dmyal ba pa dag gi /
tshe tshad yin la rab tu tshab ba'i / /
tshe tshad bar bskal byed dang mnar med pa'i / /
bar bskal gcig ste mdzod las ci skad du / /
mi rnams kyi lo lnga bcu la / /
'dod pa dang ni lha rnams las / /
'og ma rnams kyi nyin zhag gcig /
gong ma gnyis ka gnyis 'gyur ro / /
yang sos la sogs drug rim bzhin / /
'dod lha'i tshe dang nyin zhag rnams / /
des na de dag rnams kyi tshe / /
'dod pa'i lha dang 'dra pa yin / /
rab tu tsha phyed mnar med ni / /
bar gyi skal pa'o zhes gsungs dmyal pa pa'i / /
tshe tshad 'di bzhin mngon pa gong ma yi / /
gzhung las kyang ni bshad de bstan rim las / /
mi lo lnga bcu rgyal chen lha yi zhag /
des brtsis lo ni lnga brgya tshe tshad de / /
de ni yang gsos dmyal ba'i nyin zhag gcig /
de yi lo ni lnga brgya tshe tshad do / /
thig nag bsdus 'joms du 'bod chung dang tshe / /
tsha ba'i bar rnams zhag dang tshe tshad dag /
gnyis ka de las nyis 'gyur nyis 'gyur te / /
rab tu tsha ba'i bar gyi skal ba phyed / /
mnar med bskal pa gcig gi mthar thug pa'o / /
zhes so gnyis pa dmyal ba nye 'khor ba / /
dmyal ba chen po brgyad po re re la'ang / /
rtsigs ngos bzhi bzhi sgo yang bzhi bzhi yod / /
de yi phyi rol lcags kyi ra bas bskor / /
rab de la'ang sgo ni bzhi bzhi yod / /
sgo de re re na yang dmyal ba gzhan / /
lhag pa bzhi bzhi yod de me mur gyi / /
'o bas dang ro myags bdam dang spu gri'i lam / /
ral gri lo ma'i nags tshal lcags kyi shing / /
shal ma li dang chu klung rab med do / /
dang po me mur bus nub cam yod par / /
bder gnas 'tshol ba'i bsam pas 'gro ban / /
rkang pa bzhag tshe pags pa sha khrag kun / /
'jig cing btegs tshe slar yang skye bar 'gyur / /
gnyis pa de yi 'dab na phyi sa'i 'dam / /
ro ltar mnam pa la ni rgal pa na / /
'gyil nas mgo bo man chad bying ste 'dug /
@# / /
srin bum chu rnon zhes byas pags pa dang / /
sha rus 'big cing rkang lag tug nas 'bru / /
de yi 'dab na spu gri'i lam yod de / /
gnas 'tshol pa dag rkang pa bzhag na ni / /
pags pa sha khrag kun gcod btegs na skye / /
de yi 'dab na nags tshal ral gri yi / /
lo ma can gyi grib ma la 'khod tshe / /
shing las ral gri lhags te 'big cing gsheg /
khyi ni sre bos gshul sha 'thog cing za / /
de yi 'dab na lcags kyi shal ma li'i / /
tshal der song tshe de la 'dzeg tu 'jug /
'dzegs tshe tsher mthur du kha lta zhing / /
'bab tshe gyen du blta bas 'big cing gsheg /
lcags kyi mchu can khwa yi phrag pa 'am / /
mgo la bsdad nas mig 'bras 'thog cing za / /
'di gsum mtshon cha'i gnod pa 'bab 'dra bas / /
sde tshan gcig tu byas so de'i 'dab na / /
chu klung rab med 'gyur byed chu skol pas / /
gang pa de la lhung nas steng 'og tu / /
'gro zhing 'tshed pa zangs chen chus bkang ba / /
me chen sbar ba'i nang du sran ma sogs / /
blugs pa bzhin no de yi 'gram gnyis na / /
lag na dbyug pa mchil ba rgya bzung pa / /
dag gis phyi ru 'byung du mi ster la / /
rgya 'am mchil pas phyung nas rab 'bar ba'i / /
sa la gan rkyal bzhag ste ci 'dod ces / /
'dri tshe cang yang mi shes mi mthong ste / /
'o na kyang bkres so skom mo zer ba la / /
lcags kyi thu lum 'bar ba khang 'jug cing / /
zang zhun rab tu 'bar ba khar sdugs so / /
de ltar lan mang myong ba bstan rim las / /
sgo bzhi'i nye 'khor dag tu bros pa na / /
me ma mur dang ro myags sbu gri'i lam / /
ral gri lo ma'i nags dang sha ma li / /
ba tsha khol ba'i chu glung rab med rnams / /
bgrod pas bzod brlag sdug bsngal mang spyad nas / /
slar yang rim kyis de dag kun zhugs te / /
nang du sngar ltar rab bsregs de nas yang / /
phyogs gzhan kun nas mi bzad yun ring 'khor / /
zhes so gsum pa bgrang ba'i dmyal ba brgyad / /
gang na gnas pa bstan rim chen mo las / /
chu bur can ni yang sos thad na gnas / /
gzhan ni nyis stong nyis 'og na'o /
zhes gsungs pa ltar tsha dmyal brgyad po yi / /
thad kar dpag tshad bcu yi pha rol na / /
gnas shing chu bur can ni yang sos dang / /
mnyam zhing de 'og dpag tshad nyis stong res / /
bcad pa na ni gzhan rnams rim par gnas / /
brgyad ka'i gnas ni 'khyag pa'i sa gzhil / /
gangs ris bskor zhing mun nag 'thib pa la / /
shin du bzod dka'i lhags pa chen pos khyab / /
chu bur can ni lhags pa chen po yis / /
lus kun chu bur byung ba bzhin du 'khums / /
chu bur rdol ba lhags pa snga ma pas / /
lhags pas btab pas chu bur rdol bzhin 'khum / /
so tham tham pa grang ngad ches che pa'i / /
lhags pas btab pas so phang ? tham gyis 'tham / /
kyi hud zir bde bas ches lhag pa'i / /
lhags pas gdung bas kha nas kyi hud zer / /
a chu zer ba grang bas cher gdung pas / /
nyams thag nga ros a chu zer ba 'do na / /
ut+pal ltar gas lhags pa chen po yis / /
btab pas kha dog sngo zhing lnga drug gas / /
padma ltar gas de bas lhag pa yis / /
dmar zhid kha bcu 'am de las lhag par gas / /
padma ltar gas chen po mdog dmar @# / /
zhing / /
kha brgya 'am de bas mang bar gas pa'o / /
de ltar grang pas gdung ba bstan rim las / /
mi bzad lhags pas chu bur ltar 'khum dang / /
chu bur rdol 'dra so tham kye hud dang / /
a chu zer dang sngo zhing kha lnga 'am / /
drug gas dmar zhing kha bcu sogs gas dang / /
shin du dmar zhing brgya tshal gas pa las / /
grang pa'i sems can dmyal ba'i gnas brgyad do / /
zhes dang de bzhin gzhan yang skyes rab las / /
med par lta ba tshe rabs phyi ma la / /
gnas pa de na mun nag rlung grang ldang / /
des ni rus pa'ang 'jig pa'i nad slong na / /
bdag la phan 'dod su zhig de ru 'jug /
ces dang slob spring las kyang ji skad du / /
lhag pa dpe med rus pa la yang thim pa yis / /
lus spre bas 'dar zhing sgur nas kum kum bor 'dug pa / /
chu bur brgya byung rdol ba las skye sa srog chags kyis / /
zos shing dpad nas zhag dang chu ser rkang bcas mdzag /
kos thag so 'tham skra dang spu rnams g.yengs gyur pa / /
mig dang rnab lkog ma gnod pas kun gzir zhing / /
lus dang sems kyi bar dgar rab tu glong gyur nas / /
grang pa'i dmyal bar gnas shing shin du 'o dod 'bod / /
ces so tshe yi tshad ni tsha dmyal ba'i / /
tshe tshad rnams las phyed phyed zhugs pa ste / /
chu bur can ni yang sos tshe tshad las / /
phyed tsam thub ste gzhan rnams des rigs bsgre / /
'di ni mngon bgong ma'i lugs yin la / /
ma ga ta yi til sbyang khal brgyad bcu / /
shong ba til gyis phyur bur bkar ba las / /
lo brgya 'das tshe til re bor ba yis / /
til te yongs su zad par gyur pa ni / /
dmyal ba chu bur can gyi tshe tshad de / /
'og ma rnams ni ster ma ster ma las / /
nyi shu nyi shu'i 'gyur du mdzod las bshad / /
bzhi ba nyi tshe ba yid myal ba ni / /
tshad dmyal thang ? dmyal rnams kyi nye 'khor dang / /
mi yi yul dang rgya mtsho chen po'i 'gram / /
chu dang ri bo mya ngam phyogs na gnas / /
rtsigs pa ka ba phyags ma gtun la sogs / /
mi sdug sna tshogs dmyibs can lus langs nas / /
me ma mung dang bum ma 'gom ? pa sogs / /
sdug bsngal sna tshogs myong bar sa sde dang / /
'dul ba lung gzhi mjod 'grel sogs las bshad / /
de ltar dmyal ba de dag gi /
sdug bsngal yang dang yang bsam zhing / /
rang nyid dmyal ba de dang der / /
skyes nas sdug bsngal myong ba'ang bsam / /
dmyal ba de dag rnams kyi rgyu / /
rang la shin du 'byung nye bas / /
nyin re zhing yang mang sog la / /
sngar bsags pa'ang grangs med pa / /
da dung yod pas de'i dbang gis / /
dmyal bar skyes tshe sdug bsngal de / /
bdag gis ji ltar bzod par nus / /
snyam du 'jigs shing skrag pa'i blo / /
shugs drag bskyed de sdig ba'i las / /
sngar bsags sbyong dang phyin chad ni / /
phra mo yis kyang ma gos par / /
bya ba la ni 'bad dgos te / /
zhi ba lha yi skyod 'jug las / /
dmyal ba yi ni las byas nas / /
ci phyir 'di ltar bde bar gnas / /
zhes dang bshes pa'i spring yig las / /
sdig can dbugs 'byung 'gags pa tsam zhig gis / /
dus kyis bar du chod rnams dmyal ba yi / /
sdug bsngal gzhal yas thos nas rnam stong du / /
@# / /
mi 'jigs gang lags rdo rje'i rang bzhin no / /
dmyal ba bris pa mthong dang thos pa dang / /
dran dang glags dang gzugs su bgyis rnams kyang / /
'jigs pa skyed bar 'gyur na mi bzad pa'i / /
rnam smin nyams su myong rnams smos ci 'tshal / /
bde bkun gyi nang na sred zad pa / /
bde ba'i bdag po bgyid pa ji lta ba / /
de bzhin bsdug bsngal kun gyi nang na ni / /
mnar med dmyal ba'i sdug bsngal rab mi bzad / /
'di na nyin gcig mdung thung sum brgya yis / /
rab tu drag btab sdug bsngal gang lags pa / /
des ni dmyal ba'i sdug bsngal chung du la'ang / /
'ol yang mi dbyi char yang mi phod do / /
mi dge'i las 'di rnams kyis bon ni / /
lus ngag yid kyi nyes spyod khyod kyis ni / /
ci nas de rdul tsam yang ma mchis pa / /
de ltar nyid kyi rtsal gyis 'bad par mdzod / /
zhes so gnyis pa dud 'gro'i sdug bsngal ni / /
bying na gnas pa rgya mtsho chen po dang / /
kha 'thor ba ni sa steng sa 'og dang / /
nam mkha' chu dang sems can gzhan gyi lus / /
la sogs gnas la nges med bstan rim las / /
bying gi gnas ni rgya mtsho chen po ste / /
gzhan dag sa steng sa 'og kun na gnas / /
zhes so mi dge bcu yi cha shas dang / /
gti mug che bas las 'bras phra mo la / /
khyad du bsad pas shin du rmongs ba dang / /
dud 'gro rigs mthun phan tshun gsrod cing za / /
'ga' zhig 'gro ba gzhan gyis gsod pa dang / /
bkol sbyod byed sogs sdug bsngal sna tshogs pa / /
myong ste de ltar bstan pa'i rim pa las / /
gzhan yang mi dge'i cha dang cha shas dang / /
gtso cher blun pas phra ba'i las rnams ni / /
khyad du bsad sogs las dan nyer bsags pas / /
dud 'gro phan tshun gsod cing za ba dang / /
lha dang mi yi bkol byar gyur pa yis / /
dbang med gsod cing bkol spyod byed par ltung / /
zhes dang gzhan yang bshes pa'i spring yig las / /
dug 'gro'i skye gnas na yang gsod pa dang / /
bcing dang rdeg sogs sdug bsngal sna tshogs pa / /
zhi 'gyur dge ba spangs pa rnams la ni / /
gcig la gcig za shin tu mi bzad pa / /
kha cig mu tig bal dang rus pa dang / /
sha dang pags pa'i ched du 'chi bar 'gyur / /
dbang med gzhan dag rtog pa lag pa dang / /
lcags dang lcags kyu gdab pas btab ste bko / /
zhes so tshe yi tshad ni ring mtha' ni / /
skal ba tsam re thub cing lus la yang / /
che chung nges pa med de bstan rim las / /
'di yang lus dang tshe tshad nges med de / /
tshe ni mchog ring skal par gnas pa'o / /
zhes so dud 'gro'i sdug bsngal sna tshogs pa / /
bsam ste de rgyu bzlog pa'i thabs la 'bad / /
gsum pa yi dags sdug bsngal bsam pa la / /
yul na gnas dang kun tu rgyu gnyis las / /
dang po sa 'og dpag tshad lnga brgya dang / /
'dzam gling mtha' nas dpag tshad sum stong dang / /
drug brgya'i sa na yod cing phyi ma ni / /
mi yi yul na'ang yod de bstan rim las / /
'jig rten kun rgyu yul na gnas pa ste / /
yul ni sa 'og @# / /
dpag tshad lnga brgya dang / /
'di nas sum stong drug brgya'i mtha' na gnas / /
zhes so las lam bcu yi cha shas dangi / /
chags pas bskyed pa'i ser snas bslus pa dang| |phrag dog dbang gis sbyin par mi phod dang / /
gzhan la bsngos nas phri'am sbyin mi byed / /
sbyin pa'i gegs byed la sogs ngan pa'i las / /
rnam mang bsags pas phyi nang zas skom gyi / /
yi dags 'gro bar skyes nas bkres skom sogs / /
sdug bsngal sna tshogs myong ste de nyid las /
las lam bcu po'i cha dang cha dag dang / /
gtso cher chags pas ser sna phrag dog gis / /
bslus te sbyin pa rnam gsum ma btang zhing / /
sbyin gnas sogs la bsgo bsha' ma byas dang / /
sbyin par bsngos nas phri'am mi byin dang / /
gzhan du ba skyur dang sbyin pa'i gegs byed sogs / /
blo ngan 'jungs las smad pa'i las rnams ni / /
rab 'jigs mang bsags yi dgas 'gro bar ltung / /
zhes so de la phyi yi sgrib pa can / /
mtsho dang 'cho'u chu mig la sogs pa'i / /
chu nas 'thung bar 'dod de phyin pa na / /
bsrung ma ma dung dang ral gri thogs pa yis / /
'gog par byed cing chu yang rnag khrag tu / /
mthong nas 'thung bar me 'dod skom pas gdung / /
nang gi sgrib pa can ni kha shin du / /
chung ba khab mig tsam la me 'bar zhing / /
wa ba can dang gsus pa che ba ste / /
zas skom rnyed du zin kyang spyod mi nus / /
zas skom nyid la sgrib pa yod pa ni / /
me lce'i 'phreng ba can gyis zos pa dang / /
'thung ba thams cad 'bar nas 'tshig 'gyur la / /
ljan ljin za ba zhes byas gshang gci sogs / /
shin du mi gtsang smad pa'i zas la spyod / /
kha cig rang gi shal bcad cing za / /
gtsang dang bzang po'i bza' btung spyod mi nus /
de skad du yang bshes pa'i spring yig las / /
yi dags na yang 'dod pas phongs pa yis / /
bskyed pa'i sdug bsngal rgyun chags mi 'chos pa / /
bkres skom grang dro ngal dang 'jigs pa yis / /
bskyed ba shin du mi bzad bsten 'tshal lo / /
kha cig kha ni khab kyi mig tsam la / /
lto ba ri yi gtos tsam bkres pas nyen / /
mi gtsang gyi nar bor pa cung zad kyang / /
'tshal ba'i mthu dang ldan pa ma lags so / /
kha cig pags rus lus shing gcer bu ste / /
ta la ya thog skam pa lta bu lags / /
kha cig mtshan zhing kha nas 'bar ba ste / /
zas su 'bang ba'i khar babs byed pa 'tshal / /
smad rim 'gas ni rnag dang phyis dang / /
khrag sogs mi gtsang pa yang mi rnyed de / /
phan tshun gdong du 'tshog cing mgrin pa nas / /
lba byung pa smin pa'i rnag la 'tshal / /
yi dgas rnams la so ga'i dus su ni / /
zla ba'ang tshal dgun ni nyi ma'ang grang / /
ljon shing 'bras bu med 'gyur 'di dag gis / /
bltas pa tsam gyis klung yang skam par 'gyur / /
zhes dang de bzhin slob mar spring ba las / /
mi bzad skom pa rgyang nas chu klung dri med pa / /
mthong nas btung bar 'dod de song na de nyid kyang / /
skra shad nya lcib tshogs dang rnag bsungs 'dres pa dang / /
'dab rdzab khrag dang phyis sa gang ba'i chung 'gyur ro / /
dus rlabs rlung langs chu 'thor ri rtse bsil 'gyur zhing / /
tsan ta na ljon pa sngo 'khrungs ma la @# / /
yar song na / /
de yang 'di la nags bsregs me lce rnos 'khrigs shing / /
'gal dum 'gyel pa mang pos rad rod can du 'gyur / /
chu gter rlabs 'jigs 'phang mtho gyes ba las byung ba'i / /
dbu ba 'tsher ba lhag ger 'dug par sod na yang / /
de yang 'di la bye tshan khug rna dmar rtsub pa'i / /
rlung dmar 'dzebs pa 'tshub pa'i mya ngam nyid du 'gyur / /
'di ni der gnas tshar sprin ldang bar 'dod na yang / /
sprin las lcags mda'i chang pa dud 'thul 'dag mar bcas / /
tsha tsha rdo rje'i pha 'ong rnam 'phro gser mdog lta bu yi / /
glogs phreng dmar ser 'gyu ba lus la char du 'bab / /
tsha bas nyen la bu yug kyang ni tshar 'gyur la / /
lhag pas nyam thag pa la me yang grang byed de / /
shin tu mi bzad las yongs smin pas rnam rmongs pa / /
'di la sna tshogs 'di kun phyin ci log tu snang / /
kha ba mig tsam gyi kha la dpag tshad mang 'jigs pa'i / /
lto can nyam thag rgya mtsho chen po'i chu 'thungs kyang / /
mgul phug yangs ba nyid du phyin par ma gyur bar / /
kha yi dug gis chu yi thigs ba'ang skam par 'gyur / /
zhes so tshe yi tshad ni phal cher la / /
nges ba med cing ring mtha' mi rnams kyi / /
zla ba gcig la zhag tu byas pa yi / /
zhag de sum cu la ni zla ba gcig /
de 'dra'i zla ba bcu gnyis lor byas pa'i / /
lo ni lnga brgya thub ste ba stan rim las / /
lus dang tshe tshad phal cher ma nges te / /
mthar thug zla nyi dag gi lnga brgya'o / /
zhes so bshes spring las ni ji skad du / /
bar chad med par sdug bsngal bsten gyur ba / /
nyes par sbyad pa'i las kyi zhags pa ni / /
sra pas bcing pa'i lus can kha cig lo / /
lnga stong dag dang khrir yang 'chir mi 'gyur / /
zhes te kha cig tshe tshad lnga stong dang / /
kha cig khri tsam thub par 'grel bas bshad / /
'on kyang mngon pa gong 'og gnyis ka nas / /
lnga brgyar bshad pa rang lo'i dbang du byas / /
bshes spring las ni cig khri lnga stong du / /
bshad pa mi lo'i dbang du byas pa ste / /
des na de gnyis dgongs pa gcig tu 'bab / /
ngan song gsum ltar 'phen byed stobs che na / /
lus kyab che zhing sdug bsngal che myong la / /
'phen byed sdig stobs chung na de las bzlog /
de ltar ngan 'gro'i sdug bsngal yang dang yang /
bsam nas da lta me ma mur gyi nang / /
lag pa bcug nas zhag gcig sdod pa dang / /
dgun gyi lhags pa'i sgang la 'khyags sbub su / /
gcer bur de tsam sdod dang zhag kha yar / /
bza' btung med par 'dug dang lus 'di la / /
sbrang bus so tsam btab pa'ang bzod dka' na / /
tsha grang dmyal ba yi dags dud 'gro yi / /
sdug bsngal gong du bshad pa de lta bu / /
myong bar chur tshe bdag gis ji ltar bzod / /
snyam dud lta'i nyams la dpags byas nas / /
'jigs shing skrags pa bzod rlags med pa yi / /
yid kyi 'gyur pa mthon par du bsgom / /
'dul ba lung gi gzhi las kun dga' bo'i / /
srid mo'i bu gnyes rab tu byung pa yis / /
klogs las g.yel ba mo'u 'gal gyi bus / /
dmyal ba sprul te bstan pas de gnyis kyis / /
brtson 'grus brtsam zhing rim gyis dgra bcom pa'i / /
@# / /
go 'phang thob par gsung ba'i gtam rgyud ltar / /
yin pas dge la brtson pa'i brtson 'grus dang / /
thar bsgrub la bskul zhing de 'thob pa'i / /
rgyu yi rtsa ba sdug bsngal sgom pa bsngags / /
de yang da lta de rnams ma bsam na / /
ngan 'gror lhung tshe 'jigs pa de dag las / /
skyob pa'i skyabs ni rnyed par mi 'gyur zhing / /
de tshe dge sdig blang dor byed pa'i mthu / /
med bas da lta de las skyob pa'i skyabs / /
'tshol dang legs nyes blang dor byed pa la / /
'bed par bya ste de ltar spyod 'jug las / /
gang tshe dge spyad skal ldan yang / /
dge ba bdag gis ma byas na / /
ngan song sdug bsngal kun rmongs pa / /
de tshe bdag gis ci byad yod / /
su zhig 'jigs chen 'di las bdag /
legs par skyobs par byed 'gyur zhes| |bred sha 'thon pa'i mig bgrad nas / /
phyogs bzhir skyabs dag 'tshol bar byed / /
phyogs bzhir skyabs med mthong nas ni / /
de nas kun tu yi mug 'gyur / /
gnas der skyabs yod ma yin na / /
de tshe bdag gis ji ltar bya / /
de nas rgyal ba 'gro pa'i mgon / /
'gro ba skyobs pa'i don brtson pa / /
stobs chen 'jigs pa kun sel la / /
de ring nyid nas skyabs su mchi / /
zhes so gnyis pa 'jig rten phyi ma ru / /
bde pa'i thabs la gnyis te bstan pa la / /
'jug sgor ma pa skyabs 'gro sbyang ba dang / /
bde logs kun kyi rtsa ba yid ches kyi / /
dad pa bskyed pa'o dang po la ni bzhi / /
gang la brten nas skyabs su 'gro ba'i rgyu / /
de la brten nas skyabs su 'gro ba'i yul / /
ci tsam gyis ni skyabs su song ba'i tshul / /
skyabs su song nas bslab bya'i rim pa'o / /
dang po skyabs 'gro'i rgyu la sbyir mang yang / /
'dir ni gong du bshad ltar tshe 'dir ni / /
mi sdod myur du 'chi zhing shi nas ni / /
gar skye rang la dbang med las dbang gis / /
skye bar nges la las kyang spyod 'jug las / /
ji ltar mtsha na mo mun nag sprin rum na / /
klog 'gyur skad cig rab snang ston pa ltar / /
de bzhin sangs rgyas mthu yi brgya lam na / /
'jig rten bsod nams blo gros thar 'ga' 'byung / /
de ltas dge ba nyams chung nyid la rtag /
sdig pa stobs chen shin du mi bzad ba / /
zhes gsungs pa ltar dkar po nyams chung zhing / /
nag po shin du stobs che de'i dbang gis / /
ngan 'gror ltung tshul bsam pas shin du yang / /
'jigs shid skrag pa skyes nas skyabs 'tshol ba'i / /
bsam pa shugs drag skye ba de yin te / /
bdag nyid chen po phyogs kyi glang po yis / /
gting mtha' med pa'i 'khor ba ni / /
rgya mtsho'i nang na rnam par gnas / /
'dod chags la sogs mi bzad pa'i / /
chu spin gyis ni lus bros pas / /
de ring gang la skyabs su mchi / /
zhes pa ltar ro mdor na blo de dang / /
dkon mchog gsum la 'jigs pa de dag las / /
skyobs pa'i nus pa yod par yid ches pa / /
gnyis po skabs 'dir skyabs su 'gro ba'i rgyu / /
med mi rung ba yin phyir 'bad pas bskyed / /
gnyis pa skyabs su 'gro pa'i yul la gnyis / /
ngos bzung ba dang skyabs su 'os pa yi / /
rgyu mtshan bsam pa'i dang po skyabs yul ni /
brgya dang lnga bcu pa yi bstod pa las @# / /
gang zhig la ni nyes pa kun / /
gtan nas yong ye mi mnga' zhing / /
gang la rnam pa thams cad du / /
yon tan thams cad gnas gyur pa / /
gal te sems zhig yod na ni /
de nyid la ni skyabs 'gro zhing / /
de bstod de ni bkur ba dang / /
de yis bstan la gnas pa'i ring /
zhes gsung pa ltar skyabs gnas su / /
'os dang mi 'os 'byed pa yi / /
blo cig yod na bslu med skyabs / /
dkon mchog gsum la skyabs su 'gro / /
rigs te skyabs 'gro bdun cu par / /
sangs rgyas chos dang dge 'dun ni / /
thar pa 'dod pa rnams kyi skyabs / /
zhes dang 'jam dpal rnam rol las / /
pha ma khyod kyi skyabs ma yin / /
mdza' bshes rtsa lags rnams kyang min / /
de dag gis ni khyod bor nas / /
ji ltar 'dod pa bzhin du 'gro / /
'jigs 'gyur 'jigs pa sel mdzad cing / /
skyabs med skyob pa'i sangs rgyas dang / /
chos dang tshogs mchog dge 'dun la / /
de ring skyabs su 'gro bar gyis / /
lha dang dri za mi rnams las / /
gang dag de la skyubs song ba / /
'jigs pa kun las thar par 'gyur / /
bde brnyed pa dga' ba med / /
ces so gnyis pa skyabs su 'gro ba yi / /
yul du 'os pa'i rgyu mtshan bsam ba ni / /
rang nyid 'jigs pamed pa'i go 'phang thob / /
gzhan dag 'jigs las sgrol ba'i thabsla mkhas / /
thugs rje nyi ring med par kun la 'jug / /
lan la mi lta sgrub pa'i mchod pas mnyes / /
de phyir sangs rgyas bcom ldan 'das nyid dang / /
de yi chos dang dge 'dun skyabs su 'os / /
des na rang cag skyob pa'i rgyu gnyis las / /
phyi yi rgyu 'am yan lag mtshang ba / /
med par rdzogs sangs rgyas kyis bsgrub zin kyang / /
nang gi yan lag rang gis blo bkal te / /
snying nas skyabs su 'dzin pa ma byung bas / /
skyabs kyis skyob par ma nus rang cag rnams / /
thogs ma med nas da bar sdug bsngal myong / /
des na zla med skyabs mchog mgon nyid du / /
bzhugs 'di rigs par byas la de nyid la / /
snying nas skyabs su 'gro ba'i bsam pa zhig /
bskyed par bya ste bsngags 'os bsngags bstod las / /
da ni mgon med khyed rnams kyi / /
grogs su gyur pa zhes sgrogs zhing / /
thugs rje chen pos 'gro ba ni / /
mnga' bdag 'khyud pa bzhin du bzhugs / /
ston pa thugs rje che mnga' ba / /
brtse bar ldan zhing thugs brtser mdzad / /
der brtson le lo mi mnga' ba / /
khyod dad 'dra ba gzhan su mchis khyod ni sems can kun gyi mgon / /
spyi yi rtsa lag bzang po lags / /
mgon tu khyod bzhugs ma 'tshal bas / /
de slad skye bo byir bar gyur / /
gang zhig yang dag blangs nas ni / /
za shal bas kyang grogs nus pa / /
grogs byed pa yi chos dag ni / /
khyod las gzhan pa 'gas mi rtogs / /
phyi yi yan lag stobs kun ni / /
khyod kyi yan dag bsgrub lags te / /
nang gi stobs dag ma tshang bas / /
byis pa rnams ni sdug bsngal bsten / /
zhes so gsum pa bsam pa ci tsam gyis / /
skyabs su song ba'i tshul la rnam pa bzhi / /
yon tan shes dang khyad par shes pa dang / /
khas blangs ba dang gzhan du mi smra bas / /
skyabs su song sa 'o dang po la ni gsum / /
dang bo rdzogs sangs rgyas kyi yon tan la / /
sku yi yon tan dpel bstod pa las @# / /
khyed sku mtshan gyis sbras gyur pa / /
mdzes gyur mig gi bdud rtsi ni / /
sbrin med ston gyi nam mkha' la / /
skar ma'i tshogs kyis spras ba 'dra / /
thub bag ser gyi mdog ldan pa / /
chos gos kyis g.yogs mdzes gyur pa / /
gser gyi ri bo'i rtse mo ni / /
'tshams kyi sprin gyis dkris ba 'bra / /
mgon khyod rgyan gyis ma brgyan yang / /
zhal gyi dkyil 'khor mdangs gang yin / /
zla ba'i dkyil 'khor rgyas gyur pa / /
sbrin dang bral la'ang de ma mchis / /
khyod kyi zhal gyi pad ma dang / /
padma nyi mas kha phye ba / /
bud bsam thong nas pad ma ni / /
the tshom dbyang thag la 'jug 'gyur / /
khyod zhal gser gyi mdog ldan par / /
tshe ma dkar mdzes par gyur pa ni / /
gser gyi rig seb ston ka yi / /
zla zer dri med zhugs pa 'dra / /
mchod 'os khyod kyi phyag g.yas ni / /
'khor lo'i mtshan gyis mdzes gyur pa / /
'khor bas skrag pa'i mi rnams la / /
phyag gis dbugs 'byin mdzad pa lags / /
thub khyod gshegs par gyur pa'i tshe / /
zhabs gnyis dpal gyi pad ma 'dras / /
sa gzhi 'di ni bris gyur pa / /
pad ma can gyis ji ltar mdzes / /
zhes gsung pa ltar legs par dran par bya / /
gsung gi yon tan bden pa bo'i le'u las / /
'di ltar sems can kun gyis nges pa'i tshig / /
mang po dag gis dus gcig zhu zhus na / /
sems gyis skad cig gcig la thugs chud nas / /
gsung dbyangs gcig gis so so'i lan kyang 'debs / /
de lta bas na 'dren pa 'jig rten ni / /
tshangs pa'i sgra dbyangs gsung sgrog mkhyen par mdzod / /
de ni lha ma'i sdug bsngal mthar 'byin pa'i / /
chos gyi 'khor lo rab tu bskor bar mdzad / /
ces dang bstod pa brgya dang lnga bcu par / /
khyod zhal bltan rab sdug pa / /
de las mnyan na snyan pa yi / /
gsung 'di dag ni zla ba las / /
bdud rtsi 'dzag ba bzhin du 'byung / /
khyod kyi gsung ni 'dod chags kyi / /
rdul rab zhi mdzad char sbrin 'dra / /
zhe sdang sprul gyi dbyung ba la / /
nam mkha' lding dang 'dra ba lags / /
yang dang yang du mi shes pa'i / /
rab rib 'joms pa'i gdugs dang 'dra / /
nga rgyal ri bo mngon 'joms pa'i / /
rdo rje dang yang 'dra ba lags / /
don gzigs pas ni mi slu ba / /
nongs mi mnga' phyir rjes su mthun / /
legs par sbyar bas go sla ste / /
khyod kyi gsung ni legs gsung ldan / /
re zhig dang por khyod kyi gsung / /
nyan pa rnams kyi yid 'phrog mdzad / /
de ni yid la bsam bgyis na / /
'dod chags gti mug rnams khyad sel /
phongs pa rnams kyis dbugs 'byin zhing / /
bag med rnams kyi skyabs kyang mdzad / /
bde ba can dag skyo bgyid pas / /
khyod gsung kun dang 'tshams bar 'jug /
mkhas ltar legs par bsam / /
thugs kyi yon tan bsngags bstod las / /
khyod 'ba' zhig gi ye shes kyis / /
she bya mtha' dag khyab lags kyi / /
khyod las gzhan pa thams cad kyi / /
shes @# / /
bya kho na lhag pa lags / /
bcom ldan dus kun gtogs pa'i chos / /
rnam kun 'byung gnas thams cad ni / /
lag mthil skyu rur lta bur / /
khyod kyi thugs kyi spyod yul gyur / /
chos rnams g.yo dang mi g.yor bcas / /
gcig dang sna tshogs so so la / /
mkha' la rlung dag rgyu ba bzhin / /
khyod kyi thugs dag thog ma mnga' / /
zhes gsung mkhyen ba'i yon tan dang / /
bstod pa brgya dang lnga bcu bar / /
'gro ba 'di dag thams cad ni / /
khyad med nyon mongs rnams kyis bcing / /
khyod ni 'gro ba'i nyon mongs dag /
dgrol slad yun ring thugs rjes bsdams / /
dang por khyod la phyag bgyi'am / /
'on te gang gis 'khor bar khyod / /
skyon mkhyen yun ring de lta bur / /
bzhugs mdzad thugs rje che la bgyis / /
zhas dang bden pa po'i le'u las / /
gti mug mu nag mun nag gis rtag tu / /
sems ni bsgrib par gyur ba'i skye dgu dang / /
'khor ba'i brtson ngang chud pa rnams gzigs na / /
drang srong dam pa de ni thugs rje skye / /
'dod pa'i zil gyis non pa'i yid ldan dang / /
sred pa che zhing rtag tu yul brkam dang / /
srid pa'i 'dod chags rgya mtshor ltung ba rnams / /
gzigs na rgyal ba'i thugs rje chen po skye / /
nad dang mya ngan rnam pa mang dag gis / /
shin tu gtses pa'i skye dgu nyon mongs rnams / /
gzigs na sdug bsngal ma lus bsal slad du / /
stobs bcu mnga' ba'i thugs rje rab tu skye / /
thub pa'i thugs rje chen po rtag 'byung ste / /
de mi 'byung ba nam yang srid mi 'gyur / /
'gro ba kun gyi bsam par gnas pa ste / /
de bas sangs rgyas de la skyon mi mnga' / /
zhes pa ltar du brtse ba'i yon tan bsam / /
'phrin las yon tan bstod pa brgya lnga bcur / /
khyod kyis nyon mongs gzhom par bshad / /
bdud kyi g.yo dag bstan pa mdzad / /
'khor ba'i rang bzhin mi bzad brjod / /
'jigs pa med pa'i phyogs kyang bstan / /
phan dgongs thugs rje can gyis ni / /
sems can rnams la bgyi 'tshal pa / /
gang zhig khyod kyis ma mdzad pa / /
gzhan ko ci zhig mchis lags kye / /
zhes dang gzhan yang bsngags bstod las / /
khyod kyis gang las 'gro bdag /
ma drangs rgyud pa de gang mchis / /
gang dang 'jig rten ma sprad pa'i / /
phun tshogs de yang gang zhig mchis / /
zhes gsungs pa ltar 'phrin las yon tan bsam / /
de dag sangs rgyas rjes su dran pa'i tshul / /
mdor bsdus pa ste lung dang rigs pa'i tshogs / /
mang po'i sgo nas bsam na dad pa yang / /
rig pa du ma'i sgo nas skye 'gyur la / /
yang yang dran par byas na dad pa de / /
shugs drag rgyun ring 'byung ste dkon mchog gzhan / /
gnyis kyi yon tan bsam pa'ang de dang 'dra / /
sangs rgyas yon tan bsam pa dus rgyun du / /
nyams len byas na blo ni goms pa yi / /
rjes su byed pas dang por sbyong dka' yang / /
phyis ni de la rang gis 'jug pa dang / /
rjes su dran pa'i sangs rgyas de 'dra zhig /
bdag nyid kyis kyang thob na bsam pa skye / /
nyid mtshan kun du sangs rgyas blo yul mthong / /
'chi tshe sdug bsngal ci 'dra byung gyur kyang / /
sangs rgyas @# / /
rjes su dran las nyams mi 'gyur / /
de skad du yang ting 'dzin rgyal po las / /
khyed la bsgo zhing khong du chud par bya / /
ji ltar mi dag mang du rtog byed pa / /
de la gnas pa'i rtog pa de dag gis / /
de bzhin du ni de la sems gzhol 'gyur / /
de bzhin rgyal ba yi ni sku byad dang / /
ye shes dpag tu med par thub dbang dran / /
rtag par rjes su dran pa bsgom byas na / /
de la sems gzhol rab tu 'bab par 'gyur / /
de ni 'chag 'dug 'greng zhing gnas pa'i tshe / /
skyes bu dam pa'i ye shes rab tu 'dod / /
'jig rten rgyal ba bla med bdag 'gyur par / /
'dod pas byang chub du yang smon lam 'debs / /
lus dang ngag dang yid rab dangs ba yis / /
rtag tu sangs rgyas dag gi bsngags pa brjod / /
de ltar des ni sems kyi rgyun bsgom pas / /
nyid mtshan du yang 'jig rten mgon po mthong / /
nam zhig de ni na zhing mi bde nas / /
shi la thug pa'i sdug bsngal tshor byung na / /
sangs rgyas la ni dran pa mi nyams te / /
sdug bsngal tshor bas 'phrog par yong mi 'gyur / /
zhes so gnyis pa chos kyi yon tan ni / /
gong du bshad ltar rdzogs pa'i sangs rgyas kyi / /
yon tan mthong nas gus brgyu mtshan du / /
byas te sangs rgyas yon tan bsam yas can / /
'di ni lung gi chos la thos bsam dang / /
rtog pa'i dam chos 'gog lam bden pa gnyis / /
bsgom dang mngon du byas las byung bar bsam / /
gsum pa dge 'dun yon tan theg gsum gyi / /
'phags pa'i gang zag dge 'dun gtso bo yin / /
de yang chos kyi yon tan legs bsam ste / /
skyon spang yon tan sgrub pa'i bdag nyid kyang / /
chos de tshul bzhin bsgrub par byed pa po / /
yin par 'dug go snyam du bsam par bya / /
khyad par shes bas skyabs su song ba ni / /
dkon mchog gsum gyi khyad par legs shes nas / /
skyabs su 'gro ba yin te khyad par la / /
drug las mtshan nyid las gyur khyad par ni / /
sangs rgyas mngon par byang chub pa yin la / /
chos ni 'bras bu dge 'dun yang dag par / /
sgrub pa'i mtshan nyid can no 'phrin las kyi / /
khyad par rim bzhin legs par 'bog pa dang / /
nyon mongs sdug bsngal spongs las dmigs pa dang / /
mngon par spro bar byed pa'i 'phrin las can / /
mos pa'i khyad par rim bzhin bsnyen bkur la / /
gus pas zhen dang mngon du bya ba la / /
gus pas zhen dang chos mthun dngos po yis / /
lhan cig 'grogs la gus bas zhen pa'o / /
bsgrub pa'i khyad par rim bzhin mchod bkur dang / /
rnal 'byor sbyor ba goms par bya ba dang / /
chos dang zang zing longs spyod thun mong gis / /
bsgrub pa'o rjes su dran pa'i khyad par ni / /
dkon mchog rjes dran mdo las 'byung ba bzhin / /
dkon mchog so so'i yon tan dran pa'o / /
bsod nams 'phel las gyur pa'i khyad par ni / /
sangs 'phags dge 'dun gnyis ni gang zag gi /
dbang du byas pa'i bsod nams 'phel byed de / /
chos ni chos kyi dbang du byas pa yi / /
bsod nams 'phel bar byed pa'o snyam du bsam / /
khas len @# / /
pa yis skyabs su song ba ni / /
sangs rgyas skyabs ston mya ngan 'das pa'i chos / /
skyabs dngos dge 'dun skyabs de sgrub pa'i grogs / /
yin no snyam du 'dzin cing khas len pa'o / /
gzhan du mi smras skyabs su song ba ni / /
phyi nang gnyis kyi ston dang bstan pa dang / /
de la slob pa rnams kyi dman mchog dag /
shes nas dkon mchog gsum po kho na la / /
skyabs su 'dzin gyi de dang mi mthun pa'i / /
ston pa sogs la skyabs su mi 'dzin pa'o / /
phyi nang gnyis kyi ston dang bstan pa yi / /
dman mchog khyad par 'phags bstod las / /
bdag ni ston pa gzhan spangs nas / /
bcom ldan khyod la bdag skyabs mchi / /
de ci'i slad du zhen khyod / /
skyon mi mnga' la yon tan ldan / /
mu stegs gzhan gyi gzhung lugs la / /
ji lta ji ltar rnams bsam pa / /
de lta de ltar mgon khyod la / /
bdag gi sems 'di dad par gyur / /
de ltar thams cad mkhyen min pa'i / /
grub mtha'i skyon gyis brlags sems ldan / /
bsam brlag rnams kyis skyon med pa'i / /
ston pa khyod kyang mi mthong ngo / /
gang slad khyod kyi bstan pa ni / /
bde bas bde ba 'thob bgyid pa / /
de slad smra ba'i seng khyod kyi / /
gzhung lugs la ni 'gro 'di dang / /
zhes dang bsngags 'os bsngags bstod las / /
'jug dang ldog pa gang lags dang / /
kun nas nyon mongs rnam byang gang / /
de nyid dpa' bo khyod bka' dang / /
gzhan gyi tshig gi khyad par lags / /
'di ni gcig pu de bzhin nyid / /
de ni slu chos 'ba' zhig na / /
khyod kyi bka' dang gzhan gyi tshig /
de las khyad zhugs gzhan ci 'tshal / /
'di ni gcig tu dge la de / /
gcig tu bar chad bgyid lags na / /
khyod kyi bka' dang gzhan gyi tshig /
de las mi 'dra ci zhig mchis / /
de yis bsgos shing nyer bsgos pa / /
'di yis dge bar bgyid 'gyur pa / /
de nyid mgon po khyod bka' dang / /
gzhan gyi tshig gi khyad par lags / /
zhes pa ltar ro de ltar legs bsam ste / /
dkon mchog gsum la dad pa shugs drag bskyed / /
de ltar ngan 'gro'i sdug bsngal rnams / /
bsam nas 'jigs skrag shugs drag dang / /
mchog gsum yon tan bsam pa yis / /
de las skyob par yid ches pa'i / /
bsam pa shugs drag gnyis tshogs dang / /
mchog gsum yon tan thob 'dod cing / /
'gro ba gzhan la'ang snying rje pa'i /
bsam pas mchog gsum dam pa la / /
snying nas blo rtse gcig dril gyi / /
skyabs 'gro'i bsam pa bskyed pa yis / /
mchog gsum rang gi mgon skyabs su / /
mdun gyi nam mkhar tshogs par mos / /
rkang gnyis rnams kyi mchog gyur ba / /
rdzogs sangs rgyas la skyabs su mchi / /
srid dang ngan 'gro'i sdug bsngal las / /
sgrol ba'i ston pa mdzad du gsol / /
'dod chags bral ba'i mchog gyur ba / /
dam pa'i chos la skyabs su mchi / /
srid dang ngan 'gro'i 'jigs pa las / /
sgrol ba'i skyabs dngos mdzad du gsol / /
tshogs dang zhing gi mchog gyur pa / /
dge 'dun rnams la skyabs su mchi / /
srid dang ngan 'gro'i sdug bsngal bas / /
sgrol ba'i zla grogs mdzad du gsol / /
@# / /
zhes pa'i tshigs su bcad pa gsum / /
mang nyung skabs dang sbyar la brjod / /
mthar ni skyabs yul gshegs pa'am / /
rang la ba stim pa gang mos bya / /
bzhi pa skyabs su song nas gang zhig la / /
bslab par bya ba'i rim pa la ni gnyis / /
mchog gsum so so ba dang thun mong gi /
bslab bya gnyis las dang po dgag pa dang / /
bsgrub pa'i bslab bya gnyis las dang po ni / /
myang 'das mdo las ji skad du / /
gang zhig gsum la skyabs 'gro ba / /
de ni yang dag dge bsnyen te / /
nam du'ang lha ni gzhan dag la / /
skyabs su song ba ma yin no / /
dam pa'i chos la skyabs 'gro ba / /
'tshe zhing gsod pa'i sems dang bral / /
dge 'dun la yang skyabs 'gro ba / /
mu stegs can dang 'grogs pa min / /
zhes pa ltar ro phyi ma ni / /
skyabs 'gro yan lag drug pa las / /
sku gzugs tshigs su bcad pa dang / /
lhan pa ser po btab pa la / /
dad mos sgo nas ston par brtag /
zhal nas gsung pa mtha' dag la / /
skur ba mi gdab spyi bor blangs / /
gang zag dag dang mi dag la / /
dam par blta bar bya ba yin / /
zhes pa ltar ro sangs rgyas sku brnyan ni / /
gang la'ang dad gus bya bar bshes spring las / /
ji ltar bde gshegs sku gzugs shing las kyang / /
bgyis ba ci 'dra yang rung mkhas pas mchod / /
zhes so chos ni tshig bcad gcig tsam la'ang / /
brnyas smod byas na chos spongs pas su 'gyur / /
dge slong dman pa tshul khrims 'chal pa la'ang / /
brnyas par gyi bya lhag bsam bskul pa las / /
yon tan 'dod pa nags na gnas pa yis / /
pha rol dag gi skyon la brtag mi bya / /
bdag ni khyad par 'phags shing bdag mchog ces / /
de snyam du ni sems bskyed mi bya'o / /
rgyag 'di bag med kun gyi rtsa ba ste| /
dge slong dman la brnyas par yong mi bya / /
skal pa gcig gis thar pa thob mi 'gyur / /
'di ni bstan pa 'di la go rim yin / /
zhes so de ltar rang nyid kyis / /
dkon mchog gsum la ci tsam du / /
gus pa de bzhin gzhan gyis kyang / /
rang nyid la yang gus gyur te / /
mdo sde ting 'dzin rgyal po las / /
ci 'dra pa yi las byas pa / /
'bras b de 'dra thob par 'gyur / /
zhes so gnyis pa thun mongs bslab bya la / /
drug las dang po phyi nang khyad par dang / /
dkon mchog gsum gyi khyad par yon tan rnams / /
yang yang rjes su dran pas skyabs su 'gro / /
gnyis pa mdo sde ting 'dzin rgyal po las / /
sangs rgyas bsod nams kyis ni zas rnyed kyang / /
de la byis pa byas pa gzo mi 'gyur /
zhes gsung pa ltar kha zas rnyed pas mtshon / /
bde legs gang byung dkon mchog drin yin pas / /
byas gzo'i bsam pas sna tshogs mchod pa dang / /
ci za ci 'thung phud kyis rgyun du mchod / /
da lta mnyan na tshig mi zin / /
bsam na thos pa'i don mi go /
bsgom na rgyud la mi skye ba'i / /
blo mthu shin du chung ba'i dus / /
zhing gi mthul brten pa gnad / /
des na 'di phyi'i legs tshogs kun / /
'byung ba'i zhing sa dam pa la / /
rgyun chad med par bde legs kyi / /
sa bon btab pas chog 'di la / /
brtson pa gces te /
@# / /
bsngags bstod las / /
khyod dang 'dra ba'i zhing dag na / /
'jig rten gsum nam mchis te / /
khyod ni sbyin gnas rnams kyi mchog /
gral gtsang mdzad pa'i gtsang ma lags / /
nam mkha' mtha' thug ma 'chis pa'i / /
mchu dang zhing dag ji lta bar / /
khyod la sman dang gnod bgyis pa'i / /
rnam par smin ba thug ma mchis / /
zhes dang dpal ldan ma khol gyis / /
snyan ngags rtsom la skal chen po / /
khyod la brten nas bdag gi blo / /
dbyar gyi dus kyi chu bo ltar / /
chung ngu'ang shin du 'phel bar 'gyur / /
zhes so bza' btung phung sogs kyis / /
rgyun par mchod cing dus bzang dang / /
dus chen tshe na rang nus dang / /
bsdun pa'i mchod pa gzab nas dbul / /
gsum pa snying rje chen pos 'gro ba gzhan / /
skyabs 'gro'i bslab bya rnams la ci nus dgod / /
bzhi pa rang gis bya ba gang byed dang / /
dgos pa ci 'dra byung kyang dkon mchog la / /
mchod cing gsol ba btab nas blo 'gel ba / /
ma gtogs mu stegs sa bon sogs thabs gzhan spongs / /
lnga pa phan yon dran pa sa dus drug tu / /
dkon mchog gsum la skyabs su 'gro bar bya / /
de la phan yon brgyad las dang po ni / /
jo bo rje dang shan ti pa sogs kyis / /
phyi nang khyad par skyabs 'gro'i 'byed pas na / /
dkon mchog gsum la snying nas yid ches kyis / /
ston pa sogs su 'dzin na nang par tshud / /
gnyis pa skyabs 'gro bdun cu par / /
dge bsnyen gsum la skyabs 'gro ba / /
de ni sdom brgyad rtsa ba yin / /
zhes gsungs pa ltar skyabs 'gro ni / /
sdom pa thams cad skye ba'i rten / /
gsum pa las sgrib bdag pas na / /
gang dag sangs rgyas skyabs dong ba / /
de dag ngan 'gror 'gro mi 'gyur / /
mi yi lus ni spangs nas su / /
de dag lha yi lus 'thob pa'o / /
zhes dang chos dang dge 'dun la'ang / /
de ltar gsung zhing bslab btus su / /
skyabs 'gros sdig pa 'dag pa'i tshul / /
legs par ston pa'i skyabs su 'dir / /
phag gi rtogs brjod dper bya zhes / /
gsung pas phag tu skye 'gyur ba'i / /
lha yis skyabs 'gro byas pa yis| |phag tu skye ba'i sdig dag pas / /
de las bzlog pa lta bu'o / /
bzhi pa phar phyin bsdus pa las / /
skyabs song bsod nams gzugs yod na / /
khams gsum 'di yang snod du chung / /
rgya mtsho chen po chu yi gter / /
phul gyis gcal bar gzhal mi nus / /
zhes dang 'chi med rnga sgra las / /
sangs rgyas yon tan bsam mi khyab / /
dam pa'i chos kyi kyang bsam mi khyab / /
'phags pa'i dge 'dun bsam mi khyab / /
bsam mi khyab la dad rnams kyi / /
rnam par smin pa bsam mi khyab| |zhes gsung pa ltar shes par bya / /
lnga pa ngan 'gror mi ltung ba / /
las sgrib 'dag tshul ston las shes / /
drug pa mi dang mi min gyi / /
bar chad rnams kyis mi tshugs pa / /
mdo sde las ni ji skad du / /
'jigs pas sgrag pa'i mi rnams ni / /
phal cher ri dang nags tshal dang / /
kun dga' dang ni mchod gnas gyi / /
@# / /
ljon shing rnams la skyabs 'gro ste / /
skyabs de gtso bo ma yin zhing / /
skyabs de mchog gyur ma yin la / /
skyabs de la ni brten nas kyang / /
sdug bsngal kun las mi 'grol zhing / /
gang tshe gang zhig sangs rgyas dang / /
chos dang dge 'dun skyabs song la / /
sdug bsngal sdug bsngal kun 'byung dang / /
sdug bsngal yang dag 'das pa dang / /
'phags lam yan lag brgyad bde ba / /
mya ngan 'das par 'gro 'gyur dang / /
'phags pa'i bden pa bzhi po dag /
shes rab kyis ni lta byed pa / /
skyabs de gtso bo yin pa ste / /
skyabs de mchog tu gyur pa yin / /
skyabs de la ni brten nas kyang / /
sdug bsngal kun las grol bar gyur / /
zhes so bdun pa chos ldan gyi / /
bya ba ci bsam 'grub pa ni / /
bsod nams rnam smin bde ster sdug bsngal thams cad sel / /
bsod nams ldan pa'i mi yi bsam pa rnams kyang 'grub / /
zhes gsungs pa ltar dkon mchog la / /
mchod cing gsol ba legs btab na / /
ci bsam myur du 'grub par 'gyur / /
brgyad pa myur du 'tshang rgya ba / /
seng ges zhus pa'i mdo las ni / /
dad pas mi khom spong bar 'gyur / /
zhes gsung pa ltar dkon mchog la / /
skyabs 'gro gsol ba 'debs byas pa yis / /
dal 'byor khyad par can 'thob cing / /
skyabs dang mjal nas lam bzang la / /
bslab pas myur du 'tshang rgya 'gyur / /
de lta'i phan yon legs bsam nas / /
skyabs 'gro'i bslab bya rnams la 'bad / /
de ltar 'chi ba legs bsam zhing / /
shi nas ngan 'gror skye ba la / /
'jigs nas mchog gsum skyabs su bzung / /
de yi slab byar bslab pa na / /
skyabs kyis ji ltar skyob snyam na / /
de ni tshom las ji skad du / /
srid pa'i zug rdu gcod byed lam / /
nges ni khyed cag rnams la bstan / /
de bzhin gshegs pa ston pa ste / /
khyed cag rnams kyis bya dgos so / /
zhes gsungs pa ltar sangs rgyas ni / /
skyabs kyi rnam bzhag ston pa po / /
dge 'dun skyabs de sgrub pa yi / /
zla grogs yin la skyabs dngos ni / /
'gog lam bden pa'i chos dkon mchog /
yin te de dag thob pa na / /
'khor bar skye pa'i 'jigs pa las / /
yongs su grol bar 'gyur phyir ro / /
dam chos dkon mchog de yang ni / /
ma sbyang las ni dang po ba'i / /
dus kyi nyes skyon phyogs re tsam / /
spong ba'i spangs pa'i yon tan dang / /
yon tan phyogs re tsam sgrub pa'i / /
rtogs pa'i yon tan gnyis po de| /
gong nas gong du khyad zhugs par / /
song nas 'phags lam thob pa na / /
'thob kyi blo bur 'byung pa min / /
des na skabs 'dir dge sdig gnyis / /
'bras bur bcas pa'i rnam dbye la / /
mkhas par byas nas de gnyis la / /
blang dor tshul bzhin sgrub pa la / /
'jigs skyobs chos su bya dgos te / /
dge sdig blang dor ma byas na / /
ngan 'gro'i sdug bsngal la 'jigs kyang / /
de la grol bar mi nus phyir / /
des na ngan 'gro'i sdug bsngal las / /
skyobs la de rgyu mi dge bar / /
spyod pa'i bsam pa 'chos @# / /
dgos shing / /
de yang las dang 'bras bu la / /
yid ches rnyed la rag las bas / /
gnyis pa bde legs thams cad kyi / /
rtsa ba yid ches bskyed la gsum / /
las 'bras spyi yin rnam bzhag dang / /
bye brag so so'i ngo bo dang / /
'jug ldog bya tshul bsam pa'o / /
dang po spyi yi rnam bzhag la / /
dngos dang phye ste bsam pa gnyis / /
dang po la yang rnam bzhi las / /
las 'bras so sor nges tshul ni / /
rin po che yi phreng ba las / /
mi dge ba las sdug bsngal kun / /
de bzhin ngan 'gro thams cad do / /
dge las bde 'gro thams cad dang / /
skye ba kun du bde ba dag /
zhes gsung pa ltar bde sdug rnams / /
rgyu med gtso bo dbang phyug sogs / /
mi mthun ba yi rgyu las ni / /
'byung ba min cing dge sdig gnyis / /
spyi las bde sdug spyi 'byung zhing / /
dge sdig khyad par sna tshogs las / /
bde sdug khyad par sna tshogs pa| /
'chol pa med par so sor 'byung / /
de 'dra'i las 'bras mi slu bar / /
nges pa rnyed pa 'jig rten pa'i / /
yang dag pa yi lta ba yin / /
'di nyid rnal ma rnyed gyur na / /
ngan 'gro'i 'jigs las dgrol 'gyur zhing / /
mtho ris thar pa thob 'gyur te / /
de skad du yang tshom las ni / /
'jig rten pa yi gang dag lta / /
chen po su la yod gyur ba| |de ni tshe rab stong phrag tu / /
ngan 'gror 'gro bar mi 'gyur ro / /
zhes dang bshes pa'i spying ? yig las / /
gal te mtho ris thar pa mngon bzhed na / /
yang dag lta la goms pa nyid du mdzod / /
gang zag log par lta bas legs spyad kyang / /
thams cad rnam par smin pa mi bzad ldan / /
zhes so las 'bras 'phel che ba'i / /
tshul ni tshom las ji skad du / /
sdig pa chung du byas pas kyang / /
'jig rten pha rol 'jigs chen dang / /
phung khrol chen po byed 'gyur te / /
khong bar song ba'i dug bzhin no / /
bsod nams chung du byas pas kyang / /
'jig rten pha rol bde chen 'dren / /
don chen dag kyang byed 'gyur te / /
'bru rnams phun tshogs smin pa bzhin / /
zhes dang gzhan yang de nyid las / /
mkha' la bya dag gnas pa de'i / /
grib ma lhan cig 'grogs pa bzhin / /
legs par byas dang nyes par byas / /
de dag 'gro ba'i rjes su 'brang / /
ji ltar lam brgyags ? nyung ba dag /
lam zhugs sdug bsngal 'gro ba ltar / /
de bzhin las bzang ma byas pa'i / /
sems can dag ni ngan 'gror 'gro / /
ji ltar lam brgyags mang bsdogs pa / /
lam zhugs bde bar 'gro ba ltar / /
de bzhin las bzang byas pa yi / /
sems can dag ni bde 'gror 'gro / /
zhes dang gzhan yang de nyid las / /
sdig pa shin du chung du la'ang / /
mi gnod snyam du brnyas mi bya / /
chu yi thigs pa bsags pas kyang / /
snod chen khad kyis 'ging bar 'gyur / /
zhes dang gzhan yang de nyid las / /
sdig pa chus byas bdag nyid kyi / /
phyi bzhin mi 'ong ma sems shig /
chu yi thig pa lhung ba yis / /
snod chen gang ba ji bzhin du / /
cung zad bsags pa'i @# / /
sdig pas kyang / /
byis pa rab tu gang bar 'gyur / /
dge ba chung byas bdag nyid kyi / /
phyi bzhin mi 'ong ma sems shig /
chu yi thigs pa lhung ba yis /
bum chen gang ba ji bzhin du / /
cung zad bsags pa'i dge ba yis / /
brtan par rab tu gang bar 'gyur / /
zhes dang de bzhin skyes pa'i rab las kyang / /
dge dang mi dge'i las rnams goms byas pas / /
mi rnams la ni 'dris pa nyid du 'gyur / /
de lta bu dag ched du ma bsgri mas kyang / /
tshe rabs gzhan la rmi lam bzhin du spyod / /
rab tu sbyin dang tshul khrims la sogs ma sbyangs na / /
rigs dang gzugs dang lang tsho'i yon tan rnams dang ni / /
stobs ni rab tu che zhing nor rnams phyug kyang rung / /
phyi ma'i tshe la su yang bde ba thob mi 'gyur / /
rigs la sogs pa dma' yang sdig la ma chags shing / /
rab tu sbyin dang tshul khrims la sogs yon tan ldan / /
dbyar gyi dus na 'bab chus rgya mtsho gang ba bzhin / /
phyi ma'i tshe la nges par bde ba rgyas par 'gyur / /
dge dang mi dge'i las las 'jig rten pha rol tu / /
bde dang sdug bsngal 'byung bar rab tu nges byas nas / /
sdig pa spangs te dge ba'i las la rab tu 'bad / /
dad pa med pa dag ni ji ltar 'dod par spyod / /
zhes so dge sdig las gnyis po / /
ma byas pa dang ma 'phrad de / /
rang gis las shig ma bsags par / /
gzhan gyi bsags pa'i 'bras mi myongs / /
byas pa chud kyang mi zad ste / /
las gnyis gang zhig byas gyur pa / /
rkyen nam gnyen pos ma bcom na / /
skal pa mang po 'das gyur kyang / /
rang gi 'bras bu nges par 'byin / /
de ltar khyad par 'phags bstod las / /
bram ze rnams ni dge sdig dag /
byin pa len bzhin 'pho bar smra / /
khyod kyis byas chud mi za dang / /
ma byas pa dang 'phrad med gsungs / /
zhes dang 'dul ba lung las kyang / /
las rnams skal ba brgyar yang ni / /
chud mi za ba'ang tshogs dang dus / /
rnyed na lus can rnams la ni / /
'bras bu dag tu 'gyur ba nyid / /
zhes dang ting 'dzin rgyal po las / /
de yang byas nas reg par mi 'gyur min / /
gzhan gyis byas pa tshor bar 'gyur pa'ang med / /
zhes so gnyis pa phye ste bsam la gnyis / /
las lam bcu po gtso bor bstan pa dang / /
las 'bras gtan la dbab pa'o dang po ni /
de ltar spyi yi rnam bzhag rig pa des / /
las 'bras ci dra zhig la thog ma rung / /
nges pa bskyed nas blang dor bya zhes na / /
sbyar na legs spyod nyes spyod 'jug pa'i sgo / /
gsum du nges la lus ngag yid gsum gyi / /
dge dang mi dge thams cad las lam bcur / /
ma 'dus na yang mi dge che long ngam / /
rags pa shin du che rnams mi dge pa'i / /
las lam bcu dang kha na ma thob / /
spangs na shin du don che'i gnad rnams kyang / /
dkar po las lam bcu ru ston pas gsungs / /
de ltar mngon pa mdzod las ni / /
de las che long bsdus nas ni / /
dge dang mi dge ci rig par / /
las kyi lam ni bcur gsungs so / /
zhes so las lam bcu tshan de dag las / /
mi dge bcu po kun slong tsam @# / /
nas kyang / /
bsdams ste dge bcu'i las kyi lam legs par / /
bsten pa'i mi dge bcu spong tshul khrims 'di / /
mngon mtho lha mi'i dpal dang theg gsum gyi / /
nges legs kun gyi rtsa ba'i rten yin pas / /
bcom ldan 'das kyi 'dul ba rnam 'byed las / /
ngag rnams srung zhing yid kyis rab bsdams te / /
lus kyi mi dge bdag mi byed cing / /
las lam gsum po 'di dag rab sbyangs na / /
drang srong gsungs pa'i lam ni thob par 'gyur / /
zhes dang dpal ldan zla ba'i 'jug pa las / /
so so skye bo rnams dang gsung skyes dang / /
rang byang chub la bdag nyid nges rnams dang / /
rgyal sras rnams kyi nges par legs pa dang / /
mngon mtho'i rgyu ni tshul khrims las gzhan med / /
zhes so las 'bras gtan la dbab pa la / /
nag po las 'bras dkar po'i las 'bras dang / /
las kyi rnam dbyed gzhan bstan pa dang gsum / /
dang po la yang gsum ste nag po yi / /
las lam dngos dang lci yang khyad par dang / /
'bras bu smin tshul bstan pa'o dang po ni / /
mi dge'i las lam bcu po re re yang / /
gzhi dang bsam pa sbyor ba mthar thug ste / /
yan lag bzhi bzhis 'jog ste bstan rim las / /
sems can sems can min gtogs gzhi dag dang / /
'du shes kun slong nyon mongs bsam pa gsum / /
sbyor dang mthar thug rnams kyis mi dge ba'i / /
las lam bcu po'i mtshan nyid so sor bzhags / /
zhes so de la srog gcod las lam ni / /
yan lag bzhi yis rdzogs tshul de nyid las / /
srog ldan gzhan la de ltar 'du shes shing / /
bsad par 'dod pa nyon mongs can gyi blos / /
rang dang gzhan gyi gsod sbyor gang rung las / /
shibs srog gcod las lam rdzogs pa yin / /
ces so gzhi ni srog ldan sems can gzhan / /
bsam par 'du shes nyon mongs kun slong gsum / /
'du shes sems can yin la sems can du / /
'du shes pa dang min par 'du shes pa / /
sems can min la sems min pa ru / /
'du shes pa dang yin par 'du shes pa / /
bzhi ste dang po gsum pa ma 'khrul zhing / /
gnyis pa dang ni bzhi pa 'khrul pa'o / /
'du shes bzhi las 'dir ni snga ma ste / /
'di la'ang dper na lha sbyin gsad snyam nas / /
sbyor ba brtsam pa nor nas gzhan mchod sbyin / /
bsad na dngos gzhi rdzogs par mi 'gyur zhing / /
thog mar lha sbyin mchod sbyin gang byung yang / /
gsod snyam yod na sbyor ba rtsom pa'i tshe / /
mchod sbyin la ni lha sbyin yin snyam du / /
nor nas bsad kyang dngos gzhi'i las lam rdzogs / /
tshul 'di lhag ma dgu la'ang ci rigs sbyar / /
nyon mongs pa ni dug gsum gang rung ste / /
kun slong gzhi de gsad par 'dod pa'o / /
sbyor ba la ni gnyis te sbyor ba po / /
rang gis byas sam gzhan la byed bcug pa / /
gnyis ka 'dra zhing sbyor ba'i ngo bo ni / /
mtshon nam dug gam rigs sngags sbyor ba sogs / /
gang yang rung ba'i mthar thug sbyor ba de'i / /
rkyen gyis pha rol po de de tshe'am / /
gzhan gyi tshe na rang las snga rol du / /
shi tshe srog gcod @# / /
las lam rdzogs par 'gyur / /
de ltar slob dpon rta dbyangs kyis / /
de la srog gcod gang zhe na / /
srog dang ldan par gyur pa la / /
srog dang ldan par 'du shes dang / /
gsod sems nye bar gnas pa dang / /
rim pa bzhin du byas ldan dang / /
srog ni bcad par gyur pa ste / /
yan lag lnga po 'di dag dang / /
ldan pa srog gcod yin par bshad / /
ces so las lam lhag ma dgu po yang / /
las lam snga ma rdzogs tshul rigs 'dra yis / /
rdzogs tshul shes par bya ba bstan rim las / /
gzhan gyis bzung dngos bdag gir thob byas dang / /
bgrod min gnas su reg pa de myong ba nang / /
mthong sogs gzhan du bsgyur sbras ge byas dang / /
mthun dang mi mthun 'byed tshig rig byed dang / /
mnar sems gzhir gyur rtsub tshig gis sbyos dang / /
don med ma 'brel byung rgyal brjod pa dang / /
gzhan gyi rdzas la bdag byar nges bsam dang / /
mnar sems gzhi sogs gnod byar nges bsam dang / /
yod pa'i don la skur bar nges bsam pa / /
rnams kyang de las mtshan nyid ji bzhin sbyar / /
zhes pa ltar te 'du shes rang rang gi /
skabs kyi gzhi la gzhi der 'du shes pa / /
nyon mongs dug gsum gang yang rung pa ste / /
de yang rgyas par phyen ma byin len / /
gzhi ni gzhan gyis yongs su bzung ba'i rdzas / /
gang yang rung pa'o bsam pa 'du shes dang / /
nyon mongs sngar bzhin kun slong bdag po yis / /
ma gnang na yang de las 'bral 'dod pa'o / /
sbyor ba'i sbyor ba po ni sngar dang 'dra / /
sbyor ba'i ngo bo rang ngam gzhan don dang / /
pha rol po la gnod pa sogs kyi phyir / /
mthu yis 'phrog dang 'jab sa nas rku ba dang / /
bu len bcol bo g.yar po la sogs pa / /
g.yo sgyu thabs 'phrul sogs kyis len pa'ang 'dra / /
mthar thug gnas spos zhes pa mtshon byed tsam / /
yin gyi rang ngam rang gis mang ga pa yi / /
byed po de la thob blo skyes pa'o / /
de yang slob dpon rta dbyangs kyis / /
ma byin len pa gang zhe na / /
gzhan dag gi ni yin pa dang / /
gzhan gyis bdag gir byas pa dang / /
gzhan gyi yin par 'du shes dang / /
rku sems nye bar gnas pa dang / /
rim pa bzhin du byas ldan dang / /
gnas nas dpag par gyur pa ste / /
yan lag drug po de dag dang / /
ldan pa gang yin ma byin len / /
zhes so log g.yem bzhi la yul dang dus / /
yan lag dang ni bgrod bya min pa ste / /
bzhi po rim bzhin slob dpon rta dbyangs kyis / /
de la log g.yem gang zhe na / /
log par g.yem par rnam bzhi ste / /
yul min pa dang dus min dang / /
yan lag min dang bgrod min yin / /
de la yul min zhes bya ni / /
dam chos mchod rten sku sogs dang / /
byang chub sems dpa'i bzhugs gnas sogs / /
mkhan po dang ni slob dpon dang / /
pha ma drung na gnas pa ni / /
yul min de ru mi bya'o / /
de la dus min @# / /
zhes bya ni / /
zla mtshan 'dzags dang sbrum ma dang / /
bu chung dang bcas mi mos dang / /
sdug bsngal yid mi bde sogs dang / /
yan lag brgyad gnas dus min yin / /
yan lag min pa gang zhe na / /
kha dang gshang lam byis pa dang / /
brla bsdams lag par bskyod pa yin / /
bgrod par bya min zhes gsungs ni / /
gzhan bzung chos kyi rgyal mtshan ldan / /
rigs kyi bsrung dang rgyal pos bsrung / /
gzhan gyis blangs dang smad 'tshong dang / /
nye du dag dang 'brel ba ni / /
de dag bgrod bya min pa yin / /
rnam pa de dag rnams la ni / /
rang gi chung ma brten pa yang / /
'dod log spyod par 'gyur pa yin / /
zhes pa ltar ro gzhan las ni / /
skye bo mang po'i mngon gsum dang / /
bgrod byar gnod pa'i sa phyogs dang / /
'khrigs pa spyad du mi rung ba'i / /
nad bu can dang nyin mo'i dus / /
rang gi bsrung dang nub gcig la / /
lan drug lta bu tshod las lhag / /
skyes pa kun dang ma ning la / /
bgrod par me rung pa ru bshad / /
bsam pa 'du shes nyon mongs snga ma bzhin / /
kun slong mi tshangs spyod pas bgrod 'dod pa / /
sbyor bde yi don la rtsol ba ste / /
mthar thug phan tshun gnyis kyi gnyis sprad pa'o / /
rdzun smra'i gzhi ni mthong dang thos pa dang / /
bye brag byed dang rnam par shes pa bzhi / /
de las bzlogs pa bzhi ste go bya'i yul / /
don go ba'o 'du shes mthong ba la / /
ma mthong ba la sogs par bsgyur pa'o / /
nyon mongs sngar bzhin yin te kun slong ni / /
'du shes gzhan du bsgyur te smra 'dod pa'o / /
sbyor ba smra ba'am cang yang mi smra bas / /
dad du len pa'am rang gi lus bsgyur ba'i mtshan mas ston pa'o dgos pa rang don nam / /
gzhan don gang gi phyir du smas kyang 'dra / /
mthar thug pha rol po yis go pa'o / /
slob dpon chen po rta dbyangs kyis / /
rdzun du smra ba gang zhe na / /
dngos po gnas par gyur pa dang / /
dngos po las ni nyams gyur dang / /
'du shes gzhan du bsgyur pa dang / /
rdzun du smra bar gyur pa dang / /
rim pa bzhin du byas ldan dang / /
yan lag lnga po de dag dang / /
ldan pa rdzun du smra bar 'gyur / /
zhes so phra ma'i gzhi ni pha rol po / /
mthun pa dang ni mi mthun pa rnams so / /
bsam pa 'du shes nyon mongs sngar bzhin de / /
kun slong sems can mthun pa dbye 'dod dang / /
mi mthun pa la mi 'dum par 'dod pa / /
sbyor ba bden rdzun gang yang rung ba yis / /
brjod bya snyan dang mi snyan gang yang rung / /
dgos pa rang gzhan gang yang rung ba'i phyir / /
'byed tshig smras pa mthar thug pha rol pos / /
don go pa ste slob dpon rtar byangs kyis / /
de la phar ma gang zhen / /
gzhan dag dbye phyir phar ma yin / /
zhes so tshig rtsub gang la smra ba'i gzhi / /
kun nas mnar sems skye ba'i gzhir gyur pa'i / /
sems can gzhan don bsam pa 'du shes dang / /
nyon mongs sngar bzhin kun slong ngag rtsub pos / /
smra bar 'dod pa'o sbyor ba @# / /
bden mi bden / /
gang yang rung bas rigs sam tshul khrims sam / /
lus sam kun spyod la sogs ci rigs kyi / /
skyon las brtsam ste mi snyan smra ba ste / /
mthar thug smra yul gang des go ba'o / /
de yang slob dpon rta dbyangs kyis / /
de la tshig rtsub gang zhe na / /
gzhan gyi gnad du bsnun byed pa'i / /
yid du mi 'ong tshig smra yin / /
zhes so ngag kyal gzhi ni don med dang / /
ldan pa'i don ni bsam pa 'du shes ni / /
brjod 'dod don la de ru 'du shes pa / /
nyon mongs snga ma bzhin no kun slong ni / /
'brel med byung rgyal smra par 'dod pa'o / /
sbyor ba smra bar rtsom pa'o mthar thug ni / /
smras zin pa'o 'di la go bya'i yul / /
mi dgos 'thab mo mtshang 'bru rtsod pa dang / /
'gyid pa smra dang gyi ba'i bstan bcos sam / /
bram ze'i gsang sngags dag la dga' ba'i blos / /
lung '+pog kha ton byed dang smre sngags dang /
brgad dang brtses dang dga' bar byas pa dang / /
dgar mgur spyad dang rgyal blon yul 'khor dang / /
rkun po'i gtam sogs 'du 'dzi'i gtam smra dang / /
ra ro pa dang smyos pa lta bur smra / /
log 'tshos smra dang 'brel med smra ba dang / /
chos dang mi ldan don dang mi ldan pa / /
snga phyi ma 'brel kun gnas nyon mongs pa / /
ston dang bzhad gang klu la sogs pa dang / /
bzlos gar sogs la ltad mo lta ba na / /
smra ba rnams la 'dir gtogs nyes pa 'byung / /
brdzun dang phra ma tshig rtsub gsum ka yang / /
myal bar 'gyur dang gzhan la bcol pas kyang / /
las kyi lam du 'gyur bar sa sder gsungs / /
mdzod las bzhi ka bcol bas 'gyur bar bshad / /
'di la rta dbyangs kyis ni 'di skad du / /
de la kyal ba gang zhe na / /
chags pa yis ni nyer bskyed nas / /
'brel med smra ba kyal ba yin / /
zhes gsungs brnab sems gzhi ni gzhan dag gi / /
nor dang yo byad gang yang rung ba'o / /
bsam pa 'du shes de la der shes pa / /
nyon mongs snga ma bzhin no kun slong ni / /
bdag gir bya bar 'dod pa'o sbyor ba ni / /
bsam pa'i don la rtsol bar byed pa ste / /
mthar thug bdag gir gyur cig snyam pa'o / /
brnab sems mtshan nyid yongs su rdzogs pa la / /
rang gi nor la lhag par chags sems dang / /
longs spyod sog par 'dod pa'i rkam chags sogs / /
gzhan gyi nor dang yo byad bzang po la / /
yongs su rtog cing ro myang 'chum pa'i sems / /
bdag gir gyur cig snyam pa 'khu pa'i sems / /
sems des ngo tsha med cing nyes dmigs las / /
'byung ba mi shes zil gyis non pa'i sems / /
lnga ka dgos par rnal 'byor spyod pa'i sar / /
bshad cing slob dpon chen po rta dbyangs kyis / /
de la brnab sems gang zhe na / /
gzhan gyi nor dang longs spyod la / /
mchog tu mngon par chags pa yin / /
zhes so gnod sems gzhi dang 'du shes dang / /
nyon mongs rnams ni tshig rtsub ji bzhin la / /
kun slong gzhi de brdeg gsod bcing ba dang / /
rang gis longs spyod rgud na snyam pa sogs / /
sbyor ba bsam pa de la rtsol ba ste / /
mthar @# / /
thug brdeg sogs bya bar thag bcad pa'o / /
'di yang gnod byed rgyu dang mthun pa'i chos / /
mtshan mar 'dzin pa'i zhe sdang pa yi sems / /
gnod pa byed la shin du mi bzod sems / /
yang dang yang du khong ba skye ba'i rgyu / /
yid la byed pa'i kho na du 'dzin pa'i sems / /
brdeg dang gsod sogs gnod pa byung gyur na / /
ci ma rung snyam byed pa 'khu ba'i sems / /
snga ma lta bu'i zil gyis gnon pa'i sems / /
lnga ka tshang na yongs su rdzogs par 'gyur / /
'di yis bdag la gnod pa byas sam byed / /
snyam nas de la gnod pa bya ba'i phyir / /
ji snyed sems pa de snyed thams cad dang / /
gzhi de'i gnyen dang longs spyod dge ba sogs / /
tshe 'dir nyams par smon dang phyi ma la / /
ngan 'gror song na snyam du smon pa yang / /
gnod sems tsam du 'gyur ro rta dbyangs kyis / /
gnod sems zhes pa gang zhe na / /
sems can rnams la sdang ba yis / /
brdeg dang 'ching dang gsod pa ste / /
de dag sems la byed pa'o / /
zhes so log lta'i gzhi ni yod pa'i don / /
bsam pa 'du shes skur ba'i don de la / /
bden par 'du shes nyon mongs snga ma bzhin / /
kun slong ba 'debs par 'dod pa'o / /
sbyor ba rgyu 'bras byed pa yod dngos la / /
skur ba 'debs pa'o rgyu la skur ba ni / /
legs spyad nyes spyad med do zhes pa'o / /
'bras bur skur ba dge sdig las gnyis kyi / /
rnam par smin pa med do zhes pa'o / /
byed par skur la pham med do zhes / /
sa bon 'debs 'dzin byed la skur ba dang / /
'jig rten snga phyi med ces 'gro 'ong gi / /
byed par skur dang sems can rdzus skye med / /
ces pa skye 'gyur byed la skur ba gsum / /
yod ba'i dngos la skur ba dgra bcom sogs / /
med do zhes pa'o mthar thug yul de la / /
skur ba gdab par nges pa'o 'di la yang / /
shes bya ji bzhin mi shes rmongs pa'i sems / /
sdig la mngon par dga' ba'i drag shul sems / /
tshul bzhin min pa'i chos la nges par ni / /
rtog pas log par rgyun du zhugs pa'i sems / /
mchod sbyin legs spyad la sogs med do zhes / /
skur ba 'debs pas rab tu nyams pa'i sems / /
snga ma lta bur zil gyis non ba'i sems / /
lnga po tshang na mtshan nyid rdzogs par 'gyur / /
log par lta ba gzhan yang yod mod kyi / /
'di la log lta zhes su gsung pa ni / /
'di yis dge rtsa gcod cing sdig pa la / /
'dod dgur spyod dang mthun pas log lta yi / /
che shos yin pas gsungs so rta dbyangs kyis / /
log lta zhes pa gang zhe na / /
sbyin med mchod sbyin yod min dang / /
'jig rten pha rol yod min zhing / /
dge sbyong bram ze lha rnams med / /
rdzogs sangs rgyas dang dgra bcom dang / /
@# / /
rang sangs rgyas dang legs spyod dang / /
nyes bar spyod pa med do zhes / /
bya ba log par lta ba yin / /
zhes gsung lus dang ngag gi las bdun ni / /
las yin sems pa 'jug pa'i gzhi yin pas / /
las kyi lam yang yin cing yid kyi gsum / /
las lam yin gyi las ni ma yin no / /
gnyis pa las kyi lci yang bstan pa la / /
gnyis te las lam bcu yi lci yang dang / /
zhar la stobs dang ldan pa'i las kyi sgo / /
bsdus te bstan pa'o dang po srog gcod la / /
mtshon na bsam pas lci ba dug gsum po / /
drag pos byed pa'o sbyor bas lci ba ni / /
srog gcod byas sam byed dam byed 'gyur la / /
dga' zhing rang yang byed la gzhan byed 'jug /
de yi bsngags pa brjod cing mthong na dga' / /
yun ring bsam zhing bsag pa'i sems kyis byed / /
rtag tu byed dang brtson pas byed pa dang / /
lan re la yang mang du gsod pa dang / /
sdug bsngal drag po bskyed pas gsod pa dang / /
'jigs pa bskyed nas bya ba ma yin pa / /
byed du bcug ste gsod dang zhan pa dang / /
sdug bsngal pa dang bkren dang nyams thag par / /
smra ba gsod dang shin du snying rje bar / /
smras sngags 'don bzhin pa rnams gsod pa'o / /
gnyen po med las lci ba nyin gcig bzhin / /
bslab pa ci la'ang mi slob zla phyed dang / /
brgyad dang bcu bzhi bco lngar bsnyen gnas la / /
mi gnas dus su sbyin dang bsod nams dang / /
mngon du smra dang phyag dang ldang ba dang / /
thal mo sbyor dang 'dud pa'i sems mi byed / /
dus su ngo tsha shes dang khrel yod dang / /
'gyod pa skyed par mi byed 'jig rten pa'i / /
chags bral la ni reg par mi byed pa'o / /
log par mngon par zhen las lci ba ni / /
mchod sbyin byed pa dag gi lta ba la / /
brten pas chos su 'dod nas gsod pa dang / /
phyug rnams skyed dgu'i bdag pos yo byad rgyur / /
sprul pas bsad kyang nyes pa med snyam sogs / /
log lta gang yang rung la rten te gsod / /
gzhi las lci ba dud 'gro lus bong che / /
mi'am mir chags pha ma phu nu dang / /
bla ma mdza' bshes nyan rang byang sems dang / /
dgra bcom gsod dang de bzhin gsheg pa la / /
ngan pa'i sems kyis khrag ni 'byin pa ste / /
lnga ? po lci zhing de las log pa rnams / /
yang bar gsungs te bstan pa'i rim pa las / /
srog gcod chags sogs drag cing mngon zhen dang / /
mi bzad gdug pas rgyun du sbyor byed dang / /
bsnyen gnas sbyin sogs 'dzom dang 'gyod med dang / /
sdig med chos 'phel sogs lta log pas 'jug / /
pha ma bla ma la sogs gsod byed pa / /
rnam lngas lci zhing ldog rnams yang bar gsungs / /
zhes so lhag ma dgu yang gzhi ma gtogs / /
lci yang khyad par sda mas shes par bya / /
ma byin len pa gzhi las lci ba ni / /
mang dang bzang dang yid brtan la 'khu zhing / /
'phrog dang dman dang bkren dang rab byung dang / /
chos 'di pa dang gong @# / /
du chud pa dang / /
slob dang dgra bcom rang rgyal dge 'dun dang / /
mchod rten rdzas rnams rgu ba'am 'phrog pa'o / /
log par g.yem? pa gzhi las lci ba ni / /
ma dang de dang 'brel ba'am mdza' bo yi / /
chud ma'am dge slong ma dang dge slob ma / /
dge tshul ma la nyal po byed pa dang / /
dbang po kha ru 'jug dang bsnyen gnas bsrung / /
sbrum ma zla ba tshang dang nad pa dang / /
mchod rten nye 'khor kun ngar nyal po byed / /
rdzun du smra ba gzhi las lci ba ni / /
'brid cing bslu bar 'dod pas don mang pos / /
smra dang ba dang ma nas sangs rgyas kyi / /
bar dang bzang po dang na mdza' bo la / /
smra dang srog gcod la sogs gsum lci ba / /
skyed pa smra dang dge 'dun dbye ba'i phyir / /
rdzun du smra ba kun gyi nang nas lci / /
phra ma gzhi las lci ba ring po nas / /
mdza' dang bshes gnyen pha ma bu tsha 'am / /
dge 'dun 'byed dang lus kyi gsum lci ba / /
skyed pa'o tshig rtsub gzhi las lci ba ni / /
bla ma pha ma sogs la smra ba dang / /
rdzun gyis rtsub po smra ba dang / /
rdzun gyis rtsub po smra dang mngon sum du / /
gshe dang spyod dang brgyad bkag smra ba'o / /
ngag kyal gzhi las lci ba rdzun smra sogs / /
gsum po lci ba smra dang 'thab mo dang / /
mtshang 'bru ba dang rtsod dang 'gyed pa la / /
brten pa'i kyal tshig chags pas phyir rol pa'i / /
bstan bcos klogs pa sogs dang pha ma dang / /
nye du bla ma sogs la bsting slad dang / /
co 'dri pa sogs brjod pa'o brnab pa'i sems / /
gzhi las lci pa dge 'dun mchod rten gyi / /
dkor ba 'dod dang yon tan gyis rlom pas / /
rgyal po sogs dang tshangs spyod mkhas nams las / /
shes kyi khe dang bkur sti 'dod pa'o / /
gnod sems gzhi las lci ba pha ma dang / /
nyed du bla ma nyes med bkran pa dang / /
sdug bsngal pa dang snying rje ba dag dang / /
nyes pa byed pa dag gis snying thag pas / /
bshags pa byed la mnar sems skyed pa'o / /
log lta gzhi las lci ba thams cad las / /
skur ba 'debs par zhug sa dang 'jig rten na / /
dgra bcom pa dang yang dag par song dang / /
yang dag par ni zhugs pa med do ces / /
skur ba 'debs pa rnams te bstan ri ma las / /
dkon mchog gsum gyi dkor sogs brkub dang / /
pha ma sogs la log spyod bslu byed cing / /
'byed dang rtsub pos spyo dang co 'dri dang / /
'dod dang gnod sems thams cad med lta lci / /
zhes so so'i dngos gzhir lci tshul drug / /
gsungs pa'i mngon par 'du byed dug gsum dang / /
de gsum med pa'i dge rtsa drag po yis / /
las gnyis kun nas slong ba'o gom pa ni / /
las gnyis ring nas bsten gom grang mang byas / /
ngo bo nyid kyis lus dang ngag gi bdun / /
snga ma snga ma phyi ma phyi ma las / /
lci zhing gsum ni snga ma snga ma las / /
phyi ma phyi ma lci'o gzhi las ni / /
sangs rgyas dam chos dge 'dun bla ma dang / /
pha ma sogs la phan gnod byed pa'o / /
mi mthun pa'i phyogs gcig tu nges pa ni / /
ji srid 'tsho bar gcig tu mi dge'i las / /
blangs te @# / /
'dug la dge ba sna gcig kyang / /
mi byed pa'o mi mthun phyogs sel ba / /
mi dge spangs te dge ba'i las sbyong ba / /
rnams su bshad cing bshes pa'i sbring yig las / /
rtag dang mngon par zhen dang gnyen po med / /
yon tan gtso ldan gzhi las byung ba'i las / /
dge dang mi dge rnam lnga chen po ste / /
de las dge ba spyod la brtson par gyis / /
zhes pas rtag par rgyun du byed pa dang / /
mngon par zhen pas byed dang gnyen po'am / /
'joms byed med dang yon tan gtso ldan gzhi / /
dkon mchog sogs dang phan 'dogs pa yi gzhi / /
pha ma sogs la brten pa'i dge ba dang / /
mi dge ba yi las rnams chen por bshad / /
gnyis pa stobs dang ldan pa'i las kyi sge / /
bsdus te bstan la gzhi las zhing las ni / /
bla ma dkon mchog gsum dang bla ma dang / /
'dra dang pham sogs la bsam pa ni / /
shugs drag med cing phan gnod chung du zhig /
byas kyang bsod nams dang ni nyes dmigs che / /
de yang mdo sde dran pa nyer bzhag las / /
sangs rgyas chos dang dge 'dun dag las ni / /
cung zad blangs na'ang nyes pa chen por 'gyur / /
snga ma gnyis las blang ba rigs mthun par / /
slar la phul na nyes pa dag 'gyur la / /
dge 'dun gyi ni tshor ba ma myong par / /
dag par mi 'gyur zhal du 'du pa'i sgo / /
blang na sems can dmyal ba chen por ltung / /
'du sgo min na mnar med nye 'khor gyi / /
mun nag chen por skye bar 'gyur zhes gsungs / /
mdo sde nyi ma'i snying por dge 'dun gyi / /
rdzas las 'dab ma tsam zhig tshul 'chal gyis / /
sbyad na sems can dmyal ba chen por skye / /
brgyal ring nas thar yang 'brog dgon par / /
dud 'gro rkang ba lag pa med pa dang / /
yi dgas long pa rkang lag med pa ru / /
skyes te lo mang sdug bsngal myong bar gsungs /
gzhan yang dge 'dun snge dang dge slong la / /
bsngos ba'i me tog tsam yang rang nyid kyis / /
spyod dang khyim pa la ni ster ba dang / /
khyim pa dag gis sbyod du mi rung bar / /
gsungs shing nyes dmigs che bar de nyid las / /
sbu gri rnon po dag gis su / /
rang gi yan lag gtubs pa bla'i / /
dge 'dun dag la bsdos zin pa / /
khyim pa rnams la sbyin mi bya / /
me lce 'bar ba lta bu yi / /
lcags kyi thu lum zos pa bla'i / /
dge 'dun dag las gang de ni / /
dge 'dun gyi las longs mi sbyad / /
lhun po dang ni 'dra ba'i me / /
blang ba byas te zos pa bla'i / /
khyim par gyur pas dge 'dun gyi / /
longs spyod par ni mi bya'o / /
thams cad dbyung ba byas pa dang / /
gsal zhing steng du btegs pa bla'i / /
khyim par gyur pas dge 'dun gyi / /
longs spyod par ni mi bya'o / /
me mdag dag gis gang ba yi / /
gnas khang der ni zhugs pa bla'i / /
khyim pas dge 'dun gnas khang du / /
mtshan mo gnas par mi bya'o / /
zhes so dad pa'i stobs skyed la 'jug pa'i / /
phyag rgya'i mdo las 'ga' zhig khros nas ni / /
phyogs bcu'i @# / /
sems can btson ra mun nag tu / /
bcug pa bas kyang khros te byang sems la / /
rgyab kyis phyogs te 'dug nas ma rung ba / /
'di la mi lta zer na sdig pa ches / /
grangs med skyed dang 'dzam gling sems can gyi / /
bdog pa thams cad 'phrog las byang sems la / /
smad na sdig pa sngar ltar skyed pa dang / /
mchod rten gang ga'i klung gi bye ma snyed / /
bshigs dang bsregs pa las kyang theg chen la / /
mos pa'i byang sems la ni gnod sems dang / /
khong khro skyed cing mi snyan tshig smran / /
nyes pa sngar ltar gsungs shing nges pa dang / /
ma nges pa la 'jug pa phyag rgya'i mdor / /
phyogs bcu'i sems can rnams kyi mig byung bar / /
byams pa'i sems kyis mig slar bskyed pa dang / /
sems can snga ma de rnams btson ra nas / /
bton te 'khor lo'i bsgyur ram tshangs pa yi / /
bde la bkod pa bas kyang rim pa ltar / /
theg pa chen por mos pa'i byang sems la / /
dangs pas blta dang dang sa pas lta 'dod cing / /
bsngags pa brjod na bsod nams ches che ba / /
grang med skyed par gsung la rab tu ni / /
zhi ba rnam par nges pa'i cho 'phrul mdor / /
'dzam gling sems can kun gyi srog bcad dam / /
bdog pa 'phrogs las byang chub sems dpa' yis / /
than dud 'gro gcig la zan chang gcig / /
sbyin pa'i dge la bar chad byas gyur na / /
sdig pa shin du che ba grang med pa / /
bskyed par gsungs pa 'di rnams legs bsam nas / /
gnas 'dil ni shin du gzab par bya / /
rten gyi sgo nas lcags gong chung du yang / /
chu yi gting du 'byid la gong bu de / /
snod du byas tshe che yang steng du 'phyo / /
de bzhin blang dor gnas la rab rmongs pas / /
nyes pa nyes par mi shes 'gyod sems dang / /
bshags sdom mi byed dge ba mi spyod pa'i / /
mi mkhas pa yis sdig pa chung du zhig /
da lta rnam par smin pa myong rgyu yang / /
bsgyur te dmyal bar smin pa'i lci 'gyur la / /
nye sa pa nyes par shes nas snga ma la / /
'gyod cing mi gsang phyi ma sdom pa dang / /
gnyen po dge ba byed pa'i mkhas pa la / /
sdig pa chen po'ang rnam smin yang 'gyur zhing / /
chung du'ang nyes par shes kyang khyad gsod kyis / /
shes bzhin 'jug pa'i mkhas rlom la ni lci / /
gzhan yang gti mug shes che dge rtsa chung / /
sdig pa'i las lci 'gyod tshang ma byas dang / /
thog mar dge ba mi sbyod rnam pa lngas / /
nyes pa rnam par smin pa yang ba'ang / /
dmyal bar smin par 'gyur zhes 'das chen las / /
gsungs shing rin po che yi phung po las / /
stong gsum sems can theg chen la zhugs te / /
'khor bsgyur rgyal srid ldan pa re res kyang / /
mar snod rgya mtsho tsam la snying po ni / /
ri rab tsam gyi mar mes sangs rgyas kyi / /
mchod rten mchod pas byang sems rab byung bas / /
mar me'i snying po 'bru mar gyis bskus pa / /
mchod rten drung du 'dzin pa'i bsod nams kyi / /
brgya yi char yang phod par mi @# / /
'gyur gsungs / /
'di yi rig pas sdom pa med pa dang / /
yod dang yod la'ang gcig ldan gnyis ldan dang / /
gsum ldan rnams kyi lam la slob pa yang / /
phyi ma phyi ma snga ma snga ma las / /
sa chod che zhing khyim pa lta bu yis / /
sbyin gtong la sogs dge ba byed pa'i tshe / /
bsnyen gnas lta bu'i sdom pa dang ldan pas / /
byed dang sdom pa med pas byed pa gnyis / /
dge rtsa che chung khyad par che bar gsal / /
mi dge bcu ldan zhig gis lo brgya'i bar / /
rgyun chad med par sdig pa bsags pa las / /
tshul 'chal drang srong rgyal mtshan gyis g.yogs nas / /
dad bas byin pa zhag gcig longs spyod pa / /
nyes pa che bar tshul 'chal tshar gcod pa'i / /
mdo las gsungs shing 'dul ba rnam 'byed las / /
lcags gong me lce 'dra ba dag /
zos bar gyur pa mchog yin gyi / /
tshul 'chal yang dag mi sdom pas / /
nye 'khor bsod snyoms za ba min / /
zhes pas tshul khrims 'chal ba dang / /
bslab pa lhod pe gnyis kar gsungs / /
bshes gnyen ston pas chos la brten pa yi / /
sdig pa'i gam na mi dge ba cu po ni / /
sdig pa brud brud yin gsungs med par snang / /
dngos po'i sgo nas sbyin dang mchod pa la / /
chos sbyin dang ni sgrub pa'i mchod pa gnyis / /
mchog ste des mtshon gzhan yang shes par bya / /
bsam pa'i sgo nas stong gsum sems can gyis / /
sangs rgyas mchod rten ri rab tsam byas te / /
skal pa ji snyed bsti stang byas pa las / /
sems pas byang chub sems dang ma bral bas / /
me tog gcig tsam dor ba'i bsod nams ni / /
che bar rin chen phung po'i mdo las gsungs / /
de bzhin thob bya mchog dman la dmigs dang / /
rang gzhan don la dmigs pa'i bsam pa dang / /
bsam pa de yang shugs ni drag zhan dang| rgyun yang ring thung sogs kyis phan yon gyi / /
khyad par shes par bya'o nyes spyod kyang / /
nyon mongs bsam pa shugs drag rgyun ring ba / /
stobs che de yi nang nas khong khro ni / /
dge rtsa 'joms stobs che ste sbyod 'jug las / /
bskal pa stong du bsags pa yi / /
sbyin dang bder gshigs mchod la sogs / /
legs spyad gang yin de gun yang / /
khong khro gcig gis 'joms par byed / /
ces so tshangs pa mtshungs par spyod pa dang / /
de las rgyal ba'i sras la khros pa ni / /
shin du lci ste ting 'dzin rgyal po las / /
gcig la gcig kyang gnod sems byas na ni / /
de la tshul khrims thos pas skyob mi nus / /
bsam gtan mi skyob dgon gnas skyob mi nus / /
sbyin pas mi skyob sangs rgyas mchod pas min / /
zhes dang zhi ba lha yi spyod 'jug las / /
gad zhig de 'dra'i rgyal sras sbyin bdag la / /
gal te ngan sems skyed par byed pa de / /
ngan sems skyed pa'i grangs bzhin skal par ni / /
dmyal bar gnas par 'gyur zhes thub pas gsungs / /
zhes so gsum pa las de'i 'bras bu la / /
gsum las rnam smin 'bras bu las lam bcu / /
re re yang ni dug @# / /
gsum che 'bring dang / /
chung du gsum la brten pa'i gsum gsum mo / /
de la chen po bcu po re re yis / /
dmyal bar skye dang 'bring bcu re re yis / /
yi dgas 'gro bar skye zhing chung du bcu / /
re res dud 'gror skye bar sa'i dngos gzhir / /
gsungs la de bzhin bstan pa'i rim pa las / /
'di rnams che 'bring chung dur bshad pa yis / /
dmyal ba yi dgas dud 'gror skye ba ste / /
gtso cher chags sdang rmongs pa che 'bring dang / /
chung dus phye ba'i las lam rnams las so / /
zhes so rgyu mthun 'bras bu ngan 'gro nas / /
mi ru skyes kyang rim bzhin tshe thung dang / /
chung ma ma bsrungs skur ba mang ba dang / /
mdza' dang 'byed dang yid mi 'ong gi sgra / /
thos dang gzhan gyis rang gi tsheg mi nyan / /
'dod chags zhe sdang gti mug shas che bar / /
'gyur bar gsungs shing de ltar de nyid las / /
de nas thar kyang mtho ris dag tu ni / /
rgyu mthun tshe thung dbul zhing chung ma lhod / /
skur mang mdza' bral mi snyan tshig mi nyan / /
'dod chags zhe sdang gti mug lhag spyad 'gyur / /
zhes dang bden pa po yi le'u dang / /
sa bcu'i mdo las mi dge re re la / /
'bras bu gnyis gnyis gsungs te mir skyes kyang tshe thung nad mang pa dang 'byor ba chung / /
gzhan dang thun mong pa dang g.yogs 'khor ni / /
mi srun pa'am yid brtan mi rung la / /
chung ma 'gran zlar bcas dang skur ba mang / /
gzhan gyis bslu dang g.yogs 'khor mi 'dum zhing / /
ngan dang yid mi 'ong gi sgra thos shing / /
'thab mo'i tshig tu 'gyur dang smras pa'i tshig /
mi btsun pa'am gzungs par mi 'os shing / /
ma nges pa yi spob par gyur ba dang / /
'dod pa cha zhing chog mi shes pa dang / /
mi phan 'tshol ba'am phan pa mi 'tshol dang / /
gzhan la gnod pa'am gzhan gyis gnod byed dang / /
lta bar ngan zhing g.yo sgyu can du 'gyur / /
gsungs shing bla ma gong ma rnams kyis ni / /
'di rnams myong ba rgyu mthun 'bras bu dang / /
mir skyes na yang srog gcod ma byin len / /
log g.yem sogs la lhag par dga' 'gyur ba / /
byed pa rgyu mthun gyi ni 'bras bur bzhed / /
bdag po'i dbang gi 'bras bu rim pa bzhin / /
mi ru skyes tshe snod kyi 'jig rten gyi / /
'bras bu mthu chung ba dang mi smin dang| /
'drul dang gzhan du 'gyur dang shin te mar / /
'gyur dang mi zhim pa dang mi brtan dang / /
chung dang gnod dang med par 'gyur ba ste / /
de skad du yang bstan pa'i rim pa las / /
dbang gi 'bras bu phyi yi dngos po rnams / /
mthu chung mi smin 'drul zhing gzhan du 'gyur / /
shin tem dang ro ngan mi brtan dang / /
'bras bu chung dang gnod dang med 'gyur pa'o / /
de yang rgyas par bshad na srog gcod kyis / /
snod kyi bza' btung sman dang 'bras bu sogs / /
mthu chung skem dang nus stobs chung ba dang / /
'ju dka' nad gzhi skyed pa'i sems can rnams / /
phal cher tshe ni zad par ma gyur kyang / /
'chi bar 'gyur ro ma byin len pa yis / /
'bras bu nyung dang mi grub thong ba dang / /
char ches pa dang than ches med par 'gyur / /
log g.yem gyi nis phyogs gshang lci dang / /
'dam snga ba ljan na ljin mi gtsang dring mang / /
nyam nga ba dang nyam mi dga' pa'o / /
rdzun gyis zhing las dang ni gru spyod pa'i / /
las mtha' mi rgyas mthun par mi 'gyur zhing / /
@# / /
phal cher slu dang 'jigs dang 'jigs ba'i rgyu / /
mang po ldan pa'i sa yi phyogs su skye / /
phra mas sa phyogs 'bar 'bur lcang lcong dang / /
mthon dman che dang bgrod dka' 'jigs pa dang / /
'jigs su rung ba'i rgyu dang ldan pa'o / /
tshig rtsub kyis ni sa phyogs sdong dum dang / /
tsher ma rdo dang gseg ma gyo mo mang / /
rtsub dang mi snum 'bab chu sogs med dang / /
skam dang tshwa sgo dgon dung tha chad dang / /
sdig pa can gyi gzhi dang 'jigs pa'i rgyu / /
mang po ldan pa'o kyal bas ljon shing la / /
'bras bu dus su mi 'chags dus min 'chags /
ma smin smin par snang dang ljon shing gi /
rtsa ba mi brtan ring du mi gnas dang / /
kun ra nags tshal rdzing bu nyam dga' ba / /
dkon zhing 'jigs pa'i rgyu ni mang ba'o / /
brnab sems kyis ni phun sum tshogs pa kun / /
lo dang dus tshig zla ba zhag rer yang / /
nyams shing 'bri la 'phel bar mi 'gyur pa'o / /
gnod sems kyis ni yam dang gnod pa dang / /
nad 'go ba dang /
'khrugs long mang ba dang / /
seng+ge stag sprul sdig pa srin bu dang / /
gnod sbyin gdug pa chom rkun mang ba'o / /
log ltas snod kyi 'byung khungs mchog nub cing / /
mi gtsang ba dang sdug bsngal ba dag ni / /
mchog tu gtsang dang bde bar snang ba dang / /
gnas dang skyob dang skyabs med 'gyur pa'o / /
gnyis pa dkar po'i las 'bras bsam la gnyis / /
las dang 'bras bu bsam pa'o dang po ni / /
srog gcod spong ba'i las lam la mtshon na / /
gzhi ni sems can gzhan don bsam pa ni / /
sog gcod nyes dmigs mthong nas spong 'dod sems / /
sbyor ba gsod pa sdom pa'i 'du byed de / /
mthar thug bsdam pa rdzogs pa'i lus kyi las / /
tshul 'dis dkar po'i las lam lhag ma dgu'i / /
rnam bzhag shes par bya ste bstan rim las / /
sems can gzhan gsod nyes dmigs lta ba yis / /
bsrung sems dge dang ldan pas de sdom ba'i / /
sbyor las yang dag blang sti gnas pa dang / /
gzhan yang de bzhin ci rigs sbyor bar bslab / /
zhes pa ltar ro gnyis pa 'bras bu la / /
gsum las rnam par smin pa'i 'bras bu ni / /
dge las chung 'bring chen pos rim pa bzhin / /
mi dang 'dod pa'i lha dang khams gong ma'i / /
lha ru skye'o rgyu mthun bdag 'bras ni / /
mi dge bcu yi rgyu mthun bdag 'bras las / /
bzlog te tshe ring ba dang bza' btung ni / /
mthu dang nus pa che ba la sogs 'byung / /
dge ba'i las lam bcu po 'di dag ni / /
'khor bas skrag nas snying rje chen po dang / /
bral bar gzhan gyi sgra yi rjes 'brang nas / /
sbyang ba las ni nyan thos 'bras bu 'grub / /
snying rje che bral gzhan dring mi 'jog cing / /
rang nyid 'tshang rgyar 'dod nas rten 'brel gyi / /
'jug ldog legs par shes pas sbyangs pa la / /
brten nas rang sangs rgyas kyi 'bras bu 'grub / /
sems can gzhan la phan sems rgya che bas /
snying rje thabs mkhas smon lam chen po dang / /
sems can thams cad yongs su mi gtong dang / /
sangs rgyas ye shes shin du rgyas pa la / /
dmigs pas sbyangs na byang chub sems dpa' yi| /
sa dang pha rol phyin pa thams cad 'grub / /
de dag rnam pa kun du chos sbyangs pas / /
yang dag rdzogs sangs rgyas kyi chos thams cad / /
'grub bar 'gyur zhes sa bcu'i mdo las @# / /
gsungs / /
gsum pa las kyi rab tu dbye ba gzhan / /
bstan la 'phen rdzogs gnyis kyi dbye ba ni / /
bde 'gror 'phen pa'i las ni dge ba dang / /
ngan 'gror 'phen pa'i las ni mi dge ba / /
yin la rdzogs byed la ni nges med de / /
bde 'gror skyes kyang yan lag nying lag dang / /
dbang po ma tshar ba dang mi sdug dang / /
tshe thung nad mar dbul sogs mi dges byed / /
dud 'gro klu dang yi dags 'gal zhig la'ang / /
dpal 'byor phun tshogs yod pa dge bas byed / /
de ltar na ni 'phen byed dge ba yis / /
'phang la rdzogs byed dge bas rdzogs pa dang / /
mi dges rdzogs pa gnyis dang mi dge bas / /
'phang la rdzogs byed mi dges rdzogs pa dang / /
dge bas rdzogs pa gnyis te mu bzhi'o / /
mdzod las gcig gis skye ba gcig 'phen no / /
yongs rdzogs byed pa du ma yin zhes bshad / /
kun btus las ni 'phen byed las gcig gis / /
lus gcig 'phen dang du ma 'phen pa'ang yod / /
'phen byed du mas lus gcig 'phen pa dang / /
du ma 'phen par byed pa'ang mod ces gsungs / /
'grel bar las kyi skad cig gcig gis tshe / /
gcig gi rnam smin sa bon gso pa dang / /
gcig gis tshe rabs du ma'i rnam smin gyi / /
sa bon gso dang skad cig mang po yis / /
tshe gcig nyid kyi sa bon yang dang yang / /
gso dang mang po phan tshun ltos nas ni / /
tshe rabs gcig nas gcig tu brgyud pa yi / /
sa bon yang dang yang du gso la bshad / /
myong bar nges dang ma nges sa gnyis ni / /
sa yi dngos gzhir bsam bzhin byas pa dang / /
bsags pa gang yin myong bar nges pa'i las / /
bsam bzhin byas lam bsags gang yin pa / /
myong bar ma nges pa yi las su bshad / /
byas dang bsags pa'i khyad par de nyid las / /
bsam pa'am bsam nas lus ngag gang rung gis / /
kun gnas bslang pa gang yin byas pa'i las / /
rmi lam rmi tshe byas dang ma shes par / /
byas dang bsam bzhin min par byas pa dang / /
shugs drag min la rgyun chags ma yin par / /
byas dang nor bar byas dang brjed pas ni / /
byas dang mi 'dod bzhin du byas pa dang / /
lung du ma bstan pa dang 'gyod pa yis / /
bsal dang gnyen po sgom pas bsal ba ste / /
bcu po 'di lam gtogs pa yi las / /
gzhan rnams bsags pa'i las dang rmi lam du / /
byas pa la sogs bcu ni ma bsags pa'i / /
las su gsungs pa ltar du shes par bya / /
gtan la bab pa bsdu bar mu bzhi bshad / /
de yang srog gcod byas lam bsags dang / /
mi mkhas pa yis byas dang rmi lam na / /
byas dang ched du gnyer nas ma byas dang / /
mi 'dod bzhin du gzhan gyis byed bcug dang / /
lan gcig byas shing 'gyod cing sdom sems kyis / /
shin du srab mor byas dang 'jig rten pa'i / /
lam gyis nyams smad pa dang 'jig rten las / /
'das pa'i lam gyis sa bon bcom pa'o / /
bsags lam byas gsad phyir yun ring nas / /
rtog cing dpyod la srog ni ma bcad pa'o / /
byas la bsags pa snga ma gnyis las gzhan / /
srog bcad pa'o ma byas ma bsags pa / /
gsum po de dag gang du'ang ma gtogs pa'o / /
tshul 'di ma byin len nas ngag kyal bar / /
ci rigs sbyar bya yid kyi gsum la ni / /
bsags lam byas ched du @# / /
ma byas pa / /
gzhan gyis byed du bcug pa rnams med do / /
myong bar nges la dus kyi sgo nas gsum / /
mthong chos myong 'gyur las ni bsags pa'i tshe / /
de nyid la ni 'bras bu smin 'gyur ba / /
de yang brgyad de lus dang longs spyod dang / /
srid pa la ni lta ba shas che ba'i / /
bsam pas mi dge spyad pa tshe 'dir myong / /
de dag la ni ched du mi lta ba| |shas che'i bsam pas dge ba tshe 'dir myong / /
de bzhin gzhan la gnod sems shas che dang / /
phan sems che dang yon tan zhing mchog la / /
mnar sems che dang dad mos bsam pa che / /
phan 'dogs zhing la byas pa mi gzo dang / /
byas pa gzo ba'i bsam pa shas che bas / /
mi dge ba dang dge ba'i 'bras bu ni / /
tshe 'dir myong bar sa yi dngos gzhir gsungs / /
skyes nas myong 'gyur skye ba gnyis pa la / /
'bras bu myong zhing lan grangs gzhan la ni / /
myong bar 'gyur ba tshe gsum phan chad du / /
smin par 'gyur pa'o dge dang mi dge'i las / /
mang po yod pa ji ltar smin tshul ni / /
las gang lci ba de ni thog mar smin / /
lci yang mnyam na 'chi dus mngon gyur pa / /
de yang 'dra na goms shas gang che ste / /
de yang 'dran thog mar byas pa de / /
sngon la smin par 'gyur te mdzod 'grel du / /
las kyis 'khor bar lci gang dang / /
nye ba gang dang gom pa gang / /
sngon byas gang yin de las ni / /
snga ma snga ma rnam smin 'gyur| |zhes pa drangs pa ltar du go bar bya / /
gnyis pa bye brag du ni bsam pa la / /
mi dge bcu spong gis ni mngon mtho yi / /
rten zhig rnyed kyang rnam mkhyen sgrub pa'i rten / /
mtshan nyid tshang ba sgrub na lam sgom pa'i / /
sa chod che bas rten de sgrub par bya / /
'di la rnam par smin pa'i yon tan dang / /
rnam smin 'bras bu rnam smin rgyu gsum las / /
dang po yon tan la ni brgyad yod de / /
tshe ring gzugs mdzes rigs mtho longs spyod dang / /
gnyen 'khor mang 'dzom tshig btsun dbang che ba / /
skyes pa nyid gyur stobs dang ldan pa'o / /
'bras bu rim bzhin yun ring dge mang sog /
mthong ba tsam gyis gdul bya dga' nas 'du / /
gzhan gyis bkur zhing bsgo ba tshul bzhin sgrub / /
zang zing sbyin pas sems can 'khor du bsdud / /
snyan par smra ba sogs kyis smin par byed / /
phan btags byas pa gzo zhing bsgo ba nyan / /
'khor du mi 'jigs dben par gegs byed med / /
gang la'ang spro ba che la brtan pa ste / /
brgyad do rnam par smin pa'i rgyu la yang / /
brgyad las dang po gzhan la mi 'tshe dang / /
mi 'tshe'i bsam pa bsten la sogs pa ste / /
gsod sar chud pa legs btang dang / /
de bzhin srog gis phan btags shing / /
srog chags 'tshe ba las ldog pas / /
tshe ring ba ni thob par 'gyur / /
nad pa'i bsnyen bkur byas sman pa / /
sman ni rab tu byin pa dang / /
srog chags bong ba dbyig sogs kyis / /
'tshe ba med las nad med yin / /
zhes pa ltar ro gnyis pa mar me dang / /
gos gsar rgyan sbyin bzod pa bsten pa ste / /
khro ba med la brten pa dang / /
rgyan sbyin pa yis gzugs bzang nyid / /
phrag dog med pa'i 'bras bu ni / /
skal ba bzang por rab tu bshad / /
ces pa ltar ro gsum pa bla ma dang / /
dkon mchog sogs la phyag dang gus pa dang / /
nga rgyal @# / /
bcom nas gzhan la dran ltar gus / /
bzhi pa zas gos la sogs slong pa la / /
sbyin dang sdug bsngal pa dang yon tan zhing / /
yo byad med la sbyin dang phan 'dogs pa'o / /
lnga pa s+dzun tshig la sogs ngag gi bzhi / /
spong la goms par byed pa'o drug pa ni / /
yon tan sna tshogs sgrub par smon lam 'debs / /
mchog gsum bla ma pham la sogs mchod / /
bdun pa skyes pa'i yon tan la dga' zhing / /
bud med dngos po la ni nyes dmigs su / /
lta dang bud med lus 'dod 'dun pa zlog /
pho dbang gcod pa rnams las thar bar byed / /
brgyad pa gzhan gyis mi nus rang gis byed / /
rang dang sdom pas nus la grogs byed cing / /
bza' ba dang ni btung pa ster pa'o / /
rgyu brgyad rang la ltos pa'i sems dag pa / /
gnyis ni snying nas shugs drag sgrub pa dang / /
dge rtsa byang chub snying por bsngo ba'o / /
gzhan la ltos pa gnyis ni chos mthun pa / /
rab 'bring ba mar phrag dog 'gran brnyas spang / /
dga' zhing nyin bzhin spyad byar mang du rtog |sbyor ba dag pa rang la ltos nas ni / /
dus ring bar ma chad dang shugs drag pa'o / /
gzhan la ltos pa ma blang len tu gzhug /
blang rnams dga' bskyed rgyun du byed du gzhug /
zhing dag pa ni bsam sbyor de dag nyid / /
'bras bu bzang mang ster bas zhing du bzhag /
de dag rnams ni byang sar gsungs pa la / /
'grel bar gsungs pas bskang nas bshad pa'o / /
gsum pa bsam nas 'jug ldog bya tshul la / /
spyir bstan pa dang stobs bzhis sbyang tshul gnyis / /
dang po spyir na las 'bras bsam pa la / /
do gal shin du che dgos spyod 'jug las / /
mi dge ba las sdug bsngal 'byung| |de las ji ltar nges thar zhes / /
nyin mtshan rtag tu bdag gis ni / /
'di nyid 'ba' zhig bsam par rigs / /
zhes dang dge ba'i phyogs ni thams cad kyi / /
rtsa ba mos par thub pas gsungs / /
de'i yang rtsa ba rtag tu ni / /
rnam smin 'bras bu bsgoms pas so / /
zhes gsungs pa ltar dkar nag gi /
las dang 'bras bu shes byas nas / /
shes pa tsam la mi 'jog par / /
yang dang yang du bsgom dgos te / /
'di nyid shin du lkog gyur pas / /
nges pa rnyed pa dka' phyir ro / /
de yang ting 'dzin rgyal po las / /
zla ba skar mar bcas pa gnas ltung shing / /
ri dang grong de bcas pa'i sa zhig la / /
nam mkha'i kham ni rnam pa gzhan gyur kyang / /
khyod ni mi bden pa yi tshig mi gsung / /
zhes gsungs pa ltar de bzhin gshegs pa yi / /
gsung la yid ches byas nas bskyang dgos te / /
'di la bcos min nges pa ma rnyed na / /
gang la'ang rgyal ba dgyes pa'i nges mi rnyed / /
kha cig stong pa nyid la nges rnyed skad / /
zer nas las 'bras khyad du gsod pa ni / /
stong pa phyin ci log tu go ba ste / /
stong nyid go na de nyid rten 'brel gyi / /
don du mthong nas las 'bras rnam bzhag la / /
nges pa skye ba'i grogs byed de nyid las / /
sgyu ma chu bur smig rgyu glo 'dra zhing / /
chos rnams thams cad chu yi zla ba bzhin / /
shin sa 'jig rten pha rol 'gro ba yi / /
sems can shed las skyes pa mi dmigs kyang / /
las rnams byas pa med par mi 'gyur te / /
dkar nag ji bzhin 'bras bu smin par byed / /
rigs pa'i tshul gyi sgo 'di bzang po ste / /
phra zhing mthong dka' rgyal ba'i spyod yul yin / /
zhes so des na las dang 'bras bu la / /
nges pa bskyed nas nyin mtshan thams cad du / /
rang gi sgo gsum ji ltar @# / /
spyod cing 'dug /
snyam du rtog cing mi dge'i spyod pa las / /
log ste dge la 'jug na ngan song du / /
skye ba gcod par rgya mtshos zhus las bshad / /
de ltar brtag na chos dang rang cag gnyis| |bar 'gyang chen po yod par skyes rabs las / /
nam mkha' dang ni sa gzhi'i bar yang ring / /
rgya mtsho'i pha rol tshur rol 'gram yang ring / /
shar nub gnyis kyi ri bar de bas ring / /
phal dang dam pa'i chos kyang de bas ring / /
zhes pas bshad de rang rgyud las 'bras dang / /
bsdun tshe chos dang yen sam mthun pa / /
rigs na mkhas pa yin cing ma rig na / /
byis pa'i tha chad yin te tshom las ni / /
byis pa gang zhig byis pa'o zhes / /
shes pa de 'dir mkhas pa yin / /
byis pa gang zhig mkhas sems pa / /
de ni byis pa zhes brjod do / /
zhes so de ltar chos dang ma mthun pa / /
rig nas nyes par spyod las ldog dgos la / /
ldog tshul bden pa po yi le'u las / /
rgyal po khyod ni srog gcod ma mdzad cig /
skye bo kun la srog ni rab tu 'phang / /
de bas yun ring tshe bsrungs su 'dod pa / /
yid kyi dbu la'ang srog gcod mi bsam mo / /
zhes gsung pa ltar mi dge bcu la sogs / /
kha na ma tho ba yi las rnams la / /
kun slong bsam pa tsam yang mi rgyu bar / /
sdom sems kun du bsten goms lan mang bya / /
de ltar nyes par spyod las ma log na / /
sdug bsngal mi 'dod bzhin du myong dgos pas / /
'phral du cung zad bde bar snang na yang / /
'bras bu smin tshe mchi mas gdong g.yogs te / /
mi 'dod bzhin du bsten dgos las la 'dzem / /
rnam smin myong tshe dga' bde la sbyod pa'i / /
las rnams bya bar rigs te tshom las kyang / /
khyod ni sdug bsngal gyis 'jigs shing / /
khyod la sdug bsngal mi sdug na / /
mngon sum dag gam lkog tu'ang rung / /
sdig pa can gyi las mi bya / /
gal te sdig pa'i las byas sam / /
byed kyang rung ste khyod kyis ni / /
ko gces langs te bros byas kyang / /
sdug bsngal las ni thar mi 'gyur / /
gang du gnas na las kyis mi tshug pa'i / /
sa phyogs de ni yod pa ma yin te / /
bar snang la med rgya mtsho'i nang na med / /
ri bo rnams kyi gseb tu zhugs kyang min / /
zhes dang /
byis pa shes rab chung ngu dag /
bdag la dgra bzhin byed pa yis / /
gang zhig 'bras bu tshar 'gyur pa'i / /
sdig can las ni spyod par byed / /
gang dag byas pas gdung 'gyur zhing / /
mchi mas gdong g.yogs du bzhin du / /
rnam smin so sor sten pa yi / /
las de dag ni ma byas legs / /
gang zhig byas na mi gdung zhing / /
dga' zhing yid ni bde ba yis / /
rnam smin so sor ston pa yi / /
las de dag ni byas na legs / /
bdag nyid bde ba 'dod pa'i phyir / /
rgod cing sdig pa'i las byas pa'i / /
sdig las de yi rnam smin dag /
du bzhin nyams su myong bar 'gyur / /
zhes dang /
sdig las 'phral du nges par ni / /
mtshon bzhin gcod par mi byed kyang / /
sdig pa'i las kyi 'gro ba dag /
pha rol tu ni mngon par 'gyur / /
gang du de dag rnam smin ni / /
tsha ba so sor sten pa yi / /
sdig pa'i las kyis 'gro ba dag /
pha rol tu ni shes par bya / /
lcags las g.ya' ni langs byung ? pa / /
langs pa des ni de nyid za / /
de bzhin ma brtags byas pa yi / /
rang gi las kyis ngan 'gror 'gro / /
zhes so 'gro ba gnyis su skye ba ni / /
las kyi dbang gis yin par ma zad kyi / /
da lta rang cag rnams la bde sdug dang / /
legs nyes gang byung thams cad las dbang gis / /
yin te sngon @# / /
tshe ston pa sangs rgyas kyis / /
gang zag su la nyes skyon ci byung yang / /
phyogs ngan mkhar lan sogs kyi lan no zhes / /
le lan gzhan la ma bdas las 'di 'dra / /
byas pas 'di ltar 'gyur ro zhes bya ba / /
sha stag gsungs zhes dge bshes sha ra bas / /
gsungs pa shin du med pas dkar nag gi /
las gnyis rags pa lta zhog phra mo la'ang / /
blang dor tshul bzhin bya dgos der ma zad / /
sngon bsags sdig ltung che chung sna tshogs pa / /
rgyud la yod cing da lta'ang sog bzhin pa / /
yin pas de dag bshags pas ma sbyar na / /
de yi dbang gis sdug bsngal nges par myong / /
des na sdig ltung sbyang dgos ltung ba ni / /
sdom gsum so so'i gzhung nas 'byung ba bzhin / /
phyir bcos tshul la 'bad cing sdig pa ni / /
stobs bzhi'i bshags pas sbyong ba'i tshul la 'bad| |gnyis pa stobs bzhis sbyang tshul stobs bzhi po / /
tshang ba'i bshags pas myong bar nges pa'i las / /
mtshams med sogs kyang sbyong bar bstan rim las / /
rnam par sun 'byin gnyen po kun du spyod / /
nyes pa las ldog rten gyi stobs rnams ni / /
'tshams med la sogs sdig pa'i tshogs chen yang / /
zil gyis gnon cing sbyong bar rgyal bas gsungs / /
zhes pa ltar ro de la stobs bzhi las / /
dang po sun 'byin stobs ni de nyid las / /
dang po 'gyod pas bdag la rab smad nas / /
dug zos smug ltar bshags pas sbyang pa ste / /
nye bar 'khor gyis zhus dang bsngo ba'i rgyal / /
gser 'od dam pa'i cho gas bshags pa'o / /
zhes gsung pa ltar thog ma med pa nas / /
mi dge bsags la 'gyod pa mang ba ste / /
'di skye ba la sngar bshad mi dge'i 'bras / /
rnam smin la sogs skyed tshul sgom dgos so / /
bsngo bgrang byed cing 'gyod pa'i lag len ni / /
nye bar 'khor gyis zhus las byung ba yi / /
sangs rgyas so lngar brten pa'i bshags pa dang / /
yongs su bsngo ba'i rgyal po las gsungs dang| |gser 'od dam pa'i bshags pa la sogs pa'i / /
mdo tshig ngag tu brjod cing don yid la / /
bsam nas 'gyod pa drag pos bshags par bya / /
gnyis pa gnyen po'i stobs ni de nyid las| |gnyis pa theg mchog mdo zab la sbyor dang / /
chos kun stong pa nyid la 'jug pa dang / /
gsang sngags mthu chen bzlas brjod byed pa dang / /
bder gshegs sku gzugs byed dang mchod la sogs| |zhes pa ltar ro bzang po spyod pa las / /
'tshams med lnga po dag gi sdig pa rnams / /
gang gis mi shes dbang gis byas pa dang / /
de yis bzang po spyod pa 'di brjod na / /
myur du ma lus yongs su byang bar 'gyur / /
zhes pa kun tu bzang po'i smon lam dang / /
sher phyin rgyas 'bring bsdus pa la sogs pa'i / /
mdo sde'i tshig ni blo la len pa dang / /
'dzin dang klog dang kha ton byed pa yi / /
mdo sde zab mo la ni brten pa dang / /
rmi lam bstan pa'i mdo las ji skad du / /
ma skyes dgra yis pha ni bsad gyur cing / /
de bzhin gshegs pa dgrong ba'i sbyor byas kyang / /
de sems gcig gis ngan 'gro rnam grol na / /
gang zag dam pa gang yin smos ci dgos / /
zhes bas bdag med 'od gsal chos nyid la / /
'jug cing gdod nas dag par yid ches pa / /
sdig pa sbyong byed mchog tu legs bsngags pas / /
zab mo stong pa nyid la mos pa dang / /
dpung ba bzang pos zhus pa'i mdo sde las / /
so ka nags me mched pa'i me lte yis / /
ma bsgrims bzhin du tshang @# / /
tshing kun sregs ltar / /
bzlas brjod me la tshul khrims rlung gis sbar / /
brtson 'grus chen po'i me lces sdig pa sreg /
ji ltar gangs la nyi ma'i 'od zer gyis / /
gdungs na gzi brjid mi bzod 'jub bzhin / /
tshul khrims nyi ma'i 'od zer bzlas brjod kyis / /
gdungs na sdig pa'i gangs kyang zad par 'gyur / /
mun nag smag la mar me phyung ba yis / /
mun nag ma lus sel bar byed pa bzhin / /
tshe rabs stong nas bsags pa'i sdig pa'i mun / /
bzlas brjod mar mes myur du sel bar byed / /
zhes gsungs pa ltar phan yon che ba yi / /
de bzhin gshegs pa'i yig brgya la sogs pa'i / /
gzungs sngags zab mo sdig pa byang ba yi / /
mtshan ma mthong gi bar du bzlas brjod bya / /
mtshan ma rmi lam na ni zas ngan skyug /
zho dang 'o ma la sogs 'thung ba dang / /
skyug dang nyi zla mthong dang mkha' la 'gro / /
me 'bar ba dang ma he mi nag thub / /
dge slong dge slong ma yi dge 'dun mthong / /
'o ma 'byung ba'i shing dang glang po dang / /
khyu mchog ri dang ser khri khang bzang gi /
steng du 'dzegs dang dam pa'i chos nyan pa / /
rmis pa yin par bskul byed gzungs las gsungs / /
de ltar bzlas brjod la ni brten pa dang / /
'jam dpal rtsa ba'i rtog par ji skad du / /
bskal ba bye par byas pa'i sdig /
shin du mi bzad gang yin pa / /
sa steng ri mo mthong ba yis / /
de yi mod la byang bar byed / /
ces pas bde bar gshegs pa'i sku gzugs dang / /
mchod rten sa ts+tsha byed la brten pa dang / /
dkon mchog gsum dang sku gzugs mchod rten la / /
dang pas mchod pa byed la brten pa dang / /
rin chen gtsug tor can dang bder gshegs brgyad / /
sangs rgyas so lnga la sogs sangs rgyas dang / /
'od kyi tog dang ye shes bla ma dang / /
dbang po zhi dang smon lam blo gros dang / /
'jam dpal dbyangs sogs byang sems mthu che ba / /
rnams kyi mtshan nas brjod la brten pa ste / /
bslab btus las ni dngos su gsungs pa drug /
gzhan yang sdig sgrib sbyong byed shin du mang / /
gsum pa ldog pa'i stobs ni de nyid las / /
gsum pa nyes spyod ma lus sdom pa ni / /
sngar bshad rnams kyang zad byed stobs bsten pa'o / /
zhes so nyes spyod phyin chad sdom pa yis / /
sgo gsum las dang nyon mongs chos rnams kyi / /
sgrib pa byas dang byed du bcug pa dang / /
rjes su yi rangs sngan chad ci byas pa / /
thams cad 'joms par nyi ma'i snying por gsungs / /
sdom sems med na rnam par sun 'byin dang / /
gnyen po kun tu spyod pas bshags pa yang / /
tshig tsam zhig tu 'gro ba la dgongs nas / /
phyin chad sdom mam zhes pa'i dri ba ni / /
lung las gsungs zhes rgya cher 'grel las bshad / /
de phyir sdom sems shin tu gal che la / /
de yang sun 'byin stobs la rag las so / /
bzhi pa rten gyi stobs ni de nyid las / /
bzhi pa skyabs 'gro sems bskyed brtan pa yi / /
rten las brdzi ba med pa'i gnas thob yin / /
zhes gsungs pa ltar dkon mchog skyabs 'gro dang / /
theg chen sems bskyed gnyis la legs brten na / /
sdig pas bs+ji ? bar mi 'gyur chos nyid do / /
de ltar phag gi rtogs pa brjod ba las / /
gang dag sangs rgyas skyabs dong pa / /
de dag ngan 'gror 'gro mi 'gyur / /
mi yi lus ni spangs nas su / /
de dag lha yi lus 'thob po / /
zhes dang dkon mchog gzhan gnyis la'ang / /
de bzhin sbyar te gsungs pa dang / /
byang chub sems dpa'i spyod 'jug las / /
sdig pa shin @# / /
du mi bzad byas na yang / /
dpa' la brten nas 'jigs pa chen po ltar / /
gang la brten nas yud kyis grol 'gyur ba / /
de la bag can rnams kyis cis mi brten / /
des ni dus mtha'i me bzhin sdig chen rnams / /
skad cig gcig gis nges par seg par byed / /
zhes pa ltar ro stobs bzhes sbyangs pa yis / /
sdig pa 'dag lugs ngan 'gror sdug bsngal ba / /
chen po skyed pa'i rgyu rnams chung du tsam / /
skyed pa'i rgyu ru 'gyur pa'am ran 'gro ru / /
skyes kyang de yi sdug bsngal mi myong pa'am / /
da lta'i rten la mgo bo na ba tsam / /
byung bas dag nas 'gro dang rgyun ring por / /
myong dgos rnams ni thung du'am gtan mi myong / /
la sogs ci rig par ni 'gyur ba ste / /
de yang sbyong stobs che chung gnyen po yi / /
stobs bzhi rdzogs dang ma rdzogs shugs drag zhan / /
sbyong yun ring thung sogs kyis yin pas na / /
bdag pa'i tshul ni gcig tu ma nges so / /
gzhan yang las rnams bskal pa brgyar yang chud mi za / /
zhes pa stobs bzhi'i gnyen po med la dgongs / /
nges par myong bar gsungs pa'ang de dang 'dra / /
ma nges pa ni gnyen po ma bsgom kyang / /
'bras bu 'byin pa'i nges pa med pa la / /
byed pa yin par brgyad stong 'grel chen du / /
gsungs shing bshags pas rnam smin 'byin pa yi / /
nus pa nyams par byas rnams rkyen gzhan dang / /
'phrad kyang rnam smin 'byin par mi 'gyur la / /
da bzhin log lta skyes dang khong khro yis / /
dge rtsa bcom pa'ang 'bras bu mi 'byin pa / /
gnyis po 'dra bar rtog ge 'bar gsungs / /
gal te myong nges las kyang 'dag 'gyur na / /
las kyi rnam par smin pa ma gtogs so / /
zhes pa mdo las gsungs pa ji snyam na / /
dmus long mig gcig zha 'theng 'on lkug sogs / /
las kyi 'bras bu rnam par smin ? zin pa / /
bshags pa sogs kyis bzlog tu med la dgongs / /
gal te las kyi 'bras bu ma phyung ba / /
tshul bzhin bshags pas yongs su zad 'gyur na / /
ma skyes dgra dang bde byed lta bu ni / /
mnar med pa ru skyes pa ci zhes na / /
las 'bras la ni yid ches skyed pa'i phyir / /
mnar med sogs su skye ba bstan pa tsam / /
yin gyi las rnams ma zad pa min te / /
dar gyi pho long brdab las 'phar ba bzhin / /
der ni skyes kyang dmyal ba'i me sogs kyis / /
reg pa med par de las thar ba'i phyir / /
des na sdig pa rtsad nas 'byin par yang / /
grub cing las la 'bras bu med pa yang / /
min par grub ces rtog ge 'bar bar bshad / /
bshags pas sdig pa lhag med dag pa dang / /
dang po nyid nas ma gos pa gnyis ni / /
khyad par shin tu che ste byang sems kyi / /
rtsa ltung byung bas byang sdom slar blangs pas / /
'chos par nus kyang tshe der sa dang po / /
thob mi srid ces byang sar gsungs pa dang / /
sdig grogs dbang gis dam chos spongs pa'i las / /
bgyis pa des ni 'gyod pas lo bdun gyi / /
bar du nyin rer dus gsum nyes pa la / /
nyes par shes nas bshags na byang 'gyur te / /
de nas rtsom pa ji ltar myur na yang / /
bzod pa thob la bskal ba bcu dgos par / /
rnam par 'thag pa bsdus pa'i mdo las gsungs / /
des na 'bras bu yid mi 'ong 'byin pa / /
ma lus 'dag kyang rtog pa skye ba sogs / /
ches cher ring du 'gro bas dang po nas / /
nyes pas mgos pa la 'bad par bya / /
dper na rkang lag bsnang ba bcos rung yang / /
sngar nas ma bsnad pa dang mi 'dra bas / /
@# / /
gtan nas ma bsnad pa la brtson dgos bzhin / /
de ltar 'bad pas tshom las ji skad du / /
sdig pa byas shing bsod nams ma byas la / /
chos dang gol zhing chos min thob pa'i mi| |sdig pa'i las can 'chi bas 'jigs 'gyur te / /
chu chen nang du gru ngan zhig pa bzhin / /
bsod nams byas shing sdig pa ma byas la / /
dam pa rnams kyi lugs kyi chos spyad pas / /
de ni nam yang 'chi bas 'jigs med de / /
brtan pa'i grub yis pha rol 'gro ba bzhin / /
gsungs pa'i gru ngan lta bur mi bya par / /
brtan pa'i gru dang 'dra bar ci 'gyur bya / /
de yang tshul mthun rigs par ldan pa'i tshig /
mang du smra yang pag med la 'jug na / /
don ni chur la rigs par ldan pa'i tshig /
nyung du zhig las mi shes mi smra yang / /
gang shes 'dor len byed na don che ste / /
de skad du yang tshom las legs gsungs pa / /
gal te rigs bcas mang du smras kyang ni / /
pag med mi dag de ltar byed mi 'gyur / /
dper na phyugs rdzis gzhan gyi phyugs bgrang ltar / /
de dag dge sbyong bskal ba thob ma yin / /
gal te rigs bcas nyung du smra byed kyang / /
chos kyi rjes su chos la spyod pa dang / /
'dod chags zhe sdang gti mug spong byed pa / /
de dag dge sbyong skal pa thob pa yin / /
dge slong bag yod la dga' zhing / /
bag med pa la 'jigs lta bas / /
bdag nyid ngan 'gro las 'grol ste / /
'dam rdzab las ni glang chen bzhin / /
dge slong bag yod la dga' zhing / /
bag med pa la 'jigs lta bas / /
sdig pa thams cad sbug par byed / /
rlung gis ljon shing lo ma bzhin / /
zhes so mang du bshad pa de lta na / /
mgon po klu yis bshes pa'i spring yig las / /
gal te mtho ris thar pa mngon bzhed na / /
yang dag lta la goms pa nyid du mdzod / /
gang zag log par lta bas legs spyad kyang / /
thams cad rnam par smin pa mi bzad ldan / /
zhes dang bka' gdams bstan pa'i rim par yang / /
grong dang grong khyer lo tog rmo brko ? yi / /
las sogs kun gyi gzhi rten sa yin ltar / /
mtho ris byang grol sangs rgyas chos kun gyi / /
mthar thug dge legs gzhi rten 'dir 'bad bya / /
zhes gsungs pa ltar rten cing 'brel 'byung ba / /
las gnyis rgyu dang 'bras bur bcas pa la / /
tshul bzhin lta pa'i yang dag lta ba 'di / /
skyes bu'i gnas skabs don po mtho ris dpal / /
mthar thugs don chen thams cad mkhyen pa'i lam / /
kun gyi gzhi dang rten du med mi rung / /
yin phyir / /
gong du bshad pa de rnams kyis / /
mtshon de 'dzangs blun dran pa nyer bzhag dang / /
las dang rtog brjod brgya pa 'dul lung gi /
rgyud gleng rnams dang gsungs rab gzhan rnams kyang / /
bltas nas nges pa shugs drag rgyun ring ba / /
bskyed par bya ba gnad kyi don du gzung / /
gnyis pa chung ngu'i bsam pa skyes ba'i tshad / /
sngar nas tshe 'di'i don gnyer bcos min pa / /
yod la phyi ma'i don gnyer tshig rjes su / /
'brang pa'i go ba tsam du gyur pa de / /
go sa 'phos nas phyi ma don gnyer ba / /
gtso bor song zhing tshe 'di don gnyer ba / /
zhar byung tsam du song na skyes pa yin / /
'on kyang de ni brtan par bya dgos pas / /
skyes pa de yang 'bad de sbyang bar bya / /
gsum pa de la log rtog bsal ba ni / /
gsung rab rnams nas 'khor ba'i phun tshogs la / /
blo ldog dgos par gsungs pa la 'khrul pa / /
kha cig lus dang longs spyod la sogs pa / /
phun sum tshogs pa'i mngon par mtho ba ni / /
'khor ba yin pas de la don gnyer skyed / /
@# / /
mi rigs snyam na don du gnyer bya la / /
gnas skabs pa dang mthar thug gnyis yod pa'i / /
'khor ba'i lus sogs phun sum tshogs pa ni / /
grol ba don gnyer gyis kyang gnas skabs su / /
don gnyer dgos te rten de rgyud pa las / /
mthar ni nges legs thob par bya bas so / /
lus dang longs spyod 'khor sogs phun tshogs pa'i / /
mngon mtho gang yin thams cad 'khor ba yis / /
bsdus pa min te lus dang longs spyod sogs / /
phun sum tshogs pa pha mthar phyin pa ni / /
gzugs kyi sku dang de yi zhing bzang gi /
'byor ba dang ni 'khor rnams yin phyir ro / /
de la dgongs nas byams pa'i mdo rgyan las / /
longs spyod dang lus phun sum tshogs pa dang / /
'khor rtsom phun sum tshogs pa mngon mtho dang / /
zhes pas phar phyin drug las dang po bzhis / /
mngon mtho sgrub par gsungs shing tshad ldan gzhung / /
mang po zhig nas phar phyin dang po bzhis / /
mthar thug gzugs sku sgrub par gsungs phyir ro / /
des na rnam mkhyen don gnyer rnams kyis ni / /
sbyin tshul bzod pa la sogs ches mang zhing / /
phul du byung ba shin du yun ring por / /
sgrub par byed pas sbyin sogs de dag gis / /
'bras bu lus la sogs pa'i mngon mtho yang / /
phul du byung ba don du gnyer ba yin| |mthar thug nges legs 'grub pa spyod 'jug las / /
mi yi gru la brten nas ni / /
sdug bsngal chu bo che las grol / /
zhes gsungs pa yis mtshon pa yi / /
bde 'gro'i rten bzang la brten nas / /
srid mtsho che las brgal ba dang / /
kun mkhyen sa ru bgrod dgos la / /
de yang tshe rabs du ma ru / /
brgyud dgos phyir na lus rten de / /
sgrub par byed pa'i rgyu dam pa / /
tshul khrims lam gyi rtsa ba yin / /
bde 'gro'i lus kyang rnam mkhyen bsgrub pa yi / /
rten gyi mtshan nyid yongs su ma rdzogs pa'i / /
yon tan phyogs re ba dang ldan pa yis / /
lam mchog bsgrub kyang sa chod chung bas na / /
rten gyi mtshan nyid yongs su rdzogs pa dgos / /
de la dge tshul la sogs bslab pa'i gzhi / /
yongs su ma rdzogs pa yis mi chog pas / /
dge slong la sogs so thar bslab pa'i gzhi / /
yongs su rdzogs par bsrungs la 'bad dgos so / /
kha cig tshul khrims bsrungs pa bde 'gro'i phyir / /
yin na de ni bsnyen gnas tsam gyis kyang / /
'thob pas bsrung par dka' la don chung ba'i / /
dge slong sogs kyis ci bya zer ba dang / /
gzhan dag so thar bsrung ba'i dgos pa ni / /
dgra bcom 'thob phyir yin na bsnyen rdzogs kyi / /
sdom pa lo ni nyi shu ma lon par / /
blang du mi rung dge bsnyen rten la yang / /
dgra bcom 'thob tu yod pas dge bsnyen gyi / /
rten de bsngags kyi dka' la don chung ba'i / /
dge slong gis ni ci zhig bya zhes sogs / /
smra ba rnams ni bstan pa'i gnad kyi don / /
ma shes pa yi cal col chen po ru / /
shes par byas la so so thar ba yi / /
sdom pa 'og ma 'og ma gzhi rten du / /
byas te gong ma gong ma blang nas ni / /
bslab gzhi yongs rdzogs bsrungs la 'grub par bya / /
skyes bu chung du dang ni thun mong ba'i / /
lam gyi rim par sbyor tshul bshad zin to / / /
? / /
de ltar 'chi ba rjes su dran pa dang / /
shi nas ngan 'gror ltung ba'i tshul bsam ste / /
'jig rten 'di tsam don du gnyer ba'i blo / /
log nas phyi ma'i bde 'gro don gnyer te / /
skyabs 'gro thun mong pa dang dkar nag gi /
las 'bras nges nas sdig spongs dge sgrub la / /
'bad pas bde 'gro'i go 'phang 'thob mod kyang / /
'dir ni de tsam zhig gis mi @# / /
chog ste| |skyes bu chung du dang ni thun mong pa'i / /
bsam pa skyes tshe 'bring dang thun mong ba / /
'khor ba'i dpal 'byor phun tshogs mtha' dag la / /
zhen pa log pa'i bsam pa shugs drag po / /
bskyed de de la brten nas byang chub sems / /
bskyed de skyes bu chen por 'khrid pas so / /
'di ltar lha mi'i go 'phang mchog thob kyang / /
'du byed sdug bsngal las ni ma 'das pas| |de la bde bar 'dzin pa phyin ci log /
yin pas yang dag par na bde ba med / /
slar yang ngan 'gror ltung bas mtha' ngan no / /
dper na de ma thag tu g.yang sa ru / /
ltung ba 'ga' zhig g.yang khar ngal gso bzhin / /
de skad du yang sems dpa'i spyod 'jug las / /
bde 'gror yang dang yang 'ong ste / /
bde ba mang po spyad spyad nas / /
yun ring mi bzad rnams su ltung / /
zhes dang bslob spring las kyang ji skad du / /
gang zhig 'khor ba'i 'khor lo rtag tu 'gyur ba yi / /
nang du zhugs nas bsti ba tsam la bder sems pa / /
de ni nges par dbang med rim gyis brgya phrag tu / /
'gro ba mnyam dang mi mnyam kun du 'khyams par 'gyur / /
zhes so de yi phyir na bde 'gro la'ang / /
ngan 'gro dang ni 'dra bar shin du ni / /
skyo ba bskyad par bya dgos bzhi brgya bar / /
mkhas pa rnams la mtho ris kyang / /
dmyal ba dang mtshungs 'jigs skyed 'gyur / /
rnam pa kun du de rnams la / /
srid gang 'jigs pa mi skyed dkon / /
zhes dang yon tan rin chen bsdud pa las / /
'khor bar chags pa'i yid dang ldan rnams rtag tu 'khor / /
zhes dang slob sbring las kyang ji skad du / /
ji lta ji ltar 'gro ba kun la bde ba'i 'du shes skyes / /
de ltar gti mug mun pa shin du 'thug por 'gyur / /
ji lta ji ltar 'gro ba kun la sdug bsngal 'du shes skyes / /
de lta de ltar gti mug mun pa shin du srab mor 'gyur / /
ji lta ji ltar sdug pa sgom pa shin du rnam 'phel ba / /
de lta de ltar 'dod chags me lce shin du 'phro bar 'gyur / /
ji lta ji ltar mi sdug sgom pa shin du 'phel gyur ba / /
de lta de ltar 'dod chags me lce rtse gzhil 'gyur / /
zhes pas thog ma med nas 'khor ba yi / /
phun sum tshogs rnams bde bar 'dzin pa dang / /
shin du sdug pa'i rnam par sgro 'dog pa / /
goms pa'i gnyen por sdug bsngal mi sdug pa / /
sgom pa goms par byas na de dag ldog /
ma sgom na ni gti mug 'dod chags sogs / /
'phel nas sred pa'i 'khor lo bskor gsungs pas / /
srid pa'i nyes dmigs sgom pa gnad du che / /
de phyir skyes bu 'bring dang thun mong pa'i / /
lam gyi rim par blo sbyangs pa la bzhi / /
bsam pa sbyangs pa dngos dang skyes pa'i tshad / /
log rtog bsal dang thar bar bgrod pa yi / /
lam gyi rang bzhin gtan la dbab pa'o / /
dang po la ni thar pa don gnyer blo / /
ngos bzung pa dang skyed pa'i thabs gnyis las| |dang po thar pa zhes pa bcings pa las / /
grol ba zhig ste de yang las nyon gnyis / /
'khor bar 'ching byed yin la de gnyis kyi / /
dbang gis khams gsum rigs drug skyes gnas bzhir / /
phung po nying 'tshams sbyar ba bcings pa yin / /
de las grol ba thar pa'o thar pa de / /
thob par 'dod pa thar pa don gnyer yin / /
phung po nying 'tshams sbyor las grol ba'i don / /
las nyon gnyis kyi gnyen po ma skyes na / /
slar yang nying 'tshams sbyor bar 'gyur pa la / /
gnyen po stobs dang ldan pa skyes stobs kyis / /
phyin chad nyid 'tshams sbyor ba log pa'o / /
gnyis pa thar pa don gnye @# / /
skyed thabs ni / /
dper na skom pa'i sdug bsngal zhi ba la / /
thob 'dod 'gyur ba skom bas gdungs pa la / /
mi 'dod rnam par mthong la rag las bzhin /
nyer len phung po'i sdug bsngal nyer zhi ba'i / /
thar pa la ni thob 'dod 'byung ba yang / /
nyer len phung po sdug bsngal rang bzhin can / /
yin pa'i nyes dmigs mthong la rag las pas / /
srid pa'i nyes dmigs sgom nas 'dor 'dod blo / /
ma skyes na ni srid pa'i sdug bsngal de / /
zhi ba la ni thob 'dod mi 'byung ste / /
'phags pa lha yi bzhi brgya bar / /
gang la 'dir skyo yod min ba / /
de la zhi gus ga la yod / /
rang khyim la bzhin srid pa ni / /
'di nas 'byung ba'ang bya ba dka' / /
zhes so skyo ba skyed ba'i thabs la gnyis / /
sdug kun gnyis kyi sgo nas bsam pa dang / /
rten 'brel bcu gnyis sgo nas bsam pa'o / /
dang po la ni rnam pa gnyis yod do / /
sdug bden 'khor ba'i nyes dmigs bsam pa dang / /
kun 'byung 'khor ba'i 'jug rim bsam pa'o / /
dang po la yang gnyis te sdug bden ni / /
bden bzhi'i thog mar gsungs pa'i dgongs pa dang / /
sdug bsngal sgom pa dngos po dang po ni / /
kun 'byung rgyu dang sdug bden 'bras yin pas / /
kun 'byung snga la sdug bden 'phyis yin na / /
'di ni sdug bsngal 'phags pa'i bden pa'o / /
'di ni kun 'byung 'phags pa'i bden pa'o zhes / /
sdug bden thog mar gsungs pa ci zhe na / /
de ltar gsungs pa la ni nyams len gnad / /
chen po yod pas skyon du mi 'gyur ro / /
de yang gdul bya rang nyid 'khor ba las / /
thar par 'dod pa'i blo cig ma skyes na / /
thar par 'khrid pa'i go skabs mi 'byung zhing / /
thar 'dod skye la 'khor ba'i nyes dmigs rnams / /
mthong ba dgos kyi 'khor ba'i phun tshogs la / /
bde bar 'dzin pa'i phyin ci log gi blos / /
bslus pa la ni 'khor bar mi 'dod pa / /
med pas de la thar 'dod ga la skye / /
de phyir bzhi brgya pa las ji skad du| |sdug bsngal rgya mtsho 'di la mtha' / /
rnam pa kun du yod min na / /
byis khyod 'dir ni bying ba la / /
'jigs pa cis na skye mi 'gyur / /
zhes gsungs pa ltar 'khor ba'i phun tshogs kyang / /
yang dag par na bde ba ma yin gyi / /
sdug bsngal 'ba' zhig yin pas sdug bsngal gyi / /
rgya mtsho 'di la skyo ba skyed dgos zhes / /
bstan phyir sdug bsngal bden pa thog mar gsungs / /
de nas rang nyid sdug bsngal mtshor ltung ba / /
mthong nas de las thar 'dod skyes pa na / /
sdug bsngal de dag bzlog dgos par mthong la / /
sdug bsngal bskyed pa'i rgyu de ma bzlog na / /
sdug bsngal ngo bo mi ldog par shes nas / /
sdug bsngal bskyed pa'i rgyu de ci 'dra zhig /
yin nam snyam tshe de rgyu kun 'byung gi /
bden pa yin par shes par byed pa'i phyir / /
de yi 'og tu kun 'byung bden pa gsungs / /
de nas 'khor ba'i sdug bsngal zag bcas kyi / /
las kyis bskyed dang las kyang nyon mongs gis / /
bskyed dang nyon mongs rtsa ba bdag 'dzin du / /
shes pas kun 'byung 'khor ba'i 'jug rim de / /
shes shing bdag 'dzin de yang bzlog nus su / /
mthong na sdug bsngal 'gag pa'i 'gog pa de / /
mngon du bya bar 'dod pa'i blo skye bas / /
de yi 'og tu 'gog pa'i bden pa gsungs / /
de ltar 'gog pa mngon du bya snyam pa'i / /
thar pa thob par 'dod pa'i blo byung na / /
thar pa thob pa'i thabs de ci 'dra zhig /
snyam du dpyad tshe thar pa 'thob pa'i thabs / /
lam gyi bden pa yin par shes 'gyur bas / /
de yi @# / /
'og tu lam gyi bden pa gsungs / /
de ltar rje btsun byams pas rgyud bla las / /
nad ni shes bya nad kyi rgyu ni spangs bya la / /
bder gnas thob bya sman ni bsten par bya ba ltar| |sdug bsngal rgyu dang de 'gog pa dang de bzhin lam / /
shes bya spangs bya rig par bya zhing sten par bya / /
zhes so de lta pas na bden bzhi ni / /
theg pa che chung kun tu lan mang gsungs / /
'khor bar 'jug dang de las ldog pa yi / /
gnad rnams bde bar gshegs pas bsdus pa yin / /
rnam grol bsgrub la shin du gal che zhing / /
nyams su len pa'i gnad kyi 'gag sdom kyang / /
che bas rim pa de ltar 'khrid dgos te / /
sdug bden bsam nas 'khor bar zhen log blo / /
rnal ma med na thar 'dod tshig tsam du / /
'gro bas ci byas kun 'byung bden par 'gro / /
kun 'byung bsam nas srid cu las nyon rnams / /
skye ba'i tshul ni legs par ma shes na / /
gang la 'phen pa'i 'ben ni ma mthong bar / /
de nyid 'big par 'dod nas mda' 'phen ltar / /
nyams su len pa'i lam gyi gnad rnams 'chad / /
lam gyi bden pa'i ngo bo grangs nges dang / /
go rim bskyed tshul ji bzhin ma shes na / /
grol lam min la yin par 'du shes nas / /
brtson par byas kyang ngal ba 'bras med 'gyur / /
spangs bya sdug kun gnyis po ma shes na / /
de dag nye bar zhi ba'i thar pa yang / /
ngos mi zin pas thar pa don gnyer du / /
rlom yang rlom pa tsam du zad phyir ro / /
gnyis pa sdug bsngal sgom pa dngos la gnyis / /
'khor ba spyi yi sdug bsngal bsam pa dang / /
so so'i sdug bsngal bsam pa'o dang po la / /
sdug bsngal brgyad dang drug dang gsum bsam pa / /
gsum las dang po brgyad ni bshes spring las / /
nges ba 'dod pas 'phong dang 'chi ba dang / /
na dang rga sogs sdug bsngal du ma yi / /
'byung gnas 'khor ba la ni skyo mdzad cing / /
'di yi nyes pa shas kyang gsan pa'i rigs / /
zhes gsungs pa ltar 'khor ba sdug bsngal ba / /
du ma 'byung ba'i gnas su sems pa yis / /
skyo ba sgom zhing sdug bsngal 'dod pa yis / /
'phongs sogs dngos bstan bzhi dang sogs kyi sgras / /
bsdus pa bzhi ste brgyad do 'di dag ni / /
bcom ldan 'das kyis sdug bden ngos bzung ba'i / /
skabs su mdo sde du ma zhig tu gsungs / /
chung 'bring thun mong pa yi dmigs skor rnams / /
'dir yang blang bar bya zhing 'di rnams ni / /
dbyad sgom yin yang skabs su gang bab kyi / /
dmigs pa de las gzhan pa'i dge mi dge /
lung ma bstan dang bying rgod gnyid rmug dang / /
rnam g.yeng la sogs gang gi dbang du yang / /
mi btang shes pa gsal zhing dangs pa yi / /
ngang nas breng chags sgom ste spyod 'jug las / /
bzlas brjod dang ni dka' thub sogs / /
yun ring dus su spyad byas kyang / /
sems gzhan g.yengs bas byas pa ni / /
de nyid rig pas don med gsungs / /
zhes dang theg pa chen po la / /
dad pa sgom pa'i mdo las kyang / /
yon tan gyi ni chos thams cad / /
yid ni gzhan du ma g.yeng bar / /
don dang tshig la yang dag par / /
dpyad cing bsam las 'byung gsungs te / /
theg gsum yon tan sgrub pa la / /
sems ni dge ba'i dmigs pa las / /
gzhan du mi g.yeng gnas pa yi / /
zhig nas dngos sam rjes mthun pa / /
cig dang dge pa'i dmigs pa la / /
so sor rtog cing dpyod pa yi / /
lhag mthong dngos sam rjes mthun pa / /
cig ste gnyis ga dgos @# / /
par bshad / /
'phags pa dgongs pa nges 'grel las / /
nyan thos byang sems sangs rgyas kyi / /
dge chos 'jig rten 'jig rten las / /
'das pa thams cad zhi lhag gi |'bras bur bshad pa'ang de la dgongs / /
sdug bsngal brgyad las skye ba'i sdug bsngal la / /
lang las skye ba sdug bsngal dmyal ba pa / /
rnams dang sdug bsngal kho na myong ba yi / /
yi dags rnams dang mngal skyes sgor skyes te / /
bzhi po de dag skye tshe sdug bsngal gyi / /
tshor ba drag po dang bcas skye ba'o / /
gnas ngan len dang ldan pa'i sdug bsngal ba / /
nyon mongs skye gnas 'phel ba'i sa bon dang / /
rjes su 'brel bas dge la bkol bzod pa'i / /
las su rung ba med cing ce 'dod du / /
dbang sgyur du yang mi rung nyon mongs pa'i / /
phyogs dang mthun pa'i gnas ngan len dang 'brel / /
sdug bsngal gnas su gyur pa'i sdug bsngal ba / /
las nyon dbang gis khams gsum gang rung du / /
skye ba blang pas de la brten nas ni / /
na dang rga dang 'chib la sogs pa'i / /
sdug bsngal sna tshogs rgyas par 'gyur pa'o / /
nyon mongs gnas su gyur pa'i sdug bsngal pa / /
'khor bar skyes na chags sdang rmongs gsum gyi / /
yul rnams la ni dug gsum skye 'gyur zhing / /
des kyang lus sems bde la mi gnas te / /
sna tshogs sgo nas lus sems gdung ba'o / /
mi 'dod bzhin du 'bral ba'i sdug bsngal ba / /
skyes mtha' da lta'i nyer len phung po dang / /
nges par bral te 'chi las ma 'das shing / /
de ltar 'chi ba de yang mi 'dod la / /
des kyang sdug bsngal kho na myong bar byed / /
khyad par mngal nas skye ba'i sdug bsngal ni / /
mngal 'jug mdo las bshad bzhin bstan rim las / /
skye bo mngal 'jug phyin ci log blo yis / /
ma dang pha la pho mo'i 'dod sdang skye / /
las kyi rjes 'brang rdzi char drag sogs kyis / /
grang pas khyim sogs 'jug pa'i 'du shes bcus / /
shin du rtsog dang smad pa'i gzugs dang ming / /
bzhi 'dus sdug bsngal phung po 'ba' zhig len / /
zhes gsungs pa ltar bar do'i sems can ni / /
mngal du 'jug tshe pho ru skye ba na / /
ma la chags dang pha la sdang ba skye / /
mo ru skye na pha la chags pa dang / /
ma la sdang ba skye shing sngon las kyis / /
rlung chen langs dang char ba 'bab pa dang / /
shin du grang dang nyam ni dams pa dang / /
skye bo mang po'i ca co'i sgra thos pas / /
khang ba khang brtsegs gzhal med khang pa dang / /
khri dang rtsa spyil lo ma'i spyil bu dang / /
rtsa sdug po dang nags dang rtsig phug dang / /
sab mo'i gseb tu 'jug go snyam pa yi / /
phyin ci log gi 'du shes bcu po las / /
gang rung sgo nas mngal du 'jug 'gyur zhing / /
gzugs phung dang ni ming gi phung po bzhi / /
'dus pa'i sdug bsngal phung po 'ba' zhig len / /
mngal der rgyas shing smin tshul de nyid las / /
zhag ni bdun phrag sum cu rtsa brgyad kyi / /
mngal gyi gnas skabs rnam bcus rgyas smin byed / /
mer mer nur nur la sogs rlung gi tshogs / /
drod ldan kun tu reg sogs drod bcas 'khrugs / /
de yis rab 'tshong sdug bsngal mi b+thad ldan / /
rtsib log g.yas g.yon zhu ma zhu'i bar na / /
gnas lnga bcings shing gsal shing rtser bskyon ltar / /
phyi sa'i khung bzhin dri nga rab rtsog 'dam / /
srin tshogs tshang @# / /
chen khu khrag rul myags khung / /
rtag tu mi gtsang 'dzag 'gyur sdig chen sgor / /
kun tu bskum nas ma yi spyod lam dang / /
zas sogs mtho dman gyi nas rab sdug bsngal| |zhes gsungs pa ltar bdun phrag so brgyad kyi / /
dang po dgu la rim bzhin mer mer dang / /
nur nur ltar ltar 'khrang 'gyur yan lag 'gyus / /
dpung pa bus mo bzhi dang rkang lag bzhi / /
sor mo nyi shu bu ga dgu rnams kyi / /
mtshan ma snang bar 'gyur zhing bcu pa la / /
de rnams sra zhing brtan 'gyur bcu gcig pa / /
sogs la 'phel rgyas smin cing rdzogs par 'gyur| |de tshe mi gtsang mang pos yongs su gang / /
srin bu'i rigs ni stong phrag mang po'i gnas / /
shin tu dring ba yi sgo gnyis dang / /
rus pa'i bu ga khung bu phug du ma / /
ldan par gcin dang klad pa klad rgyas dang / /
rkang gi tshogs kyi ljan ljin can nang du / /
pho ba'i 'og dang long ka'i steng na ni / /
pho yi kha ni sgal tshig la lta zhing / /
mo ni lto ba'i bgos pa la bltas te / /
zla ba re zhing zla mtshan 'byung bas blta / /
ma yi kha zas bldad pa mid pa nas / /
'og nas kha yi dri ma kha chus brlan / /
steng nas klad rgyas kyis sbags skyug pa dang / /
'dra ba'i zas kyi ro bcud khong ba nas / /
lte ba'i bu ga nas ni 'jug pas skyed / /
rkang lag 'gram pa sha ma'i snod kyis dkris / /
sna ba phyis bzhin du drong man ma mi bzad / /
mun nag 'gred pa la ni yan man rgyu| |zas kyi ro drug me stag lta bus reg /
grol ma bzhin du mi gtsang khu bas gso / /
mi gtsang myags pa rab 'bar 'dam du bying / /
ma yi lus kyi nang gi me yis gdung / /
ma de g.yo tshe bcing pa lnga yis bcings / /
me mur dong du bcug ltar sdug bsngal gyi / /
tshor ba chen po drag rtsub mi bzad myong / /
ma yis kha zas ha cang mang nyung dang / /
snum rtsub tsha grang kha bska zos pa dang / /
'dod spyod mchod rgyug tsog pur 'dug sogs kyis / /
gnod cing bcing ba ldas bcings sag sal shing gis / /
btsugs pa bzhin gnas sdug bsngal che myong bar / /
mngal 'jug mde las bshad cing slob spring las / /
shin du mi bzad dring mi gtsang bcer bas 'gags / /
rab tu dog pa mun nag 'thib por 'dug pa yi / /
mngal gnas dmyal ba lta bu'i nang du de zhugs nas / /
lus yongs pa skum la sdug bsngal chen po ma gnas dgos so / /
zhes pa ltar gyi sdug bsngal dpag med myong / /
mngal nas btsa' ba'i tshe yang sdug bsngal ba / /
mi bzad drag po myong tshul de nyid las / /
de nas rim gyis til mar btsir spyad sra ba yis / /
btsir ba ltar byas de nas ci zhig ltar de btsas / /
'on kyang mod la de srog mi 'dor gang yin pa / /
sdug bsngal nye bar spyad pa'i rnam par mtho brtsams mod / /
mi gtsang de nang gnas bcas bgre ba'i lus de ni / /
mngal gnas rlon pas dkris shing dring mi bzad ldan / /
gzir bas gnod pa po de rma smin zhig pa ltar / /
skyug la thug pa bzhin du sngon gyi dran pas spong / /
zhes pas gcin dang phyis sa dri nga ba / /
khrag dang chu ser 'dzag pa'i ma yi sgor / /
las kyi rlung gis rkang ba gyen du dang / /
mgo bo thur bstan lag pa gnyis bskum pa / /
rus pa'i 'khrul 'khor gyis ni yongs gzir zhing / /
til mar btsir ltar phyir la 'thon pa yi / /
sdug bsngal myong bar gsungs shing bstan @# / /
rim las / /
de nas srog la 'bab pa'i sdug bsngal gyis / /
phyir 'byung cung zad dran pa'ang dkun nyams myos / /
lag pa'am gos steng lhung yang tsha rtsub la / /
ba lang gson bshus srog chags mang za 'dra / /
chu 'jam bkrus kyang mdze bo'i pags rul ba / /
lcags kyis bzhus ltar mi bzad rab tu tsha / /
zhes pas btsa' tshe ba lang gson po yi / /
pags pa bshus dang lag pas reg pa dang / /
'jam po'i gos steng bzhag tshe ba lang gi /
phags pa bshus la srog chags kyis zos dang / /
rma yis tshos pa'i mdze can lcag sogs kyis / /
brab pa lta bu'i sdug bsngal myong bar gsungs / /
de nas ma shi'i bar du sdug bsngal pa / /
rnam pa sna tshogs myong ba de nyid las / /
btsas nas zhag bdun gyin chad srin bu'i tshogs / /
brgyad khris za bas nyam chung bkres skom sogs / /
na rga 'chi dang sdug bsngal mi sdug phrad / /
'dod tshol mi rnyed phung po'i khur gyis mnar / /
khyad par du'ang nad mang 'byung gnas kyi / /
mi rtag sdug bsngal yid brtan mi rung ste / /
yan lag gcod 'bigs go rar 'jug dang bcing / /
sdig sprul 'tshe sogs sdug bsngal nyid la brtag /
ces gsungs pa ltar mngal nas phyi rol tu / /
btsas nas zhag bdun phyin chad las dbang gis / /
lus la srin bu brgyad khri'i tshogs byung nas / /
za bas gdungs shing nyam chung bkres skom dang / /
sna tshogs nad sogs nang gi gnod pa dang /
go rang gzhug cing rkang lag gcod pa dang / /
sdig sprul gcan zan sogs kyis 'tshe ba yi / /
phyi yi gnod pa rnam pa mang pos gdung / /
sdug bsngal brgyad kyi nang nas dang po dang / /
tha ma nan tan chen pos sgom dgos shing / /
dang po de ltar dgos pa bstan rim las / /
skye 'di sdug bsngal kun gyi rtsa ba ste / /
dug gis phon lta bur gnod kun bskyed / /
bkra shis ma dang sna nag mar 'brel ltar / /
skye ba dad pas gnod gzhan spang mi nus / /
des na 'gro ba'i skye ba ma lus la / /
mkhas pas gnod chen nyid brtag phyir phyogs bya / /
da na skyugs mang nyung dri ngar mtshungs pa ltar / /
tshe ring tshe thung skye kun sdug bsngal nyid / /
zhes pa ltar ro rga ba'i sdug bsngal la / /
lnga las gzugs bzang yongs su nyams pa ni / /
rnyed pa gzhu ltar dgu zhing mgo bo ni / /
sbra ba'i me tog ltar dkar dpral pa ni / /
dres gtan lta bur gnyer mas kheb sogs kyis / /
lang tsho nyams nas shin du mi sdug 'gyur / /
lus kyi mthu stobs yongs su nyams pa ni / /
'dug nas skye thag pa chad 'dra zhing / /
lang na shing rtsa gnam du 'don 'dral / /
smran ldib cing 'gro na 'bub pa sogs / /
byed pa lus kyi rtsal stobs nyams pa'o / /
dbang po'i sgo rnams yongs su nyams pa ni| |mig gis gzugs rnams gsal bar mi mthong zhing / /
rna bas sgra dang sna yis dri dang ni / /
lce yis ro dang lus kyis reg bya rnams / /
gsal bar mi thos mi tshor mi myong la /
dran pa nyams nas brjed nges che ba'o / /
yul la longs spyod yongs su nyams pa ni / /
bza' btung yid kha mi 'dod 'ju dka' zhing / /
gos ni srab na mi dros 'thug na lci / /
da ltar 'dod pa'i yon tan gang la yang / /
spyod par 'dod kyang spyod pa'i nus pa med / /
tshe srog yongs su nyams pa'i sdug bsngal ni / /
de ltar rgas pa'i tshe na tshe 'di ni / /
phal cher zad pas myur d @# / /
'chi ba la / /
mngon du phyogs pa yin zhing rga ba yi / /
sdug bsngal gzhan yang mang ste de nyid las / /
rgas pas slon sogs nad ldang stobs sogs 'joms / /
'chi bdag khar stobs yul rnams spyod mthu 'phrog /
kun gyis brnyas 'gyur rab 'byung thos sogs nyams / /
lus rid las kyi mthu med myur bar 'chi / /
zhes dang mdo sde rgya cher rol pa las / /
rga bas rga byas na tshod yol gyur na / /
sdong po gnam lcags kyis ni bcom pa bzhin / /
rga bas 'khog na 'jigs bcas khang rul 'dra / /
rga las 'byung ba thub pa myur du smos / /
bud med skyes pa'i tshogs rnams rga bas skems / /
'khri shing sa la'i nags la rlung dmar bzhin / /
rga bas brtson 'grus rtsal dang shugs 'phrog ste / /
dper na skye bu 'dam du bying ba bzhin / /
rga bas gzugs sdug gzugs ni mi sdug byed / /
rga bas gzi brjid 'phrog cing mthu stobs 'phrog /
rga bas bde ba 'phrog cing brnyas par byed / /
rga bas 'chi byed rga bas mdangs kyang 'phrog /
ces pa ltar ro na pa'i sdug bsngal la / /
lnga las lus kyi rang bzhin 'gyur pa ni / /
lang tsho rgyas shing mdog bzang mdangs gsal la / /
nad kyis btab tshe lus kyi sha zhu zhing / /
ba gas bskam te mdog nag mi sdug 'gyur / /
sdug bsngal yid mi bde ba 'phel ba ni / /
lus kyi 'byung bzhi'i khams rnams mi snyom par / /
'ga' zhig shas che 'ga' zhig shas chung du / /
gyur nas 'khrugs pas lus la gdung ba skyed / /
de yis yid mi bde ba bskyed pas na / /
lus sems shin du gdung bas nyin mtshan 'da' / /
longs spyod yid 'ong spyad du med pa ni / /
yid du 'ong ba'i zas dang btung ba sogs / /
'dod pa'i yul rnams nad la gnod zer nas / /
'dod bzhin du ni spyod pa'i dbang med cing / /
'gro 'chags la sogs spyod lam gang 'dod pa / /
rnams kyang 'dod pa ji bzhin byar med pa'o / /
yid mi 'ong la spyad dgos 'byung ba ni| |shin tu kha dang tsha ba'i sman sogs dang / /
snum bcud med pa'i bza' dang btung ba sogs / /
yid mi 'ong ba nan gyis spyad dgos shing / /
gtar sreg sogs kyang dbang med bsten dgos pa'o| |srog dang 'bral bar 'gyur ba'i sdug bsngal ni / /
sman gyis ma phan rim 'gros ma zlogs par / /
nad tshab che bar gyur te mi 'tsho bar / /
mthong nas 'chi bar nges pa'i sdug bsngal bskyed / /
de skad du yang rgya cher rol pa las / /
nad brgya mang dang nad thibs sdug bsngal gyis / /
'gro ba gtses te mi yis ri dags bzhin / /
rga dang na bas bcom pa'i 'gro ltos la / /
sdug bsngal las ni 'byung ba myur shod cig /
dper na dgun smad rlung dang kha ba che / /
rtsa shing gel pa nags sman mdangs kyang 'phrog /
de ltar nad 'dis 'gro ba'i mdangs 'phrog cing / /
dbang po gzugs dang stobs ni nyams par byed / /
nor 'bru nor chen tha mar zad par byed / /
nad ni rtag tu 'gro ba brnyas par byed / /
gnod pa byed cing sdug la sdang bar byed / /
yongs su gdung byed mkha' las nyi ma bzhin / /
zhes dang bstan rim las kyang ji skad du / /
nad kyis bde ba kun 'joms 'jigs sogs bskyed / /
dbang sogs gzugs nyams 'chi ba nyer 'dren pa / /
dre'u sbrum sogs dang rgyal po'i 'khor tshogs bzhin / /
mdog stobs ngo tsha sogs 'joms lus sems bsreg /
ces pa ltar ro 'chi ba'i sdug bsngal lnga / /
longs spyod phun sum tshogs dang 'bral ba ni / /
'chi tshe rin chen dang zab dud 'gro sogs / /
longs spyod phun sum @# / /
tshogs pa ci yod kyang / /
de dang 'bral bar mthong nas sdug bsngal pa'o / /
rtsa 'jing phun sum tshogs dang 'bral ba ni / /
pha ma bu tsha chung ma la sogs pa'i / /
gnyen dang nye du sdug pa ci yod kyang / /
kun dang 'bral bar mthong nas sdug bsngal ba / /
'khor g.yogs phun sum tshogs dang 'bral ba ni / /
snying nas sha tsha blo gtad thub pa yi / /
'khor g.yogs snying du sdug pa ci yod kyang / /
bor te gcig bur 'chi ba'i sdug bsngal ba / /
lus gzugs phun sum tshogs dang 'bral ba ni / /
lhan gcig skyes shing gces par bskyangs pa'i lus / /
snying du sdug cing phangs pa 'di dang yang / /
dbang med 'bral bar mthong nas sdug bsngal ba / /
sdug bsngal yid mi bde ba myong ba ni / /
gnad gcod sdug bsngal drag po cher myong zhing / /
nyam nga'i gnas su 'gro bar yid mi bde| |drag po myong ste rgya cher rol pa las / /
'chi dang 'pho dang 'chi 'pho dus byed pa / /
phangs shing sdug pa'i skyes bu rtag tu 'bral / /
phyir mi 'ong zhing phrad par 'gyur ma yin / /
shing las lo 'brul 'dra zhing klung rgyun mtshungs / /
'chi ba dbang yod pa dag dbang med byed / /
'chi ba 'phrog byed chu bos shing ded bzhin / /
mi ni gnyis min grogs med gcig pur 'gro / /
rang las 'bras bu ldan pas dbang yang med / /
'chi bas srog chags brgya phrag mang 'dzin te / /
'byung po'i tshogs la rgya mtsho'i chu srin bzhin / /
klu la mkha' lding glang chen seng ge 'dra / /
rtsa shing 'byung po'i tshogs la me dang mtshungs / /
zhes dang bstan rim las kyang ji skad du / /
bskal me sogs ltar 'chi bas kun 'joms te / /
rgyal sras dbang thob zab chos rtogs ma gtogs / /
rgyal po sdang sogs nor dbyig dbul sogs kyis / /
bzlog par nus kyi 'chi bdag de lta min / /
zhes so mi sdug dang 'phrad sdug bsngal lnga / /
shin tu sdang ba'i dgra dang 'phrad tsam gyis / /
sdug bsngal yid mi bde ba skyed pa dang / /
de yis tshig rtsub rdeg 'tshogs la sogs pa'i / /
chad pas gcod pa'i 'jigs gnas gyur pa dang / /
de dang de yi nye 'brel mdza' bshes sogs / /
sgro skur gtams ngan smra bas 'jigs pa dang / /
de dang 'khon pas mi bzad khong khro sogs / /
nyam nga bzhin du 'chi bas 'jigs pa dang / /
'thab rtsod byed pa chos las 'gal ba yis / /
ngan 'gror song gi dogs nas 'jigs pa'o / /
de yang bstan rim las ni ji skad du / /
mi sdug dang 'phrad dgra bos nyer bcom zhing / /
btson rar bcug dang 'byung pos brlam sogs yin / /
zhes pa ltar ro sdug pa dang bral ba'i / /
sdug bsngal lnga ste phangs pa'i gnyen dang bshes / /
nye du 'khor g.yogs sogs dang bral ba na / /
de yis sems la mya ngan skye ba dang / /
ngag tu smre sngags ku co 'don pa dang / /
lus la zas gcod sogs kyis gnod skyed dang / /
yul de'i yon tan dran zhing 'dod pa yis / /
yid ni rab tu gdung dang de'i longs spyod / /
ma tshang pa yis shin tu sdug bsngal pa'o| |gzhan yang de yi ched du nor brlag sogs / /
sdug bsngal mang du 'byung ste bstan rim las / /
sdug bsngal gnod pa kun gyi rtsa ba ste / /
tshe zad mtho ltung rgyal srid nor brlag sogs / /
zhes so 'dod pa btsal ste ma rnyed pa'i / /
sdug bsngal lnga ste so nams la 'bad kyang / /
ston thog ma grub pa dang tshong byas kyang / /
khe spog ma thon pa sogs gang dag la / /
re ba de dag @# / /
'bad rtsol chen po yis / /
btsal yang ma rnyed pa yis yid chad de / /
sems la mya ngan skye dang ngag du ni / /
smre sngags 'don dang lus la gnod skyed dang / /
yul de dran zhing 'dod pas yid gdung dang / /
longs spyod ma tshang ba yis sdug bsngal pa'o / /
gzhan yang dge ba 'dod kyang ma rnyed la / /
mi dge dang ni ma bral pa la sogs / /
sdug bsngal du ma 'byung ste de nyid las| |'dod pa mi rnyed dge ba ma thob dang / /
mi dges nyer bcom ngal mang 'bras med sogs / /
zhes so nye bar len pa'i phung po yi / /
sdug bsngal lnga ste nyer len phung po 'di / /
blangs pas skye ba phyi ma phan chad kyi / /
sdug bsngal 'dren pas mngon par 'grub pa yi / /
sdug bsngal rnams kyi snod dang da lta yi / /
phung po la bsten na rga 'chi sogs kyi / /
rten du gyur pas mngon par grub pa la / /
brten pa'i sdug bsngal snod dang sdug bsngal gyi / /
sdug bsngal dang ni 'gyur ba'i sdug bsngal gyi / /
gnas ngan len nam sa bon rjes 'brel bas / /
de gnyis bskyed pas snod du gyur pa dang / /
las nyon snga ma'i gzhan gyi dbang gyur pa'i /
'du byed yin phyir khyab pa 'du byed kyi / /
sdug bsngal nyid kyi rang bzhin yin pa'o / /
gzhan yang nyer len phung po 'di blangs na / /
g.yang sa chen por lhung dang grogs med par / /
mtha' med snang med mun 'thom lam ring du / /
'khyams pa ji bzhin sdug bsngal de nyid las / /
phung po'i khur non g.yang sa chen po can / /
grogs med mtha' mi mngon pa'i lam ring du / /
mun cing snang med thar sgo'am mthongs med cing / /
gzhig par mi nus thos na'ang skrag par 'khyams / /
zhes pa ltar ro nyer len phung po yi / /
'khor ba 'di la skyo ba rnal ma cig /
ma skyes na ni thar pa don gnyer blo / /
rnal ma skye ba med cing sems can rnams / /
'khor bar 'khyams la snying rje chen po yang / /
skye ba med pas theg pa che chung gnyis / /
gang du 'jug kyang 'di nyid gal che'i / /
de ltar 'khor ba'i sdug bsngal legs bsam te / /
skyo ba bskyed nas thar pa 'thob pa'i phyir / /
shin tu 'bad par bya ste bstan rim las / /
de ltar bde 'gre'i gnas skabs dman pa'i yang / /
sdug bsngal de 'dra dmyal sogs smos ci dgos / /
'di 'dra rjes bsam skyo bas nan tan gyis / /
brtson 'grus brtan pos rnam grol btsal bar 'bad / /
zhes so gnyis pa sdug bsngal drug bsam pa / /
'khor bar nyes pa drug gis mnar ba yi / /
mi bzad sdug bsngal 'khor mar myong 'gyur te / /
dang po nges pa med pa'i nyes pa ni / /
pha ma la sogs byams pa'i gnyen rnams kyang / /
tshe rabs gzhan du sdang ba'i dgrar 'gyur la / /
tshe 'di'i dgra yang phyi mar gnyen du 'gyur / /
de bzhin pha bu ma dang chung ma sogs / /
phan tshun rim bzhin 'pho zhing 'gyur bras na / /
gang la'ang yid brtan med de bshes springs las / /
pha ni bu nyid ma ni chung ma nyid / /
skye bo dgrar gyur pa yang bshes nyid dang / /
bzlog pa nyid du mchi bas de slad du / /
'khor ba dag na nges pa 'ga' ma mchis / /
zhes dang 'dul ba lung las kyang / /
pha sha za zhing ma la 'tshogs / /
chung ma khyo yi rus pa 'cha' / /
las ngan dgra bo pang du bzung / /
'khor ba'i tshes la gad mo spro / /
zhes gsungs pa ltar 'gyur bas so / /
tshe 'di nyid la'ang dgra gnyen phan tshun du / /
'gyur nas 'gro ste dpung pa bzang po'i mdor / /
re shig cig na dgra yang mdza' bor 'gyur / /
mdza' bo yang ni de bzhin dgrar yang 'gyur / /
de bzhin kha cig kyang ni bar mar 'gyur / /
bar ma de nyid kyang ni dgra por 'gyur / /
de bzhin mdza' bshes 'gyur bar rig nas ni / /
blo gros ldan pas @# / /
nam yang chags mi bya / /
gnyen la dga' ba'i sems kyi rnam rtog dag /
bzlog nas dge la ci bder gzhag par bya / /
zhes gsungs pa ltar bsam nas dgra gnyen la / /
chags sdang bkag ste 'khor bar gang la yang / /
blo gtad byas med par legs bltas la / /
'khor ba'i chos la skyo ba drag po bskyed / /
gnyis pa ngoms mi shes pa'i nyes pa ni / /
'khor ba'i bde la ci tsam longs spyod kyang / /
tshim dang ngoms pa med par phyi phyir yang / /
srid pa 'phel bar 'gyur zhing de yis kyang / /
'khor bar ring du 'khyams ste bde ba des / /
cha tsam bskrun du med pa'i sdug bsngal ba / /
bzod dka' dus kyang dpag tu med par myong / /
de skad du yang bshes pa'i springs yig las / /
ji ltar mdze can srin bus nyen pa ni / /
bde ba'i don du me la kun bsten kyang / /
nye bar mi 'gyur de nyid 'dra bar ni / /
'dod pa rnams la chags pa'ang mkhyen par mdzod / /
ces dang phar phyin bsdus pa las / /
'dod pa de dag thob pa dang / /
nyin gcig bzhin du bsten pa dang / /
mang du bsags pas mi ngoms na / /
de las nad che gang zhig yod / /
ces dang slob mar springs pa las / /
'gro bar lan brgyar ma son 'gro de gang zhig yod / /
sngon chad lan mang ma myang bde ba de gang zhig /
rnga yab dkar mdzes lta bu'i dpal gang ma thob pa / /
de yang gang zhig yod na 'on kyang 'dod chags 'phel / /
sngon chad lan mang ma ? myang sdug bsngal de yod min / /
'gro ba gang gis tshim 'gyur 'dod pa de dag med / /
gang gi ltor mnyal ba'i sems can de med na / /
'on kyang ji ltar 'khor ba pa la chags bral med / /
ces gsungs pa ltar 'khor ba'i phun tshogs la / /
ji tsam spyad kyang ngoms par mi 'gyur ba / /
legs par bsam nas skyo shas cher bskyed de / /
chags zhan 'gogs pa'i thabs la 'bad par bya / /
gzhan yang sdug bsngal myang ba'i tshul / /
bsam nas skyo ba bskyed pa ni / /
dpa' bos mya ngan bsal pa las / /
gsung ltar bsam ste de nyid las / /
yang dang yang du dmyal ba na / /
zangs zhun bskol ba gang 'thungs pa / /
rgya mtsho'i nang gi chu la yang| |de yi tshad tsam yod ma yin / /
khyi dang phag tu gyur pa na / /
mi gtsang ba ni gang zos pa / /
ri yi rgyal po lhun po yi / /
tshad las shin tu lhag par 'gyur / /
mdza' bshes rab tu thal ba yis| |'khor ba'i gnas su gang dus pa / /
mig gi mchi ma'i thigs pa yi / /
snod du rgya mtsho rung ma yin / /
phan tshun dag tu rtsod pa'i phyir / /
mgo bo bcad pa gang yin pa / /
spung na de ltar mtho ba ni / /
tshangs pa'i 'jig rten las kyang thal / /
srin bur gyur cing rab bkres pas / /
sa lud zos pa gang yin pa / /
'o ma'i rgya mtsho che nang du / /
de yis bkang na shin tu 'gang / /
zhes gsungs pa ltar 'khor ba na / /
sngon chad sdug bsngal mang myong ba / /
bsam nas sun snang legs bskyed cing / /
phyin chad myong la skyo ba bskyed / /
gsum pa lus rten yang yang 'dor ba yi / /
nyes pa bsam pa'i tshul ni bshes springs las / /
re re'i bdag nyid rus pa'i phung po ni / /
lhun po mnyam pa snyed cig 'das gyur te / /
zhes gsungs pa ltar spyir na lus dor ba / /
lta zhog sems can rigs dang dbyibs gcig pa / /
re re'i lus re blangs nas dor ba yi / /
rus pa god pa med par spung gyur na / /
ri rab lhun po dang mnyam rdul snyed cig /
'das pa bsam nas skyo ba @# / /
bskyed par bya / /
bzhi pa 'khor ba 'di ru yang dang yang / /
nying 'tshams sbyor ba'i nyes pa de nyid las / /
ma yi thug mtha' rgya shug tshi gu tsam / /
ril bus bgrangs kyang sa yis langs mi 'gyur / /
zhes gsungs pa ltar dper na 'ga' zhig gis / /
sa chen 'di las rgya shug 'bru tsam gyis / /
ril bu byas te 'di ni bdag gi ma / /
'di ni bdag gi ma'i yang ma'o zhes / /
bgrang ste 'dor bar byed na sa chen 'di / /
ril bu byas pa ma dang ma yi ma / /
sogs kyi grangs la snyog par mi nus pa / /
bsam nas skyo ba bskyed bya de yang ni / /
slob dpon 'phags pa lha yi bzhi brgya bar / /
gang tshe 'bras bu gcig gi yang / /
thos ma'i rgyu ni snang min pa / /
de tshe gcig la yang rgyas par / /
mthong nas gang la 'jigs mi 'byung / /
zhes gsungs pa ltar rang gi rgyu'i / /
thog ma med pa des mtshon te / /
rang gi skye ba'i thog ma yang / /
med par bsam ste skyo ba bskyed / /
lnga pa 'khor bar yang yang mtho dman tu / /
'gyur ba'i nyes pa bsam tshul bshes springs las / /
brgya byin 'jig rten mchod 'os gyur nas ni / /
las kyi dbang gis phyir yang sa steng lhung / /
'khor los bsgyur ba nyid du gyur nas kyang / /
'khor ba dag tu yang bran nyid du 'gyur / /
mtho ris bu mo'i nu ma rked pa la / /
reg pa'i bde ba yun ring myong nas slar / /
dmyal bar thag gcod dbang ba'i 'khrul 'khor gyis / /
reg pa shin tu mi bzad bsten 'tshal lo / /
rkang pa'i reg pas nems par bde bzod pa / /
lhun po'i spo la yun ring gnas nas ni / /
slar yang me mur ro myags rgyu ba yis / /
sdug bsngal mi bzod phog snyam bgyid 'tshal lo / /
mtho ris bu mos 'brongs shing dga' ba dang / /
rnam par mdzes tshal son par brtses nas slar / /
'dab ma ral gri 'dra tshal gnas rnams kyis ? / /
rkang lag rna ba sna gcod 'thob par 'gyur / /
dal gyis 'bab par lha yi bu mo ni / /
gdong mdzes gser gyi padma ldan zhugs nas / /
slar yang dmyal ba'i chu bo rab med pa / /
cha rgos bzod glags chu tshan 'jug 'tshal lo / /
lha yul 'dod bde shin tu chen po dang / /
tshangs nyid chags bral bde ba thob nas slar / /
mnang med me yi bud shing gyur pa yi / /
sdug bsngal rgyun mi 'chad pa bsten 'tshal lo / /
nyi ma zla ba nyid thob rang lus kyi / /
'od kyis 'jig rten mtha' dag snang byas te / /
slar yang mun gnag smag tu phyin gyur nas / /
rang gi lag pa brkyang pa'ang mi mthong 'gyur / /
zhes gsungs pa ltar tshangs dang brgya byin dang / /
'khor bsgyur la sogs lha mi'i go 'phang mchog /
thob kyang slar yang mnar med la sogs pa'i / /
ngan song gsum dang bran gyi tha ma ru / /
skye ba yod phyir lha mi'i rten mthon po / /
thob kyang yid brtan med pas skyo ba bskyed / /
drug pa yid brtan rung ba'i grogs med pa'i / /
nyes pa bsam pa'i tshul yang bshes springs las / /
de ltar nongs par 'gyur 'tshal bsod nams ni /
rnam gsum mar me'i snang pa rab bzhes shig /
gcig pu nyi ma zla bas mi rdzi ba'i / /
mun gnag mtha' yas nang du 'jug 'tshal lo / /
ces dang de bzhin spyod 'jug las / /
lus 'di gcig pu byung pa yang / /
lhan cig skyes pa'i sha rus dag /
zhig ste so sor 'gyes 'gyur na / /
mdza' ba gzhan lta ci @# / /
zhig smos / /
skye na gcig bu skye 'gyur zhing / /
'chi na'ang de nyid gcig 'chi ste / /
sdug bsngal skal gzhan mi len na / /
gegs byed mdza' bas ci zhig bya / /
zhes gsungs pa ltar mdza' ba'i grogs / /
mang yang 'chi dang skye ba'i tshe / /
mnyam du 'grogs pa ye med par / /
rang nyid gcig bu 'chi zhing skye / /
nyi ma zla ba'i 'od kyis kyang / /
sel min mun nag mtha' yas pa / /
ma rig mun par 'jug dgos pas / /
sgo gsum dge 'am sbyin pa las / /
byung ba'i dge ba la sogs pa'i / /
bsod nams gsum gyi sgron me yi / /
snang ba bsten la '+pad par 'tshal / /
de ltar sdug bsngal drug ni bsdu ba ni / /
'khor bar yid brtan bya sa med pa dang / /
'khor ba'i bde bar spyad pas mi ngoms dang / /
thog ma med nas zhugs pa gsum du 'du / /
yang yang 'dor bas lus ba yid brtan med / /
dgra gnyen 'gyur bas phan gnod byed pa la / /
yid brtan mi rung mtho dman du 'gyur bas / /
phun tshogs thob la yid brtan mi rung zhing / /
gcig pur skye 'chi byed pas 'grogs pa la / /
yid brtan med pa bzhi ni dang po dang / /
bde ba ji tsam spyad kyang mi ngoms pa / /
gnyis pa yin cing yang yang ji srid du / /
nying 'tshams sbyar bas skye ba brgyud pa yi / /
sngon mtha' mi mngon pa ni gsum pa'o / /
gsum pa sdug bsngal gsum ni 'khor pa pa'i / /
tshor ba bde ba dang ni de nyid dang / /
mtshungs par ldan pa'i sems dang sems byung dang / /
gang la dmigs nas skye yul zag bcas rnams / /
'gyur ba'i sdug bsngal yin te 'di dag gis / /
nam zhig slar yang sdug bsngal skyed pas so / /
dper na shin tu tsha ba'i rma 'bras la / /
chu bsil btab na re nyig bder snang yang / /
slar yang tsha ba skyed bar 'gyur ba bzhin / /
tshor ba sdug bsngal mtshungs ldan yul bcas rnams / /
gdung par byed phyir sdug bsngal gyi sdug bsngal / /
yin te mkhal ma'i brug gzer drag po bzhin / /
dper na tsha ba'i 'bras de tshwa chu sogs / /
'gyur byed reg dang 'phrad pa lta bu'o / /
tshor ba btang snyoms mtshungs ldan yul bcas pa / /
'du byed sdug bsngal yin te 'di dag ni / /
las dang nyon mongs snga ma'i gzhan dbang du / /
gyur cing sdug bsngal dang ni nyon mongs pa / /
phyi ma skye ba'i sa bon rjes 'brel bas / /
kun 'gro'i gnas ngan len dang ldan pa'o / /
dper na tsha chu grang chu gnyis ka dang / /
ma 'phrad pa yi tsha ba'i 'bras bzhin no / /
tshor ba bde ba skyes tshe chags pa rgyas / /
sdug bsngal skyes cho khong khro 'phel ba dang / /
btang snyoms kyi ni gnas ngan len gyi lus / /
rtag pa sogs su 'dzin pa'i gti mug rgyas / /
'dod chags kyis ni phyi mar 'gro ba ltar / /
skye la sogs pa'i sdug bsngal skyed 'gyur la / /
zhe sdang gis ni 'dir yang mya ngan dang / /
phyi mar ngan 'gro'i sdug bsngal bskyed par byed / /
gti mug gis ni snga ma de gnyis kyis / /
bskyed pa'i sdug bsngal gnyis ka mi gtong pa'o / /
des na tshor ba bde ba sdug bsngal du / /
bltas la 'dod chags dgag cing sdug bsngal la / /
phung po 'di ni sdug bsngal kun gyi rgyu'i / /
tshogs pa yin pas de las zug rngu ltar / /
sdug bsngal byung bar bsam la zhe sdang dgag btang snyoms la ni phung po mi rtag dang / /
zad cing 'gag pa'i rang bzhin can nyid du / /
bltas la gti mug @# / /
dgag ste tshor ba gsum / /
dug gsum gyi ni rgyu ru mi gtong pa'o / /
de dag rnal 'byor spyod pa'i sa zhes dang / /
gtan la dbab pa bsdu pa'i dgongs pha bzhin / /
bshad pa'o dper na khur chen khyer pa ni / /
khur de ci tsam bkur dgos de tsam du / /
bde ba med bzhin nyer len phung po'i khur / /
ji srid gzung dgos de srid sdug bsngal 'gyur / /
phung po 'di la sdug bsngal che chung dang / /
nyon mongs phra rag rnams kyi gnas ngan len / /
brtan chags yod pas 'du byed sdug bsngal de / /
yod na tshor ba'i sdug bsngal mngon gyur du / /
da lta med pa'i skabs re byung gyur kyang / /
slar yang sna tshogs sgo nas sdug bsngal ba / /
du ma skyed pas 'du byed sdug bsngal ni / /
sdug bsngal kun la khyab dang gzhan gnyis kyi / /
rtsa ba yin phas 'di la skyo ba bskyed / /
gzhan yang chags pa rgyas par 'gyur ba yi / /
da lta'i tshor ba bde ba phal mo che / /
sdug bsngal 'gag la bde ba'i blo skyes pa / /
yin gyi sdug bsngal bsal la ma ltos pa'i /
ngo bo nyid kyis bde ba yod min te / /
dper na yun ring song bas ngal ba na / /
bsdad pas bde ba'i snang ba 'byung ba de / /
snga ma'i sdug bsngal che rim nas 'gag pa'i / /
tshe na bde ba rim gyis skyes pa ru| |snang ba yin gyi ngo bos bde ba ni / /
min te slar yang sdod yun ring drags na / /
snga ma ltar du sdug bsngal skyed phyir ro / /
ngo bo nyid kyis bde ba'i rgyu yin na / /
sdug bsngal rgyu ni ji ltar ring bsten pa / /
tsam gyis sdug bsngal je 'phel 'gro ba bzhin / /
'gro 'chags nyal 'dug bza' btung nyi grib sogs / /
ji tsam ring du bsten bde tsam du / /
bde ba 'phel dgos pa la ring drags na / /
sdug bsngal 'ba' zhig bskyed par snang phyir ro / /
de ltar dga' bo mngal 'jug mdo las bshad / /
gzhan yang bzhi brgya pa las kyang / /
'phel bzhin pa yi bde ba la / /
ji ltar bzlogs pa mthong 'gyur ba / /
de ltar sdug bsngal 'phel bzhin la / /
bzlogs pa yod pa ma yin no / /
zhes gsungs pa ltar bsam par bya / /
gnyis pa so so'i sdug bsngal ni / /
ngan 'gro'i sdug bsngal sngar bshad ltar / /
bsam zhing tshogs kyi gtams las kyang / /
de las kyang ni dmyal ba dag sdug bsngal mi zad mar po dang / /
dus ring rgyun mi 'chad pa yi / /
bcad gsheg me yis gdungs ba dang / /
'chod cing btags pa las byung ba'i / /
shin tu nyam thag rab tu 'phel / /
snal ma lta bur rab 'tshed pas / /
bsreg cing tsha rims 'dra nyam thag dud 'gro phan tshun sdang dang srog rang dbang med par bsad sogs kyis / /
rtag tu sdug bsngal kyis gdungs pas / /
phal cher dmyal ba dag dang mtshungs / /
yi dgas me lce'i phreng ba yis / /
bskor zhing skad gsang mthon por sgrogs / /
la la ? kha nas me 'bar gzhan / /
mgrin pa khab mig lto ri tsam / /
rtag tu bkres skom la sogs pas / /
sreg cing lus ni skam pa dang / /
kha cig skyugs pa za ba ste / /
gzhan dag de yang rab rnyed dga' / /
zhes gsungs pa ltar bsam par bya / /
mi yi sdug bsngal bsam pa ni / /
sngar bshad sdug bsngal brgyad dang drug gsum dang tshogs kyi gtam las ni / /
ngan 'gro'i sdug bsngal ma lus pa / /
mi rnams la yang yod par snang / /
sdug bsngal gzir bsad myal ba mtshungs / /
dbul bas gshin rje'i 'jig rten pa / /
@# / /
'di yi dud 'gro'i sdug bsngal yang / /
mthu lngan stobs kyis mthu med pa / /
rnam par gnon zhing 'tshe ba dag / /
chu bo lta bu nyid yin no / /
kha cig dbul ba las gyur dang / /
gzhan dag chog mi shes las byung / /
yongs tshol sdug bsngal mi bzad dang / /
thams cad 'khru zhing gsod pa yin / /
zhes dang bzhi brgya ba las kyang / /
mchog la yid kyi sdug bsngal ste / /
tha mal rnams la lus skyes so / /
sdug bsngal gnyis kyis 'jig rten 'di / /
nyin re nyin re 'joms par byed / /
ces dang bstan pa'i rims pa las / /
mi la'ang skye rga na 'chi sdug bral sogs / /
'khrug khro phrag dog ser sna mi dge mang / /
cha grangs phan tshun gnod dang tshe thung dang / /
'chi dang ngan 'gror ltung sogs mang drag gzir / /
zhes gsungs pa ltar sdug bsngal sna tshogs pas / /
gzir ba bsam ste skyo ba bskyed par 'bad / /
lha min mi las dpal 'byor lhag na yang / /
lha yi dpal la sdang bas yid gdungs shing / /
'thab tshe bcad dral la sogs sdug bsngal myong / /
shes rab ldan yang rnam smin sgrib pa can / /
yin pas rten der bden mthong skal ba med / /
des na smad pa'i gnas te bshes spings las / /
lha min dag na'ang rang bzhin gyi lha yi / /
dpal la sdang phyir yid kyi sdug bsngal che / /
de dag blo dang ldan ne'ang 'gro ba yi / /
sgrib bas bden pa mthong ba ma mchis so / /
zhes so 'dod lhar 'chi 'pho ltung ba dang| |spa kong pa dang bcad dral gsod spyug gi /
sdug bsngal gsum ste 'pho tshe 'chi ltas lnga / /
mthong nas de las sdug bsngal che 'byung zhing / /
'phos nas ngan 'gror ltung ste bshes springs las / /
mtho ris na yang bde chen de dag gi /
'chi 'pho'i sdug bsngal nyid ni de bas che / /
de ltar bsam nas mkhas pa rnams kyis ni / /
zad 'gyur mtho ris slad du sred med bgyi / /
zhes dang 'chi ltas lnga ni de nyid las / /
lus kyi kha dog mi sdug 'gyur ba dang / /
stan la mi dga' me tog phreng rnyings dang / /
gos la dri ma chags dang lus la ni / /
sngon chad med pa'i rngul 'byung zhes bgyi ba / /
mtho ris 'chi 'pho sbron byed 'chi ltas lnga / /
lha yul gnas pa'i lhu ? rnams la 'byung ste / /
sa steng mi rnams 'chi bar 'gyur ba dag / /
sbron par byed pa'i 'chi ltas rnams dang 'dra / /
zhes dang ltung ba'i sdug bsngal de nyid las / /
lha yi 'jig rten dag nas 'phos pa la / /
gal te dge ba'i lhag ma 'ga' med na / /
de nas dbang med dud 'gro yi dags dang / /
dmyal bar gnas pa gang yang rung bar 'gyur / /
zhes so spa kong ba yi sdug bsngal ni / /
bsod nams che lngan lha yi dpal 'byor rnams / /
bsod nams chung ba'i lha yis mthong ba na / /
spa kong yid mi bde ba chen po myong / /
bcad dral sogs kyi sdug bsngal lha min dang / /
'thab tshe yan lag nying lag gcod pa dang / /
lus dral pa yis sdug bsngal cher skyed cing / /
mgo bo bcad na 'chi ba'i sdug bsngal lo / /
spyug pa'i sdug bsngal stobs chen lha 'khrugs na / /
mthu chung rang gi gnas nas skrod pa'o / /
gzhan yang tshogs kyi gtams las kyang / /
'dod spyod lha ni gang yin pa / /
de la'ang bde ba'i sems med de / /
'dod pa'i 'dod chags rims btab pa'i / /
nang gi me yis bsregs gyur pa / /
gang zhig sems g.yeng gyur pa dag / /
de la bde ba ga la yod / /
g.yi med sems la skad cig kyang / /
dbang byed pa ni ma yin pas / /
rnam g.yeng dkrugs pa'i bdag nyid can / /
nam yang zhi bar mi 'gyur te / /
rlung bcas 'bar @# / /
bas khyab pa yi / /
me ni shing dang bcas dang mtshungs / /
zhes gsungs pa ltar 'dod yon la / /
chags pa'i me yis rgyud sreg cing / /
rnam par g.yeng bas dkrugs pas na / /
zhi ba'i bde ba med par bsam / /
gzugs dang gzugs med lha rnams kyang / /
sdug bsngal gyi ni sdug bsngal ba / /
mngon gyur med kyang las dbang gis / /
'phur ba'i bya dang 'phang pa'i mnga' / /
ji bzhin slar yang 'og tu ltung / /
'gyur ba dang ni 'du byed kyi / /
sdug bsngal gnyis kyis mnar ba ste / /
tshogs kyi gtams las ji skad du / /
gang zhig gzugs can gzugs med pa'i / /
sdug bsngal sdug bsngal las 'das shing / /
ting 'dzin bdi ba'i bdag nyid can / /
skal par g.yo ba med par gnas / /
de yang shin tu nges grol min / /
de las slar yang ltung bar 'gyur / /
ngan 'gro'i sdug bsngal rba klong las / /
'das pa lta bur byung gyur la / /
'bad kyang ji ltar ring mi gnas / /
mkha' la lding ba'i bya dang mtshungs / /
byis pa'i stobs kyis mda' 'phangs ltar / /
de ni ltung ba'i mtha' can yin / /
mar me ring du 'bar ba dag / /
skad cig re re 'jig pa ltar / /
'du byed yongs 'gyur zhes pa yi / /
sdug bsngal dag gis nye bar gtses / /
zhes so gong du bshad pa ltar / /
'khor ba spyi dang so so yi / /
sdug bsngal de rnams rang nyid kyis / /
myangs dang myong tshul legs bsam nas / /
skyo ba shugs drag bskyed byas la / /
de ni bzod dka'i sdug bsngal gnas / /
'khor ba'i rgya mtsho che 'di las / /
brtson pa btson las 'bros ba'i skabs| |rnyed na 'bros la brtson pa ltar / /
rang cag chos dang mjal ba'i dus / /
'dir ni srid las thar phyir du / /
'bad bar rigs ste jo bo rjes / /
ji ltar btson ni brtson ra las / /
'bros ba'i glags ni byung ba'i tshe / /
ched ka gzhan dang mi snyoms par / /
de yi gnas nas 'bros pa ltar / /
'khor ba'i rgya mtsho che 'di las / /
rgal ba'i klag dag byung gyur na / /
ched ka gzhan dang mi snyoms par / /
srid pa'i khyim nas 'byung bar bya / /
zhes dang bka' gdams bstan pa'i rim pa las / /
ltos shig mkhas pa bdag la legs 'dod pa / /
su zhig 'di lta bu la mngon dga' bas / /
pag med 'dod sogs dbang gyur rab sgrags nas / /
snying po dang ldan legs gsungs bdud rtsi mchog bde legs kun gyi 'byung gnas gcig pu la / /
'bad mang bsgribs te la ger 'bros mi byed / /
zhes so gnyis pa kun 'byung bden pa yi / /
sgo nas 'khor ba'i 'jug rim bsam pa ni / /
de ltar sdug bden nyes dmigs bsam pa na / /
skyo ste nyes dmigs gang gis bskyed snyam na / /
sems 'di nyon mongs drag pos rab bskyod de / /
nyes spyod la sogs dbang med bsags pa yis / /
ngan 'gro'i sdug bsngal la sogs bzod dka' ba'i / /
sdug bsngal thams cad myang ste bstan rim las / /
sems ni gdul dga' nyon mongs drag po'i tshogs / /
rab 'bar dgra yi dbang gyur nyes spyod ni / /
mi bzad rang dbang med par gsog pas na / /
ngan song la sogs sdug bsngal g.yang sar 'phen / /
zhes pa ltar ro las nyon kun 'byung gis / /
'khor bar 'jug pa'i rim pa 'di la gsum / /
@# / /
nyon mongs skye tshul de yis las sog tshul / /
'chi 'pho ba dad nying 'tshams sbyor tshul lo / /
dang po 'khor ba 'grub la las nyon gnyis / /
dgos kyang nyon mong gtso ste de med na / /
sngar bsag bgrang las 'das pa'i las yod kyang / /
dper na drod ngar rlan sogs med pa yi / /
sa bon las ni 'bras bu mi 'byung ltar / /
lhan cig byed rkyen med pas 'bras mi 'byin / /
nyon mongs yod na sngar bsags las med kyang / /
gsar du bsag nas phung po 'grub phyir ro / /
de skad du yang rnam 'grel las / /
srid pa'i sred las rnam rgal ba'i / /
las gzhan 'phen nus ma yin te / /
lhan cig byed pa zad phyir ro / /
zhes dang de las sred pa ni / /
yod na slar yang 'byung phyir ro / /
zhes pa rnams kyis gsal bar gsungs / /
des na sdug bden 'gog pa la / /
de skyed rgyu gnyis 'gog dgos la / /
de yang nyon mongs rtsa ba ru / /
shes ste de yi gnyen po zhig bsten pa gal che de las ni / /
nyon mongs shes la rag las pas / /
'di la nyon mongs ngos 'dzin dang / /
ji ltar skye ba'i rim pa dang / /
skyed ba'i rgyu dang nyes dmigs ste / /
bzhi las dang po nyon mongs pa / /
ngos bzung ba ni 'de lta lte / /
gang zhig skyes na sems kyi rgyud rab tu / /
ma zhi bar byed blo de nyon mongs pa / /
'di la gtso bo bcu las 'dod chags ni / /
phyi dang nang gi sdug cing yid 'ong ba'i / /
yul la rjes su chags shing bral dka' ba / /
khong khro sems ldan sems med khro yul la / /
dmigs ste kun nas mnar 'dod sems rtsub mo / /
nga rgyal 'jig lta la brten phyi nang gi mtho dman bzang ngan la dmigs sems khengs pa / /
ma rig bden bzhi las 'bras dkon mchog gsum / /
sogs kyi rang bzhin mi gsal mi shes pa / /
the tshom bden bzhi las 'bras dkon mchog sogs| |yod dam med dang yin nam min snyam sems / /
'jig lta nyer len phrung po la dmigs nas / /
nga dang nga'i zhes bdag dang bdag gir lta / /
mthar lta 'jig ltas bzung ba'i bdag rtag gam / /
nying 'tshams sbyor ba med pa'i chad par lta / /
lta ba mchog 'dzin lta ba gsum po dang / /
lta po'i phung po gang rung mchog tu 'dzin / /
tshul khrims mchog 'dzin tshul khrims rtul zhugs dang / /
phung por dmigs nas srid las grol bar lta / /
log lta las 'bras la sogs med ce'am / /
dbang phyug la sogs 'gro ba'i rgyur 'dzin pa / /
'di bcu sems byung yin cing phyi ma lnga| |shes rab nyon mongs can yin 'di rnams ni / /
kun las btus pa sogs las 'byung ltar bshad / /
gnyis pa ji ltar skye ba'i rim pa ni / /
'jig lta ma rig gnyis po so so bar / /
'dod pa ltar na dper na thag khra la / /
mun pa cung zad bab ste mi gsal tshe / /
de la sbrul du 'dzin pa'i blo skye ltar / /
phung po'i gnas lugs sgrib pa'i ma rig pa'i / /
mun pa las ni bdag tu 'khrul ba skye / /
de las nyon mongs gzhan rnams skye bar 'gyur / /
gcig tu 'dod pa ltar na 'jig lta yis / /
bdag tu bzung tshe rang bzhin so so bar / /
ris su bcad nas chags sdang la sogs pa'i| |nyon mongs gzhan rnams skye ste rnam 'grel las / /
bdag yod na ni gzhan du shes / /
bdag gzhan cha las 'dzin dang sdang / /
'di gdag dang ni yongs 'brel las / /
nyes pa thams @# / /
cad 'byung bar 'gyur / /
zhes dang zla ba'i dbu ma 'jug par yang / /
nyon mongs skyon rnams ma lus 'jig tshogs la / /
lta las byung ba blo yis mthong 'gyur zhing / /
zhes so gsum pa nyon mongs rgyu drug las / /
rten ni nyon mongs pa yi bgal nyal / /
dmigs pa nyon mongs skye ba'i yul rnams snang / /
'du 'dzi grogs po ngan pa'i rjes su slob / /
bshad pa log par 'chad pa'i chos nyan pa / /
goms pa nyon mongs 'dris pa'i stobs skyed pa / /
yid byed tshul min yid la byed pa'o / /
bzhi pa nyes dmigs nyon mongs skyes pa na / /
sems ni nyon mongs par byed dmigs pa la / /
phyin ci log tu byed dang pag la nyal / /
brtan par byed dang rigs mthun nyon mongs pa / /
rgyun mi 'chad par byed dang rang gzhan la / /
gnod dang 'di phyir kha na ma tho skye / /
sdug bsngal yid mi bde ba myong ba dang / /
skye ba la sogs sdug bsngal 'grub par byed / /
myang 'das chos las ring du 'gro ba dang / /
dge ba nyams byed longs spyod nyams pa dang / /
'khor gyi nang du yid ni zhum pa dang / /
dga' ba med cing mi 'jigs pa'ang med / /
phyogs mtshams kun tu mi snyan 'phel ba dang / /
ston pas smod cing bsrung ma sogs kyis smod / /
'gyod bzhin 'chi la shi nas ngan 'gror skye / /
rang don mi thob pa'o rgyan las kyang / /
nyon mongs rnams kyis bdag 'joms sems can 'joms shing tshul khrims 'joms / /
nyams bcas rnyed pas dman zhing bsrung dang de bzhin ston pas smad / /
rtsod pa mi snyan de ni gzhan du mi khom gnas su skye / /
thob dang ma thob nyams pas yid la sdug bsngal chen po 'thob / /
zhes dang gzhan yang spyod 'jug las / /
zhe sdang sred sogs dgra rnams ni / /
rkang lag la sogs yon min la / /
dpa' 'dzangs min yang ci zhig ltar / /
de dag gis bdag bran bzhin byas / /
bdag gi sems la gnas bzhin du / /
dga' mgur bdag la gnod byed pa / /
de la mi khro bzod pa ni / /
gnas min bzod pa smad pa'i gnas| |gal te lha dang lha min rnams / /
thams cad bdag la dgrar langs kyang / /
de dag gis kyang mnar med pa'i / /
me nang khrid cing 'jug mi nus / /
nyon mongs stobs chen dgra 'dis ni| |gang dang phrad na ri rab kyang / /
thal ba yang ni mi lus pa / /
der bdag skad cig gcig la 'dor / /
bdag gi nyon mongs dgra bo gang / /
dus ring thog mtha' med pa ltar / /
dgra gzhan kun kyang de lta bur / /
yun ring thub pa ma yin no / /
mthun par rim 'gro bsten byas na / /
thams cad phan dang bde byed na / /
nyon mongs rnams ni bsten byas na / /
phyir zhing sdug bsngal gnod pa byed| |ces gsungs pa ltar shes par bya / /
gnyis pa nyon mongs pa yis las sog tshul / /
'chad la gnyis ste bsag par bya ba'i las / /
ngos bzung ba dang ji ltar sog tshul lo / /
dang po las la gnyis ste sems pa'i dang / /
bsam pa'i las so dang po sems pa'i las / /
rang dang mtshung par ldan pa'i sems yul la / /
g.yo zhing bskul ba'i sems 'byung yid las so / /
gnyis pa bsam pa'i las ni sems pa des / /
kun nas slang ba'i lus dang ngag gi las / /
yin te mngon pa mdzod las ji skad du / /
las ni sems pa dang des byas / /
sems pa yid kyi @# / /
las yin te / /
des skyed lus dang ngag gi las / /
zhes so phyi ma gzugs can du / /
bye smra 'dod la dbyig gnyen gyis / /
lus dang ngag gi rigs byed dang / /
mnyam du 'jug pa'i sems pa la / /
bzhed pas gnyis ga sems par bshad / /
las la bsod nams bsod nams min pa dang / /
mi g.yo pa yi las gsum dang po ni / /
'dod pa khams kyis bsdus pa'i dge ba'i las / /
gnyis pa 'dod pa'i sas bsdus mi dge'i las / /
gsum pa gzugs dang gzugs med sas bsdus pa'i / /
dge ba zag bcas las so mdzod rtsa las / /
bsod nams bsod nams min mi g.yo / /
bsod nams 'dod khams dge ba'i las / /
mi g.yo gong ma las skyes pa / /
zhes so ci'i phyir mi g.yo ba'i / /
las zhes bya na 'dod khams na / /
lha yi rten la smin rgyu'i las / /
kha cig mi dang dud 'gro dang / /
yi dags rten la smin pa ni / /
'bras bu g.yo ba yin pa bzhin / /
khams ni gong mar sa gzhan du / /
smin rgyu'i las ni sa de las / /
gzhan du smin par mi nus pas / /
mi g.yo zhes bya de nyid las / /
gang phyir sa ni de dag tu / /
las rnams smin phyir mi g.yo'i phyir / /
zhes pas gsal bar gsung phyir ro / /
gnyis pa las de ji ltar sog tshul ni / /
spyir na 'phags pa rnams la dge ba'i las / /
ci rig skyed cing gsar du sog pa yod / /
mi dge'i las kyang rgyun zhugs phyir 'ong gis / /
sog pa yod kyang 'khor bar 'phen pa'i las / /
'phags pas gsar du sog pa mi srid de / /
dbu ma rtsa ba shes rab las / /
'khor ba'i rtsa ba 'du byed de / /
de phyir mkhas rnams 'du mi byed / /
de phyir mi mkhas byed po yin / /
mkhas min de nyid mthong phyir ro / /
zhes dang dbyig gi gnyen pos kyang / /
bden pa mthong la 'phen pa med / /
ces gsung pa las gsal phyir ro / /
des na ji srid rang nyid bdag 'dzin gyi / /
dbang du 'gro ba de srid 'phen byed kyi / /
las de sog pa yod la bdag med pa'i / /
de nyid mngon gsum rtog nas las nyon gyi / /
dbang gis 'khor bar skye ba yod na yang / /
'phen byed las de gsar du mi sog te / /
stobs ldan mi yis stobs chung rtung ba ltar / /
rgyun zhugs phyir 'ong gis kyang bdag 'dzin de / /
dang du len bar mi byed spong ngo zhes / /
rnal 'byor spyod pa'i sa las gsung phyir ro / /
des na 'khor bar 'phen par byed pa'i las / /
sog pa po ni theg pa chen po yi / /
sbyor la mchos mchog chen po la gnas pa / /
man gyi so so skye bo thams cad do / /
'jig lta'i gzhan dbang gyur ba'i sgo gsum gyis / /
srog gcod la sogs mi dge 'du byed na / /
bsod nams min pa'i las sog 'dod khams kyi| |dge ba sbyin gtong la sogs 'du byed na / /
bsod nams las sog bsam gtan gzugs med kyi / /
sa yis bsdus zhig nas sogs sgoms na / /
mi g.yo ba yi las ni sog pa yin| |srid pa'i phun tshogs kun la nyes dmigs su / /
bltas nas thar pa 'dod pa'i 'dun pa yis / /
kun nas slangs ste dge ba'i las du ma / /
sgrub pa'i las dang gzhan dbang bdag med pa'i| |don la tshul bzhin dpyod pa'i shes rab dang / /
mtshungs par ldan pa'i sems pa dge ba yi / /
las rnams kun 'byung yin nam min zhe na / /
snga ma de ni srid pa phyi ma la / /
'dun @# / /
cing sred pa'i gnyen po'i phyogs yin cing / /
phyi ma 'khor ba'i rtsa ba bdag 'dzin dang / /
dmigs rnams 'gal bar 'jug pas 'phen byed kyi / /
rgyu yi kun 'byung bden pa rang dga' ba / /
dngos de min kyang yang srid phyi ma zhig /
skyed pa'i kun 'byung bden pa dngos gnas dang / /
rjes su mthun pas kun 'byung gis bsdus par / /
'jog par gtan la dbab pa bsdu bar bshad / /
nges 'byung byang sems yang dag lta ba gsum / /
gang gis kyang ni zin pa dang bral ba'i / /
dge sbyor rnams ni yon tan khyad par ba'i / /
zhing gi mthu la brten pa 'ga' ma gtogs / /
yun 'byung rang dgar 'gro pas 'khor ba'i rgyu / /
gtso bor ma shi tshun gyi bde ba'i phyir / /
dmigs na bsod nams min pa'i las sog la / /
phyi ma'i bde la dmigs na bsod nams las / /
ting nge sa la skyes tshor ba bde ba la / /
de dmigs na bsam gtan gsum pa man chad kyi / /
gong mar skye ba'i mi g.yo'i las sog cing / /
'dod la ma chags tshor ba bde bas kyang / /
sun nas btang snyoms don du 'du byed na / /
bsam gtan bzhi pa nas bzung srid rtsi'i bar / /
skye ba'i mi g.yo ba yi las sog pa / /
slob dpon dbyig gi gnyen po'i dgongs pa yin / /
de yi rigs pas srid pa mtha' dag la / /
zhen pa log nas thar pa 'thob phyir ru / /
sgo gsum dge ba mngon par 'du byed na / /
'khor bar je ring thar bar je nyer 'gro / /
gsum pa 'chi 'pho ba dang yang srid du / /
nying 'tshams sbyor ba'i tshul la rnam lnga ste / /
'chi rkyen 'chi ba'i sems dang lus kyi drod / /
gang nas bsdud dang shi nas bar ma do'i / /
srid pa 'grub lugs de nas skye srid du / /
skye ba len pa'i tshul lo dang po ni / /
tshe zad pa yis 'chi ba sngon las kyis / /
ji ltar 'phang pa'i tshe kun zad nas 'chi / /
dus la bab pa'o bsod nams zad nas ni / /
'chi ba yo byad med nas 'chi ba'o / /
de las gzhan du yang ma spangs pas / /
tshe ma zad par 'chi ba'i 'chi rkyen dgu / /
mdo las gsung ste kha zas tshod mi zin / /
mi 'phrod za dang snga ma ma zhu bar / /
za dang ma zhu ltor bsags 'byin mi byed / /
smin pa bsgag dang sman ni mi bsten dang / /
goms dang ma goms mi shes dus min par / /
'gro dang mi tshangs par ni spyod pa'o / /
gnyis pa 'chi ba'i sems gsum dge sems dang / /
ldan par 'chi ba rang gis dran pa'am / /
gzhan gyis dran du bcug pa'i dad pa sogs / /
dge chos 'du shes rag pa 'byung ba'i bar / /
sems la kun tu stong pa'o dge ba dang| |mi dge byed pa'i gang zag 'chi ba na / /
rang gis dran pa'am gzhan gyis dran byed kyang / /
sngan bshad lan mang goms par byas pa de / /
stobs dang ldan par 'gyur te de yi sems / /
de la gzhol 'gyur gzhan ni brjed par 'gyur / /
mtshungs par goms na dang por gang dran pa / /
de las ldog par mi 'gyur gzhan mi 'jug /
dge ba byed pa 'chi ba mun khrod nas / /
snang bar 'gro dang 'dra la 'chi ba'i tshe / /
de la rmi lam lta bu'i yid 'ong gzugs / /
sna tshogs 'byung zhing bde bar 'chi 'gyur te / /
sdug bsngal drag po mi 'byung nang gcod chung / /
mi dge'i sems dang ldan par 'chi ba ni / /
rang gis dran nam gzhan gyis dran bcug kyang / /
rung ste chags sogs mi dge dran pa rnams / /
'du shes rag pa rgyu ba'i bar du 'byung / /
de yis sdug bsngal tshor @# / /
ba drag po myong / /
mi dge sngar byas las kyi 'bras bu yi / /
snga ltas 'dir myong rmi lam bzhin du gzugs / /
mi sdug du ma de la snang bar 'gyur / /
snang nas mun pa'i khrod du 'gro dang 'dra / /
mi dge chen po byed rnams mi sdug pa / /
de dag mthong bas lus la sdug bsngal 'byung / /
spu zing zhes byed rkang lag g.yo ba pa dang / /
bshang gci 'byung dang mkha' la rnyob pa dang / /
mig ldog pa dang kha nas dbu ba 'byung / /
mi dge 'bring du byed la de dag las / /
kha cig 'byung la rdzogs par mi 'byung zhing / /
nyes pa byed la gnad gcod shin tu che / /
lha dang dmyal ba gnyis po ma gtogs pa'i / /
skye gnas kun la gnad gcod de yod do / /
thams cad kyang ni 'chi ba'i dus kyi tshe / /
'du shes mi gsal ba la ma slob pa'i / /
bar du yun ni ring mo nas goms pa'i / /
bdag la chags pa 'byung ngo de'i 'og tu / /
bdag la chags pa'i dbang gis bdag med par / /
'gyur ro snyam nas lus la chags 'gyur te / /
de ni bar do 'grub pa'i rgyu yin no / /
de la rgyun zhugs phyir 'ong gnyis la yang / /
bdag la chags pa 'byung mod shes rab kyis / /
brtags nas spong gi dang du mi len te / /
stobs ldan mi yis stobs chung rdung dang 'dra / /
phyir mi 'ong la bdag chags de mi 'byung / /
lung ma bstan gyi sems dang ldan par ni / /
'chi 'pho pa ni dge dang mi dge ba / /
byed byed pa'am de 'dra min kyang rung / /
rang gis dge dang mi dge ma dran la / /
gzhan gyis kyang ni dran par ma byas pa'o / /
de ni bde sdug gang dang yang mi ldan| |dge ba'i sems dang ldan par 'chi pa yang / /
'du shes rag pa yod pa'i bar yin gyi / /
'du shes phra mo rgyu tshe dge ba'i sems / /
ldog cing lung ma bstan gyi sems su 'gyur / /
de tshe sngon nas goms par byas pa yi / /
dge ba la yang brtsam par mi nus la / /
gzhan dag gis kyang dran par byed mi nus / /
mi dge'i sems kyis 'chi la'ang de 'dra bas / /
'du shes phra mo rgyu tshe 'chi ba'i sems / /
thams cad lung ma bstan gyi sems su 'gyur / /
gsum pa 'chi ba'i tshe na lus kyi drod / /
gang nas bsdud na mi dge byed byed pa'i / /
rnam shes kyis ni stod nas lus 'dor bas / /
dang por ro stod grang mor 'gyur ba ste / /
snying kha la ni thug pa'i bar du'o / /
dge ba byed byed pa ni ro smad nas / /
'dor zhing grang par 'gyur te gnyis ka yang / /
snying kha nas ni rnam shes 'pho ba'o / /
dang po khu khrag dbus su rnam shes gang / /
zhugs pa de ni lus kyi snying khar 'gyur / /
tha mar gang nas 'pho ba de nyid du / /
thog mar 'jug pa yin no de ltar na / /
drod ni thogs mar stod nas snying kha'i bar / /
bsdus na de nas smad nas snying kha dang / /
thog mar smad nas bsdus na de nas ni| |stod nas snying khar sdud pa shes par bya / /
bzhi pa shi nas bar do 'grub lugs ni / /
sngar bshad pa ltar rnam shes phyogs gar nas / /
'phos pa'i phyogs nas bar du ma chad par| |shi ma thag tu bar do'i srid pa 'grub / /
dper na srang mda'i mgo 'jug mtho dman bzhin / /
rgyu ni lus la chags pa skyes pa dang / /
sngon tshe spros la dga' bas yongs @# / /
bsgos pa / /
dge 'am mi dge'i las la brten nas so / /
bar do de yang dbang po kun tshang zhing / /
skye 'gyur 'gro ba'i lus kyi rnam pa can / /
mig ni lha yi mig ltar thogs med cing / /
lus kyang rdzu 'phrul ldan bzhin thogs pa med / /
bar do rigs mthun dang ni sgoms pa las / /
byung ba'i lha mig skyon dang bral bas mthong / /
de skad du yang mdzod las kyang / /
sngon dus srid 'byung sha tshugs can / /
de ni 'chi ba'i sngon rol te / /
skye ba'i skad cig phan chad do / /
ris mthun lha mig dag pas mthong / /
las kyi rdzu 'phrul shugs dang ldan / /
dbang po kun tshang thog med ldan / /
mi zlog de ni dri za'o / /
zhes so drangs ma thag pa las / /
'gro ba gang gi bar do de / /
grub na skye ba gzhan du ni / /
bzlog tu med ces gsung mod kyi / /
kun las btus las ldog pa'ang bshad / /
srid pa bzhi ni shi nas skye srid du / /
skye ba ma blangs par ni bar srid dang / /
skye ba blang ba'i skad cig dang po ni / /
skye srid yin cing de yi skad cig ma / /
gnyis pa nas ni 'chi srid skad cig ma / /
tha ma'i snga rol par ni sngon dus kyi / /
srid pa'o 'chi ba'i skad cig tha ma ni / /
'chi srid du ni mdzod las gsungs pas na / /
kha cig bar do skye ba snga ma yi / /
lus dbyibs can du 'dod dang kha cig ni / /
nyin zhag phyed dang bzhi la snga ma dang / /
phyed dang bzhi la phyi ma'i dbyibs can du / /
'dod pa dag dang sngon gyi lus mthong nas / /
yid mi bde ba skye bar 'dod pa yang / /
rnam dag khungs med sgro btag kho na'o / /
shas cher mi dge byed pa'i bar srid ni / /
phyar pa nag po'i ma mtshan mo mun nag tu / /
snang ba lta bu'o dge byed bar srid ni / /
snam bu dkar po'i zla 'od dang bcas pa'i / /
mtshan mo'i snang ba lta bu'o rang rang dang / /
rigs mthun bar do dang ni de dag dang / /
rang gi skye gnas mthong ngo mngal 'jug las / /
dmyal ba'i bar do sdong dum tshig 'dra dang / /
dud 'gro'i bar do du ba lta bu dang / /
yi dags kyi ni bar do chu lta bu / /
'dod pa'i lha dang mi yi bar do ni / /
gser lta bu dang gzugs kyi khams pa yi / /
bar do dkar por gsung ste kha dog gi /
khyad par yan no gzugs med khams nas khams / /
'og ma gnyis su skye na bar do yod| |'og ma gnyis nas gzugs med du skye na / /
gang du shi ba der ni gzugs med kyi / /
phung po 'grub kyi bar do 'grub rgyu med / /
bar do med pa'i dmigs gsal 'di las gzhan / /
ma bshad yar dang mar gyi 'tshams med la / /
bar do med par 'dod pa mi rigs so / /
lha yi bar do gyen dang mi yi ni / /
thad kar 'gro'o nyes byed bar do ni / /
mig ni thur du byas ste spyi'u tshugs su / /
'gro bar gsung ste ngan song gsum la dgongs / /
mdzod 'grel las ni mi dang yi dags dang / /
dud 'gro gsum gyi bar do rang ci 'dra / /
de bzhin 'gro bar bshad do che tshad ni / /
skye rkyen ma rnyed re ltar thogs na'ang / /
zhag bdun gnas shing skye ba'i rkyen rnyed na / /
nges pa med do gal te ma rnyed kyang / /
lus re brjes nas bdun phrag bdun tshun chad / /
gnas kyi de bar nges par rkyen rnyed pas / /
de phan mi gnas khungs las de las ring / /
ma bshad ring bar gnas 'dod mi rigs so / /
lha yi bar do lta bu zhag bdun gyis / /
shi nas slar yang lha'i bar do de'am / /
@# / /
yang na mi la sogs pa'i par do zhig 'grub ste de ltar 'grub pa las gzhan gyi / /
bya ba 'gyur bas bar do'i sa bon ni / /
'gyur bar byed pa'i phyir ro gzhan la'ang 'dra| |lnga pa bar do de las skye srid du / /
nying 'tshams sbyor tshul mngal du skye 'gyur na / /
bar srid pa des gang du skye gnas su / /
rang dang rigs mthun mthong nas de dag la / /
lta dang rtse ba la sogs bya 'dod nas / /
skye ba'i gnas su 'gro 'dod pha ma yi / /
khu khrag la ni phyin ci log nyid du / /
mthong pa skye ste de tshe pha ma gnyis / /
nyal po byed pa med kyang byed pa zhig sgyu ma bzhin du mthong ste chags par 'gyur / /
de yang mo ru skyen bud med dang / /
'bral bar 'dod cing pho la chags gyur te / /
nyal bar 'dod la pho ru skye 'byur na / /
pho dang 'bral 'dod mo dang nyal 'dod do / /
de yang pham dngos de mthong min par / /
khu khrag la ni 'khrul nas de ltar du / /
mthong par rnal 'byor spyod pa'i sa las bshad / /
de lta'i 'dod pa skyes nas yul de dang / /
ji lta ji ltar nye bar phyogs pa na / /
de lta de ltar pho mo'i yan lag gzhan / /
gang yang mi snang pho mo'i mtshan ma gnyis / /
tsam zhig mthong ngo de la khros nas ni / /
bar srad pa de 'chi zhing skye bar 'gyur / /
de yang pha ma gnyis po chags gyur te / /
'dod chags drag po'i skabs su bab pa na / /
'jug tu khu ba ska ba 'byur 'gyur la / /
de yi rjes su pha ma gnyis ka las / /
khu khrag thig pa gnyis ni nges par 'gyur / /
de gnyis ma yi skye gnas su 'dres ste / /
'o ma skol ba grang ba'i spris ma bzhin / /
chags par gyur pa de dang lhan cig tu / /
bar srid 'gag 'gyur de dang dus gcig tu / /
rnam shes mthu yis de las gzhan pa yi / /
dbang po'i 'byung ba chen po phra ba dang / /
'dres pa de dang mthun pa'i khu khrag gnyis / /
'dus pa dbang po dang bcas gzhan 'byung ste / /
de yi dus su rnam shes zhugs pa ni / /
srid par nying 'tshams sbyor ba zhes bya'o / /
kun gzhi 'dod na de dang mi 'dod na / /
yid kyi rnam shes nying 'tshams sbyor bar 'dod / /
de la bsod nams chung bzhi ga ? yin na / /
rigs ni dma' bar skye ste 'pho 'dzug tshe / /
ku co'i sgra grags 'dam bu nag 'thib po / /
sogs kyi nang du 'gro ba'i snang ba 'byung / /
legs pa byed byed pa zhig yin na ni / /
rigs ni mthon por skye ste zhi ba dang / /
snyan pa'i sgra 'byung khang bzang gzhal med khang / /
sogs kyis gnas su 'gro ba'i snang ba 'byung / /
mngal na gnas pa de yang zhag bdun phrag so brgyad kyis ni mngal du yan lag dang / /
nying lag thams cad dang ni ldan par 'gyur / /
zla ba dgu'am de las 'das na ni / /
shin tu rdzogs 'gyur zla ba brgyad kyis ni / /
rdzogs kyang shin tu rdzogs pa ma yin la / /
drug gam bdun gyis mi rdzogs yan lag rnams / /
ma tshang bar yang 'gyur zhes mngal 'jug las / /
gsungs shing rgyas par de las shes par bya / /
gar skye'i gnas su 'gro 'dod med gyur na / /
mi 'gro ma song na ni dang mi skye / /
dmyal bar skye ba shan pa bya ba'am / /
phag 'tshong la sogs sdom min can rnams kyi / /
bar srid tshe na rang gi skye gnas su / /
lug la sogs pa rmi lam bzhin du mthong / /
sngon nas goms pa'i dga' bas der rgyug cing / /
de nas skye ba'i gnas kyi gzugs @# / /
de la| |khros nas bar srid 'gag cing skye srid du / /
skye ste de bzhin dmyal ba dang 'dra ba'i / /
yi dags wa ba can la sogs pa ru / /
skye pa'ang de dang 'dra zhing dud 'gro dang / /
yi dags mi dang lta yi rigs rnams su / /
skye na skye ba'i gnas der rigs mthun pa / /
dga' ba'i sems can mthong zhing de nas der / /
dga' dang 'dod pa skyed de song ba dang / /
skye ba'i gnas la khros nas bar srid de / /
'gag cing skye bar rnal 'byor spyod pa'i sar / /
gsung ste bya ba la sogs sdom min can / /
min pa'i dmyal bar skye ba'ang 'di dang 'dra / /
s+dzus ste skyen gnas 'dod dro dag sher las / /
skye na dri 'dod de yang tsha dmyal du / /
skye na dro ba 'dod cing grang dmyal du / /
skye na bsil ba 'dod nas bar srid 'gro / /
sgong skyes kyang ni mngal las skyes dang 'dra / /
gnyis pa rten 'brel sgo nas 'khor ba'i tshul / /
bsam la bzhi ste yan lag dbye ba dang / /
yan lag bsdu ba tshe rabs du la rdzogs / /
don bsdu pa'o dang po bshes springs las / /
ma rig pa las las te de las ni / /
rnam shes de las ming dang gzugs rab 'byung / /
de la skye mched drug ste de las ni / /
reg pa kun tu 'byung bar thub bas gsungs / /
reg pa las ni tshor ba 'byung 'gyur zhing / /
tshor ba'i gzhi las sred pa 'byung bar 'gyur / /
sred las len pa skye bar 'gyur pa ste / /
de las srid pa srid las skye ba lags / /
skye ba yod na mya ngan na dang rga / /
'dod pas 'phongs dang 'chi dang 'jigs sogs kyi / /
sdug bsngal phung po shin tu che 'byung ste / /
skye pa 'gag pas 'di kun 'gag par 'gyur / /
zhes gsung pa ltar yan lag bcu gnyis las / /
ma rig pa ni rig pa yang dag pa / /
bdag med rtogs pa'i rig pa'i 'gal zla ste / /
bdag tu 'dzin pa'i 'jigs ltar chos sgrags bzhed / /
thogs med sku mched bdag med yang dag pa'i / /
don la phyin ci log tu 'dzin pa dang / /
rmongs tsam ma rtogs pa yi blo gnyis las / /
phyi mar bzhed de de yi zlogs phyogs kyi / /
gnyen po'i gtso bo bdag med rtogs pa yi / /
shes rab nyid la bzhed par gnyis ka 'dra / /
rmongs pa de la las 'bras la rmongs dang / /
bdag med don la rmongs pa gnyis yod de / /
sdams ngan 'gror 'phen pa'i las sog cing / /
phyi mas bde 'gror 'phen pa'i las sog par / /
kun las btus su gsungs so 'du byed ni / /
las yin de la ngan 'gror 'phen pa yi / /
bsod nams sam yin pa yi 'du byed dang / /
'dod pa'i bde 'gro 'phen pa'i dge las dang / /
gong ma'i bde 'gro 'phen pa'i mi g.yo ba'i / /
'du byed gsum mo rnam par shes pa ni / /
kun gzhi 'dod na gun gzhi'i rnam shes dang / /
mi 'dod na ni yid kyi rnam shes so / /
de yang mi dge'i las 'bras la mongs nas| |mi dge bsags pa'i las kye bag chags de / /
bsgos pa'i cho 'di'i rnam shes rgyu dus kyi / /
rnam shes yin cing de la brten nas ni / /
ngan 'gror nying 'tshams sbyar ba'i rnam shes ni| |'bras bu'i dus kyi rnam par shes pa yin / /
de bzhin bdag med don la rmongs pa yi / /
dbang gis bde 'gro rnams kyang yang dag par / /
sdug bsngal pa la de ltar ma @# / /
shes par / /
bde bar bzung nas bsod nams mi g.yo'i las / /
sog pa'i dus kyi rnam shes rgyu dus dang / /
de la brten nas bde 'gro gang rung du / /
nying 'tshams sbyar ba'i rnam shes 'bras dus kyi'o / /
ming dang gzugs la ming ni tshor ba dang / /
'du shes 'du byed rnam par shes pa bzhi / /
gzugs can min pa'i ming bzhi'i phung po ste / /
gzugs nas gzugs med khams su skyes pa na / /
gzugs kyi sa bon tsam yod gzugs med la / /
de las gzhan du skyes tshe mer mer bo / /
la sogs gzugs phung ji ltar rig par sbyar / /
skye mched drug ni mngal las skyes pa na / /
dang por rnam shes zhugs pa'i khu khrag gi /
mer mer bo dang ming bzhi 'phel ba yis / /
mig la sogs pa'i skye mched bzhi 'grub ste / /
lus dang yid kyi skye mched mer mer po'i / /
dus nas yod do brdzus ste skye na ni / /
nying 'tshams sbyar tshe dbang po drug ka yang / /
gcig char 'grub pas snga phyi'i rim pa med / /
sgong skyes drod gsher skyes gnyis mngal ma gtogs / /
gzhan rnams 'dra bar sa yi dngos gzhir bshad / /
ming gzugs grub tshe lus kyi ngo bo thob / /
skye mched drug po grub na 'byung lus kyi / /
khyad par grub pas longs spyod pa'o grub / /
skye mched gzugs can lnga ni gzugs med kyi / /
khams su skyes na med do reg pa ni / /
yul dang dbang po rnam shes gsum 'dus nas / /
yid du 'ong dang mi 'ong bar ma'i yul / /
yongs su gcod pa 'os lu ljang ba'i mdor / /
skye mched drug gi rkyen gyis zhes gsungs pas / /
yul dang rnam shes mtshon no tshor ba ni / /
reg pas yul gsum yongs su bcad pa dang / /
rjes su mthun par tshor ba bde sdug dang / /
btang snyoms gsum po skyes pa'o sred pa ni / /
tshor ba bde ba la ni mi 'bral dang / /
sdug bsngal las ni 'bral bar sred pa'o / /
tshor ba'i rkyen gyis sred pa skye gsungs pa / /
ma rig pa yi 'du ste reg pa yi / /
rkyen gyis sred pa skyed kyi ma rig pa / /
med na tshor ba yod kyang sred mi skye / /
de ltar reg pa yul gyi longs spyod dang / /
tshor ba skye ba'am rnam par smin pa yi / /
longs spyod yin pas de gnyis rdzogs pa na / /
longs spyod rdzogs pa yin no sred pa la / /
'dod pa'i sas bsdus la sogs khams gsum gyi / /
sred pa gsum char yod do len pa ni / /
yul rnams bzhi la 'dun cing chags pa bzhi / /
'di ltar gzugs sgra la sogs 'dod yon dang / /
'jig lta ma gtogs lta ba ngan pa dang / /
lta ngan dang 'brel tshul khrims rtul zhugs dang / /
'jig tshogs lta la 'dun cing chags pa yi / /
'dod pa nyer len lta ba nyer len dang / /
tshul khrims rtul zhugs nyer len gang zag gi /
bdag smra nye bar len pa'o srid pa ni / /
sngar gyi 'du byed kyis ni rnam shes la / /
las kyi bag chags bsgos pa sred len gyis / /
gsol btab pa yis yang srid phyi ma zhig 'dren la nus mthu can du gyur pa ste / /
rgyu la 'bras bu'i ming btag skye ba ni / /
skye gnas rnam bzhir dang por rnam shes shig |nying 'tshams sbyar pa'o rga shi rga ba ni / /
phung po smin cing gzhan du 'gyur pa ste / /
shi ba phung po'i rigs mthun dor ba'o / /
gnyis pa yan lag de dag mdor bsdu na / /
ma rig @# / /
'du byed rnam shes gsum po ni / /
'phen pa'i yan lag ming gzugs skye mched dang / /
reg tshor bzhi ni 'phangs pa'i yan lag dang / /
sred len srid pa gsum ni mngon 'grub pa'i / /
yan lag skye rga gnyis nas mngon grub pa'i / /
yan lag tu ni 'jog par kun btus su / /
gsungs pa ltar ro 'o na 'phen pa dang / /
'grub pa'i rgyu 'bras tshan pa de gnyis kyi / /
sems can gcig gis skye ba len pa yi / /
rgyu 'bras tshar gcig ston nam tshar gnyis ston / /
dang po ltar na 'bras bu'i rnam shes nas / /
tshor ba'i par rnams grub rjes sred pa sogs / /
skye bar bshad pa mi rig par 'gyur la / /
gnyis pa ltar na rgyu 'bras skor phyi mar / /
ma rig pa dang 'du byed rgyu dus kyi / /
rnam shes med par 'gyur la rgyu 'bras skor / /
snga mar srid len srid pa med par 'gyur / /
zhe na skyon med 'phen par byed pa'i rgyus / /
gang 'phang de nyid 'grub par byed pa'i rgyus / /
sgrub cing 'phang pa de dag grub pa na / /
de nyid la ni skye rga 'jog phyir ro / /
rgyu 'bras skor gnyis ci phyir bshad snyam na / /
'phen byed kyis 'phang 'bras bu sdug bden dang / /
'grub byed kyis sgrub 'bras bu'i sdug bden gyi / /
mtshan nyid so sor bstan pa'i phyir yin te / /
snga ma 'phang pa'i dus na sa bon du / /
gnas kyi rang gi ngo bo ma grub pas / /
ma 'ong pa na sdug bsngal bar 'gyur la / /
phyi ma sdug bsngal de nyid grub pa'i skabs / /
yin pas tshe 'di la ni sdug bsngal ba'o / /
gzhan yang 'bras bu skye ba len pa la / /
'phen pa'i rgyu dang de yis 'phang pa ste / /
'grub pa'i rgyu gnyis yod pa ngos bzung phyir / /
rgyu 'bras tshan pa gnyis su bshad pa ste / /
de ltar sa yi dngos gzhir gsungs phyir ro / /
des na 'grub byed rgyu yi sred pa dang| |sred pa de nyid skyed pa'i tshor ba gnyis / /
rten 'brel tshar gcig min pas sred pa de / /
skyed pa'i tshor ba de ni rten 'brel tshar / /
gzhan pa zhig gi 'bras bu'i skabs yin no / /
'phen dang 'phang ba bzhi yis shes bya ste / /
gang zhig 'phang na 'bras bu'i rnam shes nas / /
tshor ba'i bar ro gang gis 'phang zhe na / /
ma rig pa la brten pa'i 'du byed kyis / /
ji ltar 'phang na rgyu yi rnam shes la / /
las kyi bag chags bsgos pa'i tshul gyis so / /
'phang pa'i don ni sred pa sogs gsum gyi / /
'grub byed yod na 'bras bu de dag ni / /
'grub rung nyid du byas pa'o 'grub byed dang / /
grub pa gnyis ni gsum gyis zhes bya ste / /
gang gis 'grub pa sred pa'i rkyen can gyis / /
len pas 'grub po gang zhig 'grub byed na / /
skye rga gnyis po ji ltar 'grub byed na / /
las kyis rnam shes la bsgos bag chags de / /
nus pa mthu can nyid du byas pas so / /
skye ba gcig pu grub pa'i yan lag tu / /
byas nas rga shi de yi nyes dmigs su / /
rten 'brel mdo 'grel las gsungs de ltar na / /
las 'bras tshul la rmongs pa'i ma rig pas / /
kun nas slangs pa'i mi dge'i 'du byed kyi / /
rnam par shes la las ngan bag chags bsgos / /
ngan song gsum gyi 'bras bu'i rnam shes nas / /
tshor ba'i bar rnams 'grub rung byas pa de / /
sred len gnyis kyis yang yang gsos btab pas / /
@# / /
las kyi bag chags mthu can du gyur nas / /
phyi ma ngan 'gro'i skye rga sogs 'grub la / /
bdag med don la rmongs pa'i ma rid pas / /
kun nas slang ba'i 'dod khams kyis bsdus pa'i / /
tshul khrims la sogs dge ba'i 'du byed dang / /
gong ma'i sas bsdus zhi gnas sgom pa sogs / /
mi g.yo ba yi las kyis rnam shes la / /
bag chags bzhag nas 'dod pa'i bde 'gro dang / /
gong ma'i lha yi 'bras bu'i rnam shes nas / /
tshor ba'i bar rnams 'grub rung du byas pa / /
sred len gnyis kyis yang yang gsos btab pas / /
las kyi bag chags mthu can du song nas / /
phyi mar bde 'gro mi dang lha dag tu / /
skye ba la sogs 'grub po de lta bu'i / /
yan lag bcu gnyis de yang nyon mongs dang| |las dang sdug bsngal gyi ni lam gsum du / /
'du ste dbu ma rten 'brel snying po las / /
dang po brgyad pa dgu nyon mongs / /
gnyis dang bcu pa las yin te / /
lhag ma bdun ni sdug bsngal lo / /
zhes so sa lu ljang pa'i mdo las ni / /
dang po ma rig pa yi 'debs pa bos / /
las kyi zhing la rnam shes sa bon btab / /
sred pa'i chu yis brlan par byas pa yis| |mngal du ming gzugs myu gu 'grub par bshad / /
gsum pa tshe rabs du la rdzogs pa ni / /
'phen dang 'phang pa'i yan lag gnyis kyi bar / /
skal pa mang po zhig gis chod pa'ang srid / /
tshe rab gzhan gyis bar du ma chod par / /
skye ba gnyis pa la ni 'grub pa'ang srid / /
'grub dang grub pa'i yan lag gnyis po ni / /
bar ma chad du 'ong bas tshe gnyis la / /
rdzogs pa 'ong ste dper na tshe 'di la / /
lha ru skyes nas myong bar 'gyur pa'i las / /
gsar du bsag na de tshe ma rig pa / /
'du byed rgyu ba'i dus kyi rnam shes ste / /
yan lag phyed dang gsum dang 'chi kha tshun / /
sred len srid pa gsum rdzogs phyi ma la / /
'phang pa'i yan lag phyed dang lnga dang ni / /
grub pa'i yan lag gnyis po rdzogs pa'i phyir / /
yun ring na yang tshe gsum las mi 'gyang / /
'grub byed grub pa 'phen byed gsum po la / /
tshe re dgos la 'phang rnams grub pa yi / /
yan lag du ni 'du zhing 'phen byed dang / /
'grub byed bar du tshe rabs du ma yis / /
chod kyang rten 'brel gzhan gyi tshe yin gyi / /
rten 'brel de yi tshe ni min pa'i phyir / /
bar do'i tshe ni zur du ma brtsis so / /
de ltar 'bras bu'i yan lag de dag rnams / /
grub tshe'ang 'du byed sog pa po dang ni / /
'bras bu myong pa po'i gang zag gi /
bdag med pa yi rgyu las 'bras bu rnams / /
'byung zhing 'khor ba'i tshul de ma shes par / /
rmongs nas bdag du bzung zhing bdag bde bar / /
'dod nas de yi phyir du sgo gsum gyi / /
dge dang mi dge mngon par 'du byas pas / /
slar yang 'khor bas nyon mongs gsum po las / /
las gnyis de las sdug bsngal bdun 'byung zhing / /
bdun po las kyang nyon mongs gsum la sogs / /
sngar ltar 'byung bas srid pa'i 'khor lo ni / /
rgyun chad med par 'khor te klu sgrub kyis / /
gsum po dag las gnyis 'byung ste / /
gnyis las bdun 'byung bdun las kyang / /
gsum 'byung srid pa'i 'khor lo de / /
nyid ni yang dang yang du 'khor / /
zhes so de lta'i tshul gyis 'khor ba ru / /
@# / /
'khyams tshul bsam na skyo ba'i thabs mchog tu / /
'gyur ba bskal ba dpag med nas bsag pa'i / /
'phen byed dge dang mi dge ba yi las / /
rnam smin ma phyung gnyen pas ma bcom pa / /
rnam kyang da lta'i sred dang len pa yis / /
gsos btab ba na de yi dbang gis ni / /
bde 'gro dang ni ngan 'gror 'khyams 'gyur la / /
dgra bcom pa la sngon bsag 'phen byed las / /
grangs 'das yod kyang nyon mongs med pa yis / /
srid las grol la nges pa brtan rnyed na / /
nyon mongs dgrar bzung 'gog la brtson pa skye / /
'di la bshes gnyen chen po pu chung bas / /
lam rim spyod pa'ang rten 'byung sgo nas mdzad / /
de yang ngan 'gro'i yan lag bcu gnyis kyi / /
ldog 'jug sems pa chung ngu'i chos skor dang / /
de nas bde 'gro'i yan lag bcu gnyis kyi / /
ldog 'jug sems pa 'bring gi chos skor te / /
rang nyams la dpag mar gyur sems can rnams / /
yan lag bcu gnyis sgo nas 'khyams pa la / /
byams dang snying rje sems bskyed la sogs pa'i / /
lam la slob pa chen po'i skor du bzhed / /
bzhi pa de dag rnams kyi don bsdu ni / /
sngar bshad pa ltar kun 'byung las nyon gyis / /
dbang gi sdug bsngal phung po 'grub tshul dang / /
khyad par rten 'brel yan lag bcu gnyis kyi / /
sgo nas 'khor bar 'khor tshul legs shes nas / /
goms par byed pa rgud pa thams cad kyi / /
rtsa ba rmongs pa'i mun pa mi bzad 'joms / /
rgyu med pa dang mi mthun rgyu las ni / /
dngos rnams 'byung bar 'dzin pa'i log lta sel / /
rgyal ba'i gsung gi mjod kyi gces nor spel / /
'khor ba'i mtshan nyid rig nas skyo shes skyed / /
thar pa'i lam la yid ni rab tu skul / /
sngon bshad goms pa rnams la 'phags pa'i lam / /
'thob pa'i bag chags sad pa'i thabs kyi mchog /
de ltar dpung ba bzang pos zhus pa'i mdor / /
gti mug la ni rten 'brel lam gyis so / /
zhes dang dpal mgon 'phags pa klu sgrub kyis / /
rten cing 'brel par 'byung 'di rgyal pa yi / /
gsung gi mdzod kyi gces pa zab mo ste / /
gang gis 'di ni yang dag mthong ba des / /
sangs rgyas de nyid rig pas rnam mchog mthong / /
zhes so gnyis pa 'bring dang thun mongs pa'i / /
bsam pa skyes pa'i tshad ni sdug kun dang / /
rten 'brel sgo nas 'khor ba'i mtshan nyid rnams / /
shes par byas pas de la 'dor 'ded dang / /
nyer zhi la ni thob 'dod byung ba na / /
nges 'byung bsam pa tsam ni yin mod kyang / /
de 'dra skyes pa tsam gyis mi chog pas / /
me 'bar khyim du tshud dang btson ra ru / /
chud pa'i gang zag nas de mi 'dod cing / /
de las thar bar 'dod pa'i blo ci tsam / /
skye ba de lta'i tshod tsam skyed bya zhing / /
de nas kyang ni je 'phel btang dgos so / /
blo 'di yam me pa las mi 'dug na / /
kun 'byung 'gog par 'dod pa'ang de 'dra zhing / /
thar pa don du gnyer pa'ang de dang 'dra / /
thar lam sgrub 'dod pa yang tshig tsam du / /
'gro zhing gzhan gyi sdug bsngal mi bzod pa'i / /
snying rje dang ni bla med byang chub sems / /
bcos min shugs can btang nas mi skye pas / /
theg pa chen po'ang tshig rjes 'brang ba yi / /
go ba tsam du gyur bas chos skor 'di / /
gdams pa'i mthil du bzung nas sbyang dgos so / /
gsum pa de la log @# / /
rtog bsal ba ni / /
gal te 'khor bas shin du yid 'byung ba / /
sgom na nyan thos lta bur 'khor ba na / /
bzhugs la mi dga' de phyir zhi mthar ltung / /
skyo ba sgom pa theg dman la mdzes kyi / /
sems dpa' la ni de ltar ma yin te / /
mdo sde gsad ba bsam gyis mi khyab par / /
byang chub sems dpa' 'khor ba'i spyod yul la / /
skrag na spyod yul min par ltung ba dang / /
nyan thos rnams na 'khor ba'i spyod yul la / /
skrag par 'gyur gyi sems dpa' rnams ni slar / /
'khor ba dpag med 'dzin par bshad pas so / /
zhen 'di ni mdo don ma go bar / /
phyin ci log tu bzung bas nor ba ste / /
des ni sems dpas gzhan phyir srid mtha'i bar / /
rgyal sras spyod la slob par go bgos pas / /
'gro ba'i sdug bsngal thams cad phyogs gcig tu / /
sdom pa skad cig rer yang lus sems la / /
bab kyang de yis skyo zhing bred pa sogs / /
med par brlabs chen spyod la spro ba yi / /
brtson 'grus rtsom la 'khor bas mi skyo dang / /
sems can don la ji ltar cher brtson pa / /
de ltar che cher thugs ni bder 'gyur bas / /
'khor bar sems can don la mi skyo zhing / /
dga' bar gsungs pa yin gyi las nyon gyi / /
dbang gis srid par 'khyams pa'i skye rga dang / /
na 'chi sogs kyi sdug bsngal rnams la ni / /
yid 'byung mi bya bar ni bshad pa min / /
las nyon dbang gis 'khor bar 'khyams gyur na / /
sdug bsngal du mas mnar nas rang don yang / /
nus pa min na gzhan don lta ci smos / /
de ni rgud pa kun gyi sgo yin pas / /
theg dman las kyang skyo ba cher bskyed de / /
dgag dgos smon lam dang ni snying rje yis / /
srid par skye la dga' bar bya dgos pas / /
'khor bar dga' tshul de gnyis mi gcig go /
dbu ma snying po las kyang ji skad du / /
skyon mthong phyir na srid par min / /
brtse phyir mya ngan 'das mi gnas / /
gzhan don sgrub phyir rtul zhugs can / /
zhes so bzhi ba thar lam gyi / /
rang bzhin gtan la dbab pa ni / /
slob dpon rgyal ba bshes gnyen gyis / /
sdug bsngal rgya mtsho gting mtha' med / /
srid pa'i klod du bying gyur kyang / /
skyo med 'jigs med dga' dang rgod| |bdag cag snying la ci zhig mchis / /
phongs dang btsal dka' bsrung dang brlag /
'bral dang na rga rgud pa yis / /
rtag tu 'bar ba'i mer zhugs kyang / /
bder rlom smyon pa lags pa snyam / /
zhes dang gzhan yang de nyid las / /
kye hud 'jig rten mig bcas long / /
mngon gsum rtag tu nges mthong yang / /
da dung cung zad mi sems pa / /
khyod snying rdo rjer gyur ram ci / /
zhes gsungs pa ltar rang nyid la / /
rang gis bskul zhing 'khor ba'i skyon / /
sgom pas gzhon nu ma bdun gyi / /
rtog brjod las kyang ji skad du / /
'jig rten gnas pa chu nang song ba'i zla ba'i gzugs bzhin g.yo par mthong / /
'dod pa 'khros pa'i sbrul gyi lus skyil gdengs ka'i grib ma lta bur mthong / /
'gro ba 'di dag sdug bsngal me yis kun tu 'bar bar mthong bas na / /
rgyal po bdag cag nges par 'byung la mngon dga' dur khrod dag tu mchi / /
zhes gsung pa ltar snod bcud 'khor ba ni / /
rlung gis bskyod pa'i chu nang zla gzugs ltar @# / /
skad cig rer yang mi sdod g.yo zhing 'jig /
'dod pa'i yon tan mnog chung nyen che ba / /
dug can sbrul gdug lus kyi grib ma 'dra / /
'gro ba lnga po sdug bsngal gsum gyi me / /
rab du 'bar bas kun du ? gdungs mthong nas / /
srid la zhen pa gting nas 'gog pa dang / /
sngon 'chad 'khyams pa bsam pas yid skyo zhing / /
da gdod 'khyams dgos bsam pas 'jigs skrag blo / /
bcos min shugs drag skyes tshe bshes springs las / /
'khor ba de 'dra lags pas lha mi dang / /
dmyal ba yi dags dud 'gro'i gnas dag tu / /
skye ba bzang po ma lags skye ba ni / /
gnod pa du ma'i snod gyur lags mkhyen mdzod / /
ces gsud pa ltar gnod pa thams cad kyi / /
rtsa ba 'khor bar skye ba zlog dgos so / /
de la las nyon gnyis po bzlog dgos shing / /
de yang nyon mongs '+zoms pa gal che la / /
de yang gnyen po tshang la ma nor ba / /
sgom la rag las sgom tshul 'di la gnyis / /
lus rten ji lta bu yis bzlog pa dang / /
gnyen po ji 'dra sgom pas bzlogs pa'o / /
dang po rten gyi bshes pa'i springs yig las / /
de dag dang bral khoms pa rnyed nas ni / /
skye ba bzlog pa'i slad du 'bad par mdzod / /
ces gsung pa ltar dal 'byor thob pa'i rten / /
'di la bzlog pa'i rtsol ba bya dgos ste / /
mi khom par ni bzlog pa'i skabs med phyir / /
dal ba thob kyang khyim la gnas pa ni / /
dam chos sgrub pa'i bar chad ches mang zhing / /
nyes pa shin tu mang po'i skyon chags la / /
rab tu byung ba de las bzlog pas na / /
'khor ba bzlog pa'i rten gyi rab byung mchog |de bas rab tu byung la mngon dgar bya / /
khyim pa'i skyon dang rab byung yon tan ni / /
yang yang bsam pas rab tu byung zin gyi / /
bsam pa brtan 'gyur ma byung pa rnams kyi / /
bzang po'i bag chags 'jog cing sad par 'gyur / /
de la khyim pa 'byor na bsrung pa dang / /
dbul na 'tshol pa'i sdug bsngal dag gis ni / /
sha thang bde ba med la bder rlom pa / /
las ngan 'bras bur shes bya skye rabs las / /
btson ra 'dra ba'i khyim la ni / /
nam yang bde bar ma sems shig /
phyug gam yang na dbul yang rung / /
khyims na gnas pa nad du che / /
gcig ni bsrung bas nyon mongs la / /
gnyis pa 'tshol bas sha thang ngo / /
phyug gam yang na dbul na yang / /
gang na bde ba med gyur pa / /
de la dga' ba rmongs pa ni / /
sdig pa'i 'bras bu smin pa nyid / /
ces dang gzhan yang de nyid las / /
khyim gyi so nams byas na ni / /
brdzun du mi smrar mi rung zhing / /
pha rol nyes pa byed pa la / /
nan dur mi byar mi rung ngo / /
gal te chos bshad khyim gyi so nam 'tshor / /
khyim la phyogs na chos kyang gal 'grub / /
chos kyi las ni rab tu zhi ba yin / /
khyim gyi don ni drag shul can gyis 'grub / /
de bas chos dar 'gal ba'i skyon yod phyir / /
bdag la phan 'dod su zhig khyim na gnas / /
zhes dang khyim gyi bud med bran 'khor dang / /
yo byad sogs la zhen par mi bya bar / /
dmyal ba'i rdo rje'i me char la sogs su / /
bltas ste skyo ba skyed bya bstan rims las / /
khyim gnas dur khrod bde 'joms chom rkun gnas / /
bu smad sred pa rdo rje'i me sogs 'dzin / /
de yi rim gro'i ro myang @# / /
lcags khri dang / /
tho lum lcags zangs khol ma la srid yin / /
bran 'khor rta glang rnga mo sogs 'dzin pa / /
dmyal srung lcags kyi lce spyad sogs 'dzin pa'o| |zhes dang khyim ni sdug bsngal bzod dka' gnas / /
dug sprul tshangs dang 'dra ste skyes rabs las / /
dregs dang nga rgyal gti mug sbrul gyi tshang / /
rab tu zhi ba dga' ba'i bde 'jig pa / /
sdug bsngal mi bzad mang po'i gnas gyur khyim / /
khung dang 'dra bar su zhig gnas par byed / /
ces so de ltar khyim na gnas pa'i skyon / /
yang yang bsam la yid ni skyo bya zhing| |rab tu byung la de las bzlogs pa yi / /
yon tan can du bltas la smon par bya / /
rab byung de yang chos gos lhung bzed sogs / /
ngan ngon tsam dang bsod snyoms 'tsho ba yis / /
chog shes dben par rang gi nyon mongs pa / /
sbyang nas gzhan gyi yon gnas byed pa la / /
smon dgos gzhon nu ma yi rtog brjod las / /
skra rnams breg par gyur nas ni / /
phyag dar khrod kyi gos 'chang zhing / /
dgon pa yul du 'dod par ni / /
nam nyig de ltar 'gyur zhig gu / /
gnya' shing gang tsam rnam lta zhing / /
sa yi lhung bzed lag thogs nas / /
dpyas med khyim nas khyim du ni / /
nam zhig slongs mo spyod par 'gyur / /
rnyed dang bkur bsti chags med cing / /
nyon mongs tsher ma'i 'dam s+dzab ? dag /
sbyong bar byed cing grong khyer gyi / /
sbyin pa'i gnas su nam zhig 'gyur / /
zhes dang rtsa yi mal stan la / /
bla gab med par nyal ba na / /
ba mos brlan pas lci ba'i gos / /
bgo dang bza' btung ngan ngon gyis / /
chog shes gnas mal shing drung du / /
'jam po'i rtsa yi gos stan la / /
spyod cing chos la sems pa yi / /
bde ba'i dga' ston myong ba la / /
smon par bya ste de nyid las / /
rtswa yi tshogs las langs nas ni / /
ba mos lci ba'i gos dag dang / /
zas skom ngan ngon tsam gyis ni / /
nam zhig lus la chags med 'gyur / /
shing drung ne tshe ltar ljang ba'i / /
ngur ba 'jam po'i gos can tu / /
mthong chos bde ba'i dga' ston dang / /
nam zhig bdag ni nyal bar 'gyur / /
zhes so sman ljongs chu ngogs su / /
gnas nas chu brlab skye 'jig dang / /
rang gi lus srog 'drar sems shing / /
srid pa'i rtsa ba 'jig lta yi / /
gnyen po shes rab sgom pa dang / /
srid pa'i bde la zhen log dang / /
snod bcud rmi lam sgyu ma sogs / /
'dra bar yang yang sems pa la / /
smon par bya ste de nyid las / /
nam zhig chu ngogs sman ljongs su / /
gnas nas chu rlabs 'byung 'jig dang / /
'tsho ba'i 'jig rten gnas 'dra bar / /
yang dang yang du lta bar 'gyur / /
lta ba kun gyi mar gyur ba'i / /
'jig tshogs lta ba 'byin pa dang / /
srid pa'i longs spyod mi 'dod par / /
bdag ni nam zhig 'gyur zhig gu / /
rmi lam smig rgyu sgyu ma sprin / /
dri za'i grong khyer mtshungs par ni / /
rgyu dang mi rgyu'i 'jig rten dag /
nam zhig rtogs par byed par 'gyur / /
zhes so khyim pa'i sems dpa' yis / /
bsnyen par rdzogs la legs smon par / /
drag shul can gyi zhus las bshad / /
rab tu byung ba'i sems dpa' ni / /
khyim pa'i byang chub sems dpa' las / /
khyad par 'phag @# / /
pa mdo rgyan las / /
rab tu byung ba'i phyogs dag ni / /
yon tan tshad med rnams dang ldan / /
de ltas sdom brtson khyim pa yi / /
byang chub sems dpa' las khyad 'phags / /
zhes so des na rab byung gi /
rten ni 'khor ba bzlogs pa dang / /
rnam grol sgrub pa'i rten mchog tu / /
bsngags par ma zad phar phyin dang / /
sngags kyis sgo nas thams cad mkhyen / /
sgrub la'ang rten gyi mchog tu gsung / /
rab tu byung ba'i sdom pa ni / /
so sor thar pa nyid yin pas / /
dga' dang gus dang smon par bya / /
gnyis pa gnyen po'i lam ni ji 'dra zhig /
sgom pas bzlogs par bya ba bshes springs las / /
mgo'am gos la glo bud ? me shor na / /
de dag phyir bzlog bgyi ba btang nas kyang / /
yang srid med par bgyi slad 'bad 'tshal te / /
'di las ches mchog dgos pa gzhan ma mchis / /
tshul khrims dag dang shes rab bsam gtan gyis / /
mya ngan 'das zhi dul ba dri med pa'i| |go 'phang mi rga mi 'chi zad mi 'tshal / /
sa chu me rlung nyi zla bral thob mdzod / /
ces gsungs pa ltar slab pa rnam gsum la / /
slob dgos bslab pa gsum gyi grangs nges la| |gsum las sems 'dul ba la ltos pa ni / /
rnam par g.yeng dang mnyam par ma bzhag dang / /
ma grol ba la gsum ste bslab gsum gyi / /
g.yeng ba med dang mnyam par 'jog pa dang / /
grol bar byed pas rnal 'byor ba rnams kyi / /
bya ba thams cad rdzogs par 'gyur ba'i phyir / /
'bras bu sgrub la ltos pa'i grangs nges ni / /
tshul khrims kyis ni 'dod pa'i bde 'gro gnyis / /
ting nge 'dzin gyis gong ma'i bde 'gro gnyis / /
shes rab kyis ni thar ba bsgrub pas na / /
mngon mtho nges legs thams cad gsum gyis sgrub / /
spangs bya nyon mongs spong la ltos pa ni / /
bslab pa gsum gyis rim bzhin nyon mongs pa / /
sun 'byin pa dang ? mngon 'gyur mgo gnon dang / /
sa bon rtsad nas spongs par byed pas so| |go rim nges pa tshangs pas zhus pa'i mdo / /
sa yi dngos gzhir drangs las ji skad du / /
rtsa ba shin tu brtan pa dang / /
zhi ba'i sems la dga' ba dang / /
'phags pa'i lta dang sdig pa'i lta / /
ldan par bya zhing bral bar bya / /
zhes pas tshul khrims rtsa ba ste / /
gzhan gnyis de las 'byung ba'i phyir / /
tshul khrims la brten mnyam bzhag la / /
mngon par dga' ba'i ting nge 'dzin / /
mnyam par bzhag pas yang dag pa / /
mthong ba'i 'phags pa'i lta ba dang / /
ldan zhing sdig lta dang bral ba / /
'byung bar bstan no rang bzhin ni / /
tshangs pas zhus las ji skad du / /
yan lag drug dang ldan pa dang / /
gnas bzhi bde dang ldan pa dang / /
bzhi po yi ni rnam pa bzhi / /
rtag tu ye shes dag pa yin / /
zhes pas tshul khrims bslab ba yi / /
tshul khrims ldan dang so thar gyi / /
sdom pas bsdams pa gnyis kyis ni / /
thar bar nges par 'byin pa yi / /
tshul khrims dag pa cho ? ga dang / /
spyod yul ldan pa gnyis kyis ni / /
ma smad tshul khrims dag pa dang / /
kha na ma tho phra rab la'ang / /
'jigs par lta bas ma nyams pa'i / /
tshul khrims dag pa bslab gzhi rnams / /
yang @# / /
dag blangs ste slob pas ni / /
phyin ci log pa ma yin pa'i / /
tshul khrims dag pa'i yan lag drug /
bstan no sems kyi bslab pa yi / /
sems kyi gnas bzhi bsam gtan bzhis / /
tshe 'di nyid la'ang bder gnas pas / /
bde dang ldan pa'i khyad par bstan / /
shes rab kyi ni bslab pa yi / /
'phags pa'i bden pa bzhi po yi / /
re re'i rnam pa bzhi bzhi ste / /
mi rtag sdug bsngal stong bdag med / /
rgyu dang kun 'byung rab skye rkyen / /
'gog zhi gya nom nges par 'byung / /
lam rigs sgrub pa nges 'byin te / /
bcu drug rtogs pa'i khyad par bstan / /
skyes bu 'bring gi lam dngos la / /
slob na bslab pa gsum po la / /
'khrid lugs rgyas par dgos na'ang| |de 'dra min pas ting 'dzin dang / /
shes rab bslab par slob pa'i tshul / /
rgyas par skyes bu chen po yi / /
skabs su 'chad pas 'dir mi 'chad / /
'dir ni lhag pa tshul khrims kyi / /
bslab pa la ni slob pa'i tshul / /
mdo tsam brjod do de la ni / /
thog mar tshul khrims bslab pa yi / /
phan yon yang dang yang bsam nas / /
snying nas spro shugs 'phel bya ste / /
de yang mgon po klu sgrub kyi / /
khrims ni rgyu dang mi rgyu'i sa bzhin tu / /
yon tan kun gyi gzhi rten lags par gsungs / /
zhes dang dpung bzang gis zhus rgyud las kyang / /
ji ltar lo tog thams cad sa la ni / /
brten nas skyon med par ni skye ba ltar / /
de bzhin tshul khrims brten nas chos dkar mchog /
snying rje'i chus brlan pas ni rnam par skye / /
zhes gsungs pa ltar yon tan thams cad kyi / /
rten du bsam la spro ba shugs drag bskyed / /
tshul khrims blangs nas bsrung na phan yon dang / /
'gal na nyes dmigs shin du che 'byung ste / /
dge slong la ni rab tu gces pa'i mdor / /
la la'i tshul khrims bde ba ste / /
la la'i tshul khrims sdug bsngal yin / /
tshul khrims ldan pa bde ba ste / /
tshul khrims 'tshal pa sdug bsngal le / /
zhes so de ltar phan yon nyes dmigs kyi / /
phyogs gnyis bsam nas khas blang bslab pa la / /
rab tu gus bya ji ltar bslab tshul ni / /
ltung ba 'byung ba'i rgyu bzhi 'gog dgos pas / /
ltung ba ltung min mi shes gnyen por ni / /
bslab bya phra rag mnyan nas shes par bya / /
bag med pa yi gnyen por blang dor gyi / /
dmigs rnams mi brjed 'dzin pa'i dran pa dang / /
blang dor byar byed pa'i shes bzhin dang / /
bdag gam chos kyi dbang du byas nas ni / /
nyes pa la 'dzem ngo tsha shes pa dang / /
gzhan gyis smod la 'dzem pa'i khrel yod dang / /
nyes par spyad pa'i rnam smin la 'jigs nas / /
nyes pa byed la bag 'khums sogs la bslab / /
ma gus pa yi gnyen por ston pa dang / /
de yi bcas pa rnams dang tshangs spyod kyi / /
grogs po rnams la shin du gus par bya / /
nyon mongs mang ba'i gnyen por rang rgyud la / /
brtag ste nyon mongs gang che'i gnyen por 'bad / /
gzhan du 'di tsam cig las 'gal na yang / /
skyon chung snyam nas bag yangs byas pa na / /
sdug bsngal 'ba' zhig 'thob ste rnam 'byed las / /
@# / /
gang zhig ston pa thugs rje'i bstan pa la / /
yal bar sems zhing cung zad 'da' byed pa / /
de ni de las sdug bsngal gzhan dbang thob / /
smig tshal bregs pas a mra'i tshal nyams bzhin / /
'di na la las rgyal po'i tshig chen yang / /
'da' na lan 'ga' chad pa 'thob mi 'gyur / /
thub pa'i bka' lung tshul min 'das byas na / /
dud 'gror 'gro 'gyur e la'i 'dab klu bzhin / /
zhes so de bas nye ltung phra rag gis / /
gtan nas ma gos pa la 'bad bya zhing / /
gos na'ang ji mi snyam par mi 'jog par / /
sdig ltung phyir bcos la ni 'bad par bya / /
tshangs pas zhus pa las kyang ji skad du / /
bslab pa la ni brten par bya / /
de la snying nas nan tan bya / /
phyir ni spang bar mi bya zhing / /
srog gi phyir yang bshig mi bya / /
rtag tu nan tan gnas par bya / /
'dul ba la ni 'jug par bya / /
zhes dang tshul khrims ldan pa'i mdor / /
dge slong srog dang bral ba bla'i / /
tshul khrims nyams shing zhig pa ni / /
de ltar min no ci'i phyir na / /
shi bas skye ba 'di yi tshe / /
zad par 'gyur gyi khrims zhig pas / /
skye ba 'bum phrag brgya'i bar du / /
rigs dang bral zhing bde spangs ste / /
rnam par ltung ba mi bzad pa / /
myong par 'gyur zhes bshad pa ltar / /
srog dang bsdos te bsrung bar bya / /
de lta min na bdag ni skra breg shing / /
ngur smrig bgo sa pa la ni don med do / /
snyam du bsam ste ting 'dzin rgyal po las / /
sangs rgyas bstan pa 'di la rab byung nas / /
sdig pa'i las rnams shin du spyod par byed / /
nor dang 'brul snying por 'du shes shing / /
bzhon dang ba glang shing rta rnams la chags / /
gang la bslab pa'i nan tan med pa rnams / /
de dag gis kyang ci phyir mgo bo bregs / /
zhes so srid las 'bros par 'dod pa yi / /
tshul khrims rkang pa nyams na 'bros mi nus / /
slar yang 'khor zhing na rga 'chi ba sogs / /
sdug bsngal du mas 'joms ste de nyid las| |mi zhig chom rkun mang pos rab gtses nas / /
'tsho bar 'dod pas bros shing 'gror brtsam nas / /
de yi rkang pa 'gro zhing rgyug ma nus / /
chom rkun dag gis de bzung bcom pa ltar / /
de bzhin tshul khrims nyams pa rmongs pa'i mi / /
'du byas dag las 'bros par 'dod mod kyi / /
tshul khrims nyams pa de yang 'bros mi nus / /
na rga 'chi pa dag gis shin du 'joms / /
zhes so des na mdo sde de nyid las / /
khyim pa skya bo'i gos gyon pa / /
ngas ni bslab pa gang bshad pa / /
de tshe dge slong de dag la / /
bslab pa de yang med par 'gyur / /
zhes gsungs pa ltar dge bsnyen la / /
gsungs pa'i bslab pa'i gzhi lnga po / /
rdzogs par srung ba dge slong la'ang / /
med par gsungs pa'i dus skabs 'dir / /
bslab par brtson pa lhag par yang / /
bsod nams che ste de nyid las / /
skal pa bye ba gang ga'i bye snyed du / /
dang pa'i sems kyis zas dang skom rnams dang| |gdugs dang ba dan mar me'i phreng ba yis / /
sangs rgyas bye ba khrag khrig rim 'gro byas / /
gang gis dam chos rab tu 'jigs pa dang / /
bder gshegs bstan @# / /
pa 'gag par 'gyur pa'i tshe / /
nyin mtshan du ni bslab pa gcig spyod pa / /
bsod nams 'di ni de bas gye brag 'phags / /
zhes so ltung ba byung yang bshags pas chog /
snyams na sdom sems med par 'jug pa ni / /
bcos chog zer nas dug la za ba dang / /
'dra bar gsungs pas srog la bab kyang srung / /
de lta'i tshul gyis bsrung ba so thar gyi / /
sdom ldan yin na gsang sngags bsgrub pa la'ang / /
'dra ste dpung bzang gis zhus rgyud sde las / /
rgyal ba ngas gsungs so so thar ba yi / /
tshul khrims rnam dag 'dul ba ma lus las / /
sngags pa khyim pas rtags dang cho ga spang / /
lhag ma rnams ni nyams su blang bar bya / /
zhes so gsang sngags 'grub ba'i rtsa ba yang / /
tshul khrims yin te rgyud sde de nyid las / /
sngags kyi rtsa ba dang po tshul khrims te / /
de nas brtson 'grus dang ni bzod pa dang / /
rgyal ba la ni dad dang byang chub sems| |gsang sngags dang ni le lo med pa'o / /
ji ltar mi dbang rin chen bdun ldan pa / /
skyo ba med par skye dgu 'dul bar byed / /
de bzhin sngags pa yan lag 'di bdun dang| |ldan par gyur na sdig pa 'dul bar byed / /
ces dang 'jam dpal rtsa ba'i rgyud las kyang / /
zlos pa 'di las tshul khrims nyams / /
de la grub pa mchog med cing / /
grub pa 'bring yang yod med de / /
grub pa tha ma'ang yod ma yin / /
tshul khrims 'chal la thub dbang gis / /
sngags 'grub par ni ma gsungs te / /
mya ngan 'das grong 'gro ba yi| |yul dang phyogs kyang ma yin no / /
byis pa ngan pa ngan 'di la ni / /
sngags 'grub pa ni ga la yod / /
skye bo tshul khrims 'chal 'di la / /
de la bde 'gro ga la yod / /
mtho ris su yang mi 'gyur zhing / /
bde ba mchog tu'ang mi 'gyur na / /
rgyal bas gsungs pa'i sngags rnams ni / /
'grub par 'gyur ba smos ci dgos / /
zhes so tshul khrims dag par byed pa la / /
dran shes bsten te nyon mongs gang yang rung / /
nyug gis byung ma thag tu dgrar bltas nas / /
'thab ste bzlogs pa la ni 'bad par bya / /
gal te de ltar 'bad pas ma bzlogs kyang / /
yun du mi sring chu yi ri mo ltar / /
mod la ldog par bya ste ba shes spring las / /
sems ni chu dang sa dang rdo ba la / /
ri mo bris pa de 'drar rig par bgyi / /
de nang nyon mongs can la dang po ni / /
mchog ste chos 'dod rnams la tha ma lags / /
zhes pa ltar te spyod 'jug las kyang ni / /
'di la bdag gis zhen bya zhing / /
khon du bzung nas g.yul sprad do / /
rnam pa de 'dra'i nyon mongs pa / /
nyon mongs 'joms byed ma gtogs so / /
bdag ni bsregs te bsad gyur tam / /
bdag gi mgo bo bcad kyang bla / /
rnam pa kun tu nyon mongs pa'i / /
dgra la 'dud par mi bya'o / /
zhes so nyon mongs pa dang 'thab pa yis / /
lan gcig bcom na slar la ldog 'gyur ba / /
med pas 'di la brtson bya de nyid las / /
tha mal dgra bo yul nas byung yang ni / /
yul gzhan dag tu gnas shing yongs bzung nas / /
nus pa brtas nas de nas phyir ldog gi @# / /
nyon mongs dgra tshul de dang 'dra ma yin / /
nyon mongs nyon mongs shes rab mig gis spang / /
bdag yid las bsal gang du 'gro bar 'gyur / /
gang du gnas nas bdag gnod bya phyir 'ong / /
blo zhan bdag la brtson pa med par zad / /
ces so nyon mongs ji ltar spangs pa ni / /
nyes pa che la 'bral dka' nyon mongs gzhan / /
kun gyi rtsa ba gti mug yin pas na / /
gti mug la ni rten 'brel lam gyis so / /
zhes gsungs pa ltar rten 'brel 'jug ldog sgom / /
'di la goms na lta ngan gzhan mi 'byung / /
'di phyir sdug bsngal skyed cing sngar bsags dge /
'joms la zhe sdang mthu che spyod 'jug las / /
skal ba stong du bsags pa yi / /
sbyin dang bder gshegs mchod la sogs / /
legs spyad gang yin de kun kyang / /
khong khro gcig gis 'joms par byed / /
ces dang zhe sdang lta bu'i sdig pa med / /
ces so 'di nyid bcom na 'di phyi la / /
bde ste gang zhig bsgrim ste khro 'joms pa / /
de ni 'di dang gzhan du bde ces so / /
sngar bsags 'du byed yang srid 'grub pa la / /
nus mthu can du byed pa sred pa ste / /
'dod khams pa rnams yul la longs spyod pa'i / /
reg pa'i rgyen gyis tshor ba'i ro myong las / /
'byung bas phyi dang nang gi 'dod yon la / /
chags pa'i nyes dmigs sgom nas bzlogs bya ste / /
slob dpon chen po dbyig gi gnyen po yis / /
ri dags glang po phye ma leb dang nya /
? /
sprang ma lnga po lnga yis bcom gyur te / /
gcig gis 'joms na gang zhig lnga rnams ni / /
rtag tu bsten pa ci phyir 'joms mi 'gyur / /
zhes so gzhan yang bshes pa'i springs yig las / /
'jig rten mkhyen pa rnyed dang ma rnyed dang / /
bde dang sdug bsngal snyan dang mi snyan dang / /
bstod smad ces bgyi 'jig rten chos brgyad po / /
bdag gi yid yul min par mgo snyoms mdzod / /
ces gsungs pa ltar 'khor ba'i nyes dmigs dang / /
'chi ba dran pas chos brgyad mgo snyoms bya / /
nga rgyal gyi ni nyes dmigs spyod 'jug las / /
nyon mongs nga rgyal gyis khengs ni / /
ngan 'gror nga rgyal gyis 'khrid cing / /
mi yi dga' ston bcom pa dang / /
gzhan gyi zan za'i bran dang ni / /
glen pa mi sdug nyam chung dang / /
thams cad du ni brnyes par 'gyur / /
zhes pa ltar ro spong tshul bshes sbring las / /
na rga 'chi sdug bral dang de bzhin du / /
las rnams bdag gir bya las ma 'das zhes / /
de ltar yang dang yang du sems pa ni / /
de yi gnyen po'i sgo nas rgyug mi 'gyur / /
zhes so bden bzhi mchog gsum las 'bras la / /
nges pa brtan po btsal te the tshom dgag /
gzhan yang gnyid rmugs rgod 'gyod le lo dang / /
bag med ngo tsha med dang khrel med dang / /
brjed nges shes bzhin ma yin nye nyon rnams / /
dge la bar du gcod cing 'byung nye bas / /
nyes dmigs rig par bya ste bshes springs las / /
rgod dang 'gyod dang gnod sems rmugs pa dang / /
gnyid dang 'dod la 'dun dang the tshom ste / /
sgrib pa lnga po 'di dag dge pa'i nor / /
'phrog pa'i chom rkun lags par rig par mdzod / /
ces dang lhag @# / /
bsam skul ba'i mdo las kyang / /
gang zhig gnyid dang rmugs la dga' 'gyur ba / /
pad kan rlung dang de bzhin 'khris pa rnams / /
de dag de yi lus la shas cher 'byung / /
de yi khams rnams rab tu 'khrugs par 'gyur / /
gang zhig rmugs dang gnyid la dga' 'gyur ba / /
kha zas nyes pa lto ni ma dag cing / /
lus kyang lci la zo mdog bde ma yin / /
de yi tshig kyang gsal bar mi 'gyur ro / /
zhes pas lus la gnod pa'i tshul bstan la / /
sems la gnod pa'i tshul yang de nyid las / /
gang zhig rmugs dang gnyid la dga' 'gyur pa / /
de ni rmongs shing chos la 'dun pa nyams / /
byis pa yon tan kun las yongs su nyams / /
dkar po nyams shing mun par 'gro bar 'gyur / /
zhes so dran pa nyer bzhag las / /
nyon mongs rnams kyi gzhi gcig ni / /
le lo yin te gang la yod / /
gang la le lo gcig yod pa / /
de la chos kun med pa yin / /
zhes dang tshom las ji skad du / /
bag med pa la sbyor byed pa / /
skye bo byis pa bsam brlag yin / /
tshor dpon nor rnams srung ba ltar / /
mkhas pas bag dang ldan par bya / /
zhes dang slob dpon dpa' bo'i skyes rab las / /
lha dbang phyir yang ngo tsha bor nas ni / /
yid la chos dang 'gal ba byed pa bas / /
gyo mo'i snod thog gos ngan gyon nas ni / /
dgra po'i khyim du 'byor pa mthong yang bla / /
zhes dang mgon po klu yi bshes springs las / /
dbang phyug lus gtong dran pa bder gshegs kyis / /
bgrong pa gcig pa'i lam du nye bar bstan| |de ni bsgrims nas mngon par bsrung bgyi ste / /
dran pa nyams pas chos kun 'jig par 'gyur / /
zhes dang mgon po zhi ba lhas / /
thos ldan dad pa can dang ni / /
brtson pa lhur len du ma yang / /
shes bzhin med pa'i skyon chags pas / /
ltung ba'i rnyog dang bcas par 'gyur / /
zhes pas bshad ltar nyon mongs de dag gi /
nyes dmigs yang yang bsam ste gang dang gang / /
mngon du gyur tshe 'gog la brtson bya zhing / /
de yi kha skyor phyogs 'dzin mi byed par / /
dgra ru bltas ste gnyen po'i phyogs bzung nas / /
nyes dmigs mongs sun 'byin pa la rab 'bad nas / /
ji ltar blang ba'i tshul khrims dag par bya / /
rgyal pham gang zhig byung kyang 'di phyi la / /
sdig dang sdug bsngal 'ba' zhig skyed pa yi / /
phal pa'i dgra dang 'thab pa'i tshe na yang / /
rdeg gcod la sogs sdug bsngal bzod byed na / /
nyon mongs dgra bo gzhoms la brtson pa'i che / /
cung zad ngal ba'i dka' spyad bzod pa ni / /
shin du'ang rigs ste sems dpa'i spyod 'jug las / /
don med dgra yis rma srol btod pa yang / /
lus la rgyan dang 'dra bar bsrel byed na / /
'don chen bsgrub phyir yang dag brtson gyur pa| |bdag la sdug bsngal ci phyir gnod byed yin / /
zhes so de ltar nyon mongs pa'i / /
dgra dang 'thab nas rgyal gyur na / /
dpa' po yin gyi dgra gzhan dang / /
'thab nas pa rol bsad gyur gyang / /
de lta min te de nyid las / /
sdug bsngal thams cad khyad bsad nas / /
zhe sdang la sogs dgra 'joms pa / /
de dag rgyal byed dpa' bo ste / /
lhag mor  @# / /
la gsod pa'o / /
zhes so des na de nyid las / /
nyon mongs phyogs kyi khrod gnas na / /
rnam pa stong du sran btsugs ste / /
wa la sogs pas seng ge bzhin / /
nyon mongs tshogs kyis mi tshugs bya / /
zhes gsungs pa ltar gnyen po'i stobs / /
bskyed nas nyon mongs pa yi phyogs / /
kun gyis tshur la mi tshugs shing / /
pha rol bcom ste rgyal bar bya / /
skyes bu 'bring dang thun mong pa'i / /
lam la sbyong tshul bshad zin to / / / /
de ltar 'khor ba'i nyes dmigs legs bsam pas / /
srid kun me 'bar rlubs ltar mthong gyur te / /
nyon mongs sdug bsngal thams cad nyer zhi ba'i / /
thar ba 'dod pas kun du gdungs pa des / /
bslab pa gsum la bslab na 'khor ba las / /
grol ba'i thar ba 'thob cing de yang ni / /
mtho ris dpal ltar ldog pa'ang ma yin mod / /
'on kyang skyon zad yon tan thob pa ni / /
phyogs re yin pas rang don ma rdzogs la / /
de nyid kyis na gzhan gyi don de yang / /
nyi tsher zad cing mthar ni sangs rgyas gyis / /
bskul nas theg chen lam du 'jug dgos pas / /
blo gros ldan pa rnams kyis thog ma nas / /
theg pa chen po'i lam du 'jug rig ste / /
slob dpon dpa' bo'i phar phyin bsdus pa las / /
'jig rten don sgrub tshul la mthu med pa'i / /
theg pa gnyis bo gtan du spangs byas shing / /
thub rgyal theg pa snying rjes bstan pa la / /
gzhan phan ro gcig rang bzhin de dag 'jug /
ces dang gzhan don bor nas rang don la / /
brtson pa mi rigs tshul yang de nyid las / /
bde dang mi bde rmi lam 'drar grangs shing / /
gti mug skyon gyis dma' ba'i 'gro mthong na / /
las gyi dam pa gzhan don dga' bor zhing / /
rang gi don la de ko ci ste brtson / /
zhes dang rgyal ba'i rig dang ldan pa rnams / /
blang dor 'byed pa'i shes rab mig zum zhing / /
nyams nga'i gnas su gom 'gros 'khyar pa la / /
mi brtse ba dang de yi rmongs sel phyir / /
mi brtson pa ni mi rigs de nyid las / /
shes rab mig zum 'gros 'khyar gyur ba la / /
'jig rten don sgrubs rgyal ba'i rgyal rigs nas / /
snying rje mi skyed skyes bu gang zhig yod / /
de dag rmongs bsal brtson 'grus su mi rtsom / /
zhes so rang don tsam la dmigs pa ni / /
dud 'gro rnams la'ang yod cing gzhan phan la / /
gcig tu gzhol ba skyes bu chen po yi / /
ngang tshul yin te slob mar springs ba las / /
shin du rnyed sla'i rtsa khams 'ga' lta phyugs kyang rang nyid za / /
shin tu skom pas gdung pa'ang / /
chu zhig rnyed na dga' mgur 'thung / /
'di na skyes bu gzhan don byed par brtson pa gang yin pa / /
de 'di'i brjid bag yin te de bde skyes bu'i rtsal de 'phags / /
nyi ma rlab chen rta zhon rgyu bsnang byed gang yin dang / /
khur la mi rtsag pa yi 'jig rten 'digs pa gang yin te / /
rang don 'ga' med chen po rnams gyi rang bzhin de 'dra ste / /
de dag 'jig rten phan dang bde ba'i ro la gcig tu gzhol / /
zhes dang 'gro ba sdug bsngal gyis gdungs bar / /
mthong nas de dag don du brel ba la / /
skyes bu mkhas pa zhes bya de nyid las / /
'jig rten ma rig dud @# / /
sprin 'khrigs pas 'gro ba 'khrugs gyur pa / /
sdug bsngal me rab 'bar ba'i nang du dbang med lhung mthong nas / /
thod la me mched 'bar ba lta bur yid brel brtson pa gang / /
'di na de dag skyes bu yin de mkhas pa'ang de dag yin / /
zhes so de phyir rang gzhan thams cad kyi / /
legs tshogs 'byung gnas nyes tshogs sel ba'i sman / /
mkhas pa'i skye bo kun gyi bgrod gcig lam / /
mthong thos dran reg gis kyang 'gro kun gyi / /
gsos su 'gyur ba gzhan don la zhugs pas / /
rang don thams cad zhar la 'grub 'gyur pa'i / /
thabs mkhas che ldan theg pa chen po la / /
'jug tu yod pa 'di ni kye ma'o / /
bdag gi rnyed pa legs par rnyed snyam du / /
bsam la brtson pa drag pos theg pa'i mchog /
'di la 'jug bya phar phyin bsdus pa las / /
shes rab rnam dag mngon sgrub theg pa'i mchog /
thub chen thams cad mkhyen pa de las 'byung / /
de ni 'jig rten rnams kyi mig bzhin te / /
'od ldan nyi ma shar ba'i 'od dang 'dra / /
zhes gsungs pa ltar theg pa chen po yi / /
yon tan sna tshogs mthong bas yid drangs ba'i / /
gus pa chen po skyed nas der 'jug bya / /
skyes bu chen po'i lam gyi rim pa la / /
bsam pa sbyong la gsum ste theg chen gyi / /
'jug sgo sems skyed kho nar bstan pa dang / /
sems de ji ltar skyed par bya tshul dang / /
bskyed nas spyod pa rnams la slob tshul lo / /
dang po theg pa chen por 'jug dgos na / /
'jug sgo gang yin snyam na theg chen la / /
phar phyin theg dang gsang sngags theg pa gnyis / /
yod cing de gnyis gang gi sgor 'jug kyang / /
'jug pa'i sgo ni byang sems kho na ste / /
sems de skyes na yon tan gzhan med kyang / /
theg chen par 'jog sems de ma skyes na / /
stong nyid rtogs pa la sogs yon tan gzhan / /
yod kyang theg chen sa ru mi tshud pas / /
theg chen pa ni sems de yod med kyi / /
rjes su 'gro ldog byed de spyod 'jug las / /
byang chub sems skyes gyur na skad cig gis / /
'khor ba'i btson rar bsdams pa'i nyams thag rnams / /
bder gshegs rnams kyi sras zhes brjod bya zhing / /
'jig rten lha mir bcas pa'i phyag byar 'gyur / /
zhes dang de ring sangs rgyas rigs su skyes / /
sangs rgyas sras su da gyur to / /
zhes so / /
mang du gsungs shing phyag rdor dbang bskur ba'i / /
rgyud sde las kyang gang gis byang chub gyi / /
sems de rdzogs par bskyed tshe byang sems de / /
rnam dag ye shes chen por dbang bskur ba'i / /
sngags kyi dkyil 'khor du na gzhug bya yi / /
gang dag byang sems rdzogs par ma gyur pa / /
de dag gzhug par mi bya dkyil 'khor la / /
ltar yang mi gzhug de la phyag rgya dang / /
sngags kyang bstan par yang ni mi bya gsungs / /
de ltar byang chub sems ni theg chen gyi / /
'jug sgo yin par ma zad sangs rgyas kyi / /
rgyu yi nang nas sa bon lta bu dang / /
sngar bsags sdig sgrib sbyong dang dge ba rnams / /
'phel rang mi zad byed dang bsod nams tshogs / /
rlabs chen sdud pa'i mchog ste spyod 'jug las / /
sdig pa stobs chen shin du mi bzad pa / /
de ni rdzogs pa'i byang chub sems @# / /
min pa| |dge gzhan gang gis zil gyis gnon par 'gyur / /
zhes dang sbyong tshul gzhan yang de nyid las / /
des ni dus mtha'i me bzhin sdig chen rnams| |skad cig gcig gis nges par sregs par byed / /
ces dang mi zad 'phel tshul de nyid las / /
dge ba gzhan kun chu shing bzhin du ni / /
'bras bu bskyed nas zad par 'gyur ba nyid / /
byang chub sems kyi ljon shing rtag par yang / /
'bras bu 'byin pas mi zad 'phel bar 'gyur / /
zhes dang bsod nams bsdud tshul de nyid las / /
sems can rnams kyi glad nad tsam / /
bsal lo snyam du bsam na yang / /
phan 'dod bsam pa dang ldan de / /
bsod nams dpag med ldan gyur na / /
sems can re re'i mi bde ba / /
dpag tu med pa bsal 'dod cing / /
re re'ang yon tan dpag tu med / /
bsgrub par 'dod pa smos ci dgos / /
zhes dang gzhan yang bstan pa'i rim pa las / /
'di ni bsod nams bsdud pa'i sdom yin te / /
klung sogs thams cad rgya mtshor 'dus sogs ltar / /
byis dang nyan thos rang rgyal rgyal sras kyi / /
bsod nams ma lus dang po'i sems kyis bsdus| |zhes so gnyis pa sems de skyed tshul la / /
bzhi ste rgyu rkyen gang las skye ba dang / /
sems de ji ltar sbyang pa'i rim pa dang / /
skyes pa'i tshad dang tshe gas bzung tshul lo / /
dang po la yang gsum ste bstan rim las / /
bdag nyid chen po'i cho 'phrul stobs mthong pa'am / /
theg mchog thos nas de la rab mos dang / /
dam chos 'jig pa'am snyigs ma'i dus kyi ni / /
nyes mang mthong ba'i rkyen bzhi dag las te / /
gzhan yang rigs dang bshes gnyen snying rje dang / /
sdug bsngal bzod pa phun tshogs rgyu bzhi dang / /
rang dang gzhan dang rgyu dang sbyor ba yi / /
stobs bzhi rnams las brtan dang mi brtan 'thob / /
zhes gsungs pa ltar sangs rgyas byang sems kyi / /
nus mthu bsam gyis mi khyab mthong thos dang / /
theg chen sde snod mnyan nas mos pa dang / /
dam chos nub tu nye ba ma bzod dang / /
nyon mongs shin du tag pa'i dus ngan par / /
sems bskyed dka' bar mthong ste rkyen bzhi dang / /
phun sum tshogs pa'i rigs ni sad pa dang / /
dman las ldog cing mchog la sbyor ba'i bshes / /
sems can du khas mnar la snying brtse ba / /
gzhan phyir 'khor ba'i sdug bsngal shugs drag pos / /
gdung la mi skyo ba ste rgyu bzhi dang / /
rang mthus rdzogs byang 'dod pa rang gi stobs / /
gzhan mthus rdzogs byang 'dod pa gzhan gyi stobs / /
sngon goms bag chags gsos pa rgyu yi stobs / /
tshe 'dir dge la ring goms sbyor ba yi / /
stobs te stobs bzhi rnams la brten nas skye / /
de ltar rgyu rkyen brgyad bo so so'am / /
tshogs pa la brten rang dang rgyu yi stobs / /
gnyis las skyes na brtan la rgyu dang rkyen / /
de dag la brten gzhan dang sbyor ba'i stobs / /
gnyis las skyes na mi brtan byang par gsungs / /
de yang gzugs kyi sku dang chos kyi sku'i / /
yon tan mthong ba tsam gyis drangs pa yis / /
sangs rgyas thob par 'dod dang sems can rnams / /
sangs rgyas sa la 'god par dam bcas @# / /
ba'ang / /
sems bskyed ces su mdo dang bstan bcos las / /
bshad pa yod kyang mtshan nyid rdzogs pa yi / /
sems bskyed la ni rang gzhan gnyis ka yi| |don la sangs rgyas med du mi nung par / /
mthong pas thob par 'dod dang gzhan phyir du / /
don du gnyer ba dgos par rgyan las bshad / /
de ltar bstan pa spyi dang theg chen gyi / /
bstan pa nub tu nye zhing snyigs ma las / /
cher snyigs ma las / /
cher snyigs dus 'dir snying nas sems bskyed pa / /
shin tu dkon par bltas la bshes la brten / /
theg chen sde snod mnyan sems sbyor ba la / /
'bad cing gzhan gyis dbang med bskul ba dang / /
g.yam la rgyag sogs min par rang stobs kyis / /
snying nas sems bskyed rtsab tshug bya ste / /
rgyal sras spyod kun 'di la brten dgos phyir / /
gnyis pa sems de sbyang ba'i rim pa la / /
lha cig jo bo rje nas brgyud pa dang /
rgyal sras zhi ba lha nas brgyud pa gnyis / /
dang po rgyu 'bras bdun gyi man ngag ni / /
rdzogs byang sems bskyed lhag bsam snying rje dang / /
byams pa drin gzo drin dran mar shes brgyad / /
snga ma snga ma phyi ma phyi ma las / /
rim bzhin 'byung tshul bsam pa'o 'di la gnyis / /
rim pa la ni nges pa skyed pa dang / /
rim gyis sbyang ba dngos po dang po la / /
snying rje theg chen rtsa bar bstan pa dang / /
rgyu 'bras gzhan rnams de yi rgyu 'bras su / /
'gyur ba'i tshul lo dang po dper mtshon na / /
lo tog smin par spyod la sa bon dang / /
chu dang smin pa gsum ka gal che ltar / /
rdzogs pa'i sangs rgyas kyi ni lo tog la / /
thog ma bar dang tha mar gal che ba / /
snying rje chen po yin par 'jug pa las / /
gang phyir brtse nyid rgyal ba'i lo rtog phun tshogs 'di'i / /
sa bon dang ni spel la chu 'dra yun ring du / /
longs spyod gnas la smin pa lta bur 'dod gyur pa / /
de phyir bdag gis thog mar snying rje bstod par bgyi / /
zhes pa ltar ro gnyis pa rgyu 'bras gzhan / /
snying rje'i rgyu dang 'bras bur 'gyur tshul la / /
mar shes drin dran drin gzo byams pa rnams / /
snying rje chen po'i chu ru 'gyur tshul ni / /
spyir na sems can de yi sdug bsngal ba / /
yang yang bsam pas de dang 'bral 'dod tsam / /
skye ba yod kyang blo de skye sla zhing / /
shugs drag brtan po skye la sems can de / /
yid du 'ong zhing gces la 'phangs pa yi / /
rnam pa can cig dgos te gnyen cig la / /
sdug bsngal byung na mi bzod dgra zhig la / /
byung na dga' zhing bar ma la byung na / /
yal bar 'dor ba'i btang snyoms skye pa bzhin / /
gnyen la sdug bsngal byung ba mi bzod pa / /
de la yid du 'ong zhing mi sdug pa / /
yod pas yin la de yang ji tsam du / /
gces pa de tsam du ni sdug bsngal la / /
mi bzod pa yang de tsam skye bas so / /
des na sems can gnyen du sgom pa ni / /
yid du 'ong ba bskyed pa'i ched yin la / /
gnyen gyi mthar thug rang gi ma yin pas / /
ma ru sgom dang drin dran drin gzo gsum / /
yid du'ong zhing gces pa sgrub byed yin / /
de la brten nas 'gro la bu gcig ltar / /
snying nas sdug par 'dzin pa'i byams pa 'byung / /
de yis snying rje chen po @# / /
bskyed par byed / /
bde dang 'phrad 'dod tsam gyi byams pa dang / /
snying rje la ni rgyu 'bras nges pa med / /
lhag bsam dang ni sems bskyed 'bras bu ru / /
'gyur ba'i tshul ni rim gyis blo sbyang bas / /
snying rje skyes na gzhan phyir sangs rgyas la / /
thob 'dod skye pas par der lhag bsam cig /
ci dgos snyam na sems can bde ba dang / /
'phrad par 'dod dang sdug bsngal ba dang ni / /
bral na snyam pa'i byams dang snying rje gnyis / /
nyan rang la yang yod kyang 'gro kun la / /
bde ba sgrub dang sdug bsngal sel ba ni / /
rang gi khur du khyer ba'i snying stobs med / /
des na bde sgrub sdub bsngal sel ba'i khur / /
snying nas khyer ba'i lhag bsam skyed dgos so / /
de ltar sems can sgrol ba'i blo skyes tshe / /
rang gi gnas skabs 'di lta bu yis ni / /
gcig gi don yang rdzogs par mi nus la / /
nyan rang dgra bcom go 'phang thob gyur kyang / /
rang don yongs su ma rdzogs gzhan don ni / /
sems can nyung zad re tsam thar ba la / /
dgod par nus kyi thams cad mkhyen par min / /
sems can grangs las 'das pa'i gnas skabs dang / /
mthar thug don kun rdzogs par su yis nus / /
snyam du bsam na sangs rgyas nyag gcig la / /
nus pa yod par shes nas sems can gyi / /
don du sangs rgyas thob 'dod sems bskyed do / /
gnyis pa rim gyis sbyang ba dngos la gsum / /
gzhan don don du gnyer blo sbyang ba dang / /
byang chub don du gnyer blo sbyang ba dang / /
sbyang ba'i 'bras bu sems bskyed ngos bzung pa'o / /
dang po la ni blo de skye ba'i gzhi / /
sgrub dang blo de bskyed pa dngos gnyis po / /
dang lo la yang sems can thams cad la / /
sems ni snyoms par sgrub dang sems can kun / /
yid 'od rnam pa can du sgrub pa gnyis / /
dang po la ni skyes bu chung 'bring gi /
skabs su bshad ltar sngon 'gro la sogs pa'i / /
rim pa rnams ni 'dir yang blang la bskyang / /
de nas sems can rnams la phyog sa ris su / /
bcad nas chags sdang bkag ste sems snyoms pa / /
med na byams dang snying rje gang skye ba / /
phyogs ris can du skye bas btang snyoms sgom| |'di la 'du byed tshor ba tshad med pa'i / /
btang snyoms gsum las 'dir ni tha ma dang / /
de la'ang sems can gzhan dag chags sdang sogs / /
nyon mongs med par sgrub pa'i rnam pa can / /
gcig dang rang nyid sems can gang la yang / /
chags sdang bkag nas snyoms pa'i rnam pa can / /
gnyis las 'dir ni phyi ma'o 'di sgom pa'i / /
dmigs pa'i go rim skye ba sla bas na / /
thog mar phan gnod gang yang ma byas pa'i / /
bar ma cig la dmigs ste sems snyoms pa / /
sgrub par bya'o de nas mdza' bshes la / /
dmigs ste chags pa bkag nas sems snyoms pa / /
sgom mo de nas dgra la zhe sdang ba / /
bkag nas snyoms pa'i sems sgom de nas ni / /
sems can kun la snyoms pa'i sems sgom mo| |gnyen la chags dang dgra la sdang pa'i blo / /
ji ltar 'gog na sems can ngos nas ni / /
bde ba 'dod cing sdug bsngal mi 'dod par / /
mtshungs bas phan gnod dbye ba mi @# / /
rigs shing / /
rang ngos nas ni 'khor bar 'khor pa na / /
sems can dgra gnyen gnyis kar ma gyur pa / /
med pas chags sdang dbye pa mi rigs so / /
snyam du bsam ste mnyam med jo bo yis / /
'khor ba'i gnas 'dir nges pa med pas na / /
pha ma la sogs pha mar ma nges pas / /
nye du 'brel ba dag la chags pa spangs / /
dgrar yang ma nges de la sdang pa spangs / /
zhes dang bu mo zla mchog gis zhus las / /
bdag gis sngon chad khyed rnams thams cad bsad / /
bdag kyang khyed kyis sngon chad gsheg zhing gtubs / /
kun kyang phan tshun dgra dang gsod pa yin / /
khyed cag ji ltar 'dod chags sems kyang skye / /
zhes so de ltar btang snyoms sgom pa yis / /
rang rgyud chags dang snang bas ma snyoms pa / /
zhi ste zhing sa legs par dul ba ltar / /
gyur la yid 'ong byams pas chus brlan te / /
snying rje'i sa bon btab na bde blag tu / /
skye bar gsungs pas btang snyoms sgom pa la / /
'bad par rigs te slob dpon rta dbyangs kyis / /
de yang thog mar tshad med blo / /
btang snyoms sa gzhi legs bdal ba / /
byams pa'i chu bos rnam bcus par / /
rab tu dga' ba'i rnal 'byor bas / /
snying rje'i sa bon legs par gdab / /
zhes so gnyis pa thams cad yid 'ong gi /
rnam pa can tu sgrub pa la ni gsum / /
mang shes pa ni 'khor bar 'khor ba la'ang / /
thog ma med pas skye shi gcig nas gcig /
brgyud sde 'khor tshe lus 'di ma blangs dang / /
phyogs 'dir ma skyes bya ba ye med pas / /
sems can ma ru ma gyur pa med de / /
sngon nas ma skyes ma song ma shi ba'i / /
sa yi phyogs dang sems can gang zhig gis / /
pha ma phu nu sring mo slob dpon dang / /
mkhan po bla ma bla ma'i gnas lta bur / /
ma gyur pa ni nga yis mthong dka' zhes / /
sa yi dngos gzhir drangs pa'i mdo las gsungs / /
de yang sngon chad byas par ma zad kyi / /
ma 'ong pa na byed pa'ang mtha' yas pas / /
de ltar bsam la 'gro kun rang gi ma / /
byas la des pa brtan po btsal bya ste / /
'di skyes na ni drin dran drin gzo sogs / /
skye bar sla la blo 'di ma skyes na / /
drin dran sogs kyi gzhi ni med phyir ro / /
de nas 'gro ba'i drin dran sgom pa ni / /
thog mar skye bar myur bas tshe 'di'i ma / /
mdun du gsal po bsam la ma 'di yis / /
da ltar ma zad 'khor ba thog med nas / /
lan grangs dpag tu med par bdag gi ma / /
byas shing de tshe nus pa gang yod kyis / /
gnod pa kun las bskyabs shing phan bde bsgrubs / /
khyad par tshe 'dir dang po mngal du bzung / /
de nas btsas tshe ba spu ser zeng nge / /
shin tu sme ba sha yi drod la bcar / /
sor bcu'i kha la g.yengs shing nu zho bsnun / /
nom bu khas bsnyong snab lud kha yis phyis / /
mi gtsang lag pas phyis kyin thabs du mas / /
skyo ngal med par gsos skyed legs byas te / /
rim gyis bkres skoms dus su bza' btung dang / /
'khyags dus gos dang 'phong dus nor gyi rigs / /
rang gis spyod par mi bra ba rnams byin / /
yo byad rnams kyang rang gis bde blag tu| | @# / /
rnyed pa min gyi sdig sdug gtams ngan dang / /
bsres kyin sha thang btsal nas byin pa yin / /
bu la na tsha la sogs sdug bsngal ba / /
byung na bu de 'chi dang na ba dang| |sdug bsngal ba las rang nyid 'chi ba dang / /
na dang sdug la 'dam zhing bu'i sdug bsngal / /
gting nas mi bzod sel thabs byed la 'bad / /
mdor na rang gi blo nus gang yod kyi| |phan bde bsgrub cing sdug bsngal sel pa la / /
brtson pa'i tshul rnams bsam ste drin dran blo / /
bcos min skyes tsho rim gyis pha la sogs / /
mdza' bshes gzhan dang bar ma dgra rnams dang / /
phyogs bcu'i sems can kun la rim gyis sgom / /
de nas drin du gzo ba sgom pa ni / /
de ltar sems can kun gyis ma byas tshe / /
drin gyis bskyang tshul bsam las da lta ni / /
skye shi 'phos pas phan tshun gcig gis gcig /
gnyen du ma go na'ang thams cad kyang / /
bdag gi tshe 'di'i ma dang khyad med pas / /
'di rnams dor nas rang nyid 'khor ba las / /
ci thar byed na de las khrel chung ba / /
'jig rten 'di na med de slob springs las / /
nye du 'khor ba'i rgya mtsho'i khangs su chud gyur pa / /
glong gi nang du lhung ba lta bur snang bzhin du / /
skye shi 'phos pas ngo ma shes pa de bor nas / /
gal te gcig thar byed na de las khrel bor med / /
ces dang de lta'i drin can 'dor ba ni / /
shin tu ma rabs rnams la'ang mi rigs na / /
bdag gi tshul dang ga la mthun snyam pas / /
drin lan bskor ba'i khur gzung de nyid las / /
byis pa bang na btsa' ba ci yang mi nus pas / /
gang gi nu zho byams pa'i shugs kyis gzugs 'thung pa / /
ngal pa mang sten byams la brten pa de dag 'dir / /
shin tu ma rabs zhig na'ang spong bar su zhig spro / /
gang gi khong na 'di skabs rnyed nas gnas bcas shing / /
gang gis brtse ba'i sems kyis zon bcas 'di blangs pa / /
nyon mongs de dag sdug bsngal skyabs med 'dir bor nas / /
'go ba ma rabs tha shal zhig na'ang su zhig spro / /
zhes dang yon tan mtha' yas bstod pa las / /
sems can gang dag ma rig ldongs pas bsam pa rgud pa'i blo gros can / /
pha dang bur gyur rnams kyis bdag la bsnyen bkur byams pas phan btags pa / /
de dag btang nas gcig pu thar bar byed pa bdag gi tshul min zhes / /
de slad khyod kyis 'gro ba mgon med nges thar bgyi slad smon lam btab| |ces so 'o na phan lan ci zhig bya / /
snyam na ma rgan de rnams rang gis kyang / /
sngon chad 'khor ba'i bde 'byor ji tsam zhig /
thob kyang de dag kun gyis ma bslus med / /
bdag gis kyang ni sngan chad nyon mongs pa'i / /
gdon gyis brlam pas smas nas rma drag po / /
byung la ba tshwa la sogs 'gyur byed rdzas / /
'debs dang 'dra bar ma rnams rang bzhin gyis / /
sdug bsngal pa la slar yang sdug bsngal bskyed / /
da ni phan btag lan du de rnams ni / /
thar pa'i bde la 'god par bya snyam du / /
drin gzo dgos te dbu ma snying po las / /
gzhan yang sngon chad nyon mongs pa'i / /
gdon gyis brlam pa bdag gis ni / /
smas la 'gyur byed 'debs pa bzhin / /
sdug bsngal nad pa gang sdug byas / /
skye ba gzhan du gang dag gis / /
byams dang @# / /
bsnyen bkur phan pa byas / /
de la lan du phan gdags pa / /
mya ngan bzla las gzhan ci yod / /
ces so byas pa gzo ba ni / /
mkhas pas bsngags pa'i gnas yin te / /
klu rgyal rnga sgra'i tshig bcad las / /
rgya mtsho dang ni ri rab dang / /
sa rnams bdag gi khur min gyi / /
byas pa mi gzo gang yin pa / /
de ni bdag gi khur chen yin / /
mi gang sems ni mi rgod cing / /
byas pa gzo dang byas pa tshor / /
byas pa chud gzon mi byed pa / /
de dag mkhas pas rab tu bsngags / /
zhes so mdor na ma rgan rnams / /
nyon mongs gdon gyis brlams pas smyo / /
blang dor lta ba'i mig dang bral / /
ngan song gsum gyi g.yang kha ru / /
nyes par spyod pas rdeg 'cha' ba / /
de ltar shin tu nyam thag tshul / /
bsam nas de las gdon pa yis / /
drin gzo bya ste bslab btus las / /
nyon mongs kyis smyo gti mug ldongs / /
g.yang sa mang po'i lam du ni / /
goms pa re re rdeg 'cha' ba / /
bdag dang gzhan dag mya ngan gzhi / /
'gro ba rnams ni sdug bsngal mtshungs / /
zhes so gnyis pa gzhan don don gnyer gyi / /
blo de skyed pa dngos la gsum yod pa'i / /
byams pa sgom par byams pa'i dmigs pa ni / /
bde dang mi ldan pa yi sems can no / /
rnam pa bde dang 'phrad na ci ma rung / /
'phrad par gyur cig 'phrad par bya snyam pa'o / /
phan yon mdo sde ting 'dzin rgyal po las / /
bye ba khrag khrig dkrigs pa'i zhing dag na / /
mchod pa rnam mang dpag med ji snyed pa / /
skyes mchog rnams la de yis rtag mchod pa / /
byams pa'i sems kyi grangs dang char mi phod / /
ces dang 'jam dpal zhing bkod mdo las kyang / /
sangs rgyas dbang phyug chen po'i rgyal po yi / /
zhing khams stong gis brgyan pa zhes bya ba / /
de na sems can kun kyang 'gog pa la / /
zhugs pa'i bde ba lta bu'i bde dang ldan / /
der ni lo grangs bye ba brgya stong du / /
tshangs spyod spyad pa las ni zhing 'di ru / /
tha na se gol gtogs pa'i yun tsam du / /
sems can kun la byams pa'i sems bskyed na / /
snga ma las ni bsod nams ches che ba / /
mang du skyed na rgyun du legs sgom pa / /
bsod nams che ba lta ci smos zhes bshad / /
rin chen 'phreng ba las kyang ni / /
rje'u chos sum brgya'i kha zas dag /
nyin re dus gsum sbyin pas kyang / /
byams pa yud tsam thang gcig gi /
bsod nams dag la char mi phod / /
lha mi byams par 'gyur ba dang / /
de dag kyang ni srung ba dang / /
yid bde ba dang bde mang dang / /
dug dang mtshon gyis gnod med dang / /
'bad pa med par don 'thob dang / /
tshangs pa'i 'jig rten skye 'gyur te / /
gal te grol bar ma gyur kyang / /
byams chos yon tan brgyad 'thob bo / /
zhes pas byams pa yod gyur na| |lha mi byams shing rang gis 'du / /
rgyal pas kyang ni bdud kyi sde / /
byams pa'i stobs kyis pham mdzad pas / /
bsrung ba'i mchog tu 'gyur ba sogs / /
byams pa'i phan yon mang du gsungs / /
des na skye bar dka' yang bslab btus las / /
byams dang snying rje sgom pa ston pa yi / /
tshig bcad rnams la sems kyis legs bsam ste / /
tshig bcad dag tu'ang bton nas sgom par gsungs / /
tshig ni gser 'od dam pa'i mdo sde las / /
gser 'od dam pa'i rnga chen sga yis ni / /
stod gsum 'jig rten 'jig rten gsum 'di na / /
ngan song sdug bsngal gshin rje'i sdug @# / /
bsngal dang / /
dbul ba'i sdug bsngal sdug bsngal zhi bar shog /
ces sogs lta bu'o de ltar sgom la 'bad / /
sgom pa'i rim pa thog mar mdza' bshes la / /
de nas bar ma de nas dgra bo la / /
de nas sems can kun la rim bzhin sgom / /
sgom pa'i tshul ni ji ltar sems can zhig /
sdug bsngal drag pos mnar ba'i sdug bsngal tshul / /
yang yang bsam na snying rje skye ba ltar / /
sems can rnams la zag bcas zag med kyi / /
bde ba med cing de yis 'phor lug rnams / /
yang yang bsam par bya ste de sgom na / /
bde dang 'phrad 'dod rang gis 'byung 'gyur la / /
de yang bde ba rnam pa sna tshogs pa / /
yid la byas nas de dag sems can la / /
bstab par bya'o gnyis pa snying rje la / /
dmigs pa sdug bsngal gsum gyis ci rig par mnar ba'i sems can rnams so rnam pa ni / /
sdug bsngal de dang bral na snyam pa dang / /
bral bar gyur cig 'bral bar bya snyam pa'o / /
dmigs yul gang la sgom pa'i go rim ni / /
thog mar mdza' bshes de nas bar ma dang / /
de nas dgra bo de nas phyogs bcu yi / /
sems can thams cad la yang rim gyis sgom / /
de ltar btang snyoms byams pa snying rje la / /
dmigs yul so sor phye nas rim can du / /
sgom pa de ni mngon pa'i mdo'i rjes su / /
'brang nas slob dpon ga ma la shi las / /
mdzad pa yin la de ni gnad che ste / /
dang po nyid nas sems can spyi tsam la / /
dmigs nas sbyang la skye ba ltar snang yang / /
re re bzhin nas bsam na gang la yang / /
mi skye re re bzhin nas yid 'gyur ba'i / /
myong pa sngar bshad pa ltar legs bton nas / /
je mang btang ste mthar ni spyi tshogs la / /
dmigs nas bskyang na so so pa dang na / /
tshogs pa gar la dmigs kyang skye phyir ro / /
sgom pa'i tshul ni mar gyur sems can rnams / /
'khor bar lhung nas spyi dang so so yi / /
sdug bsngal ji ltar myong rnams sems pa ste / /
'khor ba'i sdug bsngal rnams ni sngar bshad zin / /
de yang skyes bu 'bring dang thun mong pa'i / /
lam la sbyang bas myong ba skyes ba zhig /
yin na rang gi nyams myong la dpag lte / /
gzhan la sgom pas skye pa sla par 'gyur / /
sdug bsngal de dag rang steng du bsam na / /
nges 'byung bsam pa skye ba'i rgyur 'gyur la| |gzhan steng bsam pas snying rje'i rgyur 'gyur ro / /
rang steng sems pa sngon du ma song na / /
gzhan la gnad du 'gro ba mi skye'o / /
de dag mtshon pa tsam ste rgyas par na / /
snying rje'i dmigs pa'i sdug bsngal brgya rtsa bcu / /
byang bar gsungs pa blo yi mthu yod pa / /
rnams kyis sgom par bya'o de yang ni / /
nyan thos skyo ba'i sems kyis sdug bsngal ba / /
sgom las byang sems snying rje sgom pa yis / /
sdug bsngal sems pa shin tu mang bar gsungs / /
bde ba med dang sdug bsngal myong tshul sgo / /
mtha' yas pa nas bsam na byams pa dang / /
snying rje yang ni shin tu mang po skye| |rgyun ring bsam na brtan cing shug drag pa / /
skye bas gdam ngag cung zad res tshim nas / /
gzhud lugs che ba las ni bshad pa rnams / /
skom pa dor na skye stobs shin tu chung / /
de yang lung rig gnyis kyis sngar bshad ltar / /
theg chen 'jug sgo sems bskyed yin lugs dang / /
snying rje rtsa bar 'gro lugs la sogs kyi / /
go dmigs legs par phyed nas sor rtog gi /
shes rab phra mos @# / /
dpyad cing bskyang pa'i mthar / /
skyes pa'i myong ba dgos kyi go ba yis / /
legs par dmigs ma phyed par phur tshug rer / /
'bad pa'i myong ba tham thom skyes pa yis / /
gar yang phyin par mi 'gyur nyams len gyi / /
skabs gzhan du yang de ltar shes par bya / /
snying rje skyes pa'i tshad ni sgom rim las / /
bu chung snying du sdug pa sdug bsngal bar / /
gyur lam de snying rje ji tsam pa / /
skye ba de tsam ba yi blo tshod cig /
sems can kun la snying rje rtsol med du / /
rang gis skye na snying rje chen po yi / /
mtshan nyid tshang bar gsungs shing 'di yis ni / /
byams pa chen po skyes pa'i tshad kyang shes / /
gzhan yang de las snying rje chen po de / /
goms pa'i stobs kyis sems can thams cad kyi / /
don du bla med rdzogs byang thob 'dod kyi / /
smon pa'i rang bzhin can gyi byang chub sems / /
'bad brtsol med par shugs kyi skye'o zhes / /
smon sems skye la snying rje chen po de / /
goms pa dgos par gsungs ste 'di yis ni / /
smon sems skyes pa'i tshad kyang shes par bya / /
theg bsdus las kyang ji skad du / /
bzang dang smon pa'i stobs can dang / /
'dun brtan byad par 'gro ba ni / /
byang chub sems dpa' grangs med gsum / /
kun tu rtsom par mdzad pa yin / /
zhes pa'i grangs med gsum gyi mgo /
rtsom pa'i byang chub sems dpa' la'ang / /
sems ni de 'dra skye dgos so / /
des na gong du bshad pa 'di dag gi /
phyogs na'ang med par sems can thams cad kyi / /
don du sangs rgyas thob bya de'i ched du / /
bdag gi dge ba 'di dang 'di bya'o / /
snyam du bsam pa bskyed pa tsam zhig la / /
'khrul nas ma thob par yang thob snyam pa'i / /
mngon pa'i nga rgyal rloms pa brtan byas ste / /
byang sems gdam ngag mthil du legs bzung nas / /
mi sbyong gzhan cig 'tshol zhing 'bad pa yis / /
sa rgya mang po bcad par 'dod pa snang / /
de ni theg pa chen po'i gnad shes bas / /
bltas na bzhad gad 'tshor ba'i gnas yin te / /
rgyal sras dam pa rnams kyi thugs dam gyi / /
mthil du bzung nas skal pa du ma ru / /
sbyong bar gzhung lugs chen po du ma las / /
'byung na go ba tsam las med rnams kyi / /
gdams pa'i mthil du bzung nas sbyong dgos pa / /
lta ci de yang lam gzhan sgom mi rung / /
zer ba min gyi byang chub sems sbyong gi /
skor yang gdams pa'i mthil du legs bzung nas / /
bskyang dgos zer ba yin no spyi btang la / /
sngar bshad pa ltar myong ba ma skyes kyang / /
theg pa chen po'i bslab bya rnams shes shing / /
de la mos pa chen po brtan gyur na / /
sngon la sems bskyed pa dang byang sems kyi / /
sdom pa cho gas bzung nas de rjes su / /
byang sems sbyong pa'ang yod med spyod 'jug tu / /
sngon la sems dpa'i sdom pa bzung ba'i tshul /
bshad nas de yi bslab bya phyin drug gi /
bsam gtan skabs su byang sems sbyong lug rnams / /
rgyas par gsungs pa lta bu'o de lta na'ang / /
de ltar byed pa'i snod du rung pa la'ang / /
sngon du mang po zhig la sbyang dgos ste / /
phan yon sems dang yan lag bdun pa dang / /
skyabs 'gros rgyud sbyong ba dang bslab bya rnams / /
shes par byas nas bsrung 'dod skyed pa'o / /
des na lam bgrod pa la stong nyid kyi / /
rtogs pa sbyangs nas rim gyis je rgyas su / /
'gro dgos pa yi ming tsam snang na yang / /
de dang 'dra bar byang chub sems sbyangs nas / /
rim @# / /
gyis gong nas gong du khyad zhugs par / /
song nas sa lam rim gyis bgrod par byed / /
dgos pa la ni ming yang mi snang ngo / /
'di ni rgyal ba kun gyi bgrod gcig lam / /
phar phyin man ngag mngon rtogs rgyan las ni / /
sems bskyed nyer gnyis gsungs la shing rta che / /
rnams kyis sems bskyed nyer gnyis de dag gis / /
sa lam bgrod tshul bshad las shes par bya / /
gsum pa lhag bsam sgom tshul sngar bshad pa / /
de ltar byams dang snying rje sgom pa'i mthar / /
kye ma bdag la sdug cing yid 'ong ba'i / /
sems can 'di dag 'di ltar bde bas 'phongs / /
sdug bsngal gsum gyis mnar na 'di dag ni / /
ji ltar bde dang 'phrad dang sdug bsngal las / /
thar bar bya snyams sems shing sems can rnams / /
srid las sgrol ba'i khur du 'khyer ba la / /
tha na tshig tsam gyis kyang blo sbyong pa'o / /
'di ni drin lan gzo ba'i skabs su yang / /
cung zad byung mod 'dir ni bde ba dang / /
'phrad na snyam dang sdug bsngal dang bral na / /
snyam pa'i byams dang snying rjes mi chog gi |sems can kun la bdag gi phan pa de kun / /
bsgrub po snyam pa'i bsam pa 'dren nus pa'i / /
byams dang snying rje skyed par bstan phyir ro / /
de dag kyang ni thun gyi ngo bo'i skabs / /
tsam la min gyi thun rjes la sogs pa'i / /
spyod lam kun tu legs par dran byas nas / /
rgyun du bskyangs na bogs sam skyed che ste / /
sgom rim bar par snying rje chen po de / /
mnyam par bzhag dang mnyam par ma bzhag pa'i / /
spyod lam kun tu'ang rung ste dus kun tu / /
sems can kun la sgom par bya gsungs la / /
snying rje de ltar gsungs pa mtshon tsam ste / /
dmigs rnams gang skyong thams cad la yang 'dra / /
slob dpon chen po tsan+d+ra go mis kyang / /
sems kyi shing ni thog ma med dus can / /
nyon mongs kha ba'i khu bas rlan bsgos pa / /
ro zhim dngos por bgyid par mi nus la / /
yon tan chu yi thigs pas ci ru 'gyur / /
zhes pas dper na shin tu ro kha pa'i / /
tig ta'i sdong bu zhig la bur khu yi / /
thigs pa re tsam blug pas mngar po ru / /
bsgyur mi nus ltar nyon mongs ro kha bas / /
thog ma med nas bsgos pa'i sems rgyud la / /
byams dang snying rje la sogs yon tan rigs / /
gang yang sgom yun thung thung re yis ni / /
cir yang mi 'gyur gsungs pa ltar yin pas / /
shugs drag rgyun du skyong la 'bad dgos so / /
gnyis pa byang chub don gnyer sbyang ba ni / /
sngar bshad rim pas bdas nas gzhan don la / /
byang chub dgos par mthong na de thob 'dod / /
skyed pa'ang yin mod 'on kyang de tsam gyis / /
mi chog skyabs 'gro'i skabs su bshad pa ltar / /
bder gshegs sku gsung thugs dang 'phrin las kyi / /
yon tan bsam pa'i sgo nas thog mar ni / /
dad pa je 'phel bya la de nas ni| |dad pa drag pos 'dun pa'i rten byed par / /
gsungs pas sangs rgyas yon tan de dag la / /
snying nas thob 'dod skyed de rang don la'ang / /
rnam mkhyen med mi rung la nges pa drangs / /
theg chen sems bskyed skye pa'i rgyu mang yang / /
snying rjes drangs te rang gis bskyed pa ni / /
mchog tu ye shes phyag rgya'i ting 'dzin las / /
bshad par sgom rim dang po las gsungs so / /
gsum pa sbyangs 'bras sems bskyed ngos bzung ba / /
spyi yi mtshan nyid gong du drangs pa yi / /
mngon rtogs rgyan gyi lung don bzhin yin la / /
dbye ba sdong po bkod pa'i mdor gsungs ltar / /
rgyal sras byang chub sems dpa'i @# / /
spyod 'jug las / /
'gro bar 'dod dang 'gro ba yi / /
bye brag ji ltar shes pa ltar / /
de bzhin mkhas pas 'di gnyis kyi / /
bye brag rim bzhin shes par bya / /
zhes pas smon 'jug sems bskyed gnyis su gsungs / /
'di la bzhed tshul mang du snang na yang / /
sems can kun gyi don tu sangs rgyas su / /
gyur cig snyams pa'am 'gyur par bya snyam du / /
byang chub mchog tu smon pa'i sems bskyed nas / /
sbyin sogs spyod pa dag la slob kyang rung / /
mi slob kyang rung ji srid byang sems kyi / /
'jug sdom ma bzung spyod pa nyams len gyi / /
bya bas dngos su ma zin de srid du / /
smon sems yin la 'jug sdom legs bzung nas / /
spyod pa nyams len bya bas zin pa de / /
'jug sems yin te sgom rim dang po las / /
'gro la phan phyir sangs rgyas gyur cig ces / /
thog mar don du gnyer gang smon pa'i sems / /
gang zhig sdom pa bzung ste tshogs rnams la / /
zhugs pa de ni 'jug pa'i sems su bshad / /
gnyis pa rgyal sras zhi ba lha'i / /
gzhung la brten nas sbyang la gsum| |bdag gzhan brje dang ma brjes pa'i / /
phan yon nyes dmigs bsam pa ni / /
zhi ba lha yi spyod 'jug las / /
gang zhig bdag dang gzhan rnams ni / /
myur tu bskyab par 'dod pa des / /
bdag dang gzhan du brje bya ba / /
gsang ba'i dam pa spyad par bya / /
zhes dang gzhan yang de nyid las / /
'jig rten bde ba ji snyed pa / /
de kun gzhan bde 'dod las byung / /
'jig rten sdug bsngal ji snyed pa / /
de kun bdag bde 'dod las byung / /
mang du bshad lta ci dgos te / /
byis pa rang gi don byed dang / /
thub pas gzhan gyi don mdzad pa / /
'di gnyis kyi ni khyad par ltos / /
bdag bde gzhan gyi sdug bsngal dag yang dag brje bar ma byas na / /
sangs rgyas nyid du mi 'grub cing / /
'khor ba na yang bde ba med / /
ces gsungs pa ltar rang nyid la / /
gces par 'dzin pa rgud kun sgo| |gzhan la gces par 'dzin pa ni / /
phun tshogs kun gyi gnas su bsam / /
bdag gzhan brje pa'i bsam pa yang / /
goms na skyed par nus pa ni / /
sngar nas rang gi dgra byed pa / /
ming thos na yang skrags pa zhig phyis su mthun nas mdza' ba na / /
de nyid med na mi dga' ltar / /
blo ni goms pa'i rjes 'gro bas / /
bdag nyid la ni gzhan bzhin dang / /
gzhan la bdag bzhin lta ba yang| |goms na skye ste de nyid las / /
dka' las phyir zlog mi bya ste / /
'di ltar goms pa'i mthu yis ni / /
gang gi ming thos 'jigs pa yang / /
de nyid med na mi dgar 'gyur / /
zhes dang gzhan yang de nyid las / /
bdag gi lus ni gzhan dag tu / /
gzhag pa de ltar dka' ba med / /
ces so gal te gzhan gyi lus / /
rang lus min pas de la ni / /
rang blo ji ltar skyed snyam na / /
lus 'di pha ma'i khu khrag las / /
grub pa yin pas gzhan lus kyi / /
cha shas dag las grub na yang / /
sngon goms dbang gis ngar 'dzin pa / /
skye ltar gzhan gyi lus la yang / /
rang gi bzhin du gces 'dzin pa / /
goms na skye ste de nyid las / /
de bas ji ltar gzhan dag gi /
khu ba khrag gi thigs pa la / /
khyod kyis ngar 'dzin byas pa ltar / /
de bzhin gzhan la goms par gyis / /
zhes so de ltar phan yon dang / /
nyes dmigs legs par bsam pa ni / /
snying nas sgom la spro shugs skyed / /
bdag gzhan brje ba goms byas na / /
skyed nus par yang mthong ba des / /
ji ltar sgom pa'i rim @# / /
pa ni| |bdag gzhan brje ba sgom zhes pa / /
gzhan la nga'o snyam pa dang / /
de yi mig sogs nga yi'o / /
snyam du sbyong pa ma yin gyi / /
rang la gces par 'dzin pa dang / /
gzhan la yal bar 'dor ba'i blo / /
go sa brjes te gzhan dag la / /
bdag nyid lta bur gces 'dzin cing / /
rang nyid la ni gzhan dag ltar / /
yal bar 'dor ba'i blo skyed pa'o / /
de phyir bdag gi bde ba dang| |gzhan gyi sdug bsngal brje ba yang / /
rang nyid gces 'dzin dgrar bltas nas / /
rang bder red cher byed pa 'gog gzhan dag gces 'dzin yon tan du / /
bltas nas gzhan gyi sdug bsngal ba / /
yal bar 'dor ba bkag nas de / /
sel la ched cher byed pa ste / /
mdor na rang gi bde ba la / /
mi lta gzhan gyi sdug bsngal ba / /
bsal ba'i don du 'jug pa'o / /
blo de sbyongs la gegs gnyis te / /
rang dang gzhan gyi bde sdug gi /
rten du 'gyur ba bdag gzhan gnyis / /
sngo ser lta bur so so bar / /
ris su bcad nas grub par 'dzin / /
de nas de la brten pa yi| |bde sdug rang la byung ba la / /
'di ni nga yi yin pas na / /
bsgrub pa'am bsal bar bya snyam dang / /
gzhan la byung tshe 'di dag ni / /
gzhan gyi yin pas snyam pa yis / /
yal bar 'dor bas de'i gnyen por / /
bdag gzhan ngo bo nyid kyis ni / /
so sor ris su chad pa med / /
phan tshun ltos nas rang nyid la / /
gzhan gyi blo skye gzhan la yang / /
bdag gi blo ni skye ba'i phyir| |dper na pha rir 'di dngos nas / /
pha ri'o snyam pa'i blo skye yang / /
pha rir phyin na tshur ri'o blo / /
skye ba bzhin te bslab btus las / /
bdag gzhan mnyam nyid goms byas pas / /
byang chub sems ni brtan par 'gyur / /
bdag dang gzhan nyid ltos pa ste / /
pha rol tshu rol ji bzhin s+dzun / /
dogs ? de rang gi pha rol min / /
gang la ltos na tshu rol 'gyur / /
bdag nyid rang gis ma grub na / /
gang la ltos te gzhan du 'gyur / /
zhes so gzhan gyi sdug bsngal gyis / /
bdag la gnod par mi 'gyur bas / /
de dag sel phyir mi 'bad do / /
snyam pa'i gegs deb sal ba ni / /
da lta rgas tshe sdug bsngal bar / /
dgos nas gzhon tshe nor sog pa / /
dgos med 'gyur te rgas pa yi / /
sdug bsngal gyis ni gzhon pa la| |mi gnod phyir dang de bzhin du / /
skye ba snga phyi lo snga phyi / /
zla ba snga phyi zhag snga phyi / /
snga dro phyi dro sogs la'ang mtshungs / /
gal te rang gi sdug bsngal ni / /
rang nyid kyis ni sel dgos na / /
rkang ba'i tsher ma lag pa yis / /
sel ba la ni don med de / /
rkang lag gnyis po gzhan yin phyir / /
de skad du yang spyod 'jug las / /
gal te de la sdug bsngal bas / /
bdag la mi gnod phyir mi srung / /
ma 'ong pa yi sdug bsngal yang / /
gnod mi byed na nge cis srung / /
bdag gi de ni myong snyam pa'i / /
nam par rtog de log pa ste / /
'di ltar shi ba gzhan nyid la / /
skye ba'ang gzhan nyid yin phyir ro / /
gang tshe gang gi sdug bsngal gang / /
de ni de nyid kyis srung na / /
rkang ba'i sdug bsngal lag pas min / /
ci phyir des ni de srung bya / /
zhes so gal te rgan gzhon gnyis / /
rgyud gcig yin la rkang lag gnyis / /
tshogs pa gcig @# / /
pa yin pas na / /
rang gzhan gnyis dang mi 'dra ba'o / /
snyam na rgyun dang tshogs pa ni / /
skad cig mang po tshogs pa dang / /
cha shas mang po tshogs pa la / /
btags pa yin gyi rang skya ba'i / /
ngo bo med la rang gzhan gyi / /
bdag kyang tshogs rgyun de la 'jog dgos pas bdag gzhan ltos bzhag tsam / /
min pa'i ngo bos grub pa med / /
de skad du yang de nyid las / /
rgyun dang tshogs zhes bya ba ni / /
'phreng ba dmags la sogs bzhin s+dzun| |zhes so 'on kyang thog med nas / /
rang nyid gces 'dzin goms pas na / /
rang gi sdug bsngal mi bzod pa / /
yin pas gzhan la'ang gces 'dzin blo /
goms na de le sdug bsngal la'ang / /
mi bzod pa ni skye ba yin / /
de ltar bdag gzhan brje ba'i gegs / /
bsam nas sgom pa'i tshul dngos ni / /
bdag la chags las gces 'dzin pa / /
'dis ni 'khor ba thog med nas / /
da bar mi 'dod sna tshogs bskyed / /
rang nyid phun sum tshogs pa cig byed par 'dod kyang rang gi don / /
gtso bor bzung ste thabs min la / /
zhugs pas skal ba bgrangs yas pa / /
song yang rang dang gzhan gyi don / /
gang yang ma grub de tsam du / /
ma zad sdug bsngal kho nas mnar / /
rang don sgrub 'dod bsam pa de / /
gzhan la sbos nas gzhan gyi don / /
bsgrub la zhugs na ches shin tu / /
snga bar mngon par sangs rgyas nas / /
rang dang gzhan gyi don thams cad / /
phun sum tshogs par 'gyur ba la / /
gdon mi za ste de lta bu| |ma byas pa yis bya dka' la / /
don med pa yis dus 'das so / /
da ni de ltar shes byas la / /
dgra yi gtso bo bdag gces 'dzin / /
dran pa shes bzhin legs bsten nas / /
'bad pa du mas ma skyes pa / /
mi skyed skyes pa rgyun gcad do / /
snyam pa'i nges pa brtan byas te / /
rang nyid gces 'dzin 'gog pa la / /
'bad par bya ste spyod 'jug las / /
'di yis brgya phrag thams cad du / /
'khor bar bdag la gnod pa byas / /
yid khyod rang don byed 'dod pas / /
skal pa grangs med 'das gyur kyang / /
ngal ba chen po de lta bus / /
khyod kyis sdug bsngal 'ba' zhig bsgrubs / /
zhes dang gzhan yang de nyid las / /
gal te khyod kyis snga dus su / /
las 'di byas par gyur na ni / /
sangs rgyas phun sum bde min pa / /
gnas skabs 'di 'drar 'gyur mi srid / /
ces so de ltar rang nyid kyi / /
kha 'dzin phyogs skyor mi bya bar / /
lus dang longs spyod dge rtsa rnams / /
ltos pa med par sems can la / /
gtod ? blo yang yang spyod pa dang / /
gang la btang ba de yi don / /
sgrub par bya dgos de dag la / /
log par sgrub pa mi rigs pas / /
lus la sogs la rang don du / /
dmigs pa'i blo ni dgag bya ste / /
de skad du yang spyod @# / /
'jug las / /
bdag ni gzhan gyi dbang gyur zhes / /
yid khyod nges par shes gyis la / /
sems can kun don ma gtogs par / /
da ni khyod kyis gzhan mi bsam / /
gzhan dbang mig la sogs pa yis / /
rang don bsgrub par rigs ma yin / /
de don mig la sogs pa yis / /
de la log par bya mi rigs / /
zhes so lus sogs gzhan don du / /
dmigs pa shor te rang don la / /
dmigs pa'am lus ngag yid gsum gyis / /
gzhan la gnod pa'i rkyen byed na / /
'dis ni sngar yang mtha' med pa'i / /
gnod la sbyar zhing da dung yang / /
phan pa lta bur bcos pa la / /
'khrul nas de yi dbang song na / /
sdug bsngal shing tu mi bzad skyed / /
snyam nas dgag ste de nyid las / /
khyod kyis kho bo gar brlag pa'i / /
sngon gyi dus de gzhan yin te / /
ngas mthong khyod da gang du 'gro / /
khyod kyi dregs pa kun gzhom bya / /
da dung bdag la rang gi don / /
yod snyam sems pa de dor cig bdag gis gzhan la khyod btsongs kyis / /
skyo bar ma sems zho sha phul / /
gal te bag med gyur nas khyod / /
sems can rnams la ma byin na / /
khyod kyis kho bo dmyal ba yi / /
srungs ma rnams la byin du nges| |de ltar khyod kyis re lta zhig kho bo byin pas yun ring sdug da ni khon rnams dran byas te / /
khyod ni rang don sems pa gzhom / /
zhes so de bzhin gzhan dag la / /
gces 'dzin phan yon yang dang yang / /
bsam ste snying nas spro shugs bskyed / /
gzhan dag yal bar 'dor ba'i blo / /
ma skyes pa ni mi skyed cing / /
skyes ba rgyun gcod gzhan dag la / /
phan dang sdug dang yid 'ong blo / /
ci skyes sgo nas rang nyid la / /
gces par 'dzin bzhin gzhan dag la / /
gces par 'dzin pa skyed bya ste / /
gzhan rnams bdag bzhin bzung bar bya / /
zhes so de na sems can la / /
gces par 'dzin pa skye ba'i rgyur / /
drin dran pa'am phan 'dogs par / /
mthong ba dgos la de yang ni / /
sa bon grung po btab pa las / /
ston thog bzang mang 'byung mthong na / /
zhing sa gshin po gang de la / /
gces spras byed pa'i blo skye ltar / /
'gro ba sems can zhing las kyang / /
sbyin sogs sa bon btab pa las / /
gnas skabs mthar thug bde legs kun / /
'grub la nges pa rnyed gyur na / /
gces 'dzin skye bas sems can gyi / /
zhing las 'bras bzang 'byung ba'i tshul / /
bsam par bya ste /
spyod 'jug las / /
sems can rnams dang rgyal pa las / /
sangs rgyas chos 'grub 'dra ba la / /
rgyal la gus byed de bzhin du / /
sems can la min ci yi tshul / /
zhes so de yang sems can gzhan / /
bsad na ngan 'gror ltung 'gyur zhing / /
srog gcod pa las thar byas na / /
bde 'gror skye zhing tshe ring dang / /
gzhan la ma byin blang ba dang / /
longs spyod sbyin par btang ba dang / /
zhe sdang ngan sems skyed pa dang / /
byams dang snying rje sgom pa las / /
'bras bu ngan 'gro'i sdug bsngal dang / /
bde 'gro'i bde ba myong 'gyur ba / /
sogs dang khyad par de dag la /
dmigs nas byang sems skyed pa dang / /
de dag don du sbyin pa sogs / /
rgyal sras spyod pa rnams sgrub pas / /
rdzogs sangs rgyas kyi go 'phang yang / /
'thob 'gyur de la rag las shing / /
@# / /
sems can gzhan la brten nas ni / /
sbyin ba la sogs tshogs rdzogs par / /
sems can mgu bya'i tshig bcad las / /
gsungs pa ltar du bsam par bya| |sems 'grel las kyang ji skad du / /
'jig rten bde 'gro ngan 'gro yi / /
'dod dang mi 'dod 'bras bu de / /
sems can rnams la phan pa dang / /
gnod pa las ni 'byung bar gyur /
sems can brten nas sangs rgyas kyi / /
go 'phang bla med rnyed 'gyur na / /
lha dang mi yi longs spyod gang / /
tshangs dang dbang po drag po dang / /
'jig rten skyong bas ba sten de dag sems can phan pa tsam zhig gis / /
ma drangs pa ni 'gro gsum 'dir / /
'ga' yang med la mtshar ci yod / /
sems dmyal dud 'gro yi dags su / /
sdug bsngal rnam pa du ma'i dngos / /
sems can rnams kyis myong ba gang / /
de ni sems can gnod las byung / /
bkres skom phan tshun rdeg pa dang / /
gzir ba yi ni sdug bsngal nyid / /
bzlog par dka' zhing zad med de / /
sems can gnod pa'i 'bras bu'o / /
zhes pas gnas skabs mthar thug gi / /
bde ba thams cad sems can la / /
phan btags pa yi 'bras bu dang / /
ngan song gsum gyi mi bzad pa'i| |sdug bsngal thams cad sems can la / /
gnod pa byas pa'i 'bras bur gsungs / /
nyan thos 'bras bu dman pa ni / /
gzhan don ched cher ma byas pas / /
yin la rdzogs pa'i sangs rgyas rnams / /
'bras bu mthar thug brnyes pa ni / /
gzhan don ched cher byas pa las / /
byung tshul bsam nas rang don la / /
skad cig gcig kyang chags par ni| |rigs pa min te de nyid las / /
sems can rnams la chags bral ba / /
dug bzhin 'bad pas spang bar bya / /
nyan thos rnams ni chags bral bas / /
byang chub dman pa thob min nam / /
sems can yongs su ma ngor bas / /
rdzogs sangs rgyas kyi byang chub thob / /
de ltar phan dang mi phan pa'i / /
'bras bu 'byung bar bcad pa na / /
de dag skad cig gcig kyang ni / /
rang don chags shing ji ltar gnas / /
zhes so des na gzhan don la / /
gcig tu gzhol dang mthar thug gi / /
bla med 'bras bu byang sems kyi / /
myu gu las ni legs 'byung bar / /
shes shing de yi rtsa ba ni / /
snying rjer gzigs nas rgyal sras rnams / /
de dag sgom pa lhur len ba / /
che cher goms pas brtan gyur na / /
shin tu bya dka' rlabs chen po'i / /
rgyal sras spyod pa thams cad la / /
rang dbang med par 'jug 'gyur te / /
de ltar byang chub sems 'grel las / /
snying rje brtan pa'i rtsa ba can / /
byang sems myu gu las byung ba / /
gzhan don gcig 'bras byang chub ni / /
rgyal ba'i srus rnams sgom par byed / /
gang zhig goms pas brtan pa ni / /
gzhan gyi sdug bsngal gyis bred rnams / /
bsam gtan bde ba dor nas kyang / /
mnar med par yang 'jug par byed / /
'di ni ngo mtshar 'di bsngags 'os / /
'di ni dam pa'i tshul lug mchog ces som dor na theg chen gyi / /
rtsa ba tshug dang mi tshug dang / /
rang nyid theg pa chen po ba'i / /
gseb tu tshud dang mi tshud pa / /
thams cad byang sems rin po che / /
'di la thug bas dus kun tu / /
'di la blo skyed ci @# / /
byung lta / /
skyes na legs la ma skyes na'ang / /
ci mi snyam par mi sdod par / /
byang chub sems mchog sbyong ba'i tshul / /
ston pa'i dge bshes rtag tu bsten /
sbyong ba'i grogs dang rtag tu 'grogs / /
sbyong tshul ston pa'i gsungs rab dang / /
dgongs 'grel rnams la legs par blta / /
de'i rgyur tshogs sog sgrib pa sbyong / /
rang gi tshul bzhin blo sbyang na / /
sa bon tshang bar theb nges pas / /
don chen las la yid dga' bas / /
'bad par rigs te jo bo yis / /
theg chen chos sgor 'jug 'dod pas / /
mun sel gdung ba zhi byed pa /
nyi zla lta bu'i byang chub sems / /
skal pa ? bad pas skye yang rung / /
ces pa ltar ro sems mchog de skyes pa'i / /
tshad ni sngar bshad pa las shes par bya / /
bzhi pa chogs bzung la ma thob pa| |thog mar byed dang thob pa mi nyams par / /
srung dang nyams na phyir bcos bca' thabs gsum / /
dang po la yang sbyor dngos rjes gsum las / /
sbyor ba ji ltar bya tshul bstan rim las / /
bde gshegs sras bcas sku gzugs mchog rten dang / /
dam chos 'phags pa'i tshogs mchog bla ma la / /
tshog ji bzhin maN+Dal byas nas ni / /
bsod nams ci nus bsag phyir sta gon bya / /
byang chub sems bskyed sdom pa mchog ldan zhing / /
theg chen bslab gzhi legs sbyangs brtse ldan pa / /
cho ga bzang pos rjes 'dzin bla ma la / /
rab gus gsol gdab ci nus tshogs bsags bya / /
zhes dang dngos gzhi'i cho ga de nyid las / /
de nas 'gro ba mtha' dag drang don du / /
rnam pa kun gyi mchog ldan sangs rgyas nyid / /
rab tu don gnyer dmigs pa kun bral ba / /
stong nyid snying rje'i snying po can gyi sems / /
rgyal ba sras bcas kun gyi rjes slob pas / /
byang chub snying po'i mthar thug rab brtan gzung / /
ces dang rjes kyi bya ba de nyid las / /
de la sogs pa'i dge tshogs mang bsags kun / /
'gro ba'i don phyir kun mkhyen rgya mtshor bsngo / /
brtul zhugs mchog 'di yongs su bskyang don du / /
bslab gzhi mdor bsdus legs par brda' sprad bya / /
zhes pa ltar te rgyas par lam rim las / /
shes par bya zhing slob dpon med par yang / /
sems bskyed chogs 'dzin pa'i tshul yang yod / /
gnyis pa sems bskyed thob pa mi nyams par / /
srung ba'i tshul la tshe 'dir mi nyams pa'i / /
rgyu la bslab dang skye ba gzhan du yang / /
mi nyams pa yi rgyu la bslab pa gnyis| |dang po la yang bzhi ste de nyid las / /
ci la bab kyang sems can mi sprong zhing / /
phan yon rjes bsam rgyun du dran byas te / /
ci nus bsod nams ye shes tshogs bsags pas| |stobs bskyed mi nyams khyad par 'gro bar 'bad / /
ces pa ltar ro de yang sems bskyed la / /
spro shug 'phel phyir gong du bshad pa yi / /
phan yon rnams dang sdong po bkod pa dang| |byangs spyod 'jug la sogs byang sems kyi / /
phan yon ston pa'i gzhung la legs bltas te / /
phan yon yang yang bsam nas spro shug spel / /
sems dngos 'phel phyir sems de skad cig gyang / /
mi 'dor ba yi zhe dam mang byas te / /
dus rnams kun tu btang bar mi bya zhing / /
nyin mo lan gsum mtshan mo lan gsum du / /
tshogs zhing gsal btab @# / /
mchod pa legs phul nas / /
byams dang snying rje sogs kyis blo sbyang te / /
sangs rgyas chos dang tshogs kyi mchog rnams la / /
zhes sogs tshigs su bcad pa brjod pa yis / /
nyin re bzhin du lan drug bzung bar bya / /
sems can gang yang rung bas mi 'thad pa / /
byas sogs rkyen ni 'ga' zhig la brten nas / /
da ni nam yang 'di yi don mi bya / /
snyam pa lta bu'i sems can blos mi spang / /
smon sems cho gas bzung nas zhag re zhing / /
byang sems 'phel phyir dkon mchog mchod pa sogs / /
bsod nams tshogs chen sog la 'bad par bya / /
gnyis pa skye ba gzhan du mi nyams pa'i / /
rgyu la nag po'i chos bzhi spang ba dang / /
dkar po'i chos bzhi blang la bslab pa gnyis / /
dang bo nag po'i chos bzhi de nyid las / /
bla ma mchod 'os bslu dang sems can la / /
g.yo dang sgyus spyod rgyal sras sdang bas smod / /
dge ba'i rtsom la 'gyod pas gdung byed bzhi| |byang chub sems ni ma rung byed pa yin / /
zhes pa ltar te de yang dang po ni / /
mkhan slob bla ma sbyin gnas bslu ba ste / /
de la yul ni mkhan slob go sla la / /
bla ma rang la phan par 'dod pa dang / /
sbyin gnas yon tan can no bslu lugs ni / /
de dag gang yang rung pas snying brtse bas / /
rang la ltung ba gleng tshe shes bzhin du / /
brdzun gyi tshig gis dbu skor mgo rmongs par / /
byed pa'o gnyis pa 'gyod pa bskyed pa ste / /
'gyod pa skyed pa'i yul ni gang zag gzhan / /
dge ba byed pa 'gyod dang mi ldan pa'o / /
bya ba 'gyod du gzhugs pa'i bsam pa ni / /
'gyod gnas min la 'gyod pa skyed pa'o / /
'di dang snga ma gnyis la yul de dag bslu par ma nus 'gyod pa ma skyes kyang / /
rang gis de bzhin byas tshe nag chos so / /
gsum pa byang sems ldan la smod pa ste / /
de yang smod yul theg pa chen po la / /
yang dag zhugs pa'i byang chub sems dpa' 'o / /
bsam pa zhe sdang gis ni kun bslang pa| |brjod pa'i yul ni pha rol don go ba'o / /
smod pa'i tshig ni ngang tshul ngan pa can / /
zhes pa lta bu dmigs kyis ma phye dang / /
mi tshangs spyod do zhes pa lta bu yi / /
dmigs kyis phye dang rnam pa 'di dang 'dis / /
mi tshangs spyod ces rnam par phye nas ni / /
brjod pa yin te gsum po gang rung ngam / /
de 'dra gang yang rung brjod pa'o / /
'di ni rang cag la ni 'byung yang nye / /
nyes dmigs kyang ni shin tu stobs che ste / /
byang sems la ni brnyes pa'i sems bskyed na / /
sems di'i skad cig de snyed skal pa ru / /
dmyal bar gnas dgos pa ni spyod 'jug las / /
gang zhig de 'dra'i rgyal sras sbyin bdag la / /
gal te ngan sems skyed par byed pa de / /
ngan sems skyed pa'i grangs bzhin skal bar ni / /
dmyal bar gnas par 'gyur zhes thub pas gsungs / /
zhes dang byang chub sems dpas byang sems la / /
skur ba btab ma gtogs las gzhan gyis / /
byang sems ngan 'gror ltung bar mi nus par / /
rab zhi rnam nges cho 'phrul mdo las gsungs / /
de phyir khong khro rnam pa thams cad du / /
dgag cing gal te byung na'ang de ma thag bshags bsdam la ni 'bad dgos sdud pa las / /
sems 'di bzang ba min snyam dran @# / /
pa skyed byed cing / /
so sor 'chags par byed cing phyis kyang sdom byed la / /
dga' bar mi byed de ni sangs rgyas chos 'dir slob / /
zhes pa ltar ro nag chos bzhi pa ni / /
lhag bsam min par g.yo sgyus spyod pa ste / /
de la yul ni sems can gang yang rung / /
bsam pa rang bzhin drang po ma yin par / /
g.yo sgyu gang rung yin la bya ba ni / /
gzhan la bslu thabs byed pa'o g.yo sgyu ni / /
bre srang sogs la sgyu thabs byed pa dang / /
rang gis bsam pa'i bya ba de nyid las / /
shin tu bya dka' bzhig gyis shig ces / /
sngon la pha rol po des mi btub pa'i / /
bya ba byed par mdag pas phyis su ni / /
rang gis bsam pa'i bya ba byed 'jug pa / /
lta bu yin par bla ma gong ma gsung / /
kun bdus las ni gnyis ka brnyed bkur la / /
chags pa'i dbang gis byung ba'i 'dod chags dang /
gti mug gang yang rung ba'i char gtogs par / /
'dra la sgyu ni yon tan med bzhin du / /
yod pa ltar du bcos nas ston pa dang / /
g.yon ni rang gi nyes pa rkyong ba la / /
gsungs te rkyong ba'i don ni rang nyid kyis / /
nyes pa thabs kyis mi mngon sped pa'o / /
gnyis pa dkar chos bzhi ni bstan rim las / /
srog la bab kyang bs+dzun tshig mi smra zhing / /
'grol lhag bsam gyis brtse rgyal sras la / /
ston par lta bas bsngags brjod sems can rnams / /
theg mchog la 'god 'phos gyur kyang ldan / /
zhes pa ltar ro dkar chos dang po yi / /
yul ni sems can yin no cog yin la / /
bya ba de la srog gam bzhad gad kyi / /
phyir yang shes bzhin du ni brdzun smra ba / /
spong ba'o de ltar byas na mkhan slob sogs / /
khyad par can gyi yul la brdzun gyis ni / /
mgo skor byed pa mi 'byung de bas 'di / /
nag chos dang po'i gnyen po'i dkar po'i chos / /
gnyis pa'i yul ni sems can thams cad do / /
bya ba de la g.yo dang sgyu med par / /
lhag pa'i bsam pa drang pos gnas pa ste / /
'di ni nag chos bzhi pa'i gnyen po'o / /
gsum pa'i yul ni byang sems thams cad do / /
bya ba de la ston pa sangs rgyas dang / /
'dra ba'i 'du shes skyed cing de dag gi /
don gnas bsngags pa phyogs bzhir brjod po'o / /
'o skol dge ba chang chung byed bdug kyang / /
'phel rtags med par zang rtags mang bde / /
rgyal ba'i sras dang grogs la zhe sdang dang / /
brnyas pa byas shing tshig mda' bsnun pas zad / /
nges na 'di gnyis legs par spong thub na / /
bslab btus las ni gang zag la brten pa'i / /
gnod 'gyur gsung ba thams cad mi 'ong gsungs / /
byang sems gar yod mi shes 'od srung gis /
zhus pa ltar du sems can thams cad la / /
ston pa'i 'du shes skyed nas thams cad la / /
dag snang sbyar ba'i dbang du mdzad pa yin / /
yon tan brjod pa'ang mnyan po skabs bab la / /
yin gyi gzhan du ma brjod nyes pa med / /
'di ni nag chos gsum pa'i gnyen po'o / /
dkar chos bzhi ba'i yul ni rang nyid kyis / /
smin par bya ru btub pa'i sems can rnams / /
bya ba theg pa dman la mi sbyor bar / /
rdzogs pa'i byang chub 'dzin du gzhug pa'o / /
de yang rang gi ngos nas gdul bya de / /
de la sbyar ba dgos kyi yul de la / /
rdzogs byang don du gnyer blo ma skyes @# / /
na / /
nyes pa med de bsgrub par mi nus phyir / /
'di ni nag chos gnyis pa'i gnyen po ste / /
gzhan dag mthar thug bde la 'jog 'dod blo / /
yod na gzhan la 'gyod pa skyed ched du / /
di yi sbyor ba ched du mi sgrub phyir / /
de ltar seng ges zhus pa'i mdo las gsungs / /
gzhan yang nga rgyal phrag dog ser sna rnams / /
spang dang gzhan 'byor mthong na yid dga' ba / /
bzhi dang ldan na smon sems mI don bar / /
'jam dpal zhir bkod mdo lam gsungs pa dang / /
spyod lam kun tu byang chub sems sbyor dang /
dge bci byed sngon du byang chub sems / /
sgom par byas na skye ba gzhan du yang / /
byang chub sems mchog de dang mi 'bral bar / /
ji lta ji ltar mang du mis brtags na / /
zhes sogs kyis bshad ltar nyams su blang / /
gsum pa nyams na phyir bcos bya tshul ni / /
smon sems 'dor dang sems can blos gtong ba / /
gnyis kyis sems bskyed gtong la de las gzhan / /
bslab bya rnams dang 'gal na 'jug sdom dang / /
mi ldan pa yi bar du byang sems kyi / /
dbang du byas pa'i ltung ba mi 'byung kyang / /
bar ma'i dge ba khas blang bslab bya dang / /
'gal ba'i nyes pa stobs bzhis bshags par bya / /
'jug sngon thob nas sdom pa'i bslab bya dang / /
'gal ba'i ltung bar gyur pa ltung ba yi / /
phyir bcos ji ltar gsung ltar byas chog pas / /
'jug sems bslab byar 'dus kyi gzhan du med / /
'on kyang nyin rer len drug sems bskyed pa / /
smon pa'i bslab bya thun mong min pa'o / /
gsum pa sems mchog bskyed nas spyod pa la / /
slob pa'i tshul la byang chub sems bskyed nas bslab la slob dgos pa yi rgyu mtshan dang / /
thabs shes ya bral gyis ni mi 'grub dang / /
bslab pa la ni slob pa'i rim pa gsum / /
dang po de ltar smon pa'i sems bskyed nas / /
sbyin pa sogs la slob bar mi byed pa / /
de yang phan yon che mod bslab pa la / /
bsgrub pa nan tan snying por ma byas na / /
mngon par rdzogs par sangs rgyas mi srid pas / /
rgyal sras bslab pa sbyin sogs spyod pa la / /
tshul bzhin bslab par bya ste spyod 'jug las / /
rgyal ba'i sras kyi de lta bur / /
byang chub sems rab brtan bzung nas / /
g.yel ba med par rtag tu yang / /
bslab las mi 'da' 'bad par bya / /
bab tsol brtsems pa gang yin pa'am / /
gang zhig legs par ma brtags pa / /
de ni dam bca' byas gyur kyang / /
bya'am btang zhes brtag pa'i phyir / /
sangs rgyas rnams dang de yi sras / /
shes rab chen pos gang brtags shing / /
bdag nyid kyis kyang brtags brtags pa / /
de la bshol du ci zhig yod / /
gal te de ltar dam bcas nas| |las kyis bsgrub pa ma byas na / /
sems can 'di dag kun bslus pas / /
bdag gi 'gro ba ci 'drar 'gyur / /
dngos po phal ba cung zad la'ang / /
yid kyis sbyin par bsam byas nas / /
mi gang sbyin par mi byed pa / /
de yang yi dgas 'gyur gsungs na / /
bla na med pa'i bde ba la / /
bsam pa thag pas mgron gnyer nas / /
'gro ba thams cad bslus byas na| |bde 'gro cig 'gro 'gyur ram / /
zhes dang bstan rim las kyang ji skad du / /
bsam pa tsam gyis kun mkhyen mi 'grub pas / /
tshul khrims phung po gsum gyi bslab pa @# / /
blangs / /
zhes pa ltar ro gnyis pa thabs shes gnyis / /
re re ba la bslab pa sangs rgyas kyi / /
go 'phang mi 'grub tshul ni de sgrub thabs / /
ma nor ba cig dgos te nor ba la / /
ji tsam 'bad kyang 'bras bu mi 'byung ste / /
'o ma 'dod nas {r+wa} la bzho pa bzhin / /
ma nor na yang cha la gam tshad na / /
ji ltar 'bad kyang 'bras bu mi 'byung ste / /
zhing sa sa bon chu sogs gang rung cig /
ma tshang na ni myu gu mi skye ba / /
lta bu yin zhes sgom rim bar par gsung / /
'o na sangs rgyas sgrub pa'i rgyu dang rkyen / /
tshang la ma nor ba de gang zhe na| |thabs dang shes rab ya bral ma yin pa'i / /
tshogs gnyis thung du 'brel ba de yin te / /
sangs rgyas sgrub la chos sku gzugs sku gnyis / /
sgrub dgos gzugs sku sgrub la bsod nams tshogs / /
dgos shing chos sku sgrub la ye shes tshogs / /
bsags pa dgos te rin chen 'phreng ba las / /
chos kyi sku de mdor bsdu na / /
ye shes tshogs las 'khrungs pa ste / /
gzugs kyi sku ni mdor bsdu na / /
rgyal po bsod nams tshogs las 'khrungs / /
zhes pa ltar ro 'o na thabs shes gnyis / /
gang yin zhe na theg pa chen po pa'i / /
rgyud kyi byams dang snying rje byang chub sems / /
phar phyin dang po bzhi la sogs pa rnams / /
thabs kyi cha dang bsod nams tshogs yin la / /
bdag med rtogs pa'i zhi gnas lhag mthong sogs /
shes rab cha dang ye shes tshogs yin no / /
'o na thabs shes gnyis dang tshogs gnyis po / /
ya bral min par zung du 'brel pa'i don / /
gang yin zhe na dper na bu sdug pa / /
shi bas mya ngan chen pos mnar ba'i ma| |gzhan la smra ba sogs la 'jug pa'i tshe / /
blo ni ji 'dra skyes kyang mya ngan gyi / /
shugs des ma btang na yang blo de rnams / /
thams cad mya ngan gyi ni blo yin par / /
mi 'gyur ba bzhin stong nyid rtogs pa'i blo / /
shugs drag skyes na sbyin pa gtong ba dang / /
phyag mchod skor ba bzlas brjod sogs byed tshe / /
de dag la ni dmigs pa'i blo de rnams / /
stong nyid rtog pa min kyang de'i rtsi 'am / /
shugs dang ldan par 'jug pa mi 'gal la / /
thun mgo lta bur byang sems shugs drag pa / /
sngon du btang na stong nyid ting 'dzin la / /
bzhag tshe byang sems dngos su med na yang / /
sems de'i rtsi yis zin pa mi 'gal lo / /
des na lta bas zin pa'i sbyin pa la / /
dmigs pa med pa'i sbyin bzhes bya yi / /
gtong ba'i sems pa gtan nas med pa la / /
sbyin pa'i tha snyad mi rung de bzhin du / /
dge ba gzhan la'ang de yi rigs pa bsgre / /
thabs shes tshogs gnyis zung du 'brel zhes pa'i / /
'brel ba'i tshul ni de ltar shes par bya| |bshad pa 'di la sa bon du byas te / /
legs par bsam nas lam gyi phyogs de ba / /
min pa'i cha tshang ba la nges pa zhig /
ma rnyed na ni theg pa chen po sbyi'i / /
lam gyi rkang ni zin par mi snang bas / /
shes ldan rnams kyis nges pa ches brtan pa / /
bskyed la sna tshogs sgo nas theg mchog gi /
rigs kyi nus pa je rgyas btang bar bya / /
gsum pa bslab pa la ni ji ltar du / /
slob pa'i rim pa de nyid bshad la gnyis / /
theg pa chen po spyi la bslab tshul dang / /
khyad par rdo rje theg la bslab tshul lo / /
spyi la bslab pa'i tshul la byang sems kyi / /
bslab pa rnams @# / /
la slob 'dod sbyong ba dang / /
sbyang nas sems pa'i sdom pa bzung ba dang / /
bzung nas ji ltar bslab par bya ba'i tshul / /
gsum mo dang po 'dul ba sngags gnyis la / /
sdom pa ma bzung gong du bslab bya rnams / /
mnyan du rung ba min yang byang sems kyi / /
sngon du bslab bya legs par shes byas nas / /
sbyangs te 'dzin par spro na sdom pa nod / /
bslab bya shes par byas nas yid yul du / /
byas te snying nas slob 'dod legs sbyangs te / /
sdom pa blang na brtan par 'gyur bas bzang / /
byang sems bslab bya rnams ni 'og tu 'chad / /
sdom pa bzung ba la ni len lugs dang / /
rtsa ltung nyes byas ltung ba srung tshul dang / /
nyams na phyir bcos tshul rnams rgyas par ni / /
tshul khrims le'u'i 'grel bar bshad las shes / /
gsum pa ji ltar bslab pa'i tshul la gsum / /
gang la bslab ba'i gzhi dang gzhi de ru / /
byang sems bslab pa thams cad 'du tshul dang / /
de la ji ltar bslab pa'i rim pa'o / /
dang po gzhi ni gsal ba'i dbye ba la / /
mtha' yas yod kyang bsdu na phyin drug tu / /
sems dpa'i bslab bya kun 'du phyin drug ni / /
lam gyi gnad kun bsdus pa'i sdom yin zhing / /
tshogs gnyis bslab gsum sogs gyis byang sems kyi / /
lam kun bsdus kyang pha rol phyin drug gis / /
go ba skyed ltar gzhan gyis mi nus pas / /
phyin drug bsdu gzhi byed pa mchog yin no / /
gnyis pa de la bslab ba 'du tshul la / /
grangs nges sgo nas dngos don bshad pa dang / /
zhar la go rim nges pa bstan pa gnyis / /
dang po dngos kyi don ni ston pa yis / /
phar phyin drug gi sdom tsam mdzad pa la / /
byams pas de ltar mdzad pa'i rgyu mtshan gyi / /
gnad rnams dgongs pa ji bzhin legs bkral nas / /
nges shes skyed pa grangs nges tshul 'di rnams / /
yin pas 'di la nges pa legs rnyed na / /
phyin drug nyams len la ni gdams pa yis / /
mchog tu 'dzin pa 'byung bas nges pa btsal / /
phar phyin drug tu grangs nges tshul la drug /
mngon mtho sgrub la ltos pa'i grangs nges ni / /
rgyal sras spyod pa rlabs chen rdzogs pa la / /
tshe rabs dpag med brgyud dgos skabs der yang / /
lam gyis tshe da 'ong la longs spyod dang / /
lus dang 'khor dang las mtha' gang brtsam pa| |'grub pa'i mngon mtho phun sum tshogs pa bzhi / /
de yang nyon mongs dbang du mi 'gro dang / /
blang dor gnas la 'jug ldog dmig phyed pa / /
dgos te de dag phar phyin drug gis sgrub| |skye ba gzhan du phar phyin drug po de / /
'byung ba'i rjes mthun rgyu yang phyin drug du / /
nges pas tshe 'dir bsten goms lan mar bya / /
de dag gnas skabs kyi ni mngon mtho yin| |longs spyod phun sum tshogs sogs mthar phyin pa'i / /
mngon par mtho ba sangs rgyas sa na yod / /
de skad du yang byams pa'i mdo rgyan las / /
longs spyod dang lus phun sum tshogs pa dang / /
'khor rtsom phun sum tshogs pa mngon mtho dang / /
rtag tu nyon mongs dbang nyid mi 'gro dang / /
bya ba rnams la phyin ci ma log pa'o / /
zhes so don gnyis sgrub la ltos pa ni / /
gzhan don zang zing btang bas phan gdags shing / /
gzhan gnod gzhi dang bcas las legs par ldog /
gzhan gyis gnod pa byed la ci mi @# / /
snyam / /
rang gzhan don la phyib shol le lo med / /
rang don mnyam par bzhag pas sems gnas shing / /
shes rab stobs kyis rnam grol bde ba 'thob / /
des na don gnyis sgrub la phar phyin drug /
dgos shing grangs kyang nges te de nyid las / /
sems can don la rab brtson pa / /
gtong dang mi gnod bzod pas byed / /
gnas dang grol ba gzhir bcas pas / /
rang don rnam pa thams cad spyod / /
ces so gzhan don rnam pa thams cad pa / /
rdzogs par sgrub la ltos pa'i grangs nges ni / /
thog mar zang zing btang bas 'phongs pa sel| |sems can gang la'ang phar la gnod mi byed / /
tshur la gnod pa byed la mi khro bzod / /
kho la phan grogs byas pas sems mi skyo / /
mnyam bzhag la brten rdzu 'phrul sogs kyis 'dun / /
legs par bshad la mkhas pas the tshom gcod / /
de yis grol bar byed pas gzhan don la / /
phyin drug dgos shing grangs nges de nyid las / /
mi 'phongs pa dang rnam par mi 'tshe dang / /
rnam 'tshe bzod dang bya bas mi skyo dang / /
dga' byed legs par brjod pa de yi phyir / /
gzhan gyi don ni rang gi don yin no / /
zhes so theg chen sdud la ltos pa ni / /
rnyed la mi chags ma rnyed don mi gnyer / /
de yis bslab pa bsrung nus de la gus / /
sdug bsngal ci 'dra byung yang yid mi skyo / /
dge ba'i bya ba sgrub la skyo ba med / /
zhi lhag gnyis kyi rnal 'byor mi rtog pa / /
drug gis 'gro ba'i theg chen thams cad bsdus / /
de dag phar phyin drug gis rim par sgrub / /
des na drug tu nges te de nyid las / /
longs spyod mngon par mi dga' dang / /
rab gus gnyis la mi skyo dang / /
rnal 'byor rnam par mi rtog pa / /
theg chen mtha' dag 'dir zad do / /
ces so thabs kyi rnam pa thams cad pa'i / /
dbang du mdzad pa'i drug tu grangs nges ni / /
thob pa'i yul gyi longs spyod la mi chags / /
'thob pa'i don du rtsol ba'i rnam g.yeng sdom / /
sdug bsngal bzod pas sems can blos mi gtong / /
gang la gnas pas dge ba gong du 'phel / /
nyon mongs pa dang shes bya'i sgrib pa sbyong / /
phar phyin drug gis rim bzhin de rnams sgrub / /
de phyir drug tu nges te de nyid las / /
yul rnams la ni ma chags lam / /
de thob rnam g.yeng sdom pa gzhan / /
sems can mi gtong 'phel ba dang / /
sgrib pa rnam par sbyong ba gzhan / /
zhes so 'dod yon rnam g.yeng byung ba yi| |dbang du 'gro ba 'gog la ma chags sbyin / /
phyis 'byung 'gog la don med don min ba'i / /
rnam par g.yeng ba sdom pa'i legs spyad khrims / /
sems can byed ngan grangs mang 'byung nye la / /
brten nas de don las ldog 'gog la bzed / /
dge ba grangs mang dus ring bsgrub pa yis / /
'phel la phan yon bsam pas mi skyo spro / /
rtsa nyon nye nyon la sogs nyon mongs pa / /
mngon 'gyur mgo bo gnon la bsam gtan dang / /
nyon mongs sa bon shes bya'i sgrib pa rnams / /
'joms la shes rab dgos par bstan pa 'dis / /
phar phyin drug la nges pa chen po ster / /
bslab pa gsum la ltos pa'i grangs nges ni / /
khrims kyi bslab pa'i ngo bo tshul khrims yin / /
de yang longs spyod 'byor la mi lta ba'i / /
sbyin pa @# / /
yod na tshul khrims yang dag par / /
len pas sbyin pa khrims kyi tshogs sam rgyu / /
blang ba de yang gshe la slar mi gshe / /
la sogs bzod pas srung ba'i de ni 'khor / /
bsam gtan sems kyi bslab pa dngos yin la / /
shes rab shes rab kyi ni bslab pa ste / /
brtson 'grus bslab pa gsum char la dgos pas / /
gsum ka la yang gtogs pas phyin drug tu / /
nges te de star theg chen mdo rgyan las / /
rgyal bas pha rol phyin pa drug /
yang dag bshad de dang po gsum / /
tha ma gnyis kyi rnam pa gnyis / /
gcig ni gsum char la yang gtogs / /
zhes so gong du bshad pa de ltar na / /
phun sum tshogs pa'i rted dang don gnyis dang / /
theg pa che dang thabs dang bslab pa rnams / /
rdzogs par byed dang bsdud par byed pa ni / /
phar phyin drug tu nges par shes byas la / /
rgyal ba'i sras kyis nyams su blang bya yi / /
gnad sdom yin la nges pa chen po btsal / /
gzhan yang dang po nyid nas 'khor ba las / /
mi 'da' ba yi rgyu yi gtso bo gnyis / /
longs spyod la chags khyim la chags pa ste / /
de yi gnyen por sbyin dang tshul khrims so / /
lan gcig 'phags kyang mthar ni mi phyin par / /
slar la ldog pa'i rgyu yi gtso bo gnyis / /
gzhan gyis log par sgrub pa mi bzod dang / /
dge la yun ring sbyor bas skyo ba ste / /
de yi gnyen por bzod dang brtson 'grus so / /
byang chub sems dpa'i spyod par ma zad kyi / /
da lta dge sbyor byed pa dag la yang / /
dka' spyad than thun la yang bzod pa'i sran / /
chung dang spro shugs chung ba'i rgyu mtshan gyis / /
dang por zhugs pa mang yang bar skabs su / /
ma log pa ni chen po mi 'ong bar / /
snang ste bzod brtson gnyis kyi man ngag la / /
ma sbyangs pa yis nongs pas de la sbyang / /
bar du dge las log par ma gyur kyang / /
chud za ba yi rgyu yi gtso bo gnyis / /
dmigs par mi gnas shes rab 'chal ba ste / /
de yi gnyen por bsam gtan shes rab bo| |de ni mi mthun pa yi phyogs spong ba'i / /
gnyen po'i dbang du byas pa'i grangs nges so / /
phar phyin dang po bzhi ni ting 'dzin gyi / /
tshogs su 'gyur bas bzhi kas mi g.yeng ba'i / /
bsam gtan phar phyin 'grub cing de nyid la / /
brten nas lhag mthong sgom pas de bzhin nyid / /
rtog par 'gyur bas rgyal ba'i chos thams cad / /
'grub pa'i gzhi yi gnas kyi grangs nges so / /
sems can smin par bya dang rjes mthun pa'i / /
dbang du byas pa'i grangs nges sngar bshad pa'i / /
grangs nges gsum pa de dang don 'dra'o / /
'di gnyis thog med bzhed pa seng bzang gis / /
bkod ltar bshad pa yin te phyin drug la / /
nges pa skye ba la ni gnad du che / /
gnyis pa zhar la go rim nges la gsum / /
skye rim longs spyod la ni ma chags pa'i / /
sbyin pa yod na tshul khrims len par byed / /
nyes spyod sdom pa'i tshul khrims yod gyur na / /
sdug bsngal gnod pa la ni bzod par gyur / /
yun ring dka' ba spyad la mi skyo ba'i / /
bzod pa yod na ldog pa'i rkyen nyung bas / /
brtson 'grus brtsom par nus so nyin mtshan du / /
brtson 'grus brtsam na dge ba'i dmigs pa la / /
bkol la las su @# / /
rung ba'i ting 'dzin skye / /
tshul bzhin mnyam par bzhag na yang dag pa / /
ji lta ba bzhin rtogs pa'i shes rab 'byung / /
des na snga ma la brten phyi ma skye / /
dman mchog rim pa snga ma snga ma dman / /
phyi ma phyi ma mchog go rags pa dang / /
phar ba'i rim pa snga ma snga ma rnams / /
phyi ma phyi ma rnams las 'jug pa dang / /
bya bar sla bas rags la phyi ma rnams / /
snga ma rnams las 'jug dang bya dka' bas / /
rang rang gi ni snga ma snga ma las / /
phyi ma phyi ma phra ste mdo rgyan las / /
snga ma la brten phyi ma skye / /
dman dang mchog tu gnas phyir dang / /
rags pa dang ni phra ba'i phyir / /
de dag rim par bstan pa yin / /
zhes so gsum pa slob pa'i rim pa la / /
gnyis te spyod pa spyi la slob tshul dang / /
phar phyin tha ma drug yod pa'i / /
dang po la bzhi sbyin pa'i ngo bo dang / /
de la 'jug pa'i thabs dang rab dbye dang / /
don bsdu pa'o dang po ngo bo ni / /
gzhan la gtong ba'i sems pa dge ba dang / /
de yis kun nas bslang ba'i lus ngag gi /
las so sbyin pa'i phar phyin rdzogs pa ni / /
sbyin bya'i dngos po gzhan la btang ba yis / /
'gro ba rnams kyi dbul ba bor ba la / /
mi ltos de lta min na da dung yang / /
bgren po du ma yod pas sngar byon ba'i / /
rgyal rnams sbyin pa mthar ni ma phyin 'gyur / /
des na lus ngag mi gtso sems gtso bas / /
lus dang longs spyod dge rtsa thams cad la / /
ser sna bcom ste bsam pa thag pa nas / /
gtong zhing de tsam ma bdang tab 'bras kyang / /
sems can gzhan la btang ba'i blo goms pa / /
yongs su rdzogs las sbyin pa'i phar phyin du / /
'gyur ba yin te de ltar spyod 'jug las / /
gal te 'gro ba dbul bor ba / /
sbyin pa'i pha rol phyin yin na / /
da dung 'gro bkren yod na sngon / /
skyob pa ji ltar pha rol phyin / /
bdog pa thams cad 'bras bcas te / /
skye bo kun la btang sems kyis / /
sbyin pa'i pha rol phyin gsungs te / /
de ltas de ni sems nyid do / /
zhes so sbyin pa'i phar phyin nyams len ni / /
dngos su dngos po gzhan la gtong ba cig /
med kyang gtong sems bskyed cing ji 'phel gtong / /
gnyis pa de skyed pa la 'jug pa'i thabs / /
longs spyod sogs la ser sna ma lus par / /
bcom pa tsam gyis sbyin pa'i phar phyin du / /
'gyur ba min te ser sna 'dod chags kyi / /
char gtogs yin pas theg dman dgra bcom pa / /
gnyis kyis sa bon dang bcas sbar phyir ro / /
de phyir sen sna bsal ba tsam min par / /
bdog pa thams cad gzhan la gtong ba yi / /
bsam pa snying thag pa nas skyed dgos so / /
de la yongs su bzung ba'i nyes dmigs dang / /
btang ba'i phan yon sgom par bya dgod pas / /
nyes dmigs bsam tshul zla ba sgron ma las / /
rul bar gyur pa'i lus 'di dang / /
srog kyang g.yo ba dbang med cing / /
rmi lam sgyu ma 'dra ba la / /
byis pa 'di dag chags pas na / /
shin tu ma rungs las byas te / /
sdig pa'i dbang du song ba dang / /
mi mkhas 'chi bdag bzhon pas @# / /
song / /
de dag mi bzad sems dmyal 'gro / /
zhes dang sgo mtha' yas pa'i gzungs las gsungs / /
sems can gang dag kha cig rtsod 'gyur na / /
de yi gzhi rtsa yongs su 'dzin pa ste / /
de ltas gang la sred par 'gyur ba spongs / /
sred pa spang ba byas na gzungs su 'gyur / /
zhes dang khyad par rang gi lus gzhan la / /
gtong dgos tshul ni bslab pa kun btus las / /
'di ltar bdag gi lus dang sems / /
skad cig re res 'gro ba nyid / /
gal te mi rtag dri 'bab pa'i / /
lus kyis rtag cing dri med kyi /
byang chub thob par 'gyur na ni / /
de ni rin med rnyed min nam / /
zhes dang skyes rabs las kyang ji skad du / /
bdag med 'jig la snying po med pa'i lus / /
sdug bsngal drin med rtag tu mi gtsang ba'i /
lus kyis gzhan la phan thogs 'gyur ba la / /
dga' bar mi 'gyur de ni mkhas ma yin / /
zhes so gzhan la btang ba'i phan yon yang / /
ji ltar bsam pa'i tshul ni spyod 'jug las / /
thams cad btang bas mya ngan 'da' / /
bdag blo myang ngan 'das pa sgrub / /
thams cad gtong bar chabs gcig la / /
sems can rnams la btang ba mchog / /
ces so gzhan yang 'dzin pa'i nyes dmigs dang / /
btang ba'i phan yon phar phyin bsdus pa las / /
longs spyod rnam pa mi rtag mthong gyur cing / /
snying rje chen po rang gi ngang gyur na / /
byin pa bdag gi khyim bzhag gzhan gyi bar / /
shin tu rigs pa'i tshul gyis rtogs par 'gyur / /
gang byin de las 'jigs pa skye mi 'gyur / /
khyim na gang bzhag de las 'jigs pa 'byung / /
mi chog thun mong rtag tu bsrung dgos te / /
sbyin na nyes pa de dag gnod mi 'gyur / /
byin bas 'jig rten pha rol bde ba 'grub / /
ma byin tshe 'di nyid la'ang sdug bsngal skyed / /
mi yi nor rnams skar mda'i rang bzhin ltar / /
yongs su ma btang de dag med par 'gyur / /
ma byin nor rnams mi rtag med 'gyur te / /
byin pas de dag yod pa'i gter du 'gro / /
sems can phan par gzhol bas gang byin pa'i / /
nor rnams snying po med pa'ang yod par 'gyur / /
gang zhig yongs su gtong ba mkhas pas bsangs / /
skye bo byis pa de dag so la dga' / /
yongs su bzung bas mi 'bral gang yang med / /
byin pas rtag tu phun sum tshogs pa 'byung / /
btang bas nyon mongs yongs su 'dzin mi 'gyur / /
'jungs pa 'phags pa'i lam min nyon mongs skye / /
gang zhig byin pa de ni lam gyi mchog / /
de las gzhan gyur 'phags pas lam ngan gsungs / /
zhes pa ltar du bsam la mos pa bskyed / /
rang gis dge rtsa gang byas thams cad kyang / /
sems can kun la gnas skabs mthar thug tu / /
phan bde rgya chen 'grub pa'i don ched du / /
bsam pa dag pas bsngos shing sbyin par btang / /
des ni sems can re re la brten pa'i| |bsod nams de snyed 'thob pas tshogs chen po / /
bde bla rdzogs te rin chen 'phreng ba las / /
de skad brjod pa'i bsod nams gang / /
gal te de ni gzugs can 'gyur /
gang ga'i bye ma snyed kyi ni / /
'jig rten khams su shong mi 'gyur / /
de ni bcom ldan 'das kyis gsungs / /
gtan tshig kyang ni 'di la snang / /
sems can khams na tshad med la /
@# / /
phan 'dod de ni de 'dra'o / /
zhes so de ltar btang ba'i phan yon ni / /
mang du bsam nas prod pa chen po dang / /
yongs su bzung ba'i nyes dmigs mang bsam nas / /
'jigs pa chen po skyed par nus pa na / /
gzhan la gtor ba'i blo ni rang gis skye / /
de bzhin byams dang snying rje sbyang pa dang / /
rgyal ba sras bcas rnams kyi rnam par thar / /
bsam pa'i mthar yang gtong sems skyed par bya / /
ji 'dra skyed pa'i tshul ni spyod 'jug las / /
lus dang de bzhin longs spyod dang / /
dus gsum dge ba thams cad kyang / /
sems can kun gyi don gyi phyir / /
phangs pa med par btang bar bya / /
zhes gsungs pa ltar lus dang longs spyod dang / /
dge rtsa gsum la dmigs nas sems can la / /
bsam pas yongs su gtong blo skyed par bya / /
da lta mos pa ma smin stobs chung bas / /
sems can rnams la bsam pas lus byin yang / /
sha la sogs pa dngos su mi ster mod / /
'on kyang lus srog gtong ba'i bsam pa tsam / /
ma sbyang ne ni goms pa med pas na /
nga gdod lus srog gtong bar mi nus pas / /
da lta nyid nas bsam pa sbyang dgos so / /
dngos su gzhan la ster bar mi byed na / /
bsam pas btang ba s+dzun du 'gyur bas na / /
de la snying po med snyam mi bsam ste / /
gtong ba'i sems de ngo mtshar chen po can / /
yin pas 'di la the tshom bya mi rigs / /
zhes pa bslab pa kun las btus las bshad / /
gsum pa sbyin pa'i rab tu dbye ba la / /
rten ni spyi yi dbang du byas pa ni / /
dam pa drug ldan phar phyin drug ldan du / /
phye ba gnyis las dang po rten dam pa / /
byang chub sems kyis kun las bslang ba'o| |dngos po dam pa spyi dang khyad par ba / /
rnams la spyod pa'i bsam pa mdor ba'o /
ched du bya ba dam pa sems can la / /
'phral du bde dang phugs su phan phyir du'o / /
thabs mkhas dam pa chos kun rang bzhin gyis / /
med par rtogs pa'i shes rab kyis zin pa'o / /
bsdo ba dam pa btang ba'i dge ba rnams / /
bla med byang chub mchog tu bsngo ba'o / /
rnam par dag pa dam pa nyon mongs dang / /
shes sgrib 'gog pa yin te theg bsdus las / /
bshad cing phar phyin drug ldan bya ba ni / /
sbyin pa gang yang rung ba byed pa na / /
nyan rang yid byed sdom pa'i tshul khrims dang / /
sangs rgyas chos la mos shing gshe ba bzod / /
de nyid gong du 'phel phyir brtson 'grus rtsom / /
theg dman ma 'dres rtse gcig rdzogs byang bsngo / /
'khor gsum sgyu ma ltar shes shes rab bsten / /
drug po tshang na shin tu stobs che bar / /
seng ge bzang pos brgyad stong 'grel bar gsungs / /
rten ni so so'i dbang du byas pa ni / /
khyim na gnas pa'i sems dpa'i sbyin pa dang / /
rab tu byung ba'i sems dpa'i sbyin pa gnyis / /
snga mas gtso bor zang zing sbyin pa dang / /
phyi mas gtso bor chos sbyin bya bar gsungs / /
gtso cher yin gyi dgag dgos gzhan med na / /
gnyis kas sbyin pa gsum ka bya bar rung / /
phyi nas thos dang tshul khrims la sogs pa'i / /
gegs su 'gyur ba'i zang zing sha thang du /
btsal zhing bsag nas gtong ba mi rung ngo / /
gsum pa sbyin pa'i ngo bo'i dbye ba la / /
chos dang mi 'jigs zang zing sbyin pa gsum / /
dang po dam chos phyin ci ma log par / /
ston dang @# / /
bzol sogs pa rigs par ston / /
bslab gzhi 'dzin du 'jug pa'o gnyis pa ni / /
rgyal po chom rkun la sogs mi'i 'jigs pa / /
seng ge stag sogs mi min 'jigs pa dang / /
chu dang me sogs 'byung ba'i 'jigs pa las / /
sems can yongs su skyob pa'o gsum pa la / /
zang zing dngos su gtong dang bsam pas sbyin / /
dang po la gsum zang zing gtong tshul dang / /
gtong ma nus na ji ltar bya ba dang / /
sbyin pa'i gegs kyi gnyen pa bsten pa'o / /
dang po la yang bzhi ste gtong ba'i zhing / /
gtong ba'i bsam pa gtong ba'i sbyor ba dang / /
gang zhig gtong ba'i dngos po'i dang po ni / /
bcu ste mdza' bshes dgra bo bar ma dang / /
yon tan can dang skyon can rang las dman / /
mnyam dang lhag dang skyed dang sdug pa'o / /
bsam pa la gnyis gang dang ldan dgos ni / /
'di yis sbyin pa'i phar phyin rdzogs par bya / /
bdog ba blos btang zin pas gzhan gyi yin / /
yul rnams sbyin pa rdzogs byed dge bshes so / /
snyam pa'i dgos pa dngos po zhing gsum la / /
dmigs pa'i bsam pa gsum dang ldan pa dgos / /
spangs dgos bsam pa ltar na mchog 'dzin dang /
brnyas dang 'gran dang rlom pas khengs pa dang / /
'jungs la mi snyan smra dang snyan grags 'dod / /
byin nas 'gyod dang zhum dang khyad gsod byed / /
ris su gcod dang lan dang rnam smin gyi / /
'bras bu longs spyod tsam 'dod gtong phod par / /
shes nas bkur bsti 'byung 'dod log 'tsho yi / /
bsam pa la sogs ngan sems spangs pa dgos / /
ji ltar gtong ba'i sbyor ba la gnyis las / /
sbyor ba ci 'dra ba yis mi gtong ba / /
myur bor mi ster brgyad ste ster ba dang / /
sdug tu bcug nas ster dang chos srid kyi / /
tshul dang mi mthun byed du bcug nas ster /
'di tsam steng zhes khas blang zhe dam las / /
phri nas ngan pa'am nyung du ster ba dang / /
drin bgrang byed kyin ster dang dus gcig tu / /
byin pas chog pa la ni rdzas bsris te / /
nyung du nyung du ster dang gzhan dag las / /
'phrogd gam nan gyis blang ste ste ba dang / /
gnod par 'gyur ba'i thabs kyis ster ba dang / /
gyin rab sdad de gzhan byed 'jug dang / /
slong la 'phya smod zur gyis smod pa'i bsteng / /
rtsub mo'i ngag gis slong mo sba 'god bar / /
byas nas ster dang ston pa'i byas pa las / /
'gal bar byas te ster dang longs spyod rdzas / /
'phral la ji ltar byung bzhin mi gtong bar / /
yun ring bsam gnas ster ba spangs bya ste / /
'di dag 'byung nye khyad par rdzas bsags nas / /
gtong ba'i ring la ser sna la sogs pa'i / /
nyon mongs du ma skyed cing de srung dang / /
spal ba'i tshogs gis dge ba'i bar chad byed / /
phal cher bar skabs su ni brlag 'gyur bas / /
mtha' yi sbyin pa'ang mi 'grub de bas na / /
bsam pa'i 'di dag spong ba la ni 'bad / /
sbyor ba ji lta bu yis gtang ba ni / /
bzhin gyi mdangs gsal 'dzum pa sngar byed la / /
gsor por smra pas zhing ni ci 'dra la'ang / /
gus dang rang gi lag gis dus su dang / /
gzhan la mi gnod pa dang dka' sbyad kyi / /
sdug bsngal bsran nas sbyin pa'o de dag gi /
'bras bu rim 'gro bgyis te byin pas ni / /
@# / /
gnyen sogs gzhan gyis rim 'gro bgyid par 'gyur / /
rang gi lag pa dar te byin pa yis / /
rim 'gro 'thob 'gyur dus su byin pas ni / /
don rnams dus su 'grub 'gyur mi gnod par / /
byin pas longs sbyod brtan 'gyur mi bde ba / /
bzod pas byin na bran 'khor snying nye bar / /
'gyur ba bden pa po yi le 'ur bshad / /
mdzod las lag pa dar te byin pa yis / /
longs spyod rgya chen rnyed dang mdzod 'grel las / /
longs sbyod brtan pas gzhan gyis bar mi chod / /
me la sogs pas chud mi za bar bshad / /
gzhan yang gzhan gyi sbyin pa'i grogs byed pa'i / /
sbyor ba rang la yo byad yod gyur na / /
shin tu 'jungs pa gtong bar mi phod pa'i / /
gnas su song nas mgu bya bag phab ste / /
nga la yo byad yod de sbyin pa yi / /
phar phyin rdzogs phyir slong mo pa 'dod pas / /
khyed ni slong dang 'phrad na ma zlogs par / /
nga yi nor las long la de la byin / /
yang nang yi thad du khrid la shog nga yi sbyin la dga' bar gyis shes bsgo / /
des kyang nor god med pas de bzhin byed / /
de yis de la ser sna'i dri bsal ba'i / /
sa bon btob pa yin te rim gyis ni / /
goms las rang nyid kyis kyang nyung du ster / /
ma chags chung 'bring che gsum rim gyis 'thob / /
de bzhin rang gi mkhan slob slob ma grogs pa / /
skam chags can nam yo byad med pa la / /
yo byad byin te dkon mchog dbul 'phong la / /
mchod sbyin byed du bcug pa rang nyid kyi / /
bsod nams cher skyed gzhan dag kha cig gi /
nyon mongs btul dang kha cig chos 'dod pa / /
rdzogs par byas dang sems can bsdus pa dang /
smin par byas par 'gyur bas de bzhin bya / /
gtong ba'i dngos por mdor bstan rgyas bshad gnyis / /
dang po gang zhig btang bas 'phral bde la / /
phugs su phan pa sdig spong dge ba la / /
'god dang 'phral du ba bde bar mi 'gyur yang / /
phugs su phan na gtang la gang gtang bas / /
'phral phugs gnyis kar gnod dang 'phral bde yang / /
phugs su gnod na btang bar mi bya'o / /
gnyis pa rgyas par bshad la nang gi dang / /
phyi yi dngos po gtong dang mi gtong ba'i / /
tshul gnyis dang po gtong du mi rung tshul / /
shes na de las bzlogs pa btang bya ru / /
shes pas 'di la dus kyi sgo nas ni / /
btang du mi rung ba ni byang sems kyis / /
dang po nyid nas lus sogs sems can la / /
bsam pa thag pas btang nas sha la sogs / /
slong ba'i dka' spyad kyis ni yid 'byung bar / /
mi 'gyur ba yi snying rje chen po yi / /
bsam pa ma rgyas bar du slong na yang / /
gtang bar bya mi rung ste spyod 'jug las / /
snying rje'i bsam pa ma dag par / /
lus 'di gtang bar mi bya ste / /
ci nas 'di dang gzhan dag tu / /
don chen bsgrub pa'i rgyur gtang ngo / /
zhes so dgos pa'i sgo nas ni / /
lus sogs gtang du mi rung ba / /
dgos pa phran tshegs tsam gyi phyir / /
gtang mi rung ste de nyid las / /
dam pa'i chos ni spyod pa'i lus / /
phran tshegs ched du gnod mi bya / /
de ltar byas na sems can gyi / /
bsam pa myur du rdzogs par 'gyur / /
zhes so yul gyi sgo nas mi gtong ba / /
bdud @# / /
kyi rigs kyi lha dang des brlam pa'i / /
sems can mtho 'tshams pa yi bsam pa can / /
smyon pa dang ni sems ni 'khrugs rnams kyi / /
slong la sha dang yan lag sogs mi ster / /
phyi yi dngos po gtong dang mi stong ba / /
rgyas par bshad la gnyis te mi gtong tshul / /
lnga las dus kyi sgo nas mi rung ba / /
dper na rab byung ba dang bsnyen gnas kyi / /
sdom pa can la phyi dro'i zas ster ba / /
lta bu'o yul gyi sgo nas mi rung ba / /
sdom brtson can la rtsog pas 'bags pa dang / /
sgog tsong sha chang la ni ma spyod la / /
de dag rnams dang spyad du mi rung ba'i / /
sdom ldan la ni sgog tsong la sogs dang / /
gnod sbyin srin po sogs kyis non pa'am / /
byas mi gzo dang brjed nges pa rnams la / /
bu dang bran la sogs dang bza' btung gang / /
mi 'phrod pa'am 'phrod kyang tshod 'dzin par / /
mi nus nad pa la ni de dag dang / /
ha cang sred pa che zhing 'drangs pa yi / /
kha zas bsod pa slong la de dag dang| |mu stegs glan ka 'tshol dang glegs bam don / /
shes par 'dod pa min bar nor rdzas kyi / /
'du shes can la gsung rab glegs bam sogs / /
ster du rung ba ma yin dngos po yi / /
sgo nas sbyin mi rung ni pha ma dang / /
bza' btung srog chags can dang ster ba la / /
mi mos pa yi bu dang chung ma dang / /
zin la sogs dang skyid lob can gyi rigs / /
sbyin du mi rung dgos pa'i sgo nas ni / /
sbyin du mi rung ba ni rang gzhan la / /
gnod pa'i phyir du slong la dug dang mtshon / /
ngan 'gro'i rgyur ru 'gyur ba'i dgag bya dang / /
ldan pa'i dga' rtsed rgyu yi dngos po dang / /
rgya dang sa mda' la sogs sems can la / /
gnod pa'i rdzas dang de 'gra'i rig pa slob / /
skam mam gsher la gnas pa'i srog chags la / /
gnod pa skyel phyir sa phyogs chu bo rnams / /
slong la de dag dang ni yul mi 'am / /
gzhan la gnod pa skyel phyir rgyal srid dang / /
mi mdza' ba yis slong la de yi dgra / /
ster ba lta bu mi rung ba yin no / /
phyi yi dngos po gtong tshul rten de la / /
ston pas ma bkag dus dang yul de la / /
gtong bar 'os shing 'tshams pa gang yin ster / /
gtong mi rung bar sngar bshad pa rnams las / /
ma gtogs rnams dang rgyal po byed pa'i tshe / /
gzhan gyi bu dang chung ma la sogs pa / /
pha ma mdza' bshes sogs dang kha phral nas / /
sbyin mi rung yang grong sogs bcas te sbyin / /
de ni ngan 'gro'i rgyu ru mi 'gyur ba'i / /
dga' rtsed dngos po gzhan la mi gnod pa'i / /
rgyal sogs dang skam gsher sa phyogs dang / /
srog chags med pa'i bza' btang rang gzhan la / /
phan pa'i ched du slong na dug dang mtshon / /
me dang chang la sogs pa'ang sbyin du rung / /
de ltar sbyin tshe slong ba bkren pa dang / /
'byor ba can gnyis byung na ji ltar bya / /
snyam na gnyis ka'i 'dod pa skod nus na / /
de bzhin bya la nus par ma gyur na / /
bkren pa'i 'dod pa rdzogs par bya snyam sa pa / /
sngon du btang nas 'byor ba ldan de la / /
bzhin bzang yo byad 'di ni dang po nas / /
bgren pa 'di la bdag gis bsngos zin pas / /
khyod kyi de bzlogs snyam du ma sems shig ces pa'i 'jam po'i tshig gis go byas nas / /
bkren pa de yi 'dod pa rdzogs par bya / /
gnyis bzang zing gtong bar ma nus na / /
ji ltar bya ba'i @# / /
tshul ni slong mo bas / /
slong tshe ser snas non na 'di snyam du / /
dngos po 'di dang bdag ni 'bral ba la / /
gdon mi zabs dngos po 'di btang la / /
snying po blang la 'chi ba'i dus bya'o / /
'di ni btang na 'chi ba'i dus kyi tshe / /
nor la mi chags 'gyod pa med pa dang / /
dga' zhing rangs pa skye'o snyams du bsam / /
de ltar bsam kyang gtong bar ma nus na / /
bdag ni mthu chub dge rtsa ma smin te / /
las ni dang po pa dang mi gtong ba'i / /
sems kyi dbang du gyur dang nyer len pa'i / /
lta dang bdag dang bdag gir 'dzin pa la / /
gnas pa lags kyi skyes bu dam pa khyod / /
bzod par mdzad cing gdung bar mi mdzad gsol / /
ji ltar khyod dang sems can thams cad kyi / /
bsam pa rdzogs par 'gyur ba de lta bur / /
bdag gis bgyi zhes slong ba po de la / /
go bar bya ba gsum gyis go bya bar / /
drag shul can gyis zhus pa'i mdo las gsungs / /
'di ni phan tshun ma dad nyes pa gzhan / /
spangs phyir yin gyi ser sna'i nyes pa ni / /
med pa min te byang chub sems dpa' la / /
ser sna smad par bslab btus las gsungs so / /
'on kyang 'dis ni ser snas chos dang nor / /
mi ster ba yi pham pa khegs pa 'dra / /
phar bya'i bsdus pa las kyang ji skad du / /
ji ste slong ba mngon du 'ongs gyur kyang / /
shin tu mthu chung sbyin par ma nus na / /
ci nas slong ba rma bab ma gyur par / /
'jam po'i tshig gis de yi yid kyang bzho / /
phyin chad slong ba drung du 'ongs gyur na / /
ci nas yi chad dma' bar mi 'gyur bar / /
'jungs pa'i skyon rnams rnam par bsal bar bya /
sred pa yongs su spang phyir nan tan bya / /
zhes so sbyin pa'i gegs kyi gnyen po la / /
gegs ni bzhi ste sbyin la ma goms dang / /
rgud dang chags dang 'bras bu ma mthong ba'o / /
dang po sbyin par bya ba'i rdzas yod kyang / /
da lta ma byin na ni phyi mar yang / /
sbyin la mi dgar 'gyur ro snyam bsam ste / /
byin gyi ma goms nyes pa'i dbang mi da tong / /
gnyis pa longs spyod ha cang chung ba yis / /
mi sbyin pa ste de yi gnyen por ni / /
bdag ni sngon tshe gzhan phan ma byas par / /
sngon gyi las sam gzhan gyi dbang gyur pas / /
bkres skom la sogs sdug bsngal mad myong na / /
gal te gzhan la phan btags la brten nas / /
byung ba'i tshe 'di'i gdung bas bdag 'chi yang / /
sbyin pa kho na legs kyi slong ba po / /
phyir bzlogs pa ni de lta ma yin te / /
longs spyod med kyang ci yang rung tsam gyis / /
'tsho'o snyam du 'phong ba'i sdug bsngal de / /
dang du blang ste sbyin par byed pa'o / /
gsum pa sbyin bya'i rdzas de yid 'ong zhing / /
mchog tu gyur la chags nas slong ba la / /
mi sbyin pa ste de yi gnyen por ni / /
chags pa'i nyes pa myur bar rig byas nas / /
sdug bsngal pa la bde'o snyam pa yi / /
'du shes phyin ci log 'dis phyi ma la / /
sdug bsngal skyed do snyam du bsam nas sbyin / /
bzhi pa sbyin la brten nas rdzogs byang mchog /
'byung bar 'gyur ba'i phan yon ma mthong bar / /
longs spyod chen po'i phan yon la bltas nas / /
gtong sems ma skyes pa ste de'i gnyen por / /
nyes pa de ni myur bar rig byas te / /
'du byed thams cad 'jig dang khyad par du / /
longs spyod 'jig cing 'bral @# / /
ba'i tshul bsam nas / /
gang gtong thams cad byang chub chen por bsngo / /
longs spyod rnam smin tsam la blta ba ni / /
rin gyi phyir du yo byad 'phang med du / /
gzhan la gtong ba'i tshong bdag la ni / /
khe tsam 'thob kyi bsod nams mi 'thob pa / /
bzhin du longs spyod 'thob kyi thar ba ni / /
mi 'thob snyam du bsam ste bzhi brgya bar / /
'dir byin pa yi sbyin pa la / /
'bras bu chen po 'byung 'gyur zhes / /
len dang yongs su gtong ba ni / /
tshogs spogs bzhin du smad par 'gyur / /
zhes so bsam pa tsam gyi sbyin pa ni / /
dben par yid ni nang du mnyam bzhag ste / /
bsam pa dag cing snying nas dangs pa yis / /
sbyin bya sna tshogs rgya chen dpag tu med / /
rtog pas sprul nas sems can thams cad la / /
byin par mos pa byed pa'o 'di yis ni / /
dka' tsheg chung dus bsod nams dpag med 'phel / /
byang sems shes rab can gyi sbyin pa ru / /
byang sar gsungs so 'byor dang mi ldan pas| |'di nyid bya bar lag bzang gis zhus las / /
gsung kyang 'byor ldan gyis kyang bya bar rung / /
longs spyod med tshe ji ltar byed pa yi / /
shes rab can gyi sbyin pas dang po / /
ma thob bar du yin gyi de thob nas / /
longs spyod kyis ni 'phong pa mi srid do / /
bzhi pa de dag rnams kyi don bsdu ba / /
byang sems sdom pa bzung nas sa mthon po'i / /
sbyin la slob tshul smon yul du byas nas / /
sbyong dang sngar bshad lta bu'i sbyin gtong la / /
da lta nyid nas 'jug pa'i gnang bkag rnams / /
shes par byas nas slob dang khyad par du / /
lus dang longs spyod dge rtsa thams cad la / /
ser sna'i gnyen po bsten cing gtong ba'i blo / /
je rgyas gtong la 'bad nas de ltar du / /
nyams su len la dga' bsgom pa dang / /
de ltar ma sbyang ba la gdung ba skyed / /
dgos te de ltar byas na lag bzang gis / /
zhus las gsung ltar tshe rabs gzhan dag tu / /
dka' tshegs chung dus sbyin pa'i phar phyin de / /
rdzogs par byed nus de dag dor na ni / /
skye ba 'dir yang nyes pa lci ba yis / /
rgyun du gos 'gyur tshe rabs gzhan du yang / /
'jug snying mi 'dod sems dpa'i spyod pa la / /
'jug pa shin tu dka' bar 'gyur phyir ro / /
gzhan yang dpa' bos phar phyin bsdus pa las / /
sbyin pa de 'dra'i rtsa ba byang chub sems / /
de 'dra'i sbyin pa gtong 'dod de mi btang / /
'jig rten nang na gtong 'dod sems ldan pa / /
gtong ba'i nang nas mchog ces rgyal bas gsungs / /
zhes gsungs pa ltar spyod pa kun gyi rten / /
byang chub sems mchog rjes su dran cing sgom / /
byang chub mchog tu smon cing smon lam 'debs / /
'di ni gtong ba kun gyi rtsa ba dang / /
rab mchog yin pas de la 'bad par bya / /
lag bzang gis ni zhus pa'i mdo yi don / /
bsdus pa'i gnad mchog yin cing bstan rim las / /
sbyin pa kun gyi thog mtha' bar du yang / /
'gro kun skyabs phyir kun mkhyen rgya mtshor bsngo / /
gal te 'di ltar 'jug par ma nus na'ang / /
dus dang dus su cung zad ci nus su / /
gun 'dzin dor zhing gtong ba'i blo sbyang ste / /
skye ba gzhan du bde blag 'jug par bslab / /
byang chub @# / /
sems bskyed smon lam mang 'debs pa / /
'jig rten kun tu chos sbyin char gyis ni / /
'gro ba tshim byar 'dod phyir sbyin rnams las / /
mchog tu 'gyur par 'dren pa rnams kyis bsngags / /
zhes pa ltar bslab gnyis pa tshul khrims kyi / /
phar phyin la lnga khrims kyi ngo bo dang / /
sgom pa'i thabs dang khrims kyi rab dbye dang / /
sgrub tshe ji ltar bya dang de dag gi |don bsdu pa 'o dang po ngo bo ni / /
gzhan la gnod pa gzhi dang bcas pa las / /
yid phyir log pa'i spong sems tshul khrims yin / /
sems de goms pa yongs su rdzogs pa yis / /
tshul khrims pha rol phyin 'gyur spyod 'jug las / /
nya la sogs pa gang zhig tu / /
de dag gsod mi 'gyur bar bskrad / /
spong ba'i sems ni thob pa las / /
tshul khrims pha rol phyin par bshad / /
ces so tshul khrims la ni gsum yod kyang / /
'dir ni sdom pa'i khrims kyi dbang byas nas / /
spong ba'i sems gsum bshad de de yang ni / /
kun nas slong bar byed dang bcas pa yi / /
dbang du byas na mi dge bcu spong ba'i / /
spong ba bcu dang ngo bo'i dbang byas na / /
mi dge bdun po spong ba'i lus ngag gi /
las kyi rang bzhin spong ba bdun yin no / /
gnyis pa de sgom pa la 'jug thabs ni / /
gong du bshad pa de ltar sems bskyed nas / /
rgyal sras spyod la slob par khas blang ba / /
des ni 'gro kun rdzogs pa'i sangs rgyas kyi / /
tshul khrims rgyan dang ldan par bsgrub par yang / /
khas blang bas na de don bsgrub dgos la / /
de yang sngon du rang gi tshul khrims nyid / /
yongs su dag pa'i stobs ni skyed dgos te / /
rang gi tshul khrims ma dag nyams gyur na / /
ngan 'gror ltung bas gzhan gyi don lta zhog /
rang gi don yang 'grub par mi 'gyur phyir / /
de phyir gzhan don brtson pas tshul khrims la / /
gces sbras dgos te phar phyin bsdus pa las / /
rdzogs pa'i sangs rgyas tshul khrims rgyan ldan par / /
'gro ba thams cad bsgrub don gang brtson pas / /
rang gi tshul khrims thog mar yongs su sbyang / /
tshul khrims dag pa'i mthu yi stobs kyang bskyed / /
ces bya ba dang gzhan yang de nyid las / /
tshul khrims nyams pas rang don mi nus na / /
gzhan don tshul la mthu yod ga las 'ong / /
de phyir gzhan don legs par brtson pa yis / /
'di la rim 'gror glod par rigs pa min / /
zhes so de ltar tshul khrims dag pa yang / /
'jug ldog gnas rnams ji ltar bcas pa ltar / /
lag tu len la rag las de yang ni / /
bsrung 'dod shug drag brtan la rag las pas / /
ma srung nyes dmigs bsung ba'i phan yon dag /
yun ring sgom nas bsrung 'dod skyed par bya / /
ma bsrung ba yi nyes dmigs de nyid las / /
de bas mi bzad 'jigs pa mthong bya zhing / /
spang 'os chung yang rnam par spang bar gyis / /
zhes gsungs pa ltar nyes dmigs kyis 'jigs nas / /
nyes pa chung du'ang 'bad pas spang ba ste / /
khrims kyi nyes par gshos mi dge bcu'i / /
nyes dmigs rnams ni sngar bshad pa ltar bsam / /
phan yon sngar yang bshad cing de nyid las / /
lha rdzas dga' rgyu mi yi longs spyod dang / /
bde mchog ro mchog lha yi phun sum tshogs / /
tshul khrims rgyus byung ci @# / /
zhig ngo mtshar che / /
sangs rgyas chos rnams de las byung ba ltos / /
zhes dang 'di la brten nas rang gi rgyud / /
gong du khyad par 'gro dang snying rje yi / /
ngang tshul can gyi sems dpa' che rnams dang / /
bslab pa mtshungs 'gyur nyes pa'i sa bon kun / /
spang ba'i ye shes gtsang ma 'thob pa sogs / /
yon tan phul byung 'byung 'gyur de nyid las / /
tshul khrims de ni khyad par thob pa'i lam / /
snying rje'i ngang can rnams dang mnyam par sgrub / /
ye shes gtsang ma phul gyi rang bzhin te / /
skyon bral rgyan du 'gyur ba'i mchog ces bya / /
khams gsum kun tu yid 'ong dri bsung ste / /
rab tu byung dang mi 'gal byug pa yin / /
chu lugs mthun yang tshul khrims lan gyur na / /
mi yin ngan de bzhin 'phags par 'gyur / /
zhes dang gcam gsag ma brjod 'bad rtsol gyis / /
ma sgrub na yang nyer mkho'i longs spyod 'du / /
drag pos bsdigs pa med kyang 'gro kun 'dud / /
ris med skye bo kun kyang ngang gis byams / /
la sogs phan yon che 'byung de nyid las / /
tshig tu ma brjod tshegs su ma gyur kyang / /
nyams su mkho ba'i longs spyod rim 'gro 'du / /
bsdigs pa med par 'jig rten kun 'dud te / /
chags med ma bsgrubs dbang phyug thob par 'gyur / /
brjod du mi 'os rigs su 'byung ba dang / /
phan zhing dben pa gang yang ma byas shing / /
sngan chad mi bshes skye bo thams cad kyang / /
tshul khrims ldan pa'i skye bo de la 'dud / /
rkang pa bkra shis gyur ba'i rdul dag kyang / /
spyi gtsug dam pas blangs shing lha dang mi / /
phyag 'tshal mgos gtugs thob pa kun tu 'khyer / /
de phyir tshul khrims dang ldan rigs mchog yin / /
zhes so de ltar phan yon nyes dmigs rnams / /
legs par bsam pa'i mkhas pas de nyid las / /
rang dbang gyur bas nyams su bde ba dang / /
mkhas pas bsngags pa'i rgyan ldan tshul khrims bsrungs / /
bslab pa'i gnas rnams tshang bar yongs rdzogs pas / /
kun rdzob bsnyems med tshul khrims yang dag bsten / /
zhes gsungs pa ltar bsrungs dgos de yang ni / /
rang nyid ngan 'gro'i gdung bas 'jigs tsam dang / /
lha mi'i phun tshogs tsam yang yid smon pa / /
bsal nas sems can thams cad tshul khrims la / /
dgod phyir bsrung bar bya ste de nyid las / /
gang zhig 'jig rten dpag yas sems can dag /
mtha' dag tshul khrims dag la dgod mos shing / /
'jig rten phan phyir tshul khrims sten byed pa / /
de ni tshul khrims pha rol phyin par gsungs / /
de bas ngan song 'jigs dang rgyal srid dang / /
mtho ris phun sum tshogs la smon bsal te / /
tshul khrims dri med yang dag srung bya zhing / /
'jig rten don la smon pa'i tshul khrims sten / /
zhes so gsum pa tshul khrims dbye ba la / /
gsum ste nyes spyod bsdoms pa'i tshul khrims dang / /
dge chos bsdud pa'i khrims dang sems can gyi / /
don kun byed pa'i khrims so dang po ni / /
so thar byang sems gnyis ka'i sdom ldan zhig /
yin na so thar sdom pa dngos gzhi dang / /
de dag thun mong pa yi spong sdom ni / /
sdom pa'i tshul khrims yin la de min par / /
sems dpa'i sdom ldan yin na so thar dang / /
thun mong bcas rang kha na @# / /
ma tho ba / /
ci rigs spong ba'i spong sdom sdom pa'i khrims / /
dge chos bsdud pa phyin drug la sogs pa'i / /
dge la dmigs nas ma skyes skyed par byed / /
skyes zin mi nyams gong du spel ba'o / /
sems can don byed pa yi tshul khrims ni / /
byang sems tshul khrims ldan pas sems can la / /
phan 'dogs pa ste de la bcu gcig tu / /
bshad pa 'di ltar kha na ma tho ba / /
med pa'i sgo nas las mtha' slob pa dang / /
longs spyod rkun pos mi 'khyer thabs ston pa / /
lta bu bya ba byed pas grogs byed pa / /
nad par sman ster rkang ba nyams pa dag /
bzhon pas gnas su skyel ba lta bu yi / /
thabs la mongs pa'i 'gro ba'i don byed pa / /
gus pas mal stan stobs sogs bsnyen bkur ba / /
lta bu phan 'dog pa yis don byed pa / /
seng ge stag sogs gnod pa las skyobs pa / /
lta bu 'jigs pas nyen pa'i don byed pa / /
gnyen dang bral pa'am chom pos bcom ? sogs la / /
mi rtag pa yig tam gyis gdung sel pa / /
lta bu gdung bas gzir ba'i don byed pa / /
bza' btung yo byad sogs kyis 'phongs pa la / /
yid 'ong bza' btung ster ba lta bu yi / /
yo byad kyis ni 'phong pa'i don byed pa / /
chos dang mthun pa'i bgo ba ster ba dang / /
'dod chags can la mi sdug ston pa sogs / /
gnas ni 'cha' bar byed pa'i don byed pa / /
dge la sbyor du mi nus pa mthong na / /
mi 'dod lus ngag spyod lam kun spangs te / /
de yi sems dang mthun par bya ba ni / /
blo sems mthun par 'dod pa'i don byed pa / /
pha rol po yi tshul khrims la sogs kyi / /
yon tan la ni bsngags pas gzang bstod pa / /
yang dag par ni zhugs pa'i don byed pa / /
nyes par spyod pa'i sdig pa byed pa la / /
ldog phyir chad pa gcod pa lta bu ni / /
log par zhugs pa'i 'gro ba'i don byed pa / /
dmyal ba sprul nas gzhan dag sdig pa las / /
ldog par byed dang tshe 'phrul ya ma zung / /
bstan nas gzhan dag 'dun par byed lta bu / /
rdzu 'phrul sgo nas gdul bya'i don byed pa / /
rnams te 'di dag kun kyang dngos gzhi'i skabs / /
dpyad sgom tshul gyis bsam pa sbyang zhing / /
rjes kyi tshe na skabs bab dang sbyar nas / /
rang gis dngos su nus rnams ci nus sgrub / /
da lta mi nus pa rnams smon pas sbyangs / /
'di rnams mtshon pa tsam ste rgyas par ni / /
tshul khrims le'u'i rgya cher 'grel las shes / /
des na so so thar pa'i bcas pa rnams / /
sems dpa'i sdom ldan rab tu byung ba yi / /
bslab bya'i phyogs gcig yin pas byang sems kyi / /
bslab bya las ni zur ba ma yin la / /
tshul khrims gsum gyi nang nas sdoms pa'i khrims / /
so thar bcas pa dngos sam thun mongs par / /
'jug ldog byed pa de nyid byang sems la'ang / /
thog mar gal che de la bslab par bya / /
so thar sdom pa nyan thos kyi yin par / /
bzung nas de yi 'jug ldog bcas pa rnams / /
dor de sems dpa'i bslab bya gzhan zhig la / /
slob rgyu yin skad zer ba sems dpa' yi / /
khrims kyi bslab pa'i gnad don ma shes pa / /
yin te sdom pa'i khrims ni tshul khrims gzhan / /
gnyis kyi gzhi dang gnas su gsung phyir ro / /
sdom pa'i khrims kyi gtso bo'ang rang bzhin gyi / /
kha na ma tho ba rnams spong ba yin / /
rang bzhin rnams kyi @# / /
nyes dmigs ? che ba'i gnad / /
bsdus te gsungs pa mi dge bcu yin pas / /
de la kun slong tsam yang mi rgyu ba'i / /
sdom sems bsten dgos par phyin bsdus pa las / /
mtho ris thar pa'i bde lam gyur pa ste / /
las lam bcu po 'di las nyams mi bya / /
'di la gnas pa 'gro la phan bsam pa'i / /
bsam pa'i khyad par 'bras bu yod par gyur / /
ngag lus yid rnams yang dag bsdam bya ba / /
mdor bsdus tshul khrims yin zhes rgyal bas gsungs / /
tshul khrims ma lus 'dul ba'i gzhi yin pas / /
de phyir 'di dag rnam par sbyang bar gyis / /
zhes so bzhi ba ji ltar sgrub pa ni / /
dam pa drug dang phar phyin drug ldan du / /
sgrub par bya ste phar phyin drug ldan du / /
sgrub tshe rang nyid tshul khrims la gnas nas / /
gzhan dag de la 'god pa tshul khrims kyi / /
sbyin pa yin la lhag ma sngar bzhin no / /
lnga pa don bsdu ba ni spyod pa'i rten / /
byang sems mi nyams ji 'phel gtong ba ni / /
tshul khrims la sogs spyod pa la 'jug ba'i / /
rtsa ba yin cing sems can thams cad la / /
gnod 'tshe byed las ldog pa'i mchog kyang yin / /
sa lam mthon po'i khrims kyi nyams len rnams / /
da lta smon pa'i yul du byas nas sbyong / /
las ni dang po pa yi tshul khrims las / /
brtsam pa'i 'jug ldog gnas la da lta nas / /
slob dang khyad par mi dge bcu la sogs / /
rang bzhin dang ni bcas pa'i nyes pa la / /
nyi ma re zhing sdom sems mang du btang / /
de yi nang nas rang gis khas blang pa'i / /
sdom pa'i rtsa ltung rnams la sdom sems ni / /
yang dang yang du gtong la 'bad par bya / /
de ltar byas na byed pa rgyu mthun gyi / /
'bras bu skye ba gzhan du'ang tshegs chud dus / /
sems dpa'i bslab pa rdzogs par byed nus kyi / /
da lta de rnams yal bar dor na ni / /
shin tu lci ba'i nyes pas dus rgyun du| |gos par 'gyur zhing skye ba du mar yang / /
byang chub sems dpa'i bslab pa yongs rdzogs la / /
slob par mi nus gzhan yang bstan rim las / /
gzhan las legs mnos bsam pa rnam dag dang / /
nyams na phyir gso gus pas rab bsgrim pas / /
khril dang ngo tshe shes dang 'gyod med phyir / /
tshul khrims legs bsrung nyams na rab gso ba'o / /
zhes gsungs pa ltar tshul khrims srung la 'bad / /
bzod pa'i phar phyin la lnga ngo bo dang / /
de la 'jug pa'i thabs dang rab dbye dang / /
sgrub tshe ji ltar bya dang don bsdu ba'o / /
dang po ngo bo gzhan gyi gnod pa la| |ci mi snyam dang sdug bsngal gang byung yang / /
dang du len dang chos la nges sems la / /
mos pa shin tu gnas pa'o de dag gi /
mi mthun phyogs kyang gsum ste zhe sdang dang / /
khro dang zhum nas sro shi ba dang ni / /
ma mos me 'dod pa ste rim bzhin no / /
de la bzod pa'i phar phyin rdzogs pa ni / /
khro sogs 'gog sems goms pa yongs rdzogs pa / /
yin gyi sems can mi srun dang bral la / /
ltos mi dgos te sgrub par mi nus pa'i / /
phyir dang rang sems dul ba de nyid kyis / /
dgos pa 'grub pa'i phyir te spyod 'jug las / /
sems can mi srun nam mkha' bzhin / /
de dag gzhom gyis yong mi lang / /
khro ba'i sems 'di gcig bcom na / /
dgra de thams cad chom dang 'dra / /
sa steng 'di dag kos g.yog tu / /
de @# / /
snyed ko pas gal lang / /
lham mthil tsam gyi ko pas ni / /
sa steng thams cad g.yogs dang 'dra / /
de bzhin phyi rol dngos po yang / /
bdag gis phyir bzlog mi lang gi /
bdag gis sems 'di phyir bzlog bya'i / /
gzhan rnams bzlog go ci zhig dgos / /
zhes so gnyis pa de la 'jug thabs ni / /
mang du yod kyang bzod pa'i phan yon dang / /
khro ba'i nyes dmigs sgom pa gal che la / /
phan yon bsam tshul phar phyin bsdus pa las / /
gzhan don 'dod pa'i yid dang ldan pa la / /
tshul gyi dam pa bzod pa yin zhes gsungs / /
'jig rten legs pa phun sum tshogs pa dag /
khro ba'i skyon la bzod pas yongs su skyob / /
mthu ldan rnams kyi rgyan gyi dam pa ste / /
dka' thub tshul 'chang rnams la stobs kyi phul / /
gnod sems 'brog gi me la chu yi rgyun / /
'di dang gzhan la gnad dgu bzod pas sel / /
skye bo mchog gi bzod pa'i go cha la / /
mi srun skye bo'i tshig gi mde ? '+r+dugs pas / /
de dag bstod pa'i me tog bzang gyur cing / /
grags pa'i 'phred pa yid du 'ong par 'gyur / /
zhes so khro ba'i nyes dmigs dpa' bo dang / /
zhi ba lha yis skal ba stong dag tu / /
bsag pa'i dge rtsa khong khro skad cig ma / /
gcig gis 'joms par bshad cing 'jug pa las / /
gang phyir rgyal sras rnams la khros ba yis / /
sbyin dang khrims byung dge bskal pa brgyar / /
bsags pa skad cig gis 'joms de yi phyir / /
mi bzod las gzhan sdig pa yod ma yin / /
zhes pas byang chub sems dpas byang sems la / /
khros na dge rtsa de ltar 'joms par gsungs / /
byang sems min pas byang sems la khros na / /
lta ci smos par 'jug pa'i 'grel ba las / /
gsungs shing yul de sems dpar ma nges dang / /
khro ba'i rgyu mtshan skyon mthong bden na yang / /
sngar bshad dge ba 'joms la 'dra bar gsungs / /
tshangs pa mtshungs par spyod la khros pa yis / /
rma byung ba dang smas par byas pas kyang / /
dge rtsa 'dzams ? par yod smra'i gzhung las bshad / /
dge rtsa bcom pa'i don ni sngar bsag pa'i / /
dge ba'i 'bras bu myur du skyed pa yi / /
nus pa bcom nas 'bras bu rgyang bsring ste / /
sngon la zhe sdang lta bu'i 'bras bu gzhan / /
'byin pa yin gyi rkyen dang 'phrad pa na / /
rang gi 'bras bu 'byin par mi byed pa / /
min te 'jig rten pa yi lam gang gis / /
kyang ni spangs bya'i sa bon spong bar byed / /
nus pa min na 'joms byed nyon mongs kyis| |'joms bya dge rtsa'i sa bon spong nga ni / /
ji ltar nus zhes mkhas pa 'ga' zhig gis / /
gsung kyang rgyu mtshan de ni ma nges te / /
so skyes gnyen po stobs bzhis mi dge ba / /
sbyangs pa'i dag pa sa bon spangs min kyang / /
da bzod rkyen dang 'phrad kyang rnam smin 'byin / /
mi srid phyir da' ? rang gi rnam smin 'bras / /
phyung nas zad pa'i dge dang mi dge yang / /
sa bon spangs pa min kyang nam zhig na / /
rkyen dang 'phrad kyang rnam smin mi 'byin phyir / /
sbyor lam rtse mo thob tshe log lta dang / /
ngan 'gro'i rgyu ru gyur ba'i mi dge pa'i / /
sa bon spang ba min kyang rkyen 'phrad na'ang / /
log par lta dang ngan 'gror skye mi srid / /
dge ba'i rnam par smin pa rgyang bsring tsam / /
dge rtsa bcom pa'i don du mi rung ste / /
rung na stobs ldan mi dge'i las thams cad / /
dge rtsa 'joms byed @# / /
yin par gsungs dgos 'gyur / /
des na slob dpon legs ldan 'byed kyis ni / /
mi dge stobs bzhis sbyangs dang log lta dang / /
gnod sems kyis ni dge rtsa bcom pa gnyis / /
rkyen dang 'phrad kyang 'bras bu mi 'byin gsungs / /
de yang stobs bzhis sbyangs pas sdig 'dag kyang / /
yon tan gong ma skye la bul ba dang / /
sbyin dang tshul khrims 'bras bu longs spyod dang / /
lus rten phun tshogs 'byung ba bcom na yang / /
gtong ba'i sems dang spong sems la goms pa'i / /
byed pa rgyu mthun slar yang sbyin tshul gyi / /
dge rtsa skye bar sla ba mi 'joms dang / /
la la byed pa rgyu mthun rgyun chag su / /
'byung ba bcom nas lus dang longs spyod sogs / /
phun tshogs 'byung ba mi 'joms pa lta bu / /
mi dge 'ang ? gra ? la'ang de yi byed pa kun / /
'dag mi dgos shing dge ba bcom pa la'ang / /
de yi byed pa thams cad 'joms mi dgos / /
'on kyang 'di ni rtogs dka'i gnas yin pas / /
gsung rab legs par bltas la dpyad par bya| |'di dag ma mthong ba yi nyes dmigs te / /
mthong ba'i chos kyi nyes dmigs spyod 'jug las / /
zhe sdang zug rngu'i ? sems 'chang na / /
yid ni zhi ba nyams mi myong / /
dga' dang bde ba'ang mi 'thob la / /
gnyid mi 'ong zhing brtan mi 'gyur / /
gang dag nor dang bkur sti yis / /
drin byin de la rten gyur pa / /
de dag kyang ni sdang ldan pa'i / /
rje dpon de la gsod par rgol / /
de yis mdza' bshes skyo bar 'gyur / /
sbyin pas bsdus kyang sten mi byed / /
mdor na khro bder gnas pa / /
de ni 'ga' yang yod ma yin / /
zhes so skyes rabs las kyang ji skad du / /
khro ba'i me yis bzhin mdog nyams gyur na / /
rgyan gyis brgyan yang bzang por yong mi snang / /
mal stan bzang po dag la nyal gyur kyang / /
khro ba'i zug rngus sems ni sdug bsngal 'gyur / /
bdag la phan pa'i don grub brjed 'gyur te / /
khro bas gdungs nas lam ngan 'gro bar byed / /
grags dang don grub pa las nyams par 'gyur / /
zla ba mar gyi ngo bzhin dpal yang nyams / /
mdza' bshes dag gis rab tu gcugs gyur kyang / /
khro bas mi rigs g.yang sar ltung bar 'gyur / /
phan dang gnod par sems la blo nyams nas / /
phal cher 'gal zhing sems ni rmongs par 'gyur / /
khro bas sdig pa'i las ni goms byas pas / /
ngan song dag tu lo brgyar sdug bsngal myong / /
gnod pa chen po byas pa'i shar gnyer ba'i / /
dgras kyang de las lhag pa ci byar yod / /
khro ba 'di ni nang gi dgra / /
bdag gis de ltar shes nas ni / /
de yi mthu ni 'phro ba dag /
skyes bu su zhig bzod par byed / /
ces so des na spyod 'jug las / /
zhes sdang lta bu'i sdig pa med / /
bzod pa lta bu'i dka' thub med / /
de bas bzod la nan tan du / /
sna tshogs tshul gyis sgom par bya / /
zhes gsungs pa ltar phan yon dang / /
nyes dmigs mthong ba sngon btang la / /
lung rig sna tshogs sgo nas ni / /
bzod pa sgoms la nan tan bya / /
bzod pa'i dbye ba la gsum gnod byed la / /
ci mi snyam dang sdug bsngal dang len dang / /
chos la nges par sems pa'i bzod pa'o / /
dang po sgom pa'i tshul la gnod byed kyis / /
gnod pa byas la mi bzod dgag pa ni / /
gnod byed de ni nyon mongs dbang song bas / /
gnod pa byas pa yin pas khro mi rigs / /
dper na gdon kyis @# / /
brlam pa'i nad pa yis / /
sman par rgol kyang de la mi khro bzhin / /
yin no snyam du bsam ste bzhi brgya bar / /
khro yang 'byung pos bzung ba la / /
sman pa 'khrugs pa min de ltar / /
thub bas nyon mongs dag gzigs kyi / /
nyon mongs dang 'brel gang zag min / /
zhes dang dpal ldan zla bas kyang / /
'di 'dir sems can skyon min gyi / /
'di ni nyon mongs rnams skyon zhes / /
rnam par dpyad nas mkhas pa rnams / /
sems can dag la 'khrugs mi byed / /
ces so nyon mongs drag po yis / /
bskyed tshe sdug cing 'phang ba yi / /
rang la'ang gnod pa byed 'gyur na / /
gzhan lo gnod pa lta ci smos / /
snyam du bsam ste spyod 'jug las / /
gang tshe nyon mongs dbang gyur pas / /
bdag sdug nyid kyang gsod byed pa / /
de tshe de dag gzhan lus la / /
gnod mi byed par ji ltar 'gyur / /
zhes so gzhan la 'tshe byed skyon / /
de yi rang bzhin yin gyur na / /
me yi tsha bar khro ba dang / /
glo bur yin na nam mkha' la / /
du ba snang na nam mkha' la / /
khro bar mi rigs pa bzhin no / /
snyam du bsam ste de nyid las / /
gal te gzhan la 'tshe byed pa / /
byis pa rnams kyi rang bzhin na / /
de la khro bar mi rigs te / /
sreg pa'i rang bzhin me bkon 'dra / /
'on te skyon de blo bur la / /
sems can rang bzhin ni nges pa na / /
'o na'ang khro bar mi rigs te / /
mkha' la dud 'thul bkon pa bzhin / /
zhes so gnod byed kyis bskyed pa'i / /
sdug bsngal myong ba rang nyid kyi / /
sngon gyi mi dge'i las las byung / /
des na rang gi sa lan pa la / /
gzhan la khro bar ma rigs gis so / /
snyam du bsam ste de nyid las| |byis pa sdug bsngal mi 'dod cing / /
sdug bsngal rgyu la brkam pas na / /
rang gi nyes pas gnod 'gyur na / /
gzhan la bkon du ci zhig yod / /
dper na dmyal ba'i srungs ma dang / /
ral gri lo ma'i nags tshal ltar / /
rang gi las kyis 'di bskyed na / /
gang zhig la ni khro bar bya / /
bdag gi las kyis bskul byas nas / /
bdag la gnod byed rnams 'byung ste / /
de yis sems can dmyal 'dod na / /
bdag gis de dag ma brlag gam / /
zhes so des na gnod byed kyis / /
bdag gi las ngan sbyang pas na / /
drin du lta ste skyes rabs las / /
gang zhig rang gi chos nyams mi sems par / /
bdag gi sdig sbyang phyir ni zhugs 'dra la / /
'di la'ang ba dag gis bzod par mi byed na / /
de las gzhan pa drin med ci 'dra zhig /
ces dang 'jug pa las kyang ji skad du / /
sngon byas pa yi mi dge'i las kyi 'bras bu gang / /
zad par byed par brjod par 'dod pa de nyid ko /
gzhan la gnod pa dang ni khro bas sdug bsngal phyir / /
sa bon nyid du ji lta bur na 'khrid par byed / /
ces so gal te gnod byed kyis / /
bdag gi bstod grags rim 'gro yi / /
gegs byed pas na khro snyam na / /
bstod grags rim 'gros tshe ring dang /
|nad med pa sogs tshe 'di dang / /
phyi mar bde 'gro 'thob pa sogs / /
'di phyi gang la'ang don med pas / /
de la mi dga' mi rigs so / /
snyam du bsam ste de nyid las / /
bstod dang grags pa rim 'gro ni / /
bsod nams me 'gyur cher mi 'gyur / /
bdag stobs mi 'gyur nad med min / /
lus bde bar yang mi 'gyur ro / /
bdag gi rang don shes gyur na / /
@# / /
de la rang don ci zhig yod / /
yid bde 'ba' zhig 'dod na ni / /
rgyan sogs chang yang bsten dgos so / /
grags pa'i phyir du nor shor zhing / /
bdag nyid kyang ni gsod byed na / /
tshig 'bru rnams kyi sa ci zhig bya / /
shi nas de ko su la bde / /
bye ma'i khang bu rdib ? gyur ? na / /
byis pa rnams ni ga chad ?du / /
de bzhin bstod dang grags nyams na / /
rang gi sems ni byis pa bzhin| /
zhes so bstod dang grags sogs kyis / /
phan pa med par don min pa / /
g.yeng dang skyo shas 'jig pa sogs / /
gnod pa byed te de nyid las / /
bstod sogs bdag ni g.yeng bar byed / /
yon tan ldan la phrag dog dang / /
phun sum tshogs pa'ang 'jigs par byed / /
ces so des na bstod grags sogs / /
nyams par byed pa ngan 'gro'i rgyu / /
'gog byed yin pas sangs rgyas kyis / /
byin brlabs lta bur gyur ba yin / /
snyam du bsam ste de nyid las / /
de phyir bdag gi bstod sogs ni / /
gzhig phyir gang dag gnyer gnas pa / /
de dag bdag ni ngan song du / /
ltung bsrung phyir zhugs min nam / /
bdag ni grol ba don gnyer la / /
rnyed dang bkur bsti'i 'ching mi dgos / /
gang dag bdag bcings grol byed pa / /
de la bdag ni ji ltar khro / /
bdag ni sdug bsngal 'jug 'dod la / /
sangs rgyas kyi ni byin brlabs bzhin / /
mi gtong sgo 'phang nyid gyur pa / /
de la bdag ni ji ltar khro / /
zhes so gzhan gyis brnyas pa dang / /
tshig rtsub smra dang mi snyan tshig /
brjod la'ang khro bar mi rigs te / /
des ni rang gi lus dang sems / /
gang la'ang gnod par mi 'gyur bas / /
ci'i phyir khro bsam de nyid las / /
yid ni lus can ma yin pas / /
sus kyang gang du'ang gzhom mi nus / /
lus ma mngon par zhen pas na / /
lus ni sdug bsngal dag gis gnod / /
brnyas dang tshig rtsub smra ba dang / /
mi snyan pa yi tshig de yis| |lus la gnod par mi 'gyur na / /
sems khyed ci'i phyir rab tu khro / /
zhes so gal te gnod byed kyis /
brnyas smod mi snyan smras pa na / /
gang zag gzhan dag mi dga' bas / /
de la khro'i snyam sems na / /
gzhan dag bdag la mi dga' bas / /
rang la cir yang mi 'gyur phyir / /
mi dga' spangs te de nyid las / /
gzhan dag bdag la mi dga' ba / /
des ni tshe 'di 'am tshe gzhan la / /
bdag la za bar mi byed na / /
bdag ni ci'i phyir de mi 'dod / /
ces sog zhan dag mi dga' pas / /
rnyed ba'i bar chad byed pas na / /
khro'i snyam na rnyed pa zhig /
thob kyang bzhag nas 'gro dgos la / /
khros pa'i sdig pa rjes 'brang ba'i / /
log 'tshos yun ring gson pa las / /
rnyed pa med par myur ba ru / /
shi ba bzang zhing rnyed thob ste / /
yun ring gnas kyang 'chi ba'i tshe / /
lo brgyar bde ba spyad pa dang / /
lo gcig bde ba spyad pa gnyis / /
khyad par med de de nyid las / /
rnyed pa'i bar chad byed pa'i phyir / /
gal te 'di bdag mi 'dod na / /
bdag gi rnyed pa'ang 'dir 'dor gyi / /
sdig pa dag ni brtan par gnas / /
bdag ni deng nyid shi yang bla'i / /
log 'tshos yun ring gson mi rung / /
bdag lta yun ring gnas gyur kyang / /
'chi ba'i sdug bsngal de nyid yin / /
rmi lam lo brgyar bde myong nas / /
sad par gyur ba gang yin dang / /
gzhan zhig yud tsam ba de myong nas / /
sad par gyur ba gang yin pa / /
sad pa de dag  @# / /
gnyis ka la'ang / /
bde ba de ni phyir 'ong med / /
tshe ring tshe thung gnyis ka yang / /
'chi ba'i dus su de 'drar zad / /
rnyed pa mang po thob gyur te / /
yun ring dus su bde spyad kyang / /
chom pos 'phrog pa ji bzhin du / /
sgren mo lag pa stong par 'gro / /
zhes so gzhan yang gnod byed de / /
rgud la dga' dang brlag gyur na / /
snyam pa'i bsam pa ngan pa rnams / /
dgag par bya ste de nyid las / /
gal te dgra zhig mi dga' na / /
de la khyod dgar ci zhig yod / /
khyod kyis yid smon tsam gyis ni / /
de la gnod pa'i rgyur mi 'gyur| |khyod kyi 'dod pa'i sdug bsngal de / /
grub na'ang khyod dgar ci zhig yod / /
gal te 'tshengs par 'gyur zhe na / /
de las 'phung ba'ang gzhan ci yod / /
nyon mongs nya pas btab pa yi / /
mchil ba 'di ni mi bzad gze / /
des bzung sems dmyal bum par yang / /
dmyal ba'i srungs mas bdag 'tshed des / /
zhes so de ltar yang dag pa'i / /
lung dang dri med rig pa la / /
brten pa'i go ba gting tshug pa / /
rnyed las skyes pa'i myong ba ni / /
bag chags shin tu brtan pas na / /
sgom tshul 'di la 'bad par bya / /
so sor rtog pa'i shes rab kyis / /
dpyad sgom 'dor rnams 'di la sogs / /
rlabs chen spyod pa kun 'dor bas / /
dal 'byor snying po len pa'i bgegs / /
bla med yin par shes byas la / /
dug bzhin du ni spang par bya / /
gnyis pa sdug bsngal dang len pa / /
nges par dgos ste rgyu mtshan ni / /
zhi ba lha yi spyod 'jug las / /
bde ba'i rgyu ni re 'ga' zhig /
sdug bsngal rgyu ni shin tu mang / /
zhes gsungs pa ltar rang cag la / /
sdug bsngal gzhan gyis byas pa dang / /
las kyis skyed dang dge ba yi / /
phyogs la zhugs na 'byung ba sogs / /
sna tshogs gang rung rgyun du 'byung / /
de la dang len med gyur na / /
sdug bsngal gnyug ma de'i steng du / /
rtog pas skyed pa'i sems khral gyi / /
sdug bsngal bsnan nas shin tu ni / /
bzod dkar 'gyur la dang len pa / /
yod na sdug bsngal gzhi bzhag te / /
ma log gyur kyang sems khral gyi / /
sdug bsngal mi 'byung gzhi bzhag de / /
lam du 'khyer thabs byas pa na / /
sdug bsngal che cher chung 'gyur bas / /
dge la sbyor bar nus pa'i phyir / /
sdug bsngal dang len gnad che'o / /
de la sdug bsngal byung ba la / /
mi dga' byas la dgos nus ni / /
ci yang med de de nyid las / /
gal te bcos su yod na ni / /
de la mi dga' ci zhig yod / /
gal te bcos su med na yang / /
de la mi dga' byas ci phan / /
zhes dang sdug bsngal gang la yang| |bze re mi bya de nyid las / /
tsha grangs char dang rlung sogs dang / /
nad dang 'ching dang rdeg sogs la / /
bdag gis bze re mi bya ste / /
de ltar byas na gnod pa 'phel / /
zhes so dang len skyed tshul ni / /
rang la sdug bsngal byung ba la / /
phan yon yod de de nyid las / /
sdug bsngal med par nges 'byung med / /
de bas sems khyod brtan par gnos| |zhes dang gzhan yang de nyid las / /
gzhan yang sdug bsngal yon tan ni / /
skyo bas dregs pa sel bar byed / /
'khor ba pa la snying rje skye / /
sdig la 'dzen zhing dge @# / /
la dga' / /
zhes so sdug bsngal khyad bsad nas / /
dge la 'bad na don che ba'i / /
phan yon bsam tshul de nyid las / /
'dod pa'i don du sreg la sogs / /
dmyal bar stong phrag myong gyur kyang / /
bdag gis rang gi don dang ni / /
gzhan gyi don yang ma byas so / /
'di ni de tsam gnod min la / /
don chen dag kyang 'grub 'gyur bas / /
'gro ba'i gnod sel sdug bsngal la / /
dga' ba 'ba' zhig 'dir bya rigs / /
zhes so sdug bsngal dpag med pa / /
ldog pa'i phan yon de nyid las / /
gsod pa'i mi zhig lag bcad de / /
gal te thar na cis ma legs / /
gal te mi yi sdug bsngal gyis / /
dmyal ba bral na cis ma legs / /
zhes so chung rim nas goms na / /
mi dka' ba na di nyid las / /
goms na sla bar mi 'gyur ba'i / /
dngos de gang yang yod ma yin / /
de bas gnod pa chung goms pas / /
gnod pa chen po'ang bzod par bya / /
zhes so de yang rang gi sems / /
shin tu brtan tshug snying stobs kyis / /
sdug bsngal dang du blang snyam na / /
dang len sla ste de nyid las / /
la la bdag gi khrag mthong na / /
dpa' brtan lhag par skye 'gyur yod / /
la la gzhan gyi khrag mthong yang / /
bog cing brgyal par 'gyur ba yod / /
de ni sems kyi ngang brtan dang / /
sngar ma'i tshul las gyur pa yin / /
zhes pa ltar de de ltar bslab / /
gsum pa chos la nges par sems pa la / /
mos pa'i bzod pa skyed par byed pa la / /
mos pa'i yul ni brgyad de dang ba'i yul / /
dkon mchog rin chen gsum gyi yon tan no / /
mngon du bya ba'i yul ni bdag med pa / /
gnyis kyi rang bzhin de kho na nyid do / /
'dod pa'i yul ni sangs rgyas byang sems kyi / /
mngon shes phar phyin lhan cig skyes pa'i mthu / /
glang dor yul ni legs spyad rgyu 'bras dang / /
nyes spyad rgyu 'bras 'dod dang mi 'dod gnyis / /
sgom pa'i yul ni thob bya byang chub dang / /
'thob thabs byang sems bslab pa'i lam gnyis so / /
thos dang bsam pa'i rjes su sgrub pa'i yul / /
yan lag bcu gnyis la sogs dam chos so / /
mos pa'i tshul ni gong du bshad pa'i yul / /
de dag ji ltar yin la nges rnyed nas / /
mi mthun med par 'dzin zhing yang dang yang / /
sems pa'o sgrub tshe ji ltar bya ba ni| |bzod pa gang yang dam pa drug ldan dang / /
phar phyin drug dang ldan par sgrub dgos la / /
gzhan dag bzod pa sgom la dgod pa ni / /
bzod pa'i sbyin pa yin la lhag ma rnams / /
gong du bshad pa ji lta ba bzhin no / /
lnga pa don bsdu ba ni spyod pa'i rten / /
sems bskyed sems can thams cad zag zad kyi / /
bzod pa mchog la 'god par 'dod pa yi / /
rtsa ba yin pas gong du je 'phel btang / /
sa lam mthon po'i bzod pa smon yul du / /
byas nas sbyong dang las ni dang po pa'i / /
bzod pa'i bslab bya thams cad mig phyed par / /
byas nas tshul bzhin de la slob pa dang / /
ji skad bshad pa'i 'tshams las 'das na yang / /
phyir 'chos pa la brtson dgos de dag rnams / /
nyams len tshe na yal bar ngor gyur na / /
kha na mtho chen pos rgyun du gos / /
skye ba gzhan du'ang nyams len shin tu dka' / /
lam gyi gnad du bltas nas nus pa rnams / /
da lta nyid nas sgrub cing mi nus rnams / /
bsam pas sbyang na dka' tsheg @# / /
chung du yis / /
bzod pa'i phar phyin rdzogs par byed pa yin / /
bstan pa'i rim pa las kyang ji skad du / /
bzod pa zhes bya gnod sems sogs spangs shing / /
bdag gzhan lus ngag yid bsrung bde 'gro dang / /
thar pa'i bde ba kun bsgrub bstod smad sogs / /
mkha' sogs ltar bltas g.yo med sran thub pa'o / /
zhes gsungs pa ltar bsam nas bslab la 'bad / /
brtson 'grus pha rol phyin la bslab la lnga / /
ngo bo 'jug thabs rab dbye sgrub pa'i tshe / /
ji ltar bya ba de dag don bsdu pa'o / /
dang po ngo bo dmigs pa dge ba la / /
dmigs nas rnam pa mngon par spro ba ste / /
zhi lhas brtson gang dge la spro pa'o / /
zhes so byang sar dge ba bsdu ba dang / /
sems can don bya'i phyir du sems mngon par / /
spro ba phyin ci ma log pa dang ni / /
de yis slang ba'i lus ngag yid kyi las / /
g.yo ba la ni bshad do gnyis pa ni / /
brtson 'grus brtsam pa'i phan yon ma brtsam pa'i / /
nyes dmigs mang du sems pa gnyis yin te / /
de la goms na brtson 'grus bskyed phyir ro / /
de la phan yon lhag bsam bskul ba las / /
sdug bsngal gun dang mun pa sel byed cing / /
ngan song ? yongs su spong ba'i gzhir gyur pa / /
sangs rgyas kun gyis bsngags pa'i brtson 'grus 'phags / /
gang yin de ni rtag tu bsten par gyis / /
'jig rten 'di na bzo gang ci yod dang / /
'jig rten 'das bzo gang dag ci yod pa / /
brtson 'grus brtsams la rnyed par mi dka' na / /
mkhas pa su dag brtson 'grus stobs kyis skyo / /
gang dag sangs rgyas byang chub zhugs gyur pa| |de dag rmug gnyid skyon rnams mthong nas ni / /
rtag tu brtson 'grus rtsoms la gnas par byed / /
'di ni nga yis de dag bskul byas yin / /
zhes dang byams pas mdo sde rgyan las kyang / /
dge ba'i tshogs kyi nang na brtson 'grus mchog /
'di ltar de la brten nas de rjes thob / /
brtson 'grus kyis ni mod la bde gnas mchog /
dngos grub 'jig rten 'das dang 'jig rten gtogs / /
brtson 'grus kyis ni srid spyod 'dod pa 'thob / /
brtson 'grus kyis ni dag pa rab 'gyur ldan / /
brtson 'grus kyis ni 'jig tshogs 'das nas grol| |brtson 'grus kyis ni byang chub mchog sangs rgyas / /
zhes dang phar phyin bsdus pa las kyang ni / /
yongs su skyo med brtson 'grus che ldan na / /
mi 'thob mi 'grub rnam pa gang yang med / /
zhes pa ltar ro ma brtsams nyes dmigs ni / /
brtson 'grus med par le lo'i dbang song na / /
dkar chos kun gyis 'phong par gyur bas na / /
rang gzhan kun gyi gnas skabs mthar thug gi /
'dod pa'i don kun 'grub las nyams 'gyur bar / /
dran pa nye bar bzhag pa'i mdo las gsungs / /
gsum pa rab dbye la gnyis de dngos dang / /
brtson 'grus bskyed pa'i thabs so dang po ni / /
gsum ste go cha dang ni dge chos bsdud / /
sems can dod byed kyi ni brtson 'grus so / /
dang po go cha'i brtson 'grus dpa' bo yi / /
phar phyin bsdus pa las ni ji skad du / /
snga phyir 'khor ba'i mtha' dang mnyam tsam du / /
rgya che ring ba'i nyin dang mtshan gyur la / /
de 'dra bsags pas logs gyur du ring ba'i / /
skal pa rgya mtsho'i @# / /
grangs ni de snyed kyis / /
byang chub mchog gi sems cig skye 'gyur la / /
de 'dra'i rnam pas tshogs gzhan re re zhing / /
sgrub dgos gyur kyang snying rjes skyo ba med / /
byang chub dam pa sgyid lug med par sgrub / /
'khor tshe rang gi sdug bsngal sems btar zhing / /
go cha brtan pa dpag yas de skyed na / /
brtul zhugs dpa' bo snying rje'i ngang can la / /
yang dag blangs pa dang po yin par brjod / /
ces pa ltar ro dge ba'i chos bsdud pa'i / /
brtson 'grus zhes pa phyin drug yang dag par / /
'grub par bya phyir de la sbyor ba'o / /
sems can don kun byed pa'i brtson 'grus ni / /
sems can gzhan don bya ba bcu gcig la / /
ji ltar rigs par sbyor ba'i brtson 'grus so / /
brtson 'grus bskyed pa'i thabs la bzhi / /
'gal rkyen spang dang mthun rkyen dang / /
brtsom pa lhur len lus dang sems / /
las su rung bar bya tshul lo / /
dang po brtson pa'i mi mthun phyogs / /
ngos bzung pa ni spyod 'jug las / /
de yi mi mthun phyogs bshad bya / /
le lo ngan la zhen pa dang / /
sgyid lug bdag nyid brnyas pa'o / /
zhes pa ltar ro phyi bshol gyi / /
le lo 'gog la 'chi ba dang / /
ngan 'gror ltung dang rten bzang po / /
rnyed par dka' ba gsum sgom nas / /
leng ? yod 'dzin pa'i le lo dgag /
bya ba ngan pa la chags pa / /
'gog pa'i tshul ni de nyid las / /
dga' ba'i rgyu ni mtha' yas pa'i / /
dam chos dga' ba'i mchog spangs nas / /
sdug bsngal rgyu yi rnam g.yed dang /
rgod sogs la khyod ci phyir dga' / /
zhes pa ltar ro sgyid lug pa'am / /
bdag nyid brnyas pa dgag pa la / /
thob bya sangs rgyas 'thob dka' bas / /
bdag gis ji ltar 'thob snyam du / /
sgyid lug 'gog tshul de nyid las / /
bdag gis byang chub ga la zhes / /
sgyid lug par ni mi bya ste / /
'di ltar de bzhin gshegs pa ni / /
bden pa gsung pa'i bden 'di gsungs / /
sbrang bu sha sbrang bud ba dang / /
de bzhin srin bur gang gyur ba / /
des kyang brtson pa'i stobs bskyed na / /
byang chub 'thob dka' bla med 'thob / /
bdag lta rigs kyi mir skyes la / /
phan dang gnod pa ngo shes nas / /
byang chub spyod pa ma btang na / /
bdag gis byang chub cis mi 'thob / /
thob byed thabs la yan lag sogs / /
gtang dgos shin tu bya dka' ba / /
de 'dra bdag gis mi nus zhes / /
sgyid lug 'gog tshul de nyid las / /
'on te rkang lag la sogs pa / /
gtang dgos bdag ni 'jigs she na / /
lci dang yang ba ma dpyad par / /
rmongs pas bdag ni 'jigs par zad / /
bskal pa bye ba grangs med du / /
lan grangs du mar bcad pa dang| |dbug dang sreg dang gsheg gyur gyis / /
byang chub thob par mi 'gyur ro / /
bdag gi byang chub sgrub pa yi / /
sdug bsngal 'di ni tshod yod de / /
zug rdu khong brlag gnod bsal phyir / /
lus rma btong pa'i sdug bsngal bzhin / /
sman pa kun kyang gsor byed kyis / /
mi bde ba yis nad med byed / /
de bas sdug bsngal mang po dag /
@# / /
gzhom phyir mi bde chung bzod bya / /
zhes so mgo la sogs gtong ba / /
dang po nyid nas mig tong gi /
gtong blo rim gyis goms pa'i mthar / /
dka' ba med tshul de nyid las / /
gso spyad phal pa 'di 'dra ba'ang / /
sman pa mchog gis ma mdzad de / /
cho ga shin tu 'jam po yis / /
nad chen dpag med gso bar mdzad| |tshod ma la sogs sbyin pa la'ang / /
'dren pas thog mar sbyor bar mdzad / /
de la goms nas phyi nas ni / /
rim gyis rang gi sha yang gtong / /
gang tshe rang gi lus la ni / /
tshod sogs lta bu'i blo skyes pa / /
de tshe shal sogs gtong ba / /
de la dka' ba ci zhig yod / /
ces so thabs de sgrub pa la / /
'khor bar skye ba mtha' yas pa| |len dgos de tshe 'khor ba yi / /
gdungs pas gnod pas de lta bu / /
mi nus bsam du zhum pa'i blo / /
'gog pa'i tshul ni de nyid las / /
sdig pa spangs phyir sdug bsngal med / /
mkhas pa'i phyir na mi dga' med / /
'di ltar log par rtog pa dang / /
sdig pas sems dang lus la gnod / /
bsod nams kyis ni lus bde la / /
mkhas pa yis ni sems bde na / /
gzhan don 'khor bar gnas kyang ni / /
snying rje can dag ci ste skyo / /
zhes dang gzhan yang de nyid las / /
de bas skyo ngal kun sel ba'i / /
byang chub sems kyi rta zhon nas / /
bde nas bde bar 'gro ba la / /
sems shes su zhig sgyid lug 'gyur / /
zhes so byang chub sgrub pa la / /
dus ni dpag tu med pa 'khor / /
de yis zhum pa 'gog pa ni / /
dbu ma rin chen 'phreng ba las / /
sdug bsngal pa la dus thung yang / /
bzod dka' yun ring smos ci dgos / /
sdug bsngal med cing bde ba la / /
mtha' yas dus kyang ci zhig gnod / /
de la lus kyi sdug bsngal med / /
yid kyi sdug bsngal ga la yod / /
de ni snying rjes 'jig rten sdug /
de nyid kyis na yun ring gnas / /
de bas sangs rgyas ring thog zhes / /
blo dang ldan pa sgyid mi lug /
nyes zad yon tan don du ni / /
'di la rtag tu 'bad par bya / /
zhes so sangs rgyas 'thob pa la / /
tshogs ni mtha' yas rdzogs dgos na / /
de ni mi nus snyam pa yi / /
zhum pa 'gog tshul de nyid las / /
phyogs rnams kun du nam mkha' dang / /
sa dang chu dang me dang rlung| |ji ltar mtha' yas de bzhin du / /
sdug bsngal sems can mtha' yas 'dod / /
sems can mtha' yas de dag ni / /
byang chub sems dpa' snying rje bas / /
sdug bsngal dag las drangs byas te / /
sangs rgyas nyid la dgod par nges / /
de ltar brtan par gnas de ni / /
mi nyal pa'am nyal yang rung / /
yang dag blangs pa nas bzung ste / /
bag med gyur kyang sems can rnams / /
mtha' yas phyir na sems can bzhin / /
bsod nams mtha' yas drag sog 'gyur / /
mtha' yas des na sangs rgyas nyid / /
mtha' yas thob mi dka' zhes bya / /
gang zhig dpag med dus gnas te / /
lus can dpag tu med don du / /
byang chub dpag tu med 'dod cing / /
@# / /
dge ba dpag tu med byed pa / /
des ko byang chub dpag med kyang / /
dpag tu med pa rnam bzhi yi / /
tshogs kyis ring po mi thog par / /
ji lta bur na thob mi 'gyur / /
zhes so gang la'ang zhum nas bsdad pas ni / /
ci la'ang mi phan je zhum nyid du 'gro / /
de bas byang chub sgrub pa'i thabs lam rnams / /
legs par shes par byas nas sgrub 'dod blo / /
gzeng bstod na ni don grub skyes rabs las / /
zhum pas phongs las thar la mi phan gyi / /
de bas mya ngan gdung bar ma byed par / /
dgos pa'i don sgrub mkhas la brten byas na / /
rab tu dka' ba'ang sla bas thar par 'gyur / /
de bas 'jigs shing mi dga' ma byed par / /
ji ltar bya ba'i thabs kyis dgos pas bsgrub / /
mkhas pa'i gzi brjid brtan pas gzeng bstod na / /
don rnams thams cad 'grub pa lag na yod / /
ces so mthun rkyen bsags pa la / /
theg pa che la 'dun pa'am / /
mos stobs bskyed dgos spyod 'jug las / /
bdag ni sngon dang da ltar yang / /
chos la mos dang bral ba yis / /
phongs pa 'di 'dra byung bar 'gyur / /
su zhig chos la mos pa gtong / /
dge ba'i phyogs ni thams cad kyi / /
rtsa ba mos par thub pas gsungs / /
de yi rtsa ba rtag tu ni / /
rnam smin 'bras bu bsgoms pas so / /
zhes so de ltar theg chen la / /
mos pa bskyed nas rang gzhan gyi / /
nyes pa mtha' dag sel ba dang / /
yon tan mtha' dag sgrub pa la / /
bskal ba du mar goms dgos na sngon chad bdag gis de dag ni / /
brtson pa cha shas gcig tsam yang / /
sgrub pa med pas dal ba 'di / /
don med nyid du btang 'dug cing / /
da ni 'bad pa brtsams par bya / /
snyam du rang gis rang nyid la / /
bskul ma dgos te de nyid las / /
bdag dang gzhan gyi nyes pa ni / /
dpag med bdag gis gzhom bya ste / /
gang du nyes pa re re la'ang / /
bskal pa rgya mtshor zad gyur pa / /
nyes zad rtsom pa de yi ni / /
cha yang bdag la ma mthong pa / /
sdug bsngal dpag tu med pa'i gnas / /
bdag ko cis te snying ma gas / /
bdag dang gzhan gyi yon tan ni / /
mang po bdag gis bsgrub bya ste / /
de la yon tan re re la'ang / /
bskal pa rgya mtshor goms 'gyur na / /
bdag ni yon tan cha la yang / /
goms pa nam yang ma skyes te / /
ci zhig ltar rnyed skye ba ni / /
bdag gis don med byas pa mtshar / /
zhes so dge ba gang la yang / /
brtsam nas mi ldog brtan pa'i stobs / /
skyed pa dgos te de nyid las / /
dang po sbyor ba brtag nas ni / /
brtsam mam yang na mi brtsam bya / /
ma brtsam pa ni mchog yin gyis / /
brtsam nas ldog par mi bya'o / /
skye ba gzhan du de goms shing / /
sdig dang sdug bsngal 'phel 'gyur te / /
gzhan dang 'bras bu'i dus kyang ni / /
dman 'gyur de yang 'grub mi 'gyur / /
zhes so brtsom pa mthar phyin par / /
'dod pa yis ni de nyid las / /
las dang nyon mongs nus pa ste / /
gsum po dag la nga rgyal bya / /
zhes gsungs pa ltar nga rgyal gsum / /
@# / /
sgom par bya dgos de dag las / /
las kyi nga rgyal rang nyid kyis / /
lam mchog sgrub pa grogs gnas la / /
ltos pa me 'cha' rang kho nas / /
sgrub bo snyam pa'o de nyid las / /
bdag nyid gcig pus bya'o zhes / /
'di ni las kyi nga rgyal nyid / /
ces dang nus pa'i nga rgyal ni / /
'gro ba nyon mongs dbang gyur bas / /
rang gi don yang mi nus na / /
gzhan don lta ci bdag gis ni / /
rang gzhan don kun sgrub nus so / /
snyam nas brtsom bya de nyid las / /
nyon mongs dbang med 'jig rten 'dis / /
rang don sgrub par mi nus pas / /
'gro bas bdag ltar mi nus te / /
de bas bdag gis 'di bya'o / /
gzhan dag dman pa'i las byed na / /
bdag nyid kyang ni ji ltar 'jug ces so de gnyis sgrub pa na / /
gzhan dag khyad bsad rang nyid la / /
rloms pas sgrub pa ma yin gyi / /
brtse ba'i rnam pa can nyid du / /
bltas nas nga rgyal ma 'dres par / /
bya ba yin te de gnyid las / /
nga rgyal gyis 'di mi byed te / /
bdag la nga rgyal med pa mchog /
ces so gzhan gyis mi nus pa / /
bdag gis nus snyam nga rgyal dang / /
chos mthun pas na nga rgyal du / /
btags so nyon mongs nga rgyal ni / /
nyon mongs rnam pa thams cad du / /
khyad du bsad nas bdag 'di las / /
rgyal bar bya yi 'di dag ni / /
bdag las nam yang rgyal mi bya / /
snyam du blo yi dpa' skyed nas / /
brtan par byed pa'o de nyid las / /
bdag gis kun las rgyal bya ste / /
bdag las su yang rgyal mi bya / /
rgyal ba seng ge'i sras dag pas / /
nga rgyal 'di la gnas par bya / /
zhes so de ltar ma byas par / /
zhum na gegs byed chung dus kyang / /
gnod par 'gyur te de nyid las / /
shi ba'i sprul dang phrad gyur na /
{ /
khwa} yang mkha' lding lta bur spyod / /
gal te bdag nyid nyams chung na / /
ltung ba chung dus gnod par byed / /
zhum bcas rtsol ba dor ba la / /
phongs las thar pa yod dam ci / /
zhes so snga ma lta bu yi / /
nga rgyal byas na mi mthun phyogs / /
chen po yis kyang bar du gcod / /
mi nus pas na nga rgyal de / /
skyed dgos pa ni de nyid las / /
nga rgyal rtsol ba bskyed pas ni / /
chen po yis kyang thub pa dka' / /
de bas sems ni brtan po yis / /
ltung ba rnams ni gzhom bya ste / /
bdag ni ltung bas pham byas na / /
khams gsum rgyal 'dod bzhad gad 'gyur / /
zhes pa ltar ro nyon mongs la / /
khyad gsod byas nas 'joms 'dod pas / /
nyon mongs nga rgyal zhes su btag /
dga' ba'i stobs ni mos pa dang / /
brtan pa'i stobs kyis sgrub pa la / /
'jug pa'i tshe yang dga' bzhin du / /
'jug cing zhugs pa'i tshe na yang / /
las de byed pas mi ngoms pa'i / /
bsam pa yin te de nyid las / /
rtsed mo'i bde 'bras 'dod pa ltar / /
'di yis bya ba'i las gang yin / /
las de la ni zhen bya ste / /
las des mi ngoms dga' bar bya / /
bde ba'i don du las byas kyang / /
bde 'gyur mi 'gyur gtol med kyi / /
gang gi las nyid bder 'gyur ba / /
de las mi byed ji ltar byed / /
@# / /
spu gri'i sor chags sbrang rtsi lta'i / /
'dod pa rnams kyis mi ngoms na / /
rnam smin bde la zhi ba yi / /
bsod nams kyis lta ci ste ngoms / /
zhes so de ltar mi ngoms par / /
las de mthar ni phyin pa'i phyir / /
shin tu dga' bas las de la / /
brtsams par bya ste de nyid las / /
de ltas las tshar phyin bya'i phyir / /
nyi ma phyed dus gdungs pa yi / /
glang chen mtshor phrad mtshor 'jug ltar / /
las de la yang 'jug par bya / /
zhes pa ltar ro dor ba'i stobs / /
skyed pa'i tshul ni sgrub pa la / /
brtson 'grus brtsam pas lus dang sems / /
dub na re zhig ngal gso bar / /
bya ste de ltar ma yin na / /
shin tu skyo zhing zhe sun pas / /
phyis su brtsom pa'i bar ched du / /
'gyur ba'i phyir ro ngal sos tshe / /
slar yang brtson 'grus brtsam bya zhing / /
snga ma legs par mthar thon na / /
gong ma gzhan zhig bya ba la / /
brtson 'grus brtsoms dgos de nyid las / /
stobs nyams pa dang rjes 'brel na / /
slar bya'i don du ror bar bya / /
legs par zin na phyi ma dang / /
phyi ma 'dod pas de spang bya / /
zhes so lhur blangs pa yi stobs / /
skyed tshul spang bya spong ba yis / /
brtson 'grus rtsams che nyon mongs pas / /
tshur la gnod par mi 'gyur dang / /
phar la gnyen po legs bsten nas / /
'joms pa gnyis la mkhas byas nas / /
brtson pa dgos te de nyid las / /
'thab rnying dgra dang lhan cig tu / /
g.yul ngor ngal khar lhag pa bzhin / /
nyon mongs mtshon las gzur bya zhing / /
nyon mongs dgra nyams 'jebs par btag /
ces so de ltar nyon mongs dang / /
'thab tshe spang blang 'jug ltog gi /
dmigs rnam dran pa shor gyur na / /
ngan 'gro'i 'jigs pas de ma thag /
dran pa bsten dgos de nyid las / /
g.yul du ral gri lhung gyur na / /
'jigs pas myur du len pa ltar / /
de bzhin dran pa'i mtshon shor na /
dmyal ba'i 'jigs dran myur du blang / /
zhes so dran shes legs bsten nas / /
nyes spyod chung du tsam la yang / /
'jigs par bltas nas 'gog pa dang / /
gal te byung na'ang de ma thag /
rgyun gcad dgos te de nyid las / /
ji ltar khrag la rten bcas nas / /
dug ni lus la khyab 'gyur ba / /
de bzhin glags ni rnyed gyur na / /
nyes pas sems la khyab par 'gyur / /
zhes so dran dang shes bzhin gnyis / /
ji ltar bsten tshul de nyid las / /
nyungs mar bkang pa'i snod bkur la / /
ral gri thog pas drung bsdad de / /
bo na gsod bsdigs 'jigs pa ltar / /
brtul zhugs can gyis de bzhin bsgrim / /
zhes so de ltar bsgrim pa'i tshe / /
nyes spyod spyi dang khyad par du / /
gnyid la sogs pa le lo'i rgyu / /
'ong na dang du mi len par / /
gdong bzlogs dgos te de nyid las / /
de bas pang du sbrul 'ong na / /
ji ltar rings su ldang ba ltar / /
de bzhin gnyid dang snyom 'ong na / /
myur du de dag bzlogs par bya / /
zhes so de yang bzlogs pa tsam / /
min gyi de la nyes pa ru / /
bltas te mi dga' skyed pa dang / /
phyin @# / /
chad nyes pa 'di lta bu / /
ma byung pa cig bya snyam du / /
phyin chad bsdoms pa'i 'phen pa gnyis / /
mang du gtang ste de nyid las / /
nyes pa byung ba re re zhing / /
bdag la smad nas ci nas kyang / /
bdag la phyis 'di mi 'byung ba / /
de ltar bya zhes yun ring bsam / /
zhes so gong du bshad pa yi / /
bsam pa de lta'i gzhi rtsa ba / /
dran pa stobs ldan rgyun chags su / /
'byung ba'i rgyu rkyen gang zab la / /
'bad par bya ste bshes bsten dang / /
de'i rgyur mang du thos sogs kyi / /
las la brten bya de nyid las / /
ji ltar gnas skabs 'di dag la / /
dran pa goms pa nyid 'gyur zhes / /
rgyu 'di yis ni phrad pa'am / /
rigs pa'i las ni 'dod par bya / /
zhes so mdor na byang sems kyi / /
bslab pa'i spangs blang mig phyed pa'i / /
thos pa byas nas shes pa'i don / /
rnams la spyod lam thams cad du / /
dran pa rgyun chags bsten pa la / /
brtson 'grus rtsom dgos brtson pa ni / /
ma 'chug pa zhig gal che'o / /
de las lus sems las rang du / /
bya tshul dbang du gyur pa'i stobs / /
skyed pa dgos te de yang ni / /
bag yod le'u nas bshad ltar / /
byang sems bslab byar bslab dgos lugs / /
ma bslab pa yi nyes dmigs dang / /
nyon mongs pa la dgrar lta lugs / /
dka' spyad khur du mi 'dzin par / /
rgyan du lta pa'i sems kyi stobs / /
bskyed pa'i tshul rnams las de la / /
'jug pa'i sngon du legs sgom nas / /
lus sems dge ba'i bya ba la / /
bkol mi rung ba'i 'tsher snang kun / /
bzlogs nas rgyal sras spyod pa la / /
slob la lus sems bkol bde ba'i / /
ldang ba yangs par bya ba ste / /
de skad du yang spyod 'jug las / /
ci nas las byung sngon rol nas / /
thams cad la ni mthu yod pa / /
de ltar bag yod gtams dran te / /
bdag nyid ldang ba yangs par bya / /
zhes so de ltar 'bad pa yis / /
brtson 'grus ci 'dra skye 'gyur na / /
shing bal 'dab ma 'gro 'ong la / /
rlung gis dbang bsgyur pa bzhin du / /
rang gi lus sems dge ba la / /
spro ba'i shugs kyis dbang sgyur zhing / /
de yi rjes su byed pa na / /
brtson 'grus legs par grub pa yin / /
de yis tshogs rnams bde blag tu / /
'grub par 'gyur to de nyid las / /
ji ltar rlung ni 'gro ba dang / /
'ong bas shing bal dbang bsgyur ba / /
de bzhin spro bas dbang bsgyur te / /
de ltar na ni 'grub par gyur / /
zhes so de lta bu rnams ni / /
dka' yang dor du mi rung gi /
'bad par bya dgos ma khol gyis / /
dka' spyad las ni ma bgyis par / /
go 'phang rnyed dka' mi 'thob ces / /
de slad nyid la'ang ma gzigs par / /
khyod kyis brtson 'grus legs par spel / /
zhes so sgrub tshe ji ltar bya ba ni / /
gang brtsom na yang dam pa drug ldan dang / /
phar phyin drug ldan du ni sgrub dgos te / /
rang nyid brtson 'grus la gnas gzhan dag kyang / /
de la 'god pa brtson 'grus sbyin pa yin / /
lhag ma rnams ni sngar bshad pa bzhin no / /
@# / /
lnga pa don bsdu pa ni spyod pa'i rten / /
sems bskyed rjes su dran zhing sgom pa ni / /
sems can thams cad brtson 'grus la 'god pa'i / /
don du slob la bskul byed yin pas na / /
de nyid ji 'phel gtong zhing sa mthon po'i / /
brtson 'grus brtsom lugs rnams la smon yul du / /
byas te sbyong la las ni dang po pa'i / /
brtson 'grus brtsoms lugs rnams la nus pa dang / /
bsdun nas 'bad dang thun mongs ma yin pa'i / /
brtson pa'i spang bya zhum pa 'gog pa dang / /
byang chub ched du sems can thams cad kyi / /
bde sgrub sdug bsngal sel dang dus shin tu / /
ring dang tshogs mtha' yas dang dka' spyad kyang / /
dpag tu med la spro ba'i go cha yi / /
brtson 'grus bsam pas gyon la de 'dra ba'i / /
bsam pa shin tu brlab che skyed tsam gyis / /
bsod nams rlab chen rdzogs par lag bzang gis / /
nus pa'i mdo las byung bas 'bad par bya / /
gzhan du rigs kyi nus pa mi rgyas shing / /
nyis pas gos la tshe rabs gzhan du yang / /
byang sems spyod la slob par ches dka' bar / /
'gyur zhing de lta bu rnams shes byas te / /
ji lta ba bzhin nyams su ma lon kyang / /
blo yis de'i phyogs bzung nas ci nus pa'i / /
brtson 'grus brtsam na tshe rabs gzhan dag tu / /
dka' tsheg chung dus sdug bsngal yang med par / /
myur du brtson 'grus phar phyin rdzogs par 'gyur / /
bstan pa'i rim pa las kyang ji skad du / /
rgyal sras rnams kyis brtson 'grus mi zlog pa / /
lus dang srog la gnod chen gyis bsdig kyang / /
zhum med gnod sems cig kyang mi skyed par / /
phyir zhing brtson 'grus brtan pos dam chos 'dzin /
de nas snying stobs lhag pas sbyin sogs kyi / /
dka' spyad mchog la rab tu dpa' chen de / /
tshangs dbang lhun po dang mtshungs brtse chen bdag /
nyon mongs kun spong 'gro ba'i gsos gyur ba'o / /
zhes gsungs pa ltar bsam la brtson 'grus brtsams / /
bsam gtan phar phyin la lnga ngo bo dang / /
'jug pa'i thabs dang rab tu dbye ba dang / /
sgrub tshe ji ltar bya dang don bsdu ba'o / /
dang po bsam gtan nge po ngos 'dzin ni / /
dmigs pa las ni gzhan du ma g.yeng par / /
gnas pa'i dge sems rtse gcig pa yin te / /
zhi ba lha yi spyod 'jug las / /
de ltar brtson 'grus bskyed nas ni / /
yid ni ting nge 'dzin la bzhag /
ces so gnyis pa bsam gtan te / /
sgom pa la ni 'jug pa'i thabs / /
ma sgom pa yi nyes dmigs dang / /
sgom pa'i phan yon sems pa ste / /
dang po nyes dmigs de nyid las / /
sems ni rnam par g.yengs pa'i mi / /
nyon mongs mche ba'i phrag na gnas / /
zhes dang gzhan yang de nyid las / /
bzlas brjod dang ni dka' thub kun / /
yun ring dus su spyad byas kyang / /
sems gzhan g.yeng bas byas pa ni / /
de nyid rigs pas don med gsungs / /
zhes so gnyis pa bsam @# / /
gtan te / /
sgom pa'i phan yon de nyid las / /
kun nas dran pa'i thag pa yis / /
sems kyi glang po dam btags na / /
'jigs pa thams cad med 'gyur zhing / /
dge ba thams cad lag tu 'ong / /
stag dang seng ge glang chen dred / /
sbrul dang dgra rnams thams cad dang / /
sems can dmyal ba'i srung ma dang / /
byad ma de bzhin srin po rnams / /
sems 'di gcig pu btags pa yis / /
de dag thams cad btags par 'gyur / /
sems 'di gcig pu btul ba yis / /
de dag thams cad thul bar 'gyur / /
zhes so gsum pa bsam gtan rab dbye ni / /
ngo bo'i sgo nas 'jig rten 'jig rten 'das / /
gnyis dang phyogs kyi sgo nas zhi gnas dang / /
lhag mthong dang ni de gnyis zung 'brel gyi / /
phyogs su gtogs pa gsum dang byed las kyis / /
phye na tshe 'dir lus sems bder gnas dang / /
yon tan mngon par sgrub dang sems can gyi / /
don kun sgrub par byed ba'i bsam gtan gsum / /
de las dang po mnyam par bzhag pa na / /
lus sems shin sbyang skyed pa'i bsam gtan no / /
gnyis pa bsam gzugs mngon shes rnam thar dang / /
zad par zil gnon la sogs nyan thos dang / /
thun mongs pa rnams sgrub pa'i bsam gtan no / /
gsum pa sems can don bya ba cu gcig gis / /
don rnams thams cad sgrub pa'i bsam gtan no / /
bzhi pa sgrub tshe ji ltar bya ba ni / /
ting 'dzin dge ba ci 'dra sgrub na yang / /
dam pa drug dang pha rol phyin drug dang / /
'brel par sgrub ste rang nyid bsam gtan la / /
gnas nas gzhan dag de la 'gong pa ni / /
bsam gtan sbyin pa yin la lhag ma rnams / /
gong du bshad pa ltar du shes par bya / /
lnga ba don bsdu pa ni spyod pa'i rten / /
sems bskyed rjes su dran zhing sgom pa ni / /
sems can thams cad zag med bsam gtan la / /
'god phyir slob la skul byed yin pas na / /
brtan par spel nas bsam gtan gong ma rnams / /
smon yul byas nas sbyong dang dus dus su / /
rtse gcig ting nge 'dzin la ci nus slob / /
gzhan du bslab bya dang 'gal nyes pas gos / /
tshe rabs gzhan du'ang ting nge 'dzin gyi sgo / /
du mar 'jug la slob par shin tu dka' / /
tshul bzhin byas na tshe 'dir sems gzhan du / /
g.yeng pa je chung 'gro bas dge ba rnams / /
bsags stobs che zhing phyi mar lus dang sems / /
bde dang yid bde ldan pa'i bsam gtan gyi / /
phar phyin rdzogs pa sla bar 'gyur phyir ro / /
mdor na byang chub sems dpa'i bsam gtan ni / /
thabs shes gnyis kyis rdzogs dgos bstan rim khas / /
brtan pa'i bsam gtan mchog gi las rnams gnyis / /
rdzu 'phrul la sogs mngon shes drug dang ni / /
de dag nam mkha' ltar mthong ye shes te / /
thabs dang shes rab dag gis rab rdzogs byed / /
ces so @# / /
shes rab phar phyin la yang lnga / /
ngo bo dang ni de la 'jug thabs dang / /
rab tu dbye dang sgrub tshe ji lta bur / /
bya ba dang ni de dag don bsdu ba'o / /
dang po ngo bo spyir na shes rab ni / /
brtag pa'i dngos po la ni chos rab tu / /
rnam par 'byed byed yin la skabs 'dir ni / /
rigs pa'i gnas lnga sogs la mkhas pa'o /
gnyis pa shes rab bskyed la 'jug pa'i thabs / /
shes rab skyed pa'i phan yon ma skyed pa'i / /
nyes dmigs sems pa yin la phan yon ni / /
shes rab sbyin sogs phar phyin dang po lnga'i / /
mig dang 'dra ste de ltar bsdud pa las / /
gang tshe shes rab kyis ni yongs su zin gyur pa / /
de tshe mig rnyed gyur cing 'di yi ming 'thob po / /
dper na ri mo'i las ni yongs zin mig med pa / /
ji srid mig ma bris bar rngan pa mi 'thob bzhin / /
zhes so sbyin sogs lnga yi gser rgyan la / /
shes rab in+T+ra ni la la sogs pa'i / /
rin chen khyad par 'phags pa'i phras spras na / /
shin tu rmad byung 'gyur te dpa' bo yis / /
sbyin la sogs pa'i bsod nams 'de dag ni / /
shes rab mgon bcas lhag par mthu ldan 'gyur / /
gser gyi rgyan bzang rnam pa sna tshogs la / /
rin chen phra bkod 'od kyis gsal ba bzhin / /
so so'i don la de dag yon tan mthu / /
shes rab 'di ni rgya chen sgrub par byed / /
dbang po rang rang yul gyi bye thag la / /
mthu gzhan yid kyis gsal bar bstan pa bzhin / /
zhes so sbyin sogs phar phyin dang po lnga / /
shes rab kyis ni zin tshe lhag par yang / /
mdzes par byed pa'i tshul ni de nyid kyis / /
shes rab mig gsal rnam par phye gyur na / /
byang chub sems dpa' rang gi sha sbyin yang / /
sman gyi shing ltar rnam par mi rtog par / /
mtho 'am dma' bar 'gyur ba de la med / /
rang gi don du tshul khrims mi sgrub na / /
blo ldan srid pa'i btson ra'i skyon mthong zhing / /
de nas 'jig rten ma lus gdon mos pa / /
srid pa'i don du mi sgrub smos ci dgos / /
shes rab ldan pa rnams la gnod pa dag bzod pa'i yon tan yod pas gnod mi 'gyur / /
shin tu ngul ba'i glang po'i mchog rnams la / /
las kyi khyad par rnam mang bzod pa bzhin / /
brtson 'grus gcig pu byas pa ngal ba'i mtha' / /
shes rab grogs kyis bstangs na don chen 'grub / /
de 'dra'i bsam gtan bde dga' mchog ldan pa / /
skyon bsags nyes pa chen pos regs gyur pa'i / /
lam gol rigs pa'i tshul la brten pa yi / /
skye bo mar bas yid la ji ltar 'grub / /
ces pa'i rkang pa bzhi dang bzhi dang ni / /
bzhi dang gnyis dang bzhi yis rim bzhin bstan / /
gzhan yang 'gal bar snang ba'i yon tan gnyis / /
shes rab mchog dang ldan pas 'gal med du / /
sgrub pa'i tshul yang slob dpon de nyid kyis / /
dbang po'i yul rnams lha rdzas 'dra bdog pa'i / /
rgyal srid che ldan byang chub sems dpa' @# / /
dag rang bzhin tshul min 'gyur ba med pa yang / /
shes rab yon tan blo gros ldan pa'i mthu / /
gzhan la phan byed ro gcig byams pa la / /
'dod chags 'go ba yongs su spangs pa dang / /
gzhan gyi sdug bsngal mi bzod snying rje la / /
mya ngan khur gyi le los mi dma' dang / /
dga' mchog dang ldan yang dag g.yeng med dang / /
'gro don mi g.yeng btang snyoms chen po dang / /
yon tan de dang de dag gnyen po'i lam / /
shes rab chen pos bkag pas rnam par mdzes / /
zhes so mdor na gnas skabs mthar thug gi /
legs pa'i yon tan thams cad shes rab las / /
'byung ba yin te slob dpon de nyid gyis / /
bu la byams pa'i ma 'dra shes rab las / /
de 'dra'i phun sum tshogs 'byung ci mtshar gyi / /
bder gshegs stobs bcu stobs kyi phul byung ba / /
mtshungs med mchog tu bya ba thams cad dang / /
yon tan tshogs gzhan ma lus thams cad kyang / /
de 'dra'i shes rab rgyu la brten cing 'byung / /
'jig rten dag na rgyu rtsal gter mchog tu dang / /
gtsug lag mig 'dra ji snyed yod pa dang / /
yongs su skyob byed blo dang sngags la sogs / /
rnam bkod chos kyi khyad par tha dad dang / /
rnam grangs rnam mang rnam thar sgo dag dang / /
'jig rten phan pa'i rnam pa de dang des / /
rgyal sras mthu chen rnam par ston byed pa / /
de dag thams cad shes rab mthu las 'byung / /
ces dang mgon po klu sgrub kyis / /
mthong dang ma mthong yon tan 'di / /
kun gyi rtsa ba shes rab yin / /
de ltar gnyis ka bsgrub pa'i phyir / /
shes rab yongs su gzung bar bya / /
tshes don 'dod dang thar pa yi / /
'byung gnas chen po rig pa yin / /
de ltar dang po gus pa yis / /
shes rab yum chen gzung bar bya / /
zhes so shes rab med pa'i nyes dmigs ni / /
sbyin pa la sogs phar phyin dang po lnga / /
shes rab med na mig dang bral ba ltar / /
'gyur ba yin te mdo ste sdud pa las / /
dmus long dmigs pu med pa bye ba khrag khrig rnams / /
lam yang mi shes grong khyer 'jug par gal 'gyur / /
shes rab med na mig med pha rol phyin lnga 'di / /
dmigs pu med pas byang chub reg par nus ma yin / /
zhes so shes rab med na sbyin sogs lnga / /
rnam par dag par mi 'gyur yang dag pa'i / /
lta ba'ang rnyed mi nus te dpa' bo yis / /
shes rab med na 'bras bu don gnyer la / /
sbyin pa bdag nyid rnam par dag mi 'gyur / /
gzhan don gtong ba sbyin pa'i mchog ces gsungs / /
lhag ma nor spel don gyi sbyor ba yin / /
shes rab snang bas mun pa ma bsal na / /
tshul khrims dag dang ldan par de mi 'gyur / /
phal cher shes rab med pa'i tshul khrims dag shes pa'i skyon gyis nyon mongs rnyog bcas 'gyur / /
shes rab log pa'i skyon @# / /
gyis sems brnyogs na / /
bzod pa'i yon tan de la gnas mi mos / /
legs nyes rtog la mi dga'i tshul 'chang zhing / /
yon tan med pa'i rgyal la grags pa bzhin / /
mkhas pa rnams pa phul du bsngags gyur cing / /
de las phra zhing zab pa gzhan med pa / /
'dod pa'i skyon gyis yongs su ma bsgribs pa'i / /
yid lam drang por shes rab med mi 'gro / /
shes rab tshul la brtson med blo 'chang na / /
de yi lta ba yongs su dag mi 'gyur / /
zhes pa'i tshig bcad gcig dang gcig dang ni / /
gcig dang gcig dang phyed kyis rim bzhin bstan / /
gti mug rmongs pa'i mun pa chen po de / /
shes rab 'od chen ma shar bar du ni / /
mi ldog shes rab snang byed shar ba na / /
ldog pas shes rab skyed la stobs nus mthu / /
ci yod kyis ni 'bad dgos slob dpon des / /
nyi ma 'od chen shar bar gyur bzhin du / /
'gro ba'i rgyud rnams mun nag gang 'gebs pa / /
shes rab 'od kyi mthu chen 'gyung bas na / /
thams cad bsal 'gyur ming tsam 'ba' zhig lus / /
de bas rang gi mthu rnams kun gtugs te / /
de 'dra'i shes rab tshul la brtson par bya / /
zhes pa'i rkang ba bzhi dang gnyis kyis bstan| |'o na gti mug rmongs pa 'gog dgos na / /
de yi rgyu dang rkyen ni ma khegs par / /
'bras bu rmongs pa 'gog par mi nus pas / /
rgyu rkyen gang yin zhe na de nyid kyis / /
le lo snyom dang sten ngan sten pa dang / /
gnyid kyi dbang gyur mi rtog ngang tshul dang / /
thub pa'i ye shes mchog la mos med dang / /
log pa'i nga rgyal non pas don 'dri dang / /
dma' sems bdag la zhen pas byung ba'i rgyus / /
mkhas pa'i skye bo stan par ma dad dang / /
log pa'i rnam rtog dug che log lta dag gti mug rgyu yin zhes pas bshad ltar ro / /
shes rab skyed pa'i rgyu yang de nyid kyis / /
bsten 'os bla ma rim 'gro bsnyen bkur te / /
shes rab sgrub phyir thos pa btsal bar bya / /
thos nyung dmus long sgom pa'i tshul mi shes / /
de med des ko ci zhig bsam par bya / /
de bas thos la brtson bya thos rgyu las / /
bsam bzhin sgom pas shes rab yangs pa 'byung / /
zhes pa'i rkang pa gnyis dang bzhi yis bstan / /
gsum pa shes rab kyi ni rab dbye la| |gsum ste don dam rtogs dang kun rdzob rtogs / /
gzhan don bya ba rtogs pa'i shes rab bo / /
dang po don dam rtogs la bdag med pa'i / /
de kho na nyid don spyi'i sgo nas dang / /
mngon du gyur pa'i sko nas 'jal pa gnyis / /
gnyis pa kun rdzob rtogs pa sgra tshad dang / /
bzo gso nang don rig pa'i gnas lnga la| |mkhas pa'i shes rab rnams ste mdo rgyan las / /
rig pa'i gnas lnga dag la brtson par ma byas par / /
'phags mchog gis kyang thams cad mkhyen @# / /
nyid mi 'gyur te / /
de lta bas na gzhan dag tshar bcad rjes bzung dang / /
bdag nyid kun shes bya phyir de la de brtson bya / /
zhes so gsum pa sems can rnams kyi don / /
bya ba rtogs pa sems can thams cad kyi / /
'di phyi'i don kun kha na ma tho ba / /
med par sgrub tshul shes pa'i shes rab po| |bzhi pa sgrub tshe ji ltar bya ba ni / /
shes rab gang yang dam pa drug ldan dang / /
phar phyin drug dang 'brel par byed pa ste / /
rang nyid shes rab sgrub la legs gnas nas / /
gzhan dag de la 'god pa shes rab kyi / /
sbyin pa yin la gzhan rnams sngar bzhin no / /
lnga pa don bsdu ba ni stong pa nyid / /
mngon gyur shes rab yod kyang byang chub sems / /
med na sems dpa'i spyod par mi 'gyur bas / /
sems bskyed je 'phel btang nas sa mthon po'i / /
shes rab phar phyin rnams kyang smon yul du / /
byas nas sbyong dang ye shes tshogs chen po / /
bla med rdzogs par byed thabs shes rab gsum / /
bskyed la 'bad cing thos pa 'tshol dgos te / /
de lta min na bslab bya'i gtso bo dang / /
'gal nas nyes ltung chen pos 'joms pa dang / /
tshe rabs gzhan du'ang mang du thos pa la / /
mi dga' bas na sems dpa'i bslab bya rnams / /
slob par mi nus tshe 'dir shes rab gsum / /
skyed thabs rnams la 'bad na ma bslab pa'i / /
ltung ba khegs shing tshe rabs gzhan du yang / /
bag chags sad nas legs par bslab pa yis / /
shes rab phar phyin bde blag rdzogs par 'gyur / /
shes rab 'phel phyir thos pa btsal ba la / /
dam pa'i bshes gnyen sten dang thos bsam gyi / /
ched du dka' spyad sdug bsngal bzod pa dang / /
don gnyer 'du shes skyed tshul bstan rim las / /
thos sogs sgrub phyir don la mkhas pa yi / /
spyod ldan dam pa'i las can legs bsten bya / /
bla ma bsnyen bkur thos btsal don sems la / /
gnod dang sdug bsngal sna tshogs khur bzod bya / /
chos la rin chen chos smra rin chen gter / /
mnyan la rnyen dka' 'dzin la srog don yod / /
so sor rtog la tshe rabs brgya stong du / /
mig rnyed 'du shes la sogs lhur bya skyed / /
zhes pa'i rkang ba gnyis gnyis bzhi yis ni / /
rim bzhin bshad pa bzhin du legs par bslab / /
phar phyin phyi ma gnyis po sgom pa'i tshul / /
'og tu zhi lhag skabs su zhib par 'chad / /
gnyis pa gzhan rgyud smin byed bsdu bzhi la / /
ngo bo rgyu mtshan byed las dgos pa dang / /
cung zad rgyas par bshad pa'o dang po ni / /
sbyin pa sngar dang 'dra la snyan smra ni / /
gdul bya rnams la phar phyin ston pa'o / /
don spyod pa ni ji ltar bstan pa'i don / /
de la spyod du 'jug pa'o don mthun ni / /
gzhan dag gang la sbyar ba de dag la / /
@# / /
gos bza' btung yo byad la sogs pa / /
ngan don tsam la bsten pa'i chog shes pa / /
nyo tshong gzhan dang 'grogs 'dris sman skar rtsis / /
la sogs bya ba mang po yongs spang ba / /
bcas rang kha na mtho'i bslab ? pa'i gzhi / /
mi 'dral ral yang 'chos pa'i tshul khrims dag /
'khor ba'i nyes dmigs rigs nas 'dod yon la / /
mi chags 'dod pa'i rnam rtog yongs spangs pa / /
'di dag zhi gnas sgom pa'i rgyu tshogs drug /
yin pas legs par bsten dgos lam sgron las / /
zhi gnas yan lag rnams nyams pas / /
rab tu 'bad de sgom byas kyang / /
lo ni stong phrag dag gis kyang / /
ting 'dzin 'grub par mi 'gyur ro / /
zhes bas ting 'dzin yan lag gam / /
tshogs las nyams na 'grub par mi 'gyur par / /
gsungs pas 'di dag la ni bsten bar 'bad / /
gnyis pa zhi gnas sgom pa'i tshul la ni / /
sbyor pa dngos gzhi gnyis te dang po ni / /
gong du bshad pa'i sbyor ba'i chos drug dang / /
skyes bu chung 'bring dang ni thun mongs pa'i / /
dmigs pa rnams kyang sbyang zhing khyad par du / /
byang chub sems ni yun ring sgom par bya / /
dngos gzhi la gnyis lus kyi spyod lam dang / /
sgom pa'i rim pa nyid do dang po ni / /
bde 'jam bstan la kun spyod brgyad ldan te / /
rkang pa skyil ? krung rdzogs pa'am phyed pa'ang rung / /
mig ni ha cang dbye dang zum min par / /
sna rtser gtad do lus ni ha cang yang / /
mi dgye mi dgu drangs por srang ste 'dug /
phrag pa gnyis ni thad khar mnyam par bzhag /
mgo ni mi mtho mi dma' ma yo bar / /
sna nas lte bar thad kar drangs por gzhag /
so dang mchu ni rang lugs tha mal bar / /
gzhag go lce ni ya so'i drung du gzhar / /
dbug ni phyi nang rgyu ba sgra can dang / /
rnga ma dang rgod bag can du mi mi gtad gi /
ci nas phar rgyu tshur rgyu mi tshor bar / /
dal bu dal bus 'bad med 'jug par bya / /
de ltar byas pas shin sbyangs myur du skye / /
yun ring 'dug nus shin du ngal mi 'gyur / /
mu stegs pa sogs gzhan dang thun mongs min / /
gzhan gyis de mthong shin tu dang ba skye / /
sangs rgyas kyis gnang nyan thos rnams kyis bsten / /
gnyid dang rmug pa la sogs mi 'byung gsungs / /
lus kyi kun spyod brgyad dang khyad par rlung / /
cha mal dbab pa ji ltar bshad bzhin bya / /
ting 'dzin sgom pa'i rim pa nyid la gnyis / /
ting 'dzin skyon med skyed par bya tshul dang / /
de las sems gnas skye ba'i rim pa'o / /
dang bo la gsum sems ni dmigs pa la / /
gtong ba'i sngon du ji ltar bya ba dang / /
gtong ba'i dus su ji ltar bya ba dang / /
gtong ba'i 'og tu ji ltar bya ba'o / /
dang bo ting 'dzin sgom la mi spro ba'i / /
le lo yod na ting 'dzin sgom pa la / /
'jug du mi ster lan cig thob gyur kyang / /
rgyun 'thud mi nus myur du nyams @# / /
'gyur bas / /
thog mar le lo 'gog pa gnad du che / /
de la lus sems shin sbyang thob pa na / /
nyin mtshan kun tu dge la sbyor ba la / /
skyo dub mi 'byung bas na le lo ldog /
da skyed pa la shin sbyangs skyed pa'i rgyu / /
ting nge 'dzin la brtson 'grus rgyun ldan du / /
brtson dgos de skyed pa la ting nge 'dzin / /
don du gnyer ba'i 'dun pa drag po dgos / /
de'i rgyur ting nge 'dzin gyi yon tan rnams / /
mthong bas yid 'phrog dad pa brtan po dgos / /
de phyir thog mar ting 'dzin yon tan rnams / /
sems pa'i dad pa yang dang yang du sgom / /
go rim de ltar yin pa dbu mtha' las / /
gnas dang de la gnas pa dang / /
rgyu dang 'bras bu nyid du'o / /
zhes pa'i gnas ni 'dun pa ste / /
rtsol ba'i rgyu 'o gnas pa ni / /
brtson pa yin no 'dun pa'i rgyu / /
yon tan mthong ba'i dad pa'o / /
brtson pa'i 'bras bu shin sbyangs so / /
des na ting nge 'dzin gyi yon tan ni / /
zhi gnas grub na mthong chos bde bar gnas / /
sems ni dge ba'i dmigs par gang 'dod 'khol / /
phyin ci log gi yul la g.yeng bzhi / /
nyes spyod mi 'byung dge ba byed stobs che / /
mngon shes rdzu 'phrul la sogs sgrub par nus / /
khyad par de nyid rtogs pa'i lhag mthong skye / /
'khor ba'i rtsa ba myur du gcod nus sogs / /
ting 'dzin sgom pa la ni spro ba'i shugs / /
'phel bar 'gyur rnams shes par byas la sgom / /
'dis ni ting 'dzin sgom la rgyud bskul bas / /
'thob par sla zhing thob zin brtan par 'gyur / /
gtong pa'i dus su ji ltar bya la gnyis / /
gang la gtong ba'i dmigs pa ngos bzung dang / /
de la sems ni ji ltar gtod tshal lo / /
dang po la gnyis spyi yi rnam gzhag dang / /
skabs su bab pa'i dmigs pa ngos bzung pa'o / /
dang po spyir na dmigs pa bzhi gsungs te / /
khyab pa'i dmigs pa spyad pa rnam sbyong ba'i / /
dmigs pa mkhas pa'i dmigs pa nyon mongs pa / /
rnam par sbyong ba'i dmigs pa'o dang po la / /
ma dpyad 'jog dang dpyad pa'i dmigs pa gnyis / /
ji lta ji snyed pa yi dngos po'i mtha' / /
snga ma gnyis kyis ji lta ji snyed kyi / /
don la dmigs nas sgom pas gnas gyur pa / /
shin sbyangs thob pas dgos pa grub dang bzhi / /
gnyis pa la ni tshe rabs snga ma la / /
'dod chags zhe sdang gti mug nga rgyal dang / /
rnam rtog shas cher spyad pa'i gnyen por ni / /
rim bzhin mi sdug byams pa rten 'brel dang / /
khams kyi rab dbye 'byung rdub dmigs pa lnga / /
gsum pa la ni gzugs sogs phung po lnga / /
mig la sogs pa'i khams ni bco brgyad dang / /
mig gi skye mched la sogs bcu gnyis dang / /
ma rig la sogs rten 'brel bcu gnyis dang / /
dge las rnam smin yid 'ong 'byung ba dang / /
@# / /
mi dge ba las yid 'ong mi 'byung ba / /
lta bu gnas dang gnas ma yin ba ste / /
de dag la dmigs mkhas pa'i dmigs pa lnga / /
bzhi pa 'dod pa'i sa nas cang med pa'i / /
bar gyi 'og ma 'og ma rag pa dang / /
gong ma gong ma zhi bar dmigs pa dang / /
bden bzhi'i mi rtag la sogs bcu drug la / /
dmigs pa'i nyon mongs sbyong ba'i dmigs pa gnyis / /
de la spyad pa rnam sbyong dmigs pa ni / /
chags sogs lhag par spyad pa rnams kyi ni / /
dmigs na chags sogs ldog sla ting nge 'dzin / /
'thob par sla bas dmigs pa khyad par can / /
mkhas pa'i dmigs pa phung po la sogs kyi / /
chos las ma gtogs bdag ni 'gog pas na / /
bdag med rtog pa'i lhag mthong skye dang mthun / /
nyon mongs rnam par sbyong ba'i dmigs pa ni / /
nyon mongs rag phra spyi yi gnyen por 'gro / /
khyab pa'i dmigs pa snga ma rnams la 'du / /
gang zag gang gis gang la dmigs pa ni / /
gang zag chags shas che ba la sogs pas / /
mi sdug pa sogs spyad pa rnam sbyong gi /
dmigs par dmigs la cha mnyam spyad pa dang / /
nyon mongs chung bas sngar bshad dmigs pa las / /
gang la dga' ba de la sems bzung ngo / /
gnyis pa skabs su bab ba'i dmigs pa ni / /
gang zag so so'i dmigs pa sngar ltar la / /
rnam rtog shas che bas ni dbug 'byung rdub / /
dmigs yul byas nas sgom pa gnad che'o / /
de bzhin gshegs pa'i sku la sems 'dzin pa / /
sangs rgyas rjes su dran pa'i bsod nams skye / /
gsal zhing brtan na tshogs bsog sgrib sbyong gi /
zhing du dmigs par byed la khyad che zhing / /
'chi tshe sangs rgyas rjes su dran las ma nyams / /
sngags lam sgom na lta yi rnal 'byor la / /
khyad che ba sogs dgos pa mang ba sa na / /
mdo sde ting nge 'dzin gyi rgyal po las / /
gser gyi kha dog lta bu'i sku lus kyis / /
'jig rten mgon po kun tu mdzes pa ste / /
dmigs pa de la gang gi sems 'jug pa / /
byang chub sems dpa' de mnyam bzhag ces bya / /
zhes gsungs pa ltar de la dmigs rten bya / /
de yang blo yis gsar du skyed pa dang / /
rang bzhin bzhugs pa gsal 'debs pa gnyis las / /
phyi ma dang pa skye la khyad che zhing / /
theg pa thun mong skabs dang mthun pas na / /
phyi ma ltar bya sngon du sems gang la / /
'dzin pa'i gzhi yi dmigs rten 'tshol ba na / /
res bris lug ma la sogs ston pa'i sku / /
legs pa btsal la yang dang yang lta zhing / /
mtshan ma bzung nas yid yul 'char du gzhug /
yang na bla mas legs par brda' sprad pa / /
thos don bsam zhing yid dor 'char bcug la / /
dmigs rten btsal lo de yang @# / /
bris sku dang / /
lug ma sogs kyi rnam ba mi bya bar / /
dngos kyi rnam pa can du 'char la bslab / /
de yang sku yi cha shas rag pa la / /
dmigs nas de la brtan na phra ba yang / /
bsnan nas dmigs shing dmigs pa rigs mi mthun / /
mang po spos nas byed par mi rung ste / /
'phags pa dpa' bos ji skad du / /
dmigs pa gcig la brtan tshul du / /
yid kyi bsam pas brtan par bya / /
dmigs pa mang po brgyad pa las / /
yid ni nyen mongs 'khrug par 'gyur / /
zhes dang lam gyi sgron ma las / /
dmigs pa gang rung gcig dag la / /
yid ni dge la bzhag par bya / /
zhes pa ltar ro dmigs rten rnyed pa'i tshad / /
dbu dang phyag gnyis sku yi khog pa gzhan / /
zhabs gnyis rim bzhin lan 'ga' gsal btab la / /
sku yi spyi tsam yid la byas pa na / /
yid ngor yan lag rag pa cha phyed tsam / /
'char ba byung na de la sems bzung zhing / /
kha tog dbyibs dang grangs sogs ma nges ba / /
byung na de yi rjes su mi 'brang bar / /
rtsa ba'i dmigs pa de la dmigs rten bya / /
gal te lha yi rnam pa 'char dka' na / /
sngar bstan dmigs pa gang yang rung ba'am / /
de nyid nges pa'i lta thog bzhag te bzung / /
gnyis pa de la ji ltar gtod tshul ni / /
'dir ni sgrub par bya ba'i ting 'dzin ni / /
dmigs pa shin tu gsal ba'i gsal ngar dang / /
rtse gcig gnas pa'i gnas cha brtan po yi / /
khyad par gnyis ldan dgos shing de gnyis la / /
bying rgod gnyis kyis bar du gcod pas na / /
bying rgod phra rag legs par ngos zin nas / /
de gnyis 'gog pa'i skyong lugs shes pa dgos / /
de gnyis ngos 'dzin 'gog tshul 'og tu sten / /
zhi gnas 'grub pa'i mthun rkyen ting nge 'dzin / /
dmigs par rtse gcig gnas pa'i cha yin la / /
de yang rgyun ldan du ni sdod pa dgos / /
de la sems ni g.yeng bar mi byed thabs /
g.yeng ngam mi g.yeng myur du shes pa'i thabs / /
gnyis las dang po dran pa gnyis pa ni / /
shes bzhin yin cing dmigs pa mi brjed pa'i / /
dran pa rtsa ba yin la dran pa des / /
sems ni dmigs par nye bar gtod tshul ni / /
sngar bshad pa ltar dmigs rten gsal btab nas / /
ma mtha' tsam zhig shar na de shes pas / /
bzung ba'i 'dzin sdangs shugs chen cig skyed la / /
sems kyi 'phang ni mtho bar byas nas ni / /
gsar du gang la'ang mi dpyod par 'jog go /
dran pa de ni khyad par gsum ldan te / /
yul ni 'dris pa'i dngos po dmigs rten gyi / /
rnam pa shar ba'o 'dzin sdangs yul de nyid / /
ma brjed pa ste dmigs rten ma brjed pa'o / /
de yang dmigs rten la ni bzhag ba dang / /
'di ltar dmigs par btags so snyam pa cig /
skyed la de nas gsar du mi rtogs par / /
blo de'i shugs ma chad par rgyun skyong ba / /
dran pa bsten pa'i tshul gyi gnad yin no / /
byed las dmigs pa de las sems gzhan du / /
rnam par mi g.yeng bar ni byed pa'o / /
de yang @# / /
dbu ma snying po las / /
yid kyi glang po log 'gro ba / /
dmigs pa'i ka ba brtan po la / /
dran pa'i thag pas nges bcings nas / /
shes rab lcag kyus rim dbang bya / /
zhes gsungs pa ltar skyong la bslab / /
de yang dran pa ha cang bsgrims drag na / /
rgod shas che bas gnas cha skye dka' la / /
ha cang glod na gnas cha byung gyur kyang / /
bying shas che bas gsal ngar mi thon zhing / /
bsgrims lhod rin pa'i 'tshams yang zin dka' bas / /
slob dpon chen po tsan+d+ra go mi yis / /
brtson pa bsten na rgod pa 'byung 'gyur zhing / /
de spangs na ni zhum pa skye bar 'gyur / /
'di yid rigs par mnyam 'jug rnyed dka' na / /
bdag gi sems dkrugs pas ni ci zhig bgyi / /
'bad pas 'jug na rgod pa 'byung 'gyur zhing / /
de glod na ni zhum pa skye bar 'gyur / /
'di yi dbu mar sgrub pa'ang rnyed dka' na / /
bdag gi sems dkrugs pas ni ci zhig bgyi / /
zhes pa'i tshig bcad gnyis gsungs kha cig gis / /
glod pa rab la sgom rab ces smra pa / /
glod pa rab la dka' rgyu med pas khegs / /
bsgrims lhod ran pa'i 'tshams ni rang nyid kyis / /
brtag nas dran pa'i rigs pa 'phang 'di tsam / /
bstod na rgod pa skye bar 'dug snyam pa'i / /
tshad las lhod la 'di tsam la bzhag na / /
bying ba skye ba sla bar 'dug snyam pa'i / /
tshad las mtho ba'i 'jog tshul rigs pas dpyad / /
dran pas sems ni dmigs par btang pa la / /
ci tsam 'jog pa'i yun ni sgom rims las / /
chu tshod gcig gam mel tshe thun phyed dam / /
thun tshod gcig gam ji srid nus par du / /
'jog par lhag mthong skabs su gsungs pa de / /
thog mar zhi gnas sgrub pa'i skabs su 'ang 'dra / /
gzhan yang lus dang sems la glo bur ba'i / /
gnod pa ma byung na ni mnyam par 'jog /
byung na u tshug byas te mi sgom par / /
khams kyi bar chad bsal te sgom pa ni / /
mkhas pa'i dgongs pa yin pas de ltar bya / /
gsum pa sems ni dmigs pa la gtad pa'i / /
'og tu ji ltar bya ba la gnyis te / /
bying rgod byung dus ji ltar bya ba dang / /
de dang bral dus ji ltar bya ba'o / /
dang po de la bying rgod ngos zin pa / /
dgos pas rgod pa zhes pa'i ngo bo ni / /
yid du 'ong zhing sdug pa'i yul cig la / /
rnam pa sems ni rnam par ma zhi zhing / /
phyir la 'phro ba chags pa'i cha shas cig /
yin pas yul la sred pa'i rnam pas 'jug /
byed las sems ni dmigs pa la gnas pa'i / /
bar chad byed pas sems ni dmigs pa la / /
btags tshe gzugs sgra sogs la chags pa yi / /
rgod pas sems ni dbang med yul de la / /
'dren zhing g.yeng ste bshags 'os bshags bstod las / /
ji lta ji ltar zhi gnas la dmigs shing / /
de dang der yid yang yang gtad pa na / /
de dang de las nyon mongs zhags pa ni / /
yul @# / /
la chags pa'i thag pas dbang med drangs / /
zhes so bying ba sgra bsgyur mang po yis / /
zhum par yang bsgyur 'di la kha cig gis / /
gzhan la mi 'phro gsal dangs med pa'i sems / /
rmugs pa bying bar 'dod pa mi rigs te / /
rmugs pa las ni bying ba skye bar gsungs / /
bying ba sems kyi 'dzin sdangs lhod gyur nas / /
dangs cha yod kyang gsal cha med gyur na / /
bying bar 'gro ste sgom rim bar ba las / /
gang tshe dmus long lta bu'am mun pa ru / /
zhugs pa lta bu'am mig ni zum pa ltar / /
sems kyis dmigs pa gsal bar mi mthong tshe / /
bying bar 'gyur bar gsungs shing bying ba la / /
dge ba dang ni lung ma bstan gnyis yod / /
rmugs pa gti mug gi ni cha shas yin / /
mi dge ba dang bsgrib la lung ma bstan / /
gang yang rung ba'o rgod pa rig sla la / /
bying ba khung thub gzhung las mi gsal bas / /
shes par dka' zhing gal yang che ba ste / /
'di la ting 'dzin nyid du 'khrul pa che / /
de phyir zhib mos nyams myong steng nas brtags / /
bying rgod go ba yod pas mi chog gi /
sgom tshe bying rgod byung ngam ma byung ba / /
ji bzhin shes pa'i shes bzhin skyed pa cig /
dgos so de yang shes bzhin skyed pa yis / /
bying rgod byung ma thag tu ngos zin bar / /
ma zad skye grab phyed nas rig pa yi / /
shes bzhin skyed dgos 'di la sngar bstan pa'i / /
dran pa'i skyong lugs de nyid gal che ste / /
dran pa stobs ldan rgyun chag skyed nus na / /
dmigs pa brjed de yengs nas 'gro ba 'gog /
bying rgod skyes pa ring po ma lon par / /
tshor ro de la dgongs nas spyod 'jug las / /
gang tshe dran pa yid sgo nas / /
bsrung ba'i don du gnas gyur pa / /
de tshe shes bzhin 'ong gyur zhing / /
zhes so dran pa bsten pa'i rang nyid nas / /
de las gzhan du 'gro 'am mi 'phro la / /
bya ra thu re byas nas sems 'dzin pa / /
'di ni shes bzhin skyong ba'i gnad du bzung / /
de skad du yang spyod 'jug las / /
lus dang sems kyi gnas skabs la / /
yang dang yang du brtag bya ba / /
de de kho na mdor na ni / /
shes bzhin srung ba'i mtshan nyid ngo / /
ces so 'dis ni bying rgod gnyis / /
skye grab byed nas rig pa yi / /
shes bzhin skyed la dran pa nyid / /
bsten tshul gyis ni yengs 'gro ba'i / /
brjed nges 'gog pa'i mig phyed dgos / /
de ltar dran shes skyong lugs legs byas pas / /
bying rgod phra mo'ang shes bzhin gyis rig na / /
bying rgod byung ma thag nas de 'gog pa'i / /
brtsol ba mi sten dang du len pa yi / /
mi brtsol pa 'am 'du mi byed pa ni / /
ting nge 'dzin gyi skyon yin de'i gnyen por / /
'du byed ba'am brtsol ba zhes btags pa'i / /
sems pa sgom dgos lung ma bstan pa dang / /
dge dang mi dge gang rung zhig la sems / /
@# / /
g.yo zhing skul ba'i sems byung sems pa yin / /
'dir ni bying rgod gang byung spong la sems / /
mngon par 'du byed pa yi sems pa gzung / /
bying rgod 'gog tshul ji ltar byed ce na / /
bying ba sems ni ha cang bsdus drag pas / /
dmigs pa'i 'dzin sdangs shor ba yin pas na / /
de la sems ni phyir la 'gro ba'i rgyu / /
dga' ba'i dngos po de ba'i sku lta bu'am / /
yang na nyi 'od la sogs snang ba yi / /
mtshan ma yid la byas nas bying ba bsang / /
yang na so sor rtog pa'i shes rab kyis / /
dpyod pa'i yul la dpyad nas spros na yang / /
bying ba ldog sde phar phyin bsdus pa las / /
lhag mthong brtson pa'i stobs kyi mthus / /
zhum par gyur na gzeng yang bstod / /
ces so bying ba'am zhum pa ni / /
dmigs pa rgya cher ba skyed na yang / /
ldog ste dbu ma snying po las / /
zhum pa dmigs pa rgya chen dag /
sgom pas yangs pa nyid du bya / /
zhes so 'dzin sdangs bstod pas kyang / /
ldog par 'gyur ste de nyid las / /
zhum pa dag ni brtson 'grus kyi / /
phan yon mthong bas gzeng bstod bya / /
zhes so gzhan yang dkon mchog gsum po dang / /
byang chub sems gyi phan yon sgom pa dang / /
dal ba thob pa don che ba sogs kyi / /
yon tan bsam pas kyang ni ldog bya ste / /
'di ni phan yon phyogs la dpyad sgom gyis / /
myong ba thon pa la ni rag las so / /
gang la brten nas bying ba skye ba yi / /
rmugs dang gnyid dang de gnyis 'dren pa'i chos / /
sems ni mun pa'i rnam pa can rnams la / /
snang ba sgom pa'i gnyen po bsten na yang / /
de la brten pa mi skye skyes pa ldog /
spyod lam 'chag dang snang ba goms byed dang / /
rjes dran drug dang de las gzhan pa yi / /
sems ni dang sa bar 'gyur ba'i dmigs pa rnams / /
sgom dang gnyid rmugs nyes dmigs ston pa'i chos / /
kha ton byed dang phyogs dang zla skar la / /
lta dang khrus sogs bya bar nyan par bshad / /
de yang bying ba shin tu srab ba dang / /
lan ni re re tsam las mi 'ong na / /
sems kyi 'dzin sdangs bsgrim par byas te sgom / /
bying ba 'thug dang yang yang 'ong gyur na / /
sgom 'phro bshol la gnyen po ci rigs par /
bsten la bying ba sangs tshe bsgrim ste sgom / /
sems ni gang la bzung pa mi gsal bar / /
sems la mun pa bab pa lta bu yi / /
rnam pa srab 'thug gang rung byung gyur na / /
de yi gnyen por me dang nyi 'od dang / /
mtshan ma sogs gyi snang ba'i mtshan ma gzung / /
yang yang goms na sems kyi gsal dangs skye / /
rgod pa chags pa'i sgo nas sems yul la / /
'phro ba de ni nang du sdud pa'i phyir / /
mi rtag sdug bsngal la sogs yid 'byung ba / /
bsgom par bya ste dbu ma snying po las / /
rgod pa mi rtag la sogs pa / /
yid la byed pas zhi bar bya / /
zhes dang chags sogs g.yeng ba yi / /
nyes dmigs sgom ste de nyid las / /
g.yeng ba g.yeng ba'i @# / /
mtshan ma la / /
nyes dmigs blta bas bsdud par bya / /
zhes so rgod pa shug drag dang / /
yun ring byung na sgom glod la / /
skyo shas sgom pas ldog bya zhing / /
yun thung shugs ni chung ba la / /
'phros pas bgug nas dmigs pa la / /
gdags ste phar phyin bsdus pa las / /
rgod par gang tshe gyur pa'i yid / /
zhi gnas tshul gyis bzlogs par bya / /
zhes so bying rgod gnyis ka'i thun mongs pa'i / /
rgyu ni dbang po'i sgo rnams ma bsrung dang / /
zas tshod ma zin pa dang nam gyi cha / /
stod smad la ni mi nyal sbyor ba la / /
mi brtson pa dang shes bzhin min par gnas / /
bying ba'i rgyu ni gnyid che dmigs pa la / /
sems 'dzin glod dang zhi gnas bsten drag dang / /
sems ni mun pa ltar 'dug dmigs pa la / /
gtong par mi dga' ba'o rgod pa'i rgyu / /
skyo shas chung dang sems 'dzin dam drag dang / /
goms par ma byas pa dang nye du la / /
rtog pa sogs kyis rnam par g.yeng ba'o / /
'phro rgod bkag ste nang du dmigs pa la / /
btag nas gnas cha btsal zhing gnas pa'i cha / /
byung tshe bying zon byas te gsal ngar gdon / /
re mos byas nas ting 'dzin skyon med bsgrub / /
gnyis pa bying rgod bral dus bya ba ni / /
bying rgod phra mo'ang bcad de dmigs par sems / /
mnyam pa nyid du 'jug tshe 'du byed pa'am / /
rtsol pa ting nge 'dzin gyi skyon yin pas / /
de yi gnyen por btang snyoms sgom par bya / /
'di ni 'du byed btang snyams dmigs pa la / /
mnyam pa nyid dang rnal bu 'bab pa dang / /
rang gi ngang gis 'jug dang las rung ba'o / /
de ltar ting nge 'dzin skyong tshul de rnams ni / /
byams pa'i man ngag yin te dbu mtha' las / /
der gnas las su rung pa nyid / /
don rnams thams cad 'byor bar 'gyur / /
nyis pa lnga spong 'du byed brgyad / /
bsten pa'i rgyu las byung pa'o / /
le lo dang ni gdam ngag rnams / /
brjed dang bying dang rgod pa dang / /
'du mi byed dang 'du byed de / /
'di dag nyes pa lngar 'dod do / /
gnas dang de la gnas pa dang / /
rgyu dang 'bras bu nyid du'o / /
dmigs pa brjed par ma gyur dang / /
bying dang rgod pa rtogs pa dang / /
de spong mngon par 'du byed dang / /
zhi tshe rnal du 'jug pa'o / /
zhes so gnyis pa ting 'dzin skyo med pa / /
bsten nas sems gnas skye ba'i rim pa ni / /
sems gnas dgu ni dmigs pa gzhan la sems / /
bsdus nas nang du gtod pa sems 'jog pa / /
dang por gtad pa'i sems de yul de las / /
gzhan du mi g.yeng ba de rgyun du 'jog /
gzhan du g.yeng na shes par byas nas slar / /
dmigs pa de la gtod pa blan de 'jog /
sems ni rgya che ba las nang du bsdus / /
gong nas gong du gtod pa nye par 'jog /
ting nge 'dzin gyi yon tan legs bsam nas / /
ting nge 'dzin la dga' ba dul bar byed / /
rnam g.yeng @# / /
skyon du bltas nas ting 'dzin la / /
mi dga' ba de 'gog pa zhi bar byed / /
chags sems yid mi bde dang gnyid rmug sogs / /
byung ba 'gog pa rnam par zhi bar byed / /
ting nge 'dzin la rtsol med ngang gis ni / /
'jug phyir 'bad pa rtse gcig tu byed pa / /
de ltar goms pas sems mnyam gyur pa na / /
btang snyoms byed pa mnyam par 'jog pa ste / /
de rnams rim bzhin skye bar mdo rgyan las / /
dmigs pa la ni sems gtad nas / /
de rgyun rnam par g.yeng mi bya / /
rnam g.yeng myur du rtogs byas nas / /
de la slar ni blan par bya / /
blo ldan gong nas gong du yang / /
sems ni nang du bsdu bar bya / /
de nas yon tan mthong ba'i phyir / /
ting nge 'dzin la sems 'dul lo / /
rnam g.yeng nyes pa mthong ba'i phyir / /
de la mi dga' zhi bar bya / /
chags sems yid mi bde la sogs / /
langs pa de bzhin zhi bar bya / /
sems la mngon par 'du phyed bcas / /
rang gi ngang gis 'byung ba thob / /
de goms pa las 'du mi byed / /
ces pa'i rkang ba gcig dang gcig dang ni / /
gnyis dang gnyis dang gnyis dang gnyis dang ni / /
gnyis dang gnyis dang gcig gis rim bzhin bstan / /
sems gnas dgu po de yang stobs drug gis / /
'grub ste thos pa'i stobs kyis 'jog pa'i sems / /
bsam pa'i stobs kyis rgyun du 'jog pa'i sems / /
dran pa'i stobs kyis blan de 'jog pa dang / /
nye bar 'jog pa'i sems gnyis shes bzhin gyi / /
stobs kyis dul bar byed dang zhi bar ni / /
byed pa'i sems gnyis brtson 'grus stobs kyis ni / /
rnam par zhi bar byed dang rtse gcig tu / /
byed pa'i sems gnyis 'dris pa'i stobs kyis ni / /
mnyam par 'jog pa'i sems gnas 'grub pa'o / /
sems gnas dgu la yid byed bzhi yod de / /
dang po gnyis la bsgrim ste 'jug pa dang / /
de nas sems lngar skabs su chad cing 'jug /
brgyad pa la ni chad pa med par 'jug /
sems gnas dgu bar rtsol med 'jug pa yi / /
yid byed 'jog go dang po gnyis la ni / /
chad cing 'jug pa yod la bar pa lngar / /
bsgrim dgos yod pa 'dra na snga ma la / /
chad cing 'jug dang bar pa lnga la ni / /
bsgrim te 'jug pa'i yid byed mi 'jog pa / /
ci yin zhe na dang po gnyis la sems / /
ting nge 'dzin du 'gro dang mi 'gro ba / /
gnyis las phyi ma ches ring bar pa lngar / /
ting nge 'dzin la gnas pa ches ring bas / /
phyi mar ting nge 'dzin gyi bar bcad pa'i / /
tha snyad mdzad la snga mar ma mdzad do / /
de phyir snga phyi gnyis kar tsher bsgrim ? ste / /
'jug pa yod par 'dra na'ang de gnyis la / /
chad cing 'jug ba yod med mi 'dra bas / /
bsgrim ste 'jug pa phyi mar ma bzhag go /
de dag shugs drag rgyun mi 'chad pa yi / /
brtson pas bsgrub dgos phar phyin bsdus pa las / /
rgyun mi 'chad ba'i rnal 'byor gyis / /
bsam @# / /
gtan sgrub la brtson par bya / /
yang dang yang zhing ngal so na / /
gtsubs pas me phyin mi 'gyur te / /
rnal 'byor tshul la'ang de bzhin du / /
khyad par ma thob gtang mi bya / /
zhes so sems gnas dgu pa thob pa na / /
dran pa shugs drag rnal mar ma bsten pas / /
sems ni mi rtog ba ? ru rang shugs kyis / /
'gro zhing de yang 'gro 'chag nyal 'dug gi /
spyod lam kun dang 'dre yang thub pa ltar / /
snang ba'i ting 'dzin shin sbyang ma thob na / /
'dod pa'i sas bsdus 'dod sems rtse gcig pa / /
zhi gnas rjes mthun yin gyi dngos min no / /
gsum pa bsgom pas zhi gnas grub pa'i tshad / /
lus sems dge la ji ltar 'dod 'dod du / /
bkol mi rung ba gnas ngan len yin la / /
gnyen po shin sbyang skye ba'i snga stas su / /
ting 'dzin sgom pa'i klad pa lci bam pa / /
snyam du byed pa skye ste mi bde min / /
de ma thag tu sems kyi gnas ngan len / /
'gag par 'gyur zhing sems kyi shin sbyang skye / /
de yi mthu la brten nas lus shin sbyang / /
skye ba'i rgyu ru gyur ba'i rlung lus la / /
rgyu zhing rlung de lus kyi cha rnams la / /
khyab par brgyus pas lus kyi gnas ngan len / /
'gag cing gnyen po lus kyi shin sbyang skye / /
de yang lus kun rgyas nas las rung ba'i / /
rlung gi mthu yis gang ba bzhin du snang / /
lus kyi shin sbyang nang gi reg bya ches / /
yid du 'ong ba cig yin sems byung min / /
de ni thog mar skyes tshe rlung gi mthus / /
lus la bde nyams chen po skyes pa la / /
brten nas sems la'ang dga' bde'i nyams chen po / /
phul byung 'byung ngo de rjes shin sbyang de / /
thog mar skye ba'i shugs de rim gyis ni / /
chung ngu 'gro ste de yang shin sbyang de / /
zad nas 'gro ba min gyi rag pa des / /
sems ni ha cang g.yo ba de log nas / /
grib ma ltar srab shin sbyang mi g.yo ba / /
ting nge 'dzin dang mthun pa 'byung zhing sems / /
dga' yal yal ba de yang log gyur nas / /
sems ni dmigs pa la ni brtan gnas shing / /
dga' ba chen pos bskyod pa'i ma zhi dang / /
bral ba'i zhi gnas thob par 'gyur ba yin / /
de ni bsam gtan dang po'i nyer sdogs kyis / /
bsdus shing mnyam par bzhag pa'i sa ba yi / /
chung du yin te mdo rgyan las / /
de nas de yi lus dang sems / /
shin tu sbyang ba che thob nas / /
yid la byed dang bcas zhes bya / /
zhes so zhi gnas de ni phyi rol ba'i / /
drang srong 'jig rten pa yis ci yang med / /
man chad sa ni 'og ma thams cad la / /
chags bral byed dang mngon shes rdzu 'phrul sogs / /
yon tan sgrub pa rnams kyang 'di la brten / /
nang pas nges 'byung dang ni byang sems kyis / /
zin par byas nas bdag med lta ba dang / /
sprel nas sgom pas rim gyis thar ba dang / /
thams cad mkhyen pa thob par 'gyur pas na / /
phyi nang gnyis ka'i thun mong ba yin la / /
rang gi ngo bo lam ni gang yang min / /
'di la brten nas nges 'byung sogs med par / /
'jig rten pa yi lhag mthong sogs bsgom pas / /
@# / /
ci yang med pa man gyi nyon mongs pa / /
mngon gyur dang bral srid rtse'i sems thob kyang / /
srid las mi grol nges 'byung bsam pa yis / /
bdag med rtogs pa'i lhag mthong sgom pa dang / /
'brel na bsam gzugs dngos gzhi ma thob kyang / /
'khor ba'i 'ching ba kun las grol bar 'gyur / /
de skad du yang ba sngags 'os bsngags pa stod las / /
khyod kyi chos la mi spyod pa'i / /
skye bo gti mug gis ldongs ba / /
srid rtse'i bar du song na yang / /
sdug bsngal yang 'byung srid pa 'grub / /
khyod kyi bstan pa'i rjes 'gro ba / /
bsam gtan dngos gzhi ma thob kyang / /
bdud kyi mig ras ba tsa' bzhin du / /
srid pa dag ni zlog par bgyid / /
ces so des na nges 'byung byang sems kyis / /
zin par bya ste bdag med gnyis rtogs pa'i / /
lhag mthong dang ni zung du 'brel ba'i lam / /
sgom la dad cing gus bas brtson pas bslab / /
skyes bu chen po'i lam gyi rim pa las / /
zhi gnas sgom pa'i tshul ni bshad zin to / / / /
gnyis pa lhag mthong la ni bslab tshul la / /
lhag mthong gi ni rgyu tshogs bsten pa'i tshul / /
rab dbye sgom tshul bsgom pas 'grub tshad bzhi / /
dang po la gnyis rgyu tshogs bsten tshul dang / /
khyad par lta ba gtan la 'bebs tshul lo / /
dang po lhag mthong sgom pa'i rgyu tshogs la / /
lhag mthong sgom tshul ston pa'i gsung rab la / /
thos bsam legs par byed dgos khyad par du / /
stong nyid rtogs pa'i lhag mthong sgom pa la / /
dang por gsung rab gnad don legs rtogs pa'i / /
skyes bu dam pa bsten te nges don gyi / /
gnad la sgro 'dogs legs par chod pa yi / /
thos pa 'tshol dang tshul bzhin sems dgos so / /
gnyis pa lta ba gtan la ' beb pa la / /
bdag 'dzin nyon mongs can gyi ma rig pa / /
'khor bar 'khor ba'i rtsa ba yin tshul dang / /
de spong ba la lta ba dgos tshul gnyis / /
dang po ma rig pa ni bdag med pa / /
rtogs pa'i yang dag rigs pa'i 'gal zla ste / /
de la gang zag dang ni phung sogs la / /
dmigs pa'i gang zag dag tu 'dzin pa dang / /
chos kyi bdag tu 'dzin pa gnyis yod cing / /
dang po'i dmigs pa 'khor bar 'khor mkhan dang / /
srid las grol pa thar lam sgom pa po / /
sogs kyi tha snyad 'jug pa'i nga tsam dang / /
phyi ma'i dmigs par rang dang gzhan rgyud kyis / /
bsdus pa'i gang brag las gzhan phung sogs dang / /
mig rna sogs dang rgyud kyis ma bsdus pa'i / /
snod la sogs pa'i chos rnams thams cad 'jog /
rnam pa gnyis kas de dag la dmigs nas / /
rang gi mtshan nyid kyis sam ngo bos sam / /
rang bzhin gyis ni grub par 'dzin pa'o / /
dang po la ni gang zag gzhan dag la / /
dmigs pa'i gang zag bdag tu 'dzin pa dang / /
nga'o snyam pa tsam zhig skye ba yi / /
dmigs par gyur pa'i nga tsam la dmigs nas / /
rang gis ngo bos grub pa'i nga'o snyam du / /
@# / /
'dzin pa'i bdag tu 'dzin pa'i 'jig lta dang / /
nga yi ba la dmigs nas de ngo bos / /
grub par 'dzin pa'i nga yir 'dzin pa'o / /
nga'o snyam pa skyes pa'i gzhir gyur pa'i / /
nga la dmigs nas ngo bos grub pa yis / /
nga'o snyam du 'dzin pa'i 'jig lta dang / /
rgyud kyis bsdus pa'i phung sogs la dmigs nas / /
rang gi ngo bos grub par 'dzin pa yi / /
chos kyi bdag 'dzin lhan skyes gnyis po de / /
'khor ba'i rtsa ba yin te 'jug pa las / /
nyon mongs skyon rnams ma lus 'jig tshogs la / /
lta las byung bar blo yis mthong gyur cing / /
bdag ni 'di yi yul du rtogs byas nas / /
rnal 'byor ba yis bdag ni 'gog par byed / /
ces dang stong nyid bdun cu bar / /
rgyu dang rkyen la sa skye dngos rnams / /
yang dag par ni rtogs pa gang / /
de ni ston pas ma rig gsungs / /
de las yan lag bcu gnyis 'byung / /
ces pas gsal bar bshad phyir ro / /
bdag 'dzin de gnyis 'khor ba'i rtsa ba ru / /
'jog na 'khor ba'i rtsa ba mi mthun pa / /
gnyis shig yod 'gyur snyam na de min te / /
bdag 'dzin de gnyis dmigs pa mi 'dra yang / /
rnam pa'i 'dzin stangs rang gi mtshan nyid kyis / /
grub par 'dzin par 'dra bas skyon med do / /
de dag nyon mongs can yin skye tshul ni / /
chos kyi bdag tu 'dzin pa lhan skyes las / /
gang zag bdag 'dzin 'jig lta lhan skyes dang / /
de las chags sdang la sogs nyon mongs pa / /
gzhan dang dge dang mi dge'i las sogs 'byung / /
de yis 'gro ba gnyis su skye ba sogs / /
'khor bar 'khor te rin chen 'phreng ba las / /
ji srid phung por 'dzin yod pa / /
de srid de la ngar 'dzin yod / /
ngar 'dzin yod na yang las te / /
las las kyang ni skye ba yin / /
zhes dang chos kyi grags pas kyang / /
gang zhig bdag mthong de la ni / /
nga zhes rtag tu zhen par 'gyur / /
zhen pas bde la sred 'gyur te / /
sred las skyon rnams sgrib par byed / /
yon tan mthong bas yongs sred pa / /
nga'i zhes de yi sgrub byed len / /
des na bdag la mdon chags pa / /
de srid du ni 'khor par 'gyur / /
zhes so gnyis pa 'khor ba'i rtsa ba de / /
spong la stong nyid lta ba dgos pa'i tshul / /
'khor ba spongs la rtsa ba spongs dgos la / /
rtsa ba bdag 'dzin gnyis po spong pa la / /
bdag 'dzin gnyis kyi zhen yul sun phyung ste / /
bdag med rtog pa dgos te rnam 'grel las / /
'di yul sun phyung med par ni / /
de spongs pa ni nus ma yin / /
yon tan skyon dang rjes 'brel ba'i / /
'dod dang sdang sogs spong ba ni / /
de dag yul la ma mthong bas / /
yin gyi phyi tshul dag gis min / /
zhes dang rig pa drug cu par / /
de ni lta pa kun gyi rgyu / /
de med nyon mongs mi skye ste / /
de phyir de ni yongs shes na / /
lta dang nyon mongs yongs su 'byang / /
gang gis de shes 'gyur snyam na / /
rten nas 'byung ba mthong ba ste / /
brten nas skyes pas ma skyes par / /
@# / /
de nyid mkhyen pa'i mchog gis gsungs / /
zhes so stong nyid bdun cu par / /
yang dag mthong phyir dngos stong par / /
legs shes ma rig mi 'byung ba / /
de ni ma rig 'gag pa yin / /
de ltar yan lag bcu gnyis 'gags / /
zhes dang bzhi brgya pa las kyang / /
lus la lus dbang ji bzhin du / /
gti mug kun la gnas 'gyur te / /
de phyir nyon mongs thams cad kyang / /
gti mug bcom pas bcom par 'gyur / /
rten cing 'brel par 'byung ba ni / /
mthong na gti mug 'byung mi 'gyur / /
de phyir 'bad pa kun gyis 'dir / /
gtam de kho na bsnyad par bya / /
zhes so bdag med gtan la 'beb tshul la / /
bdag med gnyis la phra rag khyad med cing / /
bdag 'dzin gnyis po chos kyi bdag 'dzin gyis / /
gang zag bdag 'dzin skyed kyang bdag med gnyis / /
rtogs pa'i lta ba 'tshol tshe sngon la ni / /
nges par sla bas gang zag bdag med kyi / /
lta ba skyed dgos ting 'dzin rgyal po las / /
ji ltar khyod kyis bdag gi 'du shes ni / /
shes pa de bzhin kun la blos sbyar bya / /
chos rnams thams cad de yi ngo bo nyid / /
yongs su dag pa nam mkha' lta bu yin / /
gcig gis kyang ni thams cad mthong / /
zhes dang rin chen 'phreng ba las / /
skyes bu sa min chu ma yin / /
me min rlung min nam mkha' min / /
rnam shes ma yin kun min na / /
de las gzhan skyes bu gang / /
skyes bu khams drug 'dus pa'i phyir / /
yang dag ma yin ji lta bar / /
de bzhin khams ni re re yang / /
'dus phyir yang dag nyid du min / /
zhes so des na 'di la gang zag gi /
bdag med tshul dang chos kyi bdag med tshul / /
gnyis las dang po gang zag ces pa ni / /
lha sogs rigs drug skye 'phags sogs yin la| |de dag rang gi ngo bos ma grub kyang / /
ma brtags ma dpyad ming brdas bzhag pa yi / /
tha snyad kun rdzob du yod mdo lung las / /
bdag ces bya ba bdud kyi sems / /
khyod ni lta bar gyur ba yin / /
'du byed phung po 'di stong ste / /
'di la sems can yod ma yin / /
ji ltar yan lag tshogs rnams la / /
brten nas shing rtar brjod pa ltar / /
de bzhin phung po rnams brten nas / /
kun rdzob sems can zhes bya'o / /
zhes so de rnams gang zag bdag 'dzin gyi / /
dmigs par gyur pa'i yod pa'i bdag yin la / /
bdag 'dzin de yi 'dzin sdangs ? zhen yul gyi / /
gang zag ngo bos grub pa bdag med pa'i / /
de nyid rtogs pa'i rig pa yang dag gi /
dgag bya yin zhing de nyid 'gog pa la / /
thog mar rang gi ngar 'dzin lhan skyes kyi / /
zhen yul 'gog dgos 'di la gnad bzhi ste| |dgag bya nges pa khyab pa nges pa dang / /
gcig bral nges pa du bral nges pa'o / /
dang po rang gi rgyud la legs brtags te / /
ngar 'dzin lhan skyes de yis @# / /
rang rgyud kyi / /
nga zhes tha snyad btags pa'i nga de la / /
dmigs ste ngo bos grub pa'i nga'o snam du / /
'dzin pa'i tshul dang ji ltar bzung ba ltar| |grub pa'i nga de'i don spyi 'char bcug ste / /
nges par byed pa la ni cing thog mar 'di / /
shin tu gal che de nyid ma nges na / /
dper na rkun man gsal song ba yi / /
rkang rjes spangs la 'tshol dang 'phongs kyi 'ben / /
shar du bzhag nas nub du mda' 'phen ltar / /
dgag bya khegs par mi 'gyur spyod 'jug las / /
btags pa'i dngos la ma reg par / /
de yi dngos med 'dzin ma yin / /
zhes so gnyis pa nga de rang bzhin gyis / /
grub na rang gi gdags gzhi'i phung po dang| |gcig dang tha dad gnyis po gang rung du / /
grub pa dgos kyi de las gzhan zhig tu / /
grub pa med de spyir yang dngos po gnyis / /
grub na gcig dang tha dad gang rung du / /
grub dgos phyir na dbu ma rgyan las ni / /
gcig dang du ma ma gtogs pa / /
rnam pa gzhan dang ldan pa yi / /
dngos po mi rung 'di gnyis ni / /
phan tshun spangs te gnas phyir ro / /
zhes so gsum pa de 'dra'i bdag phung gnyis / /
gcig tu grub na bdag de khas blang ba / /
don med 'gyur te de ni khas blang ba / /
phung po 'dor len byed pa sgrub ched yin / /
de 'dra'i bdag phung gcig na phung po las / /
gzhan pa'i nye bar len pa po zhig ni / /
med par 'gyur ba'i phyir ste rtsa shes las / /
nye bar len pa ma gtogs pa'i / /
bdag yod ma yin byas pa'i tshe / /
nye bar len nyid bdag yin na / /
khyod kyis bdag ni med pa yin / /
zhes so gzhan yang de 'dra'i bdag phung gnyis / /
gcig na phung po du ma yod pa bzhin / /
bdag kyang mang por 'gyur la bdag gcig las / /
med bzhin phung po rnams kyang gcig tu 'gyur / /
des na gcig pa min te 'jug pa las / /
gal te phung po bdag na de phyir de / /
mang bas bdag de dag kyang mang por 'gyur / /
zhes so de las gzhan yang mi 'thad tshul / /
gang zag skye pa snga phyi rgyud gcig pa / /
med par 'gyur ste dbu ma 'jug pa las / /
gang dag rang mtshan nyid kyis so so ba / /
de dag rgyud gcig gtogs par rigs ma yin / /
zhes so de ltar na ni tshe 'di la / /
byas pa'i las gyi 'bras bu rang nyid kyis| |myong ba med pas las ni chud zad dang / /
da lta'i las kyi 'bras bu rang nyid dang / /
rgyud mi gcig pa gzhan gyis myong bas na / /
ma byas pa dang 'phrad pa'i nyes pa yang / /
'byung bar 'gyur te rtsa ba shes rab las / /
gal te 'di las gzhan 'gyur na / /
de med par yang 'byung bar 'gyur / /
de bzhin der ni gnas 'gyur zhing / /
de ma shi bar skye bar 'gyur / /
chad dang las rnams chud za dang / /
gzhan gyis byas pa'i las rnams ni / /
gzhan gyis so sor @# / /
myong ba dang / /
de la sogs par thal bar 'gyur / /
zhes so bzhi pa de 'dra'i bdag phung gnyis / /
tha dad yin na gzugs sems tha dad du / /
dmigs pa bzhin du de 'dra'i phung po las / /
ngo bo gzhan pa'i bdag de 'di'o zhes / /
gzung du yod dgos de ni med pa'i phyir / /
tha dad grub pa med de rtsa shes las / /
bdag ni nye bar len pa las / /
gzhan du 'thad pa nyid ma yin / /
gal te gzhan na len med par / /
gzung yod rigs na gzung du med / /
ces dang dbu ma 'jug pa las kyang ni / /
de phyir phung po las gzhan bdag med de / /
phung po ma gtogs de 'dzin ma grub phyir / /
zhes so rig pa 'di dag rnams la ni / /
dgag bya'i bdag de ngo bos grub pa ru / /
bzung bar rig pa'i 'phul 'tshams shes dgos so / /
de ltar rim gyis dpyad pas dgag bya de / /
ma rnyed pa na bdag med rnyed pa yin / /
de yi rig pas legs par dpyad pa na / /
bdag gi ba yang rnyed par mi 'gyur te / /
de skad du yang rtsa ba shes rab las / /
bdag nyid yod pa ma yin na / /
bdag gi yod par ga la 'gyur / /
zhes dang de ltar dbu ma 'jug pa las / /
gang phyir byed po med can las med pa / /
de phyir bdag gi bdag med par yod min / /
de phyir bdag dang bdag gi stong lta bas / /
rnal 'byor ba de rnam par grol bar 'gyur / /
zhes so de ltar gang zag bdag med kyi / /
lta ba legs par rnyed tshe ngar 'dzin gyis / /
ji ltar bzung ba'i bdag de med na yang / /
las 'bras rten du gyur pa'i nga'am bdag /
sgyu ma mkhan gyis sprul pa'i rta glang te / /
rta glang gis ni gdod nas stong na yang / /
rta dang glang du snang ba bsnyon med du / /
'char ba bzhin du da lta'i nga'am bdag /
ngo bos grub pas gdod nas stong na yang / /
ngo bos grub par snang ba bsnyon med du / /
'char bar shes bya nga yi lta ba dang / /
nyan pa'i bya ba la sogs rten 'brel kyi / /
bya byed thams cad 'thad pas chad stong min / /
ngo bos grub pas gdod nas stong pa la / /
de lta shes pas blos byas stong bas min / /
nga tsam gcig pur ma zad shes bya kun| |de ltar 'dod pas nyi tshe'i stong pa'ang min / /
de phyir de ltar sgom pas bdag 'dzin gyi / /
mngon zhen mtha' dag 'gog pa'i gnyen por 'gro / /
gnyis pa chos kyi bdag med sgom tshul ni / /
rgyud kyis bsdus pa'i phung po la sogs pa / /
dmigs pa gzhan la bden par 'dzin pa'i blo'i / /
'dzin sdangs ? zhen yul nges par byed pa sogs / /
gnad bzhi'i dpyad pa sngar gyi rig pa des / /
bsgres te dpyad pas bden par med par rtogs / /
gzhan yang 'du byas 'du ma byas kyi chos| |thams cad rang gi ngo bos ma ? grub ste / /
'du byas chos rnams rang gi rgyu rkyen la / /
brten nas skyes shing 'du ma byas chos rnams / /
rang gi cha shas la ni @# / /
ltos nas ni / /
grub pa yin la rang rang 'dogs byed kyi / /
ming dang rtog pas bzhag tsam yin phyir ro / /
zhes pa'i rig pa'i rgyal po rten 'brel gyi / /
gtan tshig la ni brten nas chos thams cad / /
rang gi ngo bos grub pa dgag bya ste / /
de ltar ma dros pa yis zhus pa'i mdor / /
gang zhig rkyen las skyes ba de ma skyes / /
de la skye ba'i rang bzhin yod ma yin / /
rkyen la rags las gang de stong par bshad / /
gang zhig stong nyid shes te bag yod yin / /
zhes so chos kun ngo bos stong na yang / /
rang gi cha shas gang yin de la ni / /
ltos nas grub cing de yang ming dang brdas / /
bzhag pa'i tha snyad tsam du yod pas na / /
dper na sgyu ma'i rta glang mig shes kyis / /
mthong dang snang ba ltar gyi rta blang dngos / /
med par yid kyi shes pas nges pa na / /
sgyu ma'i rdzun pa'i snang bar nges pa bzhin / /
bdag med legs par bsgom pa'i rjes kyi skabs / /
gang zag la sogs chos kun tha snyad pa'i / /
shes pa la ni bsnyon med snang ba dang / /
snang ba ltar du ngo bos ma grub par / /
rig shes tshad mas rnyed pa gnyis tshogs la / /
brten nas sgyu ma lta bu'i snang ba 'char / /
thog ma'i skabs su de ltar ched gnyer nas / /
sgyu ma lta bu'i stong pa bsgom par bya / /
gnyis pa lhag mthong gi ni rab dbye la / /
spyir na lhag mthong du zhig yod snyam na / /
sa lam mthon po'i lhag mthong mi ston gyi / /
so skye'i dus su bsgom bya'i lhag mthong tsam / /
skabs 'dir 'chad pas de la ngo bo nyid / /
bzhi yi lhag mthong sgo gsum gyi lhag mthong / /
tshol pa drug gi lhag mthong rnams su yod / /
bzhi ni ji snyed pa yi tshes ? dag la / /
dmigs pa'i rnam par 'byed pa zhes bya dang / /
ji lta ba yi chos la dmigs pa yi / /
rab tu rnam par 'byed pa zhes bya gnyis / /
dang po la ni yongs su rtog pa dang / /
yongs su dpyod pa zhes bya gnyis yod la / /
phyi ma la ni rtog pa dpyod pa gnyis / /
don ni rags dang phra ba rnams 'byed pa'o / /
gsum ni mtshan ma las ni byung ba dang / /
yongs su tshol ? las byung dang so sor ni / /
rtog pa las ni byung ba gsum yin la / /
dngos po bdag med nges zin la dmigs nas / /
mtshan ma yid la byed cing rtog dpyod kyis / /
gtan la 'beb pa mang du mi byed pa'o / /
gnyis pa sngar ni nges par ma byas pa / /
gsar du nges phyir gtan la 'bebs pa ste / /
gsum pa nges pa'i don la sngar bzhin du / /
dpyod par byed pa yin no tshol ba drug /
don dang dngos po mtshan nyid phyogs dang dus / /
rigs pa drug po yongs su tshol byed cing / /
btsal nas so sor rtog par byed pa'o / /
don 'tshol ba ni tshig 'di'i don ni 'di / /
yin no zhes su 'tshol pa'o dngos 'tshol ba / /
'di ni nang gi'o 'di ni phyi'i 'o zhes / /
dngos po tshol ba'o @# / /
mtshan nyid 'tshol ba ni / /
'di ni rang gi mtshan nyid 'di ni spyi'i / /
mtshan nyid do zhes tshol ba'am thun mong dang / /
thun mong ma yin pa ni 'tshol ba'o / /
phyogs 'tshol ba ni nag phyogs nyes dmigs dang / /
skyon gyi sgo nas 'tshol dang dkar po'i phyogs / /
yon tan dang ni phan yon gyi sgo nas / /
'tshol ba'o dus 'tshol ba ni 'das dus na / /
'di ltar byung ngo ma 'ongs pa'i dus na / /
'di ltar byung ngo da lta'i dus nyid na / /
'di ltar yod do zhes su 'tshol ba'o / /
rigs pa 'tshol ba rigs pa bzhi yod la / /
ltos pa'i rigs pa 'bras bu rgyu rkyen la / /
ltos pa'o 'di yang kun rdzob don dam dang / /
de dag gzhi rnams so so'i sgo nas 'tshol / /
bya ba byed pa'i rigs pa mes sreg pa'i / /
bya ba byed sogs chos rnams rang rang gi /
bya ba byed pa'o 'di yang 'di ni chos / /
'di ni byed pa 'dis ni 'di byed ces / /
'tshol ba'o 'thad pas sgrub pa'i rigs pa ni / /
tshad ma rnams dang mi 'gal don sgrub pa'o / /
'di yang 'di la mngon gsum rjes dpags dang / /
lung gi tshad ma gsum po yod dam med / /
snyam du 'tshol pa'o chos nyid rigs pa ni / /
me ni tsha dang chu ni brlan pa sogs / /
de dang de yi chos nyid yin no zhes / /
'jig rten la ni grags pa'i chos nyid dang / /
bsam gyis mi khyab pa yi chos nyid dang / /
gnas pa'i chos nyid rnams la mos byed cing / /
de ltar yin pa'i rgyu mtshan gzhan sems par / /
mi byed pa ste de ltar 'tshol ba'o / /
de ltar drug tu bzhag pa shes bya gsum / /
smras pa'i don dang ji snyed ji lta ba'o / /
dang po la ni don 'tshol gnyis pa la / /
dngos po 'tshol dang rang gi mtshan nyid 'tshol / /
gsum par lhag ma gsum dang spyi'i mtshan nyid / /
'tshol ba bzhag go dang por bshad pa yin / /
lhag mthong bzhi yi sgo nas gsum yin la / /
'tshol lugs drug tu gsung bsgo gsum dang / /
'tshol ba drug ni snga ma bzhir 'du'o| |sngar bshad bsgrim ste 'jug pa'i yid byed sogs / /
bzhi yang bzhi lhag gnyis ka'i thun mongs yin / /
gsum pa lhag mthong ji ltar sgom tshul ni / /
zhi gnas sngon du grub pa'i 'jog sgom la / /
legs par goms pas ji lta ji snyed don / /
skabs su gang bab zhig la shes rab kyis / /
so sor 'byed pa'i dpyad sgom legs byas pas / /
rtse gcig pa yi ting 'dzin khyad par can / /
shin tu stobs chen 'grub pas lhag mthong la / /
dpyad sgom bsngags so zhi lhag gnyis ka yis / /
bdag med lta bu'i dmigs pa gcig nyid la / /
dmigs kyang skyong tshul mi 'dra snga ma la / /
'jog sgom dgos shing phyi mar dpyad sgom dgos / /
lhag mthong sgom tshe dpyad sgom gcig bu tsam / /
byas na sngar bskyed zhi gnas nyams gyur bas / /
zhi gnas rta la bskyon nas dpyad sgom dang / /
bar bar du ni 'jog sgom @# / /
spel yar bya / /
de yang dpyad sgom mang bas gnas ba'i cha / /
chung du song na 'jog sgom mang byas la / /
gnas cha sor gzhug 'jog sgom mang ba yi / /
dpyod snying mi 'dod pa'am dpyad na yang / /
'gro mi nyan par gnas tshar hril 'gro na / /
dpyad sgom mang du byas te zhi lhag gnyis / /
cha mnyam bsgom na stobs che de ltar bya / /
lhag mthong sgom la sbyor ba'i chos drug dang / /
thun gyi dngos gzhi thun rjes thun 'tshams su / /
ji ltar bya dang khyad pa bying rgod dang / /
bral bar skyong tshul zhig nas skabs bzhin bya / /
gang du bshad ltar lhag mthong tshogs bsten nas / /
bdag med rtogs pa'i lta ba legs rnyed na / /
bdag med de nyid rnam pa'i yul byas nas / /
bdag med rtogs pa'i lhag mthong bsgom par bya / /
bzhi pa bsgom pas lhag mthong grub pa'i tshad / /
de ltar so sor rtogs pa'i shes rab kyis / /
dpyad nas sgom pas dpyad stobs kyis drangs ba'i / /
shin sbyang skyes tshe lhag mthong grub pa yin / /
shin sbyang ngo bo skye tshul sngar dang 'dra / /
zhi gnas la brten dpyad sgom byas pa'i mthus / /
rtsol med rang gi ngang gis 'jug pa yi / /
yid byed thob tshe zhi lhag zung 'brel thob / /
skyes bu chen po'i lam gyi rim pa las / /
lhag mthong la ni bslab tshul bshad zin to / /
de ltar byang chub lam gyi rim pa yi / /
rigs pa'i mtha' gcod pa dang shes byed kyi / /
khungs dang sgom pa'i tshul rnams rgyas par ni / /
lam rim rgyas pa rnams las shes par bya / /
da ni lam rim spyi yi don bsdu ba / /
thog mar lam gyi rtsa ba mtshan ldan gyi / /
bshes gnyen tshul bzhin bsten la thug pas na / /
de nyid bsten tshul phyin ci ma log par / /
shes par byas te tshul bzhin bsten la bslab / /
de nas dal ba'i rten la snying po zhig /
len 'dod bcos min skyes na sgrub pa la / /
nang nas bskul bas de nyid skye ba'i ched / /
dal 'byor don che rnyed dka'i chos skor bsgom / /
de nas tshe 'di don gnyer ma log na / /
phyi ma don gnyer shugs drag mi 'byung bas / /
lus 'di myur du 'jig pa'i mi rtag dang / /
shi nas ngan 'gror 'khyams tshul sgom la 'bad / /
de tshe 'jigs pa dran pa'i blo rnal ma / /
skye bas dkon mchog gsum gyi yon tan la / /
snying nas nges pa bskyed la skyabs su 'gro / /
skyabs 'gro thun mong pa yi sdom pa la / /
gnas shing de yi bslab bya rnams la bslab / /
de nas dkar po'i chos rnams thams cad kyi / /
gzhi rtsa las 'bras la ni yid ches pa'i / /
dad pa bskyed la legs par brtan byas te / /
dge dang mi dge'i las la 'jug ldog la / /
bslab cing stobs bzhi'i bshags par rgyun du 'bad / /
de ltar skyes bu chung du'i chos skor rnams / /
tshags ? su tshud na 'khor ba spyi dang ni / /
bye brag so so'i nyes dmigs mang bsam la / /
'khor ba thams cad las ni blo ldog bya / /
de nas 'khor ba gang las byung ba'i rgyu / /
las dang nyon mongs gnyis po ngos bzung nas / /
de dag spongs 'dod bcos ma min pa bskyed / /
srid las grol phyir lhag pa'i bslab pa gsum / /
spyi dang khyad par rang gis khas blangs pa'i / /
so thar tshul khrims bsrungs la legs par 'bad / /
de ltar skyes bu 'bring gi chos skor rnams / /
tshags ? su tshud na rang @# / /
nyid srid mtsho ru / /
lhung nas sdug bsngal myong pa ji bzhin du / /
mar gyur 'gro ba kun kyang de 'dra bar / /
gyur ba yid la byas te byams pa dang / /
snying rje'i rtsa ba can gyi byang chub sems / /
sbyangs nas ci skyes byed la 'bad dgos te / /
de med na ni phyin drug rim gnyis sogs / /
sgom kyang rmangs gzhi med pa'i thog tsam la / /
'bad pas brtson par byed dang 'dra bas so / /
byang chub sems la myod ? pa than thun cig /
skyes na tshogs bzung ste bslab bya la / /
'bad nas smon pa'i sems de ci brtan bya / /
de nas rgyal sras spyod pa rlab chen rnams / /
shes par byas nas de la slob 'dod skye / /
de dag skyes tshe 'jug sdom cho gas gzung / /
rang rgyud smin byed pha rol phyin drug dang / /
gzhan rgyud smin byed bsdu bzhi sogs la bslab / /
khyad par rtsa ltung dag la srog bsdos bya / /
zag pa chung 'bring nyes byas gang gis kyang / /
ma gos pa la 'bad cing gos na yang / /
de ma thag tu phyir bcos bya la 'bad / /
de nas phar phyin tha ma gnyis po la / /
khyad par du yang bslab dgos bsam gtan gyi / /
skyong lugs mkhas par byas la ting 'dzin sgrub / /
bdag med gnyis kyi lta ba rnam dag gcig /
rgyud la ci skyes byas te rnyed pa dang / /
lta thog bzhag nas shes rab skyong ba'i tshul / /
legs par shes par byas la lhag mthong sgrub / /
'di yang 'og ma sgom gyin gong ma la / /
thob 'dod je cher 'gro dang gong ma la| |nyan bsam byas pas 'og ma sgrub 'dod kyang / /
je cher 'gro ba cig dgos de dag rnams / /
sgom pa'i tshan rtog pa spyong pa zhig /
byas nas blo ni cha mnyam bya dgos te / /
'di ltar lam la 'khrid pa'i bshes gnyen la / /
dad gus chung na legs tshogs thams cad kyi / /
rtsa ba 'chad bas bsten pa'i tshul la 'bad / /
sgrub la spro shugs chung na dal 'byor gyi / /
skor dang tshe 'di'i mngon zhen cher song na / /
mi rtag pa dang ngan 'gro'i nyes dmigs rnams / /
sgom la gtsor bya rang gis khas blang ba'i / /
bcas pa'i 'tshams ? las g.yel na las 'bras kyi / /
rnam bzhag sgom pa la ni gtso bor bya / /
'khor ba la ni skyo shas chung gyur na / /
thar pa don du gnyer ba tshig tsam du / /
'gro bas 'khor ba'i nyes dmigs yang yang bsam| |ci byed gzhan gyi don du byed pa'i blo / /
shugs drag med na theg pa chen po yi / /
rtsa ba 'chad pas smon sems rlung bcos la / /
legs par sbyar zhing byang chub sems dpa' yi / /
sdom pa blang nas rgyal sras sbyong pa la / /
slob chos tshan 'dzin 'ching ba shugs drag na / /
chos rnams bden par 'dzin pa'i mtshan 'dzin gyi / /
dmigs gtad thams cad rig shes kyis bshigs la / /
bden par med pa nam mkha' lta bu dang / /
brdzun par grub pa sgyu ma lta bu yi / /
stong pa nyid gnyis sgom tshul legs par sbyang / /
sems ni dmigs pa la ni mi sdod par / /
chags yul sogs la rgyug pa'i rnam g.yeng gi / /
bran du 'gyur bar snang na rtse gcig pa'i / /
gnas cha la ni gtso bor sbyang bar bya / /
de yis mtshon nas 'dir ni ma bshad pa / /
rnams kyang skyong tshul shes par byas la sbyang / /
mdor na phyogs re bar ni ma song bar / /
rang gi rgyud 'di dge phyogs thams cad la / /
bkol @# / /
du rung cig ni bya dgos so / /
gnyis pa khyad par rdo rje theg pa la / /
bslab pa'i tshul ni gong du bshad pa ltar / /
mdo sngags gnyis kar dgos pa'i thun mong pa'i / /
lam rim rnams la sbyang pa'i 'og tu ni / /
gdon mi za bar sngags la 'jug bya ste / /
sngags lam de ni dam chos gzhan rnams las / /
ches cher dkon pa nyid dang tshogs gnyis po / /
gzhan las myur du rdzogs par byed phyir ro / /
de la 'jug na sngags nas bshad pa yi / /
mtshan nyid ma mtha' tshang ba yan chad kyi / /
bshes gnyen cig la sngar bshad pa las kyang / /
lhag pa'i bsten lugs tshul bzhin byed pa dgos / /
de nas thog mar rgyud sde khungs ma nas / /
bshad pa'i gang yang rung ba'i dbang cig gis / /
rang gi rgyud ni legs par smin par bya / /
de nas de tshe bzung ba'i dam tshig dang / /
sdom pa rnams ni legs par shes byas la / /
srog dang bsdos te bsrung zhing rtsa ltung gis / /
ma gos pa la 'bad cing sbom po dang / /
nyes byas ltung pa phra rag gang gis kyang / /
ma gus ba la 'bad de rgya la ni / /
gos na'ang 'chos shing bshags pa'i thabs la 'bad / /
'di dag sngags lam sgom pa'i gzhi yin pas / /
'di med na ni 'gram rtsa zad pa yi / /
khang rul lta bur don med 'gyur phyir ro / /
de ltar dam tshig sdom pa bsrung pa des / /
sngags lam sgom la rgyud sde 'og ma gsum / /
ltar na mtshan bcas mtshan med rnal 'byor gnyis / /
rim gyis sgom zhing bla med rgyud ltar na / /
bskyed rim rdzogs rim gnyis kyi rnal 'byor la / /
rim gyis bslab po 'dir ni ming tsam gyi / /
sgo nas sngags la 'jug pa'i phyogs tsam zhig /
bstan pa yin pas bslab tshul rgyas par ni / /
sngags kyi lam rim rnams las shes dgos so / /
de lta'i tshul gyis bslab na mdo sngags kyi / /
gnad don thams cad bsdus pa'i lam gyi lus / /
yongs su rdzogs la bslab par 'gyur bas na / /
dal pa thob pa don dang ldan par 'gyur / /
kun mkhyen rgyal ba'i bstan pa rin po che / /
rang dang gzhan gyi rgyud la rgyas par byed / /
nus pa yin pas lam bzang 'di 'dra la / /
blo dang ldan pa rnams kyis 'bad par rigs / /
de ltar gsung rab kun gyi gnad bsdus ba / /
shing rta chen po gnyis kyi lam gyi srol / /
kun mkhyen sar bgrod skye bo mchog gi lugs /
mdo sngags gnyis ka'i lam lag ces pa'i chos / /
dngon mtho nges legs thams cad sgrub pa'i thabs / /
byang chub lam gyi rim pa'i tshig bcad 'di / /
yab rje rgyal ba gnyis pa'i gdams pa mchog /
lam rim che chung gnyis las bsdus te bkod / /
bdag nyid chen po'i legs bshad phul byung mchog /
yod bzhin 'di 'dra yan lag brgyad ldan gyi / /
rgya mtsho'i 'gram du ba tsha'i khron pa dang / /
mtshungs pas rang nyid dal ba tsam du zad / /
brjod bya snga mar ma bshad 'dir brjod min / /
brjod byed bsdebs legs snyan pas mdzes min kyang / /
tshig nyung don 'dus bshar sbyang 'khyer bde bar / /
khungs dang sprel nas tshigs su bcad de bsdebs / /
tha chad byis blos ma rtog log rtog gi / /
dbang gis 'gal 'khrul nor dang chad lhag skyon / /
mchis rnams ye shes spyan ldan thams cad dang / /
gzur gnas mkhas pa'i tshogs la snying nas bshags / /
'dir 'bad dge ba zla zer ltar dkar ba / /
gang de rgyal bstan spyi dang khyad par du / /
yab rje rgyal ba'i ring lugs ku mud tshal / /
bzhad cing 'gro ba'i tsha gdung sel phyir bsdo / / / /
ces byang chub @# / /
lam gyi rim pa'i gdams pa'i tshigs su bcad pa kun mkhyen bde lam zhes bya ba 'di ni rang gi gam du nye bar 'khod cing lugs gnyis la rnam dpyod mi dman pa dka' bcu ngag dbang chos ldan ming gzhan shes rabs yang yang bskul zhing /
gzhan yang bka' sde snod la sbyangs pa che zhing rnam dpyod yangs pa'i mtsho bdun dgon gsar gyi tA bla ma ka bcu bka' 'gyur pa blo bzang tshul khrims / /
rang gi gam du nye bar 'khod de lag g.yog tshul mthun byed mi sdom brtson chos la dkar zhing nyams len la mos pa'i dad 'dun can lhun 'grub rgya mtsho sogs / /
don gnyer pa 'ga' zhig gis kyang bskul ba dang / /
rang nyid bag chags 'jog cing skal mnyam 'ga' zhig la phan pa'ang srid snyam pa'i bsam pas snyom las pa ngag dbang blo bzang chos ldan dpal bzang po zhes bgyi bas spyod pa spyi bslab yan chad lam rim chen mo dang / /
zhi lhag gnyis lam rim chung ba nas tshig sna bsdus| shes byed kyi lungs 'dren 'os rnams skabs dang sbyar /
rngog lo chen po'i thugs sras dge bshes gro lung pa blo gros 'byung gnas kyi bstan rim /
rje nyid kyis kyang thugs brtses che bar mdzad pa de las kyang lung 'ga' zhig drangs /
rang nyid kyis lam rim gyi khrid rgyun /
paN chen chos kyi rgyal po blo bzang chos kyi rgyal mtshan dang /
rgyal dbang thams cad mkhyen pa ngag dbang blo bzang rgya mtsho gnyis las brgyud pa gnyis ka thob pa'i man ngag gis brgyan te bshar sbyang byed par 'khyer bde ba'i phyir tshig bcad du bkod pa'i yi ge pa ni bskul ba po dpyod ldan dka' bcu shes dar ba'o / /
'dis kyang rgyal bstan spyi dang khyad par rgyal ba blo bzang grags pa'i bstan pa'i snying po dri ma med pa phyogs dus thams cad du dar zhing rgyas la yun ring du gnas te /
mar gyur 'gro ba thams cad phan bde'i dpal bzang po la spyod par gyur cig / /
