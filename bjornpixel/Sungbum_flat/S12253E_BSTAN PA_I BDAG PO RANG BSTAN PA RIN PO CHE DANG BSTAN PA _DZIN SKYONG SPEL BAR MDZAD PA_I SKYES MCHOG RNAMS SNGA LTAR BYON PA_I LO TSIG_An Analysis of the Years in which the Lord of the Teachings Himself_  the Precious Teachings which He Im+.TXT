@## / / /
bstan pa'i bdag po rang bstan pa rin po che dang bstan pa 'dzin skyong spel bar mdzad pa'i skyes mchog rnams rnga ltar byon pa'i lo tshig @## / /
na mo gu ru many+dzu g+ho ShA ya /
lhar bcas skye dgu'i gtsug nor shAkya'i rgyal / /
rgyal ba'i sras mchog 'phags pa rigs gsum mgon / /
mgon de'i rnam 'phrul rgyal blon paN grub dang / /
dang bo'i sangs rgyas bla mar gus phyag 'tshal / /
lhag par mtha' 'khob hal ha'i ljongs 'di na / /
lhag par snying brtses rgyal ba'i bstan pa mchog /
lhag par gsal mdzad skyabs mgon dam pa der / /
lhag par gus pa'i yid kyis lan brgyar 'dud / /
rgyal dang rgyal sras rigs gsum mgon gyi zhing / /
rgya gar rgya bod hor gyi yul rnams su / /
bstan dang bstan 'dzin ji ltar byung ba'i tshul / /
blo dman blo yis go tshod brjod la spro / /
de yang ston pa'i 'khrungs lo dang / /
bka' bsdu bstan pa'i gnas tshad dang / /
rgyal rabs bstan rtsis la sogs la / /
mkhas pa'i bzhed tshul mang na yang / /
'jam dpal snying bo'i thugs sras mchog /
mkhas grub smra ba'i nyi ma dang / /
paN chen bsod nams grags pa dang / /
kun mkhyen 'jam dbyangs bzhad pa'i rjes / /
dpyad pa gsum gyis dag mdzad pa'i / /
bstan rtsis gsum po mthong ba'i tshe / /
rgya mtsho gsum gyi bshad tshul yang / /
the tshom gsum gyi gnas su 'khums / /
de la mi mjed 'jig rten gyi / /
'dzam gling bye ba phrag brgya las / /
rang cag gnas pa'i gling 'di la / /
cha lngar bgos pa'i dbus kyi char / /
bod dang li yi yul sogs dang / /
shar na tsi na'i rgyal khams dang / /
lho na rgya gar 'phags yul dang / /
nub na kla klo'i yul ljongs dang / /
byang na hor gyi yul sogs dang / /
yul mchog sham+b+ha la yod gsungs / /
gzhan yang yul 'khor lnga brgya dang / /
yul ljongs chen po bcu drug dang / /
yul phran stong phrag gcig yod cing / /
mi ring @## / /
sum brgya drug cu dang / /
skad rigs bdun brgya nyi shur gsungs / /
grub pa'i zhing mchog rnam lnga dang / /
gnas chen nyi shu rtsa bzhi dang / /
mtha' bskor gling 'khor lnga brgya sogs / /
yong ces gsungs te gzhan? tu gsal / /
de las rgya /
gar 'phags yul du / /
bskal ba dang po'i chags pa'i mjug /
gnas pa'i mgo ni rtsoms pa na / /
skye dgu'i tshe lo brgyad khri'i dus / /
mang pos bkur ba'i rgyal bo 'byung / /
de nas rgyal po zas gtsang gi /
bar du 'jig rten gdags pa las / /
rgyal rabs rtsa yid mda' tshes dang / /
sa skya'i rje btsun grags rgyan pas / /
nor stong 'byung mtsho ri phyogs dang / /
'gos lo'i dpe ther sngon po las / /
ma nu chos khyi mo ri bod dang / /
bstan bcos baiTUr+ya dkar po las / /
so dbang thub yon gter song gsungs / /
dus der mi rigs rnam lnga dang / /
'khor bsgyur rigs bzhi rim par byung / /
tshe lo brgyad khri'i gnas skabs nas / /
mar grib bzhi khri'i gnas skabs su / /
rnam 'dran stong gi thog ma ni /
sangs rgyas 'khor ba 'jig byung ngo / /
gsum khri'i skabs su gser thub dang / /
nyi khri'i skabs su 'od srungs byon / /
tshe lo brgya pa'i du su ni / /
'jig rten kun gyi mig gcig pu / /
ston pa mnyam med shAkya'i rgyal / /
zil gnon zhes pa me rta lo'i / /
sa ga zla ba'i nya tshes la / /
dga' ldan gnas nas phos ma thag /
yul dbus ser skya'i grong khyer du /
byal? pa'i? rin po lngas? gcang gi /
btsun mo'i lhum su zhugs pa nas / /
de lta rab tshes lcags byi'i bar / /
bgrang bya bdud gzugs klu mig 'das / /
de nas sa ga'i bshal dang bcas / /
zla ba bcu phrag yongs rdzogs te / /
mi pho rta lo de nyid kyi / /
dgun zla nung rta zla ba'i / /
nya tshes rgyal 'dzom snga dro'i dus / /
gzugs sku'i nyin byed yongs su bltams / /
de dang dus mtshungs ma gad+har / /
rgyal po gzugs can snying bo dang / /
mnyan yod ko sa la'i yul na / /
rgyal bo chen po gsal rgyal dang / /
grong khyer chen po 'phags rgyal na / /
rgyal bo gtum po rab snang dang / /
grong khyer ko'u shaM b+hi na / /
bad sa'i rgyal po 'char byed 'khrungs / /
de tshe rgyal bo zas gtsang gis / /
rang sras byang sems gzhon nu la / /
don kun grub dang lha yi lha / /
shAkya thub ces mtshan gsum g.yo / /
de nas byang chub sems dpa' yis / /
gzhon nu'i rol rtsed sna tshogs dang / /
btsun mo'i 'khor gyis dgyes rol sogs / /
bsaM gyis mi khyab spyod pa yis / /
bgrang yas skal ldan smin mdzad cing / /
nyer dgu bzhas pa shing pho khyi'i / /
sa ga zla ba'i tshes brgyad la / /
'khor los bsgyur ba'i rgyal srid mchog /
mchil ma'i thal ba bzhin 'dor nas / /
khab nas byung ste thar par gshegs / /
ring phur dang ni lhag spyod las / /
bsam gtan gzugs med ting 'dzin gsan / /
de nas lo drug dka' pa spyod / /
so drug bzhes pa lcags sbrul lor / /
dpyid zla tha chung sa ga zla'i / /
nya la byang chub shid drung du / /
gshegs nas mi g.yo'i skyil dkrung 'cha' / /
srod la bdud kyi dmag dpung tshogs / /
byams pa'i ting nge 'dzin gyis btul / /
gnam gyi dgung la mnyam par gzhag /
tho rangs mngon par rdzogs sangs rgyas / /
de nas zhag grangs zhe dgu'i steng / /
chu stod zla ba'i chos bzhi la / /
wa ra Na sir lnga sde la / /
bden bzhi'i chos 'khor lan gsum skor / /
de nas zla ba bcu gnyis tsam / /
'das pa chu rta'i nag zla la / /
ri dbang bya rgod phung bo'i spor / /
theg mchog rigs can bgrang yas la / /
mtshan nyid med pa'i chos 'khor bskor / /
chos 'khor 'di dang dus mnyam du / /
dpal ldan 'bras spungs mchod rten nang / /
chos rgyal zla bzang la sogs la / /
gnyis med dus kyi 'khor lo gsungs / /
de nas yangs pa can song @# / /
su / /
lags phye'i chos 'khor la sogs bskor / /
de ltar lo grangs zhe lnga'i bar / /
theg pa gsum dang rgyud sde bzhi'i / /
cho syi 'khor lo legs bskor bas / /
sku dngos 'gro don rdzogs pa na / /
dgung lo brgyad cu rtsa gcig pa / /
me pho stag lor sa ga zla'i / /
nya yi nam gya gung thun la / /
rtsa mchog grong du sA la'i khrod / /
rtag 'dzin can rnams 'dul ba'i slad / /
lhag med mya ngan 'das tshul ston / /
ston pa 'das pa'i lo gnyis pa / /
rab byung zhes pa me yos lor / /
rgyal bo'i khab kyi bde can ma'i / /
phug tu rgyal po ma skyes dgras / /
spyin bdag byas nas rgyal ba'i bka' / /
mdo sde 'dul ba mngon pa gsum / /
kun dga' bo dang nye bar 'khor / /
'od srung gsum gyis bsdus pa'i lo / /
de la kla phyogs phri ba yid srin po zhes pa shing yos lor / /
yangs pa can gyi grong khyer du / /
chos rgyal mya ngan med pa yis / /
yon bdag byas te grang pa sogs / /
dgra bcom chen po bdun brgya yis / /
rung ba min pa'i gzhi bcu po / /
legs par sun phyung rgyal ba'i bka' /
bstu ba gnyis pa mdzad pa'i lo / /
de la thig rtsa zlas dman pa'i / /
khro bo zhes pa shing glang lor / /
bye smra rtsa ba'i sde bzhi po / /
rim gyis sde pa bco brgyad du / /
phyi nas phan tshun rtsod pa rnams / /
rgyal po ka ni ka yi dus / /
rgyal sras dgra bcom paN+D+yi ta / /
khri dang bdun stong tshogs pa yis / /
kr-i kr-i'i mi ltas lung bstan pa'i / /
mdo la bsten nas thams cad kyang / /
rgyal gsung dri med yin no zhes / /
go bar byas pas rtsod pa zhi / /
rgyal ba'i gsung rab sde snod gsum / /
glegs bam tshul du bkod pa la / /
bka' bsdu gsum pa'i grang pa'i lo / /
de la zla phyogs kyis sbyangs pa'i / /
zil gnon zhes pa me rta'i lor / /
sangs rgyas gnyis pa klu sgrub zhabs / /
be d+ha'i yul du rje rigs su / /
'khrungs nas dgung lo drug brgya'i bar / /
chos sgra chen po gsum sgrogs shing / /
mdo dang sngags kyi theg pa mchog /
nyi ma lta bur gsal bar byas / /
de nas lo mang song ba'i rjes / /
'phags mchog thogs med sku mched sogs / /
rim gyis byon te mdo sngags kyi / /
bstan pas nor 'dzin gang ba na / /
bstan pa'i gtad rabs rnam bdun dang / /
'dzam gling rgyan drug mchog gnyis dang / /
rgya gar grub chen brgyad cu zhes / /
grags snyan ba dan srid rtser g.yo / /
nA ga rdzu na'i 'khrungs lo nas / /
stong dang bzhi brgya re gnyis pa / /
pra b+ha wa zhes me yos lor / /
'phags yul paN chen ciM lu pas / /
gzhan dang bshad srol mi 'dra ba'i / /
shing rta'i srol chen dus 'khor lo / /
sham+b+ha la nas spyan drangs pa'i / /
lo der rab byung dang bor grags / /
de yang thub pa'i bstan pa lo / /
lnga stong gnas par gsungs pa de / /
lnga brgya phrag bcur phye ba la / /
rim bzhin 'bras bu'i le'u gsum / /
de nas sgrub pa'i le'u gsum /
dgos 'dung gi la sdu? gsum /
tha ma rtags tsam 'dzin pa ste / /
le'u bcu zhes yongs la grags / /
de las rab byung bco lnga pa'i / /
kun ldan zhes pa lcags byi yan / /
lo grangs sde yon 'khor lo thal / /
de lta dus ro lag zung gnas / /
de yang tshul khrims le'u yi / /
zla 'phreng lnga brgyad gsungs pa las / /
rgya mtsho yon tan mig 'das shing / /
da dung mtshams pro khrig tsam lus / /
kyi hud thub bstan 'od stong can / /
gnas dus gung las cher yol bas / /
grogs dgad la 'byor cang shes la / /
brtson pa'i lcag gis brab par byos / /
! / /
'jam dpal ye shes sems dpa' che / /
byis pa'i tshul gyis bzhugs pa'i yul / /
mahA tsi na'i rgya nag gi /
rgyal bo kun gyi thog ma ni / /
ya'o rgyal po h+phu She yin / /
de nas srid 'bar rgyal bo 'di'i / /
khrir bzhugs nyer drug pa yi bar / /
rgya yi yig tshad ltar brtsis na / /
rgyal rabs nyis brgya zhe bzhi dang / /
sgang lo srin bdud zla mtsho 'das / /
yul @# / /
'dir zur phud lnga pa de / /
rgyal blon drang srong la sogs pa / /
sna tshogs sprul pa'i rol gar gyis / /
lugs srol chen po gsum phye ba'i / /
dang bo skar ma lta bu yi / /
chos lugs sha'u shes pa ni / /
ngo mtshar lugs kyi bstan bcos yin / /
de yang sangs rgyas 'jig rten du / /
byon nas ring por ma lon skabs / /
zhings chen po shin tung gi /
yul du 'khrungs pa'i skyes bu mchog /
khur phu'u rtse yis gsal bar mdzad / /
gnyis bzla ba lta bu yi / /
chos lugs do'u zhes pa ni / /
bon po'i gzhung lugs khungs thub yin / /
khud phu tsi dang dus rags pa / /
mnyam par byung ba'i drang srong che / /
lo'u kyun gyis thog mar phye / /
'di ni ston pa gang? rabs dang gcig par kun gzigs lcang skya pa / /
yab sras gnyis ka mthun par gsungs / /
thang gi skabs su tho gar gyi / /
dmag mi 'ga' zhig rgya yul du / /
gtan chags pa las cher 'phel ba / /
ho'u hos zar ba kla klo yi /
chos lugs 'dzin pa'ang nye tshe byung / /
gsum pa nyi ma lta bu yi / /
chos lugs dzing zhes bya ba ni / /
sangs rgyas bstan pa rin chen yin / /
de yang Te'u rgyal srid kyi / /
lnga pa co'u wang gi dus / /
thub dbang pang ba'i pu khyud can / /
dbus 'gyur tshal du shar ma thag /
lho nub mtshams nas byung ba yi / /
dzam+bu'i gser 'dra'i 'od phung gis / /
tsi na'i yul phyogs gang pa la / /
rgyal bos gzigs pas ya mtshan te / /
ltas mkhan mkhas la zhib dris nas / /
ma 'ongs lung bstan ngo mtshar bcas / /
yig tshang khrod du bzhag par mdzad / /
de nas rtsis pa'i sgang lo'i grangs / /
stong phrag gcig dang bcu tsam na / /
chen po hAn gyi rgya pa po'i rabs / /
ming+d+hI rgyal po'i mnal lam du / /
sangs rgyas khab tu byon pa'i tshul / /
mthong ba'i rkyen gyis yig rnying rnams / /
gzigs pas sngar gyi lung bstan rnyed / /
shin tu dgyes nas rgya gar du / /
wang tsun grub mtha' tshol bar btang / /
de skabs dgra bcom ma tadgi / /
paN+D+yi ta mchog b+ha ra na / /
gnyis pos rgya yi yul gru der / /
bstan pa dar ba'i dus bab pa / /
mkhyen nas ston pa'i bris thang dang / /
sde snod gsum dang ring bsral rnams / /
rta dkar gcig la bkal nas ni / /
tshur byon pa dang lO yo khyir / /
mdzom nas gsum ka lhan cig tu / /
rgyal po'i pho brang chen por 'byor / /
dgyes tshor bkur sti tshad med byas / /
de tshe bstan pa'i dbu brnyes so / /
'gra bcom pa dang paN+yi tas / /
rdzu 'phrul ya ma zung bstan pas / /
do'u si'i chos lugs dbyings su thim / /
rgyal blon 'bangs bcas chos la bkod / /
bdag nyid chen po 'di gnyis kyis / /
rgyal bas mdo rgyud du ma las / /
'jam dpal sprul pa'i zhing khams su / /
lung bstan ri bo dwangs sil gyi / /
gnas kyi sgo 'phar de dus phye / /
sprul pa'i gnas kyi khyad par rnams / /
lha yi mig gis gsal bar gzigs / /
mchod rten gnyis sogs ngos 'dzin gnang / /
de nas rten gsum gtsug lag khang / /
'dus sde tshugs dang 'chad nyan dang / /
bka' dang bstan bcos bsgyur ba sogs / /
bstan pa'i bya bas brel bar gyur / /
'phags yul paN grub mchog rnams dang / /
rgya yi lo tsA mkhas pa rnams / /
phar 'grim tshur mgrim byas dang / /
gnas? brtan chen po bcu drug dang / /
'phags yul paN chen lnga brgya po / /
dngos su dbyar gnas mdzad pa dang / /
sangs rgyas dngos dang khyad med pa / /
jo bo shAkya mu ni dang / /
tsan+dan jo bo chen po gnyis / /
rim par 'gro don mdzad @# / /
pa sogs / /
ngo mtshar bsam gyis mi khyab pa / /
lce brgyas smras kyang ga la lang / /
bstan pa'i brgyud pa'ang lngar grags te / /
dang bo 'dul ba'i brgyud pa ni / /
dgra bcom ma ting+ga? pa yi / /
sdom rgyun 'dul bar bcas pa'o / /
gnyis pa gsang sngags brgyud pa ni / /
slob dpon badzri b+ho d+h-i yis / /
skal ldan 'ga' la dbang bskur zhing / /
rgyud bshad man ngag gnang ba'i rgyun /
gsum pa rgya chen spyod brgyud ni / /
thang san bla ma zhes grags pa'i / /
ngo mtshar pa? byung skyes mchog des / /
'phags yul mtha' dbus thams cad dang /
kha che la sogs mang bor byon / /
gnas rten byin can kun la mjal / /
paN chen dza ta ri sogs la / /
brtan nas theg pa che chung gi /
chos tshul kun la mkhas par sbyangs / /
phas sgol du ma tshar gcod pas / /
mahA ya na da wa zhas / /
snyan pa'i grags pas 'phags yul khyab / /
rgya gar paN chen mang bo yis / /
tshur la dam pa'i chos gsan cing / /
sa skyong chen po du mas kyang / /
gtsug gi rgyan du mchod par mdzad / /
de nas rgya nag yul du phebs / /
cen gu'ang rgyal pos dbu blar bsten / /
de dus rgya yi dgon sde khag /
sum stong bdun brgya bcu drug las / /
tshe en zi la gsar gso mdzad / /
rab byung chig khri brgyad? stong dang / /
drug brgya sum cu 'dus pa yi / /
dge 'dun sde chen gsar du btsugs / /
'khor lo gsum gyi bya ba yis / /
bstan 'gror sman pa bsam las 'das / /
phar phyin gtso bor gsung ba la / /
rgya che spyod pa'i brgyud par grags / /
bzhi pa zab mo lta brgyud ni / /
'phags mchog klu sgrub yab sras kyi / /
zab mo dbu ma'i gdams ngag rnams / /
dngos dang brgyud par thob pa yi / /
rgya nag slob dpon ye shes kyi / /
mtshan nas sum kyis rim par gsal / /
de las ye shes chos ldan gyis / /
tsi na'i yul gyi dgra lha che / /
sprin ring rgyal por grags pa de / /
dam la btags nas bsrung mar bskos / /
'di yi rgyud 'dzin so gnyis las / /
rgyal mtshan tog ltar mngon mtho ba / /
'jam pa'i dbyangs kyi sprul ba'i sku / /
chin ling kwa shir grags pa ni / /
ri bo rtse lngar gtan bzhugs pas / /
thos bsam bsgom pa mthar phyin te / /
mkhas btsun bzang po'i rnam thar gyis / /
mthor thos dran pa'i yid 'phrog cing / /
dgung lo brgya phrag gnyis kyi bar / /
rgyal rabs bdun gyi dbu blar bzhugs / /
'di yi mtshan snyan ma thos pa / /
nyi zla ma mthong yin tshod snang / /
lnga pa snying po don brgyud ni / /
phyag rgya chen po'i man ngag ste / /
chig brgyud tshul du a tsar+ya / /
bod+hi d+ha moN+ta ras / /
hwa shang hu'i kha la gnang ba / /
rim gyis brgyud pa lngar phyi ba'o / /
hwa shar mahA ya na ni / /
'di dang do'u si'i lta ba gnyis / /
bsres pa'i zas bzang dug bcas kyis / /
bod kyi mgo bo bskor ba la / /
paN chen padma'i ngang tshul gyis / /
lung rigs brgya yis gzhom par snang / /
de ltar brgyud pa lnga byon pa / /
thang gi rgyal rabs dkyil tsam nas / /
'dul ba bshad brgyud sgrub brgyud de / /
gsum du bsdus pa da dung gnas / /
hor gyi rgyal rabs byung ba nas / /
sa skya yab sras karma pa / /
rnam gsum la sogs gangs can gyi / /
mkhas grub dam pa 'ga' re byon / /
tA ming yung lo rgyal po yis / /
'jam mgon bla ma tsong kha par / /
gdan 'dren zhus kyang ma byon par / /
tshab tu byams chen chos rje phebs / /
mnyam med ri bo dge ldan pa'i / /
bstan pa'i dbu ni de tshe brnyes / /
man ju cu chid ching gur gyi / /
rgyal po'i thog ma shun Ti yis / /
rab drag shing pho sprel gyi lor / /
rgya bod hor @# / /
gsum gyis mtshon pa'i / /
skye bo phal cher dbang ba'i tshe / /
gangs can bstan pa yongs kyi bdag /
rgyal ba yab sras rnam gnyis dang / /
mchod 'brel ba zab pa'i stabs / /
dge ldan bstan pa gtsug gis bkur / /
de ltar gong ma na rim dang / /
rgyal ba yab sras rim byon dang / /
lcang skya mchog sprul yab sras dang / /
rang ne'i skyabs mgon gong ma sogs / /
sprul pa'i skyes mchog ji snyed kyi / /
thabs mkhas thugs rje'i sku? 'phrul gyis / /
'khrul bral ? ser ring lugs mchog /
gser sbyangs gtso ma lta bu yis / /
dzA ti'i rkang 'thung 'khrigs pa nas / /
rgya mtsho chen po'i mthas gtugs par / /
yongs su khyab pa'i bka' drin ni / /
srid mtha'i bar du gzhal bar dka' / /
! /
phyag na padmos phyag mtshan du / /
bzhes pa gangs can b+ho Ta yi / /
mi rje yongs kyi thog shos ni / /
shAkya li ts+tsha byi gdung rabs / /
bang sa'i rgyal po 'char byed kyi / /
rgyal rabs ldan mtshan ldan gyi / /
sras zhig blta las tshe mi shis bral? mthong nas chu la skyur btang yang / /
las smon mthu yis legs par thon / /
thugs ni skyo bas phyogs mthar 'khyams / /
rims gyis gangs ri'i rgyud du phebs / /
bod kyi phyugs rji rnams kyis mthong / /
ya mtshan skyes nas mi bzhi yis / /
gnya' bar do lis gdan drangs te / /
bod kyi rA dzar bsgos pa las / /
rgyal po gnya' khri btsan por grags / /
de ni rgyal rgyud thog mar gsungs / /
de nas nam gyi khri bdun dang / /
stod kyi lteng gnyis par le drug /
sa kha lde brgyad 'og gsum bcas / /
rgyal rabs nyer drug sang ba ni / /
kun bzang rnam 'phrul tho tho ri'i / /
ring la rgyal po'i pho brang steng / /
dpang skong phyag rgya'i glegs bam sogs / /
babs tshe rgyal po'i rmi lam du / /
mi rabs ldan 'di yi don / /
shes pa 'byung zhes lhas lung bstan / /
gnyan po gsang bar btags nas mchod / /
dam pa'i chos kyi dbu brnyes so / /
de nas gdung rabs lnga pa'i dus / /
ston pa zhing gzhan gshegs pa nas / /
'gro 'od gzugs mda' yid 'das pa / /
dbang phyug zhes pa me glang lor / /
sangs rgyas kun gyi snying rje'i lha / /
chos rgyal srong btsan sgam po 'khrungs / /
sprul pa'i rgyal po 'di yi bkos / /
sprul pa'i blon po gnyis mngags pas / /
sprul pa'i btsun mo gnyis dang lhan / /
sprul pa'i jo bo rnam gnyis sogs / /
gangs ri'i khrod du spyan drangs nas / /
b+ho Ta'i yul gyi rdo rje gdan / /
lha ldan 'phrul snang gtsug lag khang / /
sa mo phag la btab pa'i lo / /
'jam dbyangs rnam 'phrul sam+b+ho Tas / /
bod yig gzab gshar rnam gnyis bzos / /
brda' sprod gtsug lag srol phye ba'i / /
shAstra brgyad po gsar du brtsams / /
sangs rgyas phal po che la sogs / /
mdo sde 'ga' zhig bod du bsgyur / /
de ltar bstan pa'i srol bzang gtod / /
mi chos gtsang ma bcu drug gi /
bka' khrims bcad nas dag pa'i dor / /
lha gcig jo mo gnyis dang bcas / /
'phags pa rang byon lnga ldan gyi / /
thugs kar thim pa phyin gyi lo / /
de nas rgyal rabs bzhi tsam na / /
'jam dpal mi rje'i tshul 'dzin pa / /
chos rgyal khri srong lde'u btsan de / /
sa pho rta la 'khrungs pa'i lo / /
rgyal srid bzung nas rgya gar du / /
ye shes dbang po pho nyar mngags / /
sdom brtsom dam pa zhi ba 'tsho / /
grub dbang padma sam+b+ha lba / /
rnam gnyis spyan drangs slob dpon gyis / /
bod kyi lha srin dam la btags / /
sa pho stag lor bsam yas bzhengs / /
mkhan po bo d+hi sa twa yis / /
yod smra'i dge slong bcu gnyis bcas / /
sad mi mi bdun rab tu phyung / /
paN+Di ta dang lo tsA rnams / /
bka' bstan mang po bod du bsgyur / /
mkhan slob @# / /
gnyis ka gshegs pa'i rjes / /
sangs rgyas bstan pa'i gangs chen mtsho / /
rgya yi hwa shang gnyis 'thung gis / /
dbang med ci dgar dkrugs pa na / /
rgyal pos mkhan po'i zhal chems bzhin / /
paN chen kashI gdan 'drin pas / /
lung rigs seng+ge ngar skad kyis / /
log smra'i tsit+ta tshal brgyar 'gas / /
gzhan yang lo tsA nyang khams pas / /
yum chen sher phyin 'bum pa de / /
thugs la 'dzin nas spyan drangs tshe / /
rgyal pos sku mtshal la sogs kyis / /
yum chen cha tshang gsum bzhengs nas / /
TIka chen khyad 'phags brtsams sogs kyis / /
bstan pa nyi ltar gsal mdzad de / /
dag pa mkha' spyod gnas su gshegs / /
de nas rgyal rabs gsum pa'i skabs / /
badzra pA Ni+'i rnam par 'phrul / /
mnga' bdag khri yi ral ba can / /
me pho khyi la 'khrungs pa'i lo / /
bcu gnyis lon tshe rgyal sar byon / /
mkhan po dzin mi tra dang / /
ka cog zhang sogs gtsug gis bkur / /
gtsug lag thams cad gsar bcad kyis / /
gtan la phab nas rab byung rer / /
mi khyim bdun re 'bul ba sogs / /
bstan pa'i zhabs tog phul phyin mdzad / /
dgung lo so drug thog tu gshegs / /
'di yan bod kyi chos rgyal rnams / /
gtsug lag khang stong rtsa brgyad bzhengs / /
srong btsan rgyal sar byon pa yi / /
sa mo glang nas ral ba can / /
'das pa'i lcags bya 'di yi bar / /
sgang lo? nyis brgya don gnyis kyi / /
ring la bstan pa snga dar gyi / /
tha snyad byas zhes mkhas rnams gsungs / /
mnga' bdag khri ral gshegs pa'i lor / /
sku mched glang dar 'u dum btsan / /
sdig blon gnyis kyis rgyal por bskos / /
skye 'gro'i bsod nams 'bri ba dang / /
snying la rgyal 'gong zhugs pa dang / /
log smon btsan pos lo gcig nang / /
sangs rgyas bstan pa rmang gzhi nas / /
rim gyis lhag med snubs par byas / /
de yi rjes ma chu khyi lor / /
smon lam mthu ldan sems dpa' che / /
lha lung dpal gyi rdo rje yis / /
rgyal pos rdo rings yig klog skabs / /
gar mkhan zol gyis rtsar byin te / /
lcags kyi nyag phran 'khrul 'khor gyis / /
sdig spyod rA dza'i / /
yan lag mchog /
ardza ka yi dog por byas / /
de nas gnam sde 'od srungs sogs / /
sras brgyud rim pas bod 'bangs rnams / /
khol bur dbang btsan bsgyur ba las / /
gangs ljangs spyi la dbang ba yi / /
rgyal po med par gyur par snang / /
de tshe sgom grwar bzhugs pa yi / /
mkhas pa gtsang g.yo mar gsum gyis / /
bros te mdo smad khams su byon / /
khri ral dgung lo nyer bdun pa'i / /
chu pho byi la mdo smad du / /
bla chen dgongs pa rab gsal 'khrungs / /
dus ros dman pa'i sa rta la / /
lo ts+tsha rin chen bzang po 'khrungs / /
de la mkha' 'grod phri ba yi / /
sa pho stag la phyi dar gyi / /
mgo ni tshugs zhes 'brom ston bzhed / /
de la mtshos sbyangs chu pho rtar / /
mnyam med jo bo lha gcig de / /
rgya gar shar phyogs b+haM ga lar / /
za hor rgyal po'i rigs su bltams / /
'di skabs bla chen dgongs gsal gyis / /
mkhas pa gtsang g.yo mar gsum dang / /
rgya yi hwa shang gnyis bcas las / /
rab byung bsnyen rdzogs rim gyis sgrubs / /
sdom brtson 'dul 'dzin chen por gyur / /
de yi tshe na dbus gtsang gi /
mkhas pa mi bcus mdo smad du / /
phebs nas bla chen dpon slob las / /
sdom rgyun bzhes shing 'dul bar sbyangs / /
dbus gtsang phyogs su slar 'phebs pas / /
bstan pa'i me ro smad nas gsos / /
gangs can yongs la sku rin che bstan pa stod nas gsos tshul ni lo chen rin bzang rgya gar du / /
brdzangs pas mkhas par gyur nas phebs / /
mdo sngags gsung rab mang bo bsgyur / /
nA ga skar rgyal nus pas btul / /
des brlams ra dzi skar rgyal gyis / /
@# / /
brtsams pa'i chos log mang po dang / /
gzhan yangs? tsar+ya dmar po dang / /
sham thabs sngon po can gnyis dang / /
bod kyi rnying nag 'gas brtsams pa'i / /
sbyor sgrol bsad sgral zer ba sogs / /
sngags log dug rtsa'i phon po la / /
sun 'byin me lce 'bar ba btang / /
'chad nyan dri ma med pa'i rgyun / /
spel bar mdzad kyang bstan pa ni / /
khyab gdal che bar ma song gshis / /
jo bo bod du gdan 'dren slad / /
gser dngul mi nor 'phangs med brlag /
rang gi srog kyang chos phyir gtong / /
de nas sku mched kho re'i sras / /
lha btsun byang chub 'od kyis ni / /
dka' tshegs chen pos lo ts+tsha gnyis / /
rim par brdzangs pas stes dbang gis / /
jo bo dpal ldan a ti shar? me mo glang lor bod du byon / /
byang chub lam rim 'od stong shar / /
rtsir spyod smag rum rang sar zhi / /
lha chos bdun ldan bka' gdams gyi / /
ring lugs gser gyi gter sgo phye / /
mnga' ris skor du lo gsum dang / /
dbus gtsang gzhan du lo lngo dang / /
snye thang mthil du lo dgu ste / /
bgrang bya bcu bdun bzhugs ring la / /
sku dngos 'gro don mthar phyin te / /
mi pham chos rje'i mdun sar gshegs / /
de mthus 'brom rdog khu gsum dang / /
rnal 'byor bzhi dang mched gsum sogs / /
skyes mchog gser ri'i 'phreng ba yis / /
sA la'i sman ljongs dog par 'gengs / /
jo bo'i dgung lo zhe drug steng / /
rab byung dang po'i me yos byung / /
de yi phyi lo sa 'brug la / /
dus 'khor rgyud 'grel bod du bsgyur / /
phyi dar dus nas gangs can du / /
rnying ma bka' gdams bka' rgyud pa / /
sa skya zhi byed jo nang sogs / /
grub mtha'i dbye ba mtha' yas byung / /
de las rang gzhan sde pa la / /
jo nang rgyang 'phen gnyis po las / /
tha chad grub mtha' ma byung zhes / /
gzur gnas mkhas rnams mthun par gleng / /
sa rnying bka' brgyud zhe byed kyi / /
gong ma phal cher lta bsgom spyod / /
rnam par ngag pa shas che yang / /
rim gyis brgyud pa'i ma dros? klung / /
lta ba snyegs ma'i ba tshwa'i mtshor / /
ro gcig dbye dkar bsres pa'i stabs / /
phyi rabs chos kyi mig ldan rnams / /
phal cher myang tsam ma mdzad snang / /
rab byung gsum pa'i shing byi la / /
kha che paN chen shAkya shrI / /
khro phu lo ts+tshas gdan 'dren pas / /
bsnyen rdzogs sdom rgyun spel ba dang / /
sngags dang 'dul ba'i bshad bka' yis / /
bstan la bya ba cher mdzad nas / /
shing byir slar yang kha cher byon / /
de yang bod du byon pa yi / /
rgya gar paN grub grags che ba / /
brgya phrag cig la nye ba dang / /
bod kyi lots+tsha mkhas pa yang / /
brgya phrag gnyis las brgal ba byung / /
de nas grub mtha' so so yi / /
brgyud 'dzin mkhas grub ma chad na'ang / /
spyi sgos dus kyi chos nyid kyis / /
snyigs ma'i dang tshul cher bdo bas / /
byings kyis rtags kyi dge sbyong rnams / /
tshig spyi'i bshad dang sgrub pa yis / /
bstan pa'i ming tsam 'dzin pa des / /
go chod pa la thug pa na / /
rigs gsum sgyu 'phrul? ba'i gar / /
rgyal ba blo bzang grags pa'i dpal / /
rab byung drug pa'i me bya lor / /
mdo smad tsong khar bsams bzhin bltams / /
sku na phra nas nor bzang dang / /
sgra dbyangs sras po'i rnam thar bzhin / /
mdo smad dbus gtsang thams cad du / /
mtshan ldan bshes gnyen gang yod bsten / /
gsung rab kun gyi gnad sdus pa'i / /
bka' bod chen po rnam lnga dang / /
sangs rgyas las kyang ches dgon pa'i / /
gsang chen rgyud sde rnam bzhi yi / /
bshad rgyun man ngag mtha' dag gsan / /
@# / /
lhag par rje btsun 'jam pa'i dbyangs / /
thun mong min pa'i yongs 'dzin du / /
bsten nas rtogs dka'i gnad kun la / /
thugs dpyad legs par rdzogs gyur te / /
yongs rdzogs bstan la dbang bsgyur bas / /
ris med mkhas grub rgyal blon 'bangs / /
kun gyi gtsug gi nor bur gyur / /
sngon tshe bde gshegs dbang tog gi /
spyan sngar ji ltar dam bcas bzhin / /
zab mo'i lta dang nyer 'brel ba'i / /
gsang chen lam bzang srol phye bas / /
dus mthar rgyal ba'i bstan pa la / /
rgyal ba rang nyid byon pa dang / /
mtshungs par gyur zhes phyogs bcu yi / /
sangs rgyas rnams kyis bstod bkur bsngags / /
gang gi gsang gsum yon tan mtha' / /
kun mkhyen spyad yul las brgal bas / /
thun mong mdzad pa grags che yang / /
mtha' dag smra bar su zhig spobs / /
'on kyang mdzad chen bzhir grags pa / /
rab byung bdun pa'i chu bya lor / /
'ol khar rdzing phyi zhig gso mdzad / /
de la bgrod phri me byi lor / /
gnyal gyi lung r+wi chen mo tshugs / /
de la 'dod dman sa glang lor / /
lta sa smon lam chen mo btsugs / /
'brog rir rgyal ba'i lung bstan bzhin / /
gdan sa chen po dga' ldan btab / /
bgrang yas chos kyi 'khor lo bskor / /
rgyal sras gzhan gyis bskal brgyar yang / /
sgrubs dka' rgya chen bstan 'gro'i don / /
lo 'gar rdzogs tshe lha rnams kyis / /
rgyal mtshan mthon por spyan drangs lo / /
de nas dga' ldan gser gyi khrir / /
'jam dbyangs gtsang ba bdun brgyud sogs mkhas btsun grub brnyes sems dpa' rnams / /
deng sang bar du rim par byon / /
yab rje zhal bzhugs me sprel la / /
'jam dbyangs chos rjes 'bras spungs btab / /
zhing gzhan gshegs pa'i sa phag la / /
byams chen chos rjes se r+wa btab / /
de la yid sbyangs chu glang la / /
shes rab seng+g+se rgyud smad btsugs / /
rab byung brgyad pa'i me yos lor / /
gtsang du paN chen dge 'dun grub / /
chos sde bkra shis lhun po btab / /
shing rtar kun dga' don grub kyis / /
rgyud stod grwa tshang tshugs pa sogs / /
gser mdog cod pan 'chang ba yi / /
mkhas btsun bzang 'dzom bshes gnyen tshogs / /
nyi zer rdul la co 'dri bas / /
rgya bod hor yul thams cad du / /
'dul ba kA ri ka nas bzung / /
rgyud rgyal kA la tsakra'i bar / /
yongs rdzogs thub pa'i bstan pa la / /
dgyes mgur rol ba'i bshad grA dang / /
sgrub grwa bgrang yas btsugs pa las / /
sras bcas rgyal kun dgyes mdzad pa'i / /
don gyi dbang 'di gzigs nas ni / /
'jam dpal rtsa ba'i rtogs pa dang / /
mdo sde gdams ngag 'bogs pa dang / /
rgyal bo'i bka' chems bka' khol dang / /
bka' gdams sprul pa'i glegs bam dang / /
ma gcig gsung gter la sogs las / /
'jam dpal snying bo'i gsang gsum gyi / /
mdzad pa gtso bor lung bstan lags / /
rab byung bcu pa'i lcags rta la / /
bde ldan zhing mgon snang mtha' yas / /
paN chen blo bzang chos rgyan 'khrungs / /
ri mtshos sbyangs pa'i me sbrul la /
gru 'dzin bdag po ngur smrig gar / /
kun mkhyen blo bzang rgya mtsho 'khrungs / /
dus phyis rab drag shing khyi nas / /
hal ha chog thu rgyal po dang / /
cha har legs ldan rgyal po dang / /
gtsang rgyal karma phun tshogs dang / /
bi ri rgyal po don yod ste / /
bzhi po phan tshun springs yig gis / /
bod du zhwa ser bstan pa yi / /
ming tsam med par bsubs byas nas / /
rang rang yid 'khul sa skya dang / /
kar 'brug bon pa'i chos lung rnams / /
dar bar bya zhes bgros byas te / /
khri phrag du ma'i dmag @# / /
khrid nas / /
so so'i yul nas bteg pa'i tshe / /
mthu stobs bdag po ral gri'i gnyen / /
mtsho sngon gu shri rgyal bo yis / /
dmag dpung rtsal gyis bstan dgra dag /
drag po'i las kyis tshar bcad de / /
bka' bsrung lnga pa'i bdag por gtad / /
gong nas ches cher gzengs stod stsal / /
bod kyi rgyal por lo 'dod bzhugs / /
de yi rjes su bod dbus kyi / /
bstan srid khrims bzung mang bo zhig /
'dzam gling las kyis pa yi / /
khyad chos ston ces mkhas rnams gsungs /
phyi nas 'jam dbyangs gong ma dang / /
rgyal ba yab sras rim byon rnams / /
phan tshun thugs 'brel zab pa'i gshis / /
chab srid she mong btsan po dang / /
mnyam med dge ldan bstan pa gnyis / /
lhar bcas skye dgu'i gtsug rgyan du / /
srid mthar rtag brtan 'di lags pas / /
bka' drin bsam gyin thal sbyar 'tshal / /
! / /
rgyal kun gsang mdzod mnga' bdag gi /
'dul skal maung+ga la'i yul gyi / /
rgyal brgyud kun gyi snga shos ni / /
bod rgyal stod kyi ltar gnyis kyi / /
dang bo gri gum btsan po'i sras / /
gsum gyi tha chung nya khri de / /
nang 'khrugs rkyen gyis yul nas bros / /
rkong bo brgyud bzhin sog yul du / /
pA'i kal zhes pa'i chu 'gram gyi / /
ri bo por han gal two nar / /
byon tshe pa ta zhes pa yi / /
sog po'i sde yis dpon du bskos / /
mtshan kyang bor ta chen nor grags / /
de la rgyal bo'i thog mar bshad / /
de nas sras brgyud nyer gnyis tsam / /
song ba rab byung gsum pa yi / /
chu rta'i lo la gsang ba'i bdag /
mi dbang tshul 'dzin lha yi sras / /
sa yi tshangs pa ching ge se / /
ngo mtshar be yi ltas bcas 'khrungs / /
gung lo nyer brgyad sa bya'i lor / /
chu klung her len zhes pa'i 'gram / /
sog sde khri phrag bzhi cu yi / /
rgyal por gnam gyi lha yis bskos / /
de nas dpa' dang dpung rtsal gyis / /
rgya bod hor sogs rgyal khams che / /
bcu gnyis kyis mtshon 'dzam gling gi /
phyed la stobs kyi 'khor los bsgyur / /
dbus gtsang phyogs kyi rten gsum dang / /
dus sde bla chen ris med la /
zhabs tog bsnyen bkur cher mdzad pas / /
bstan pa'i sbyin bdag chen por gyur / /
khyad par sa chen kun snying dang / /
ring nas yon mchod 'brel ba las / /
sangs rgyas mya ngan 'das nas lo / /
nyis stong zhe gcig 'das pa yi / /
rab 'byung bzhi ba'i me yos lor / /
rgyal bas sher phyin mdo mchog dang / /
lha mo dri med kyis zhus pa'i / /
mdo las gsal bar lung bstan bzhin / /
byang phyogs gdong dmar can gyi yul / /
chen po hor ces grags pa 'dir / /
rten gsum 'gangs chen spyan drangs te / /
dkon mchog mchod cing skyabs 'gro dang / /
dge bsnyen sdom pa bsrung ba sogs / /
dam pa'i chos kyi dbu brnyes so / /
de nas rgyal blon 'bangs dang bcas / /
bde skyid lha yi dpal 'byor la / /
'gran bzhin mdzad pa yongs rdzogs te / /
re drug steng nas gnam du gshegs / /
sras gzhan rgya pa khams so so yi / /
rgyal bor yab kyis bsgos pa'i phyir / /
gsum pa u ge te'i zhes pa / /
pog to gshegs lor tshab tu bskos / /
rgya sog gnyis la dbang bsgyur zhing / /
bka' blon gtso bor tshwa mer gen / /
bskos te rgya lugs yig rtsis dang / /
bca' khrims gtsang ma bzhag pa yis / /
bstan srid lo drug bskyangs nas gshegs / /
de nas sras chung go tan gyis / /
rgyal srid bzung nas bod yul du / /
dpon chen g.yog bcas mngags pa las / /
'jam mgon sa skya paN+D+yi ta / /
kun dga' rgyal mtshan gdan 'dren tshe / /
sngon dus rje btsun chen po yis / /
khyod la byang nas byang phyogs su / /
mi rigs skad rigs sna tshogs pa / /
@# / /
chen po hor gyi rgyal khams nas / /
byang sems rnam 'phrul rgyal po zhig /
zhwa lham phag sna 'dra / /
gyon pa'i pho nyas 'bod du 'ongs / /
de tshe the tshom ma byed par / /
song dang bstan pa sems can la / /
phan thogs dbag med 'byung do zhes / /
lung bstan thog tu bab gzigs nas / /
dgyes bzhin dgung lo re gsum pa / /
me pho rta lor rgyal bo yi / /
phro brang chen po lin jur phebs / /
phan tshun chos dang 'jig rten gyi / /
gsung gleng mdzad cing mi dbang la / /
theg pa chen po'i sems bskyed dang / /
dgyes pa rdo rje'i dbang bskur sogs / /
zab rgyas gdams pa cher gnang zhing / /
rdzu 'phrul sna tshogs ston par mdzad / /
yul phyogs de yi skye dgu la / /
so so'i 'dod chos kun stsal bas / /
dkon mchog mchod dang sbyin gtong sogs / /
sdig spong dge ba bsgrub pa la / /
bkod par mdzad pas sangs rgyas kyi / /
chos kyi sgron me spar bar byas / /
rten 'brel brtag cing sog po yi / /
yi ge zhe bzhi gsar bces sogs / /
bzhed don mtha' dag rdzogs pa na / /
dgung lo bdun cu'i sa glang la / /
lin ju sde bzhi'i nang tshan gyi / /
spul ba'i sde yi khang bzang nas / /
mkha' spyod dag pa'i zhing du gshegs / /
de rjes mung khe rgyal po yis / /
rab byung bzhi pa'i me sbrul lor / /
grub thob karma pak+shi la / /
gser yig btang nas gdan 'dren byung / /
rgyal por theg chen sgor btsud pa'i / /
gdams pa'i bdud rtsi lhug par stsal / /
nam mkhar skyil krung bca' ba dang / /
ri la thal byung 'gro ba sogs / /
grub rtags rdzu 'phrul dang bo bstan / /
de la rtses phri lcags sprel lor / /
me chu g.yang sar bskyur na yang / /
ma tshugs grub rtags bar ba bstan / /
lcags byar rgyal khams thams cad la / /
nad dang me chu'i 'jigs pa las / /
skyob pa'i grub rtags tha ma bstan / /
de ltar 'gro don dpag med mdzad / /
sngar gyi lcags pho sprel gyi lor / /
sa yi dbang phyug hro pi kha'i / /
zhe drug steng du rgyal sar byon / /
bca' khrims mtha' dag sngar las kyang / /
lhag par phra zhing zhib tu mdzad| |rgya yi bon po do'u si yi / /
yi ge phal cher me la bsregs / /
thugs bsam dkar zhing dad pa che / /
nor la mi brgam ngag snang che / /
lugs zung gtsug lag kun la mkhas / /
phyogs ris med par chos bzhin du / /
byams brtses skyong bas mda' 'bangs rnams / /
ci gsung gus nyan bstod bkur bgyid / /
'gran zla med pa'i bsod nams kyis / /
rgya gar phyed dang kha che'i mtha' / /
tshun chad lho shar byang gsum du / /
rgya mtsho'i mthas mtshon 'dzam gling gi / /
gsum cha'i skye dgu dbang du bsdus / /
de yang rang dang rigs gcig pa'i / /
mi ni kha dog rnam lnga dang / /
khyi mgo can sogs sde bzhi dang / /
dbyibs dang gos dang bya spyod sogs / /
gtan nas mi 'dra'i mi rigs ni / /
bdun cu lhag pa yod ces grags / /
mkhar grong che chung bgrang yas dang / /
phyi blon nyis stong bdun brgya lhag /
nang blon brgya dang nyer gcig zer / /
chab 'og lha khang bzhi khri dang / /
nyis stong gsum brgya bcwo brgyad yod / /
'dus sde khri phrag nyer gcig dang / /
sum sdong chig brgya yod ces bshad /
tA'i thung la sogs mkhar bzhi brtsigs / /
dbu blar 'gro mgon chos kyi rgyal / /
'phags pa blo gros rgyal mtshan dang / /
sku tshe mang bor 'brel ba'i stabs / /
khrir bzhugs lo der pho brang du / /
ched med gus pas spyan drangs tshe / /
'phags pas sngon gnas rjes dran pa'i / /
gsung gling mang po gnang ba rnams / /
ji bzhin yig tshang khrod gnas pa / /
gzigs pas ches cher dad pa thob / /
dges pa rdo rje'i dbang zhus nas / /
zhing 'di rin chen sna bdun gyis / /
bkang la @# / /
'gran pa'i 'bul chen dang / /
khri skor bcu gsum chol kha gsum / /
rgya yi mi yur chen po ste / /
dbang yon rim pa gsum du phul /
karma pak+shi'i rdzu 'phrul la / /
rgyal bos gzigs pas ya mtshan skabs / /
btsun mos 'phags pa'i snyan bskul bas / /
rdzu 'phrul bsam gyis mi khyab bstan / /
rgyal bos mi phyed dad thob ste / /
ti'i shrI'i mtshan gsol gser tham phul / /
gzhan yang rgyal bos zhus pa bzhin / /
sog yig 'khor ma gru bzhi bzos / /
rgya gar yul nas ring bsrel dang / /
rten gsum mang bo spyan drangs te / /
gtsug lag khang yang mang tsam bzhengs / /
dge 'dun sde dang 'chad nyan dang / /
bsgom sgrub byed srol cher btsugs pas / /
bstan pa nyi ltar gsal mdzad de / /
hor gyi tshul du nyi shu dang / /
rgya yi lugs gyis bco lnga ste / /
sgang lo so lngar bstan srid kyi / /
gdugs dkar srid rtser bsgreng ba yi / /
grags snyan srid gsum dregs ldan gyi / /
yid kyi brtan pa 'phrog bzhin par / /
dgung lo gya /
gnyis me sprel la / /
lha yul dga' ston myong phyir gshegs / /
de nas rgyal po ul je thu / /
mes po gshegs rjes rgyal srid bzung / /
rgyal tham g.yung drung rin po che / /
phyag tu 'byor zhing sa skya nas / /
kun mkhyen chos sku 'od zer gyi / /
mtshan can skyes mchog gdan drangs te / /
dbu blar bsten cing bstan srid gnyis / /
bgrang gzhi bcu gcig bskyangs te gshegs / /
de nas ha'i sang khu lug gis / /
rab byung lnga pa'i sa sprel la / /
rgyal sar bzhugs nas kun mkhyen pa / /
mchod gnas mdzad cing sangs rgyas kyi / /
bka' dang dgongs 'grel bstan bcos rnams / /
hor gyi skad du bsgyur cig ces / /
zhus pas skya paN+yi ta'i / /
sog yig phyi mo zhe bzhi'i steng / /
yi ge shin tu mang po zhig / /
gsar du bzos pas kha skongs ste / /
rgyal ba'i gsung rab sog skad du / /
bsgyur ba'i srol bzang gsar du phye / /
bstan 'gro'i don yang rgya cher mdzad / /
hor yul yongs la sku drin che / /
rgyal bos bstan srid lugs gnyis kyis / /
lo bzhi'i bar du bskyangs te gshegs / /
de rjes rgyal po po yan thO / /
bdag chen don yod rgyal mtshan dang / /
mkhas dbang mtshams rje 'jam dbyangs gnyis / /
bsten cing lo dkur bstan srid bskyangs / /
de sras ga 'gen rgyal bo yis / /
sa skya kun dga' bsod nams bsten / /
de rjes yi sun the mur gyis / /
sa skya kun dga' bsod nams dang / /
sog po'i lo tsA sher seng gnyis / /
gsung rab mang po bsgyur du bcug /
de nas rgyal po rin chen 'phags / /
sa skya rin chen dbang bo mchod / /
de rjes mI tsung rgyal po yis / /
bla ma nam mkha' rgyal mtshan bsten / /
de nas rgyal po ji yA thO / /
sa skya ye shes rin chen dang / /
karma rang byung rdo rje gnyis / /
gdan 'dren dam chos rgya cher gsan / /
de nas rgyal po rin chen pa la / /
bla ma sangs rgyas dpal la bsten / /
de rjes tho kAn the mur gyis / /
sa skya kun dga' blo gros dang / /
karma rol pa'i rdo rje gnyis / /
spyan drangs chos zhus lugs zung gis / /
rgyal srid bskyangs te bzhugs pa la / /
sdig grogs tshig 'jam g.yo sgyu can / /
rgya blon dzU ges dbu bskor bas / /
nang blon gtso bo thog tho ho / /
thas ci gsod du bcug pa sogs / /
mdzad spyod log pa'i 'phral rkyen dang / /
spyi sgos bsod nams zad pa'i rgyus / /
rab byung drug pa'i sa spral lor / /
sog po tsam gyi phyogs ma gtogs / /
rgyal srid phal cher lag nas shor / /
de nas rgyal rabs bcu drug dang / /
sgang lo brgya dang re dgu'i ring / /
byang phyogs hor gyi skye bo rnams / /
las su sdig to ma dge dang / /
zas su sha @# / /
khrag longs spyod pa'i / /
mun gling lang ka pu rir 'phos / /
de tshe byang chub sems dpa' che / /
rtsod ldan dus kyi 'khor los bsgyur / /
al tham ge? gEn rgyal po nyid / /
rab byung dgu pa'i me yos la / /
bltams nas thu med phal tshes? gyi / /
rgyal srid bzung nas dpung rtsal gyis / /
rgya bod hor gsum dbang du bsdus / /
'jam mgon bla ma tsong kha pa'i / /
bstan pa phyogs mthar rgyas pa'i slad / /
ring nas smon pa'i mthu brtas pas / /
snying rje'i lha mchog par dkar 'chang dur smrig rnam rol thams cad mkhyen / /
rgyal dbang bsod nams rgya mtsho la / /
gser yig mngags pas gdan 'dren zhus / /
de tshe rgyal dbang rin po ches / /
bka' gdams sprul pa'i glegs bam nas / /
mtha' 'khob byang nas? byang phyogs kyi / /
mgon med ma rung gdul bya rnams / /
'dul ba'i don du skus byon par / /
lung bstan don dang thugs bskyed bzhin / /
dbus gtsang dag pa'i zhing khams nas / /
me mo glang lor chibs kha bsgyur / /
nyi 'og bstan? 'gro'i zhing sa la / /
phan bde'i gru char 'bebs bzhin par / /
rma chu bde bar brgal ba na / /
nub gcig chos skyong beg tse des / /
sog po'i lha 'dre rnga mong rta / /
byi la sogs kyi mgo brnyan can / /
mang po khrid nas 'ongs pa la / /
dam las btags shing bka' bsgos pas / /
phyin chad chos byed mi rnams la / /
gnod mi byed ces mna' bro bor / /
de nas rab byung bcu pa yi / /
sa pho stag la phan tshun nas / /
yon mchod nyi zla zung gcig mjal / /
gnyis ka dgyes shing sngon gyi gnas / /
dran pa'i gsung gling mang du mdzad / /
srid na dkon pa'i rin chen rnams / /
blo ngor shong dka' tsam du 'bul / /
thugs rje chen po'i bzlas lung gnang / /
chos srid bzhed don mtha' ngag zhus / /
rgyal pos nyi ma de nyid nas sog po rnams la khrims bcad pa / /
sngar nas sog po shi ba'i rjes / /
chung ma rta sogs srog gcod pa'i / /
srol ngan phyin chad mi byed par / /
bsang bya rta phyugs de yi steng / /
ji tsam blos 'tsham 'bul bar bcas / /
bla ma dge 'dun / /
la phul nas / /
skyabs 'jug bsngo ba smon lam zhu / /
bla ma rab byung rtags can la / /
btsog brdung la sogs byed mi rung / /
ong kod thams cad me la bsregs / /
tshab tu mgon po'i sku re 'dzin / /
de la dkar mngar gsum ma gtor / /
sha dang khrag gis mchod mi rung / /
gal te khrims 'di las 'gongs na / /
shi ba'i rjes su mi bsad pa / /
de ni khrims kyis srog dang 'bral / /
rta phyugs bsad na de yi nor / /
yod do cog ni khrims kyis 'phrog /
rab byung rnams la lag bzhag na / /
khrims kyis gzhi ma thams cad gtor / /
ong kod me la ma bsregs na / /
khrims kyis khyim de rmeg med bcom / /
lo zla'i phyugs mchod mi mchod na / /
gang bsad de yi bcu 'gyur 'phrog /
gzhan yang srog cod brku 'phrog sogs / /
sdig pa spong zhing dag la 'bad / /
rgyun par skyabs 'gro ma N+yi bgrang / /
nya stong brgyad la bsnyen gnas bsrung / /
mdor na bod yul dbus gtsang du / /
ji ltar bya ba de ltar dgos / /
zhes pa'i bka' khrims btsan po yi / /
dbyar rnga phyogs bcur sgrogs dang lhan / /
rgyal dbang mchog gi 'phrin las kyi / /
sprin bcud chad med 'babs pa las / /
byang phyogs hor gyi skye dgu yi / /
las nyon tsha gdung bsil dang lhan / /
phan bde'i lo tog rgyas pa las / /
chos kyi mu ge sel bar byas / /
de nas rgyal dbang rin po cher / /
rdo rje 'chang gi las ka dang / /
gser tham 'brug sder lngar mtshan phul / /
rgyal dbang gis kyang rgyal po la / /
lung bstan gnang skyes ngo mtshar bcas / /
chos rgyal lha @# / /
yi tshangs chen zhes / /
mnga' gsol gzengs bstod rgya cher mdzad / /
rgyal rigs gsum sogs stong brgal ba / /
rab tu byung zhing bsnyen bar rdzogs / /
de nas rgyal pos rang yul du / /
phebs nas lo lngar bstan srid kyi / /
don kun rgyal ba'i dbang po yi / /
bka' bzhin legs par bsgrubs pa'i mthar / /
btsun mo sras blon 'bangs rnams la / /
nam yang bla ma dkon mchog gi /
phyogs su gnod pa ma byed cing / /
kun gzigs rgyal ba'i dbang po nyid / /
myur bar yul 'dir spyan drangs te / /
bstan pa dang bar bya dgos pa'i / /
bka' slob khrims btsan zhal chems bcas / /
yi ger bris te bzhag mdzad nas / /
rang nyid dag pa'i zhing du gshegs / /
de nas seng ge dU? gu ru / /
rgyal sar bzhugs nas bka' mchems bzhin / /
rgyal dbang mchog sprul bsil sbyin mkhan / /
snying stobs rdul gyi kha lo bas / /
mtha' 'khob shar ri'i rtser drangs te / /
dge legs snang bas kun khyab cing / /
thub bstan kun da rgod pa las / /
khrag mtsho 'o mar bsgyur ba dang / /
mun gling dkar por byas pa yi / /
rnam thar sgra 'dzin yul gyur tshe / /
srog gi nas gar bus byas min na / /
dad pa'i sbu long cis mi g.yo / /
de nas sa pho byi ba'i lor / /
rgyal dbang kun gzigs rdo rje 'chang / /
gzugs sku rags pa'i dkyil 'khor nas / /
longs sku ye shes sgyu ma'i skus / /
rje btsun 'jam dpal snying po'i drung / /
re zhig byon nas sog yul 'dir / /
dri med zhwa ser ring lung mchog /
srid mthar rgyas pa'i don du slar / /
rgyal dbang mchog sprul zla med pa / /
mthu stobs yon tan rgya mtsho de / /
al than rgyal po'i gdung brgyud du / /
bsams bzhin ngo mtshar ltas bcas bltams / /
de yi mthu las lhag par yang / /
nang gi tsho chen zhe dgu dang / /
phyi yi tsho chen nga bdun zhes / /
yongs su grags pas mtshon pa yi / /
chen po hor gyi yul gru 'di / /
mnyam med ri bo dge ldan dang / /
thun mong min pa'i yon mchod du / /
'brel nas mdo smad dbus gtsang gi /
mdo sngags bstan pa'i srog 'dzin pa'i / /
mkhas grub sha ser rus ser tshogs / /
rim par byon pa'i bka' drin dang / /
'din yang skye sprul bshes gnyen mchog /
sa yi 'dreg ltar byung ba'i mthus / /
deng sang dus kyi snyigs mar yang / /
bshad sgrub bstan pa'i sgron ma'i 'od / /
lhag ger gsal ba 'di yin no / /
! / /
rigs kun khyab bdag he ru ka /
sprul pa'i zlos gar mdzad pa'i zhing / /
byang phyogs hal ha'i rgyal brgyud ni / /
stobs kyi 'khor bsgyur ching gi se'i / /
rgyal rabs nyi shu rtsa dgu pa / /
ba thu mung khu ta yan hAn / /
de yi rigs sras bcu pa ni / /
tsa la'i ra hung thas ci yin / /
de la sras bdun mnga' ba las / /
gsum pa u'i jing no yon dang / /
de sras thu bo a pu tha'i / /
rgyal po zhes grags g.yul ngon brtan / /
de yis dmag dpung cher bteg nas / /
o'i rdo thams cad du bsdus / /
rgyal dbang bsod nams rgya mtsho la / /
mkhar sngon phyogs su mjal bar byon / /
phan tshun thugs yid gcig tu 'dres / /
gser dngul nor sna rngam can phul / /
zhal gdams rten skal gnad can dang / /
rdo rje rgyal po'i cho lo stsal /
gang der gdan 'dren zhus pa'i ngor / /
yab mes gong ma'i mchod gzhis kyi / /
zhabs tog bsgrub na bstan srid zung / /
rang gis rgyas par 'gyur nges kyi / /
lung bstan stsal bzhin rang yul du / /
sngon dus ching lha khang rten dang brten pa bcas /
gzhi nas gsar du gsol mdzad pa'i /
zhabs ton phul phyin bsgrubs pa'i don /
phyag mchod bskor la brtson pa dang /
dge sbyong bla ma'i gnas lta bur /
bsten bkur gzabs cing bod sog gi / /
yi ge slob tu 'jug pa sogs / /
dam pa'i chos kyi sral gtod de / /
dgung lo so lngar gnam du gshegs / /
de nas rgyal rabs / /
phyis? su tho kAn thu mer gyis / /
re zhig bdag gir bzung ba'i gnas / /
sog po'i yul gyi rdo rje gdan / /
lha ldan gnyis pa dang mtshungs pa / /
er te nir grags rjo bo yi / /
gan+d+ho la rnying bshig? song bar / /
rab byung bcu pa'i me khyi lor / /
@# / /
gsum pa'i skabs / /
wa chir pa thwo thu shai thu / /
rgyal po mgon po rdo rje zhes / /
dpa' mdzangs rtul phod ldan pa dang / /
bstan srid gnyis kar mkhyen yangs byung / /
yab mes gong ma'i rjes zhugs te / /
ya rabs spyod tshul la gnas ngos / /
bla ma dkon mchog la mchod cing / /
al than rgyal po'i bkas bcad bzhi / /
dge bcu'i khrims srol bskyangs pa las / /
bstan pa'i skya rengs shar ba'i skabs / /
dang po'i sangs rgyas rgyud chen las / /
grub pa'i 'khor bsgyur kah+na pa'i / /
lhan skyes bde stong ye shes las / /
ma 'ongs lnga brgya tha ma'i dus / /
bshes gnyen rdo rje 'dzin pa mang / /
'byung bar lung bstan dus babs bzhin / /
khyab bdag 'khor lo'i mgon po mchog /
mi yi gzugs kyis rnam rol pa / /
blo bzang bstan pa'i rgyal mtshan rje / /
rab drag shing mo phag gi lor / /
yab rje rgyal ba gnyis pI bstan / /
phyogs mthar 'dzin skyong spel pa'i slad / /
mgon po rdo rje rgyal po yi / /
sras su bsams bzhin 'khrungs pa las / /
hal ha'i ljongs kyi sa'i thig ler / /
byang phyogs bstan pa'i nyi ma shar / /
dgung lo gsum par thugs thog nas / /
mtshan brjod zhal 'don mdzad pa dang / /
rgya bod phal skad rang bzhin gyis / /
mkhyen dang thol byung bka' rtsom? sogs / /
ngo mtshar mdzad pa mang bar brten / /
gangs can gyal ba yab sras dang / /
lha chen tshangs pa'i bka' lung gis / /
kun mkhyen tA ra nA tha yi / /
sprul skur ngos 'dzin mdzad pa las / /
'jam dbyangs sprul pa'i sku zhes pa'i / /
snyan pa'i rol mo nor 'dzin khyab / /
gsum pa'i skabs der gtsug phud zhus / /
lnga pa'i steng du khri 'don mdzad / /
bdun par rab byung tshul khrims bzhes / /
mkhas btsun byams gling no min han / /
dben sa sprul sku rin po che / /
yongs 'dzin nam mkha' bsod nams grags / /
rim par bsten nas mdo sngags kyi / /
chos bka' mang po gsan bzhes kyis / /
lung rtogs yon tan nor pu yis / /
thugs kyi gan mdzod yongs su gtams / /
bco lnga bzhes pa sa glang la / /
dbus gtsang dag pa'i zhing du phebs / /
gnas dang rten gsum dge 'dun sde / /
kun la gzigs mjal phyag mchod dang / /
thugs smon bsnyen bkur zhib rgyas mdzad / /
rgyal ba yab sras rnam gnyis las / /
zab rgyas gdams pa'i a mri ta / /
bum pa gang byo'i tshul du gsan / /
paN chen snang mtha'i lung bstan bzhin / /
hal har byon nas shing rta'i lor / /
dga' ldan bshad sgrub gling zhes pa'i / /
dgon pa btab pa'i dbu btsugs nas / /
phyi lor gsang stabs bod du byon / /
bzhed don mtha' dag rdzogs te slar / /
phebs nas thugs dam nyams bzhes dang / /
sku gsung thugs rten bzhengs pa sogs / /
'khor lo gsum gyi mdzad 'phrin gyis / /
mkha' khyab bstan dang 'gro ba yi / /
mgon dang skyabs dang dpung gnyen gyi / /
dam par 'tsho zhing gzhes pa la / /
gang gi gsang gsum mdzad 'phrin la / /
log par 'khu zhing 'gran pa yi / /
skal chad skye bo log smon can / /
o'i rod dga' ldan po shog thus / /
skur zhus yi ge phul bar brten / /
rab byung nyi ma'i sa 'brug lor / /
hal @# / /
ha o'i rod thAb pa las / /
o'i rod phyogs kyi dpung dar bas / /
hal ha tsho bdun 'ur 'ded la / /
btang nas dgon khag phal cher gtor / /
de tshe skyabs mgon dam pa nyid / /
gsang stabs zhabs phyi brgya lhag bcas / /
ha pa ha g.yon ru'i sa char byon / /
mi sna ched du mngags pa las / /
gong ma bde skyid rgyal po yi / /
gser gyi snyan du sgron pa na / /
gong mas dgyes gzigs dpe med kyis / /
bka' blon dmag bcas gtang ba des / /
po shog thu pa dmag bcas kyi / /
mtha' nas bskor tshi po shog thu / /
rang nyid nang 'khor nyung shas bcas / /
dmag dpung khrod nas shor thon kyang / /
shul du rang gi rgyal srid ni / /
tsha bo rab brtan gyis 'phrogs pas / /
kha sha ri po'i rtse mor dang / /
nya sha rgya mtsho'i gting sor ba'i / /
dpe ltar lnga pa'i lam du song / /
de nas lcags mo lug gi lor / /
'jam dbyangs gong ma mtsho bdun du / /
phebs dus skyabs mgon dam pa nyid / /
hal ha'i rgyal po dpon khag bcas / /
gong mar mjal zhing hal ha tsho / /
gong ma chen po'i mnga' 'bangs su / /
bcug pa gnang ste chos srid gnyis / /
brtan pa'i bka' drin mchog gis bskyangs / /
de tshe 'jam dbyangs gong ma dang / /
rang cag skyabs mgon dam pa gnyis / /
padmo'i gnyen dang padmo bzhin / /
thugs yid gcig tu 'dres pa las / /
'dzam bu'i gling na che ba yi / /
bla mar bkur te bdag rkyen dang / /
gzengs bstod dpe zla med pa mdzad / /
lo de'i dgun kha pe cing du / /
gong ma'i bka' yis spyan drangs bzhin / /
byon te phan tshun chos srid kyi / /
bzhed don phun tshogs bsgrubs tshar nas / /
chu sprer rang gi gdan sar phebs / /
'jam dbyangs gong ma chen po dang / /
skyabs mgon mchog gi thugs rje yis / /
hal lha'i rgyal blon 'bangs rnams kyang / /
rang rang yul la dbang btsan gyur / /
gong ma'i bka' bzhin yang rang yang / /
pho brang chen por byon pa la / /
'jam dbyangs gong ma chen pos kyang / /
zab gsang dam chos gsan zhes gnang / /
gzhan yang gong ma chen po nas / /
rje btsun dam pa las lhag pa'i / /
bstan 'dzin skyes bu dam pa dang / /
hal ha tsho bdun las lhag pa'i / /
mi bzang rnam pa ma gzigs tshul / /
yang yang bka' las gsung bar grags / /
de nas me pho khyi yi lor / /
rgyal dbang mchog gi thugs bzhed bzhin / /
dgon pa spor te nas dkar gyi / /
'du lang chen po gsar bzhengs mdzad / /
de la khu ral chen mor grags / /
de nas rten gsum bzhengs pa dang / /
phyag mchod thugs dam nyams bzhes dang / /
dge 'dun sde la snyin bkur zhing / /
mchog dman yongs la ris med par / /
gang la gang 'tsham dam chos kyis / /
yid kyi re 'dod bskang ba sogs / /
sku mched gsum gyi rnam thar gyis / /
mtha' 'khob yul 'dir dus kyi thar / /
blo bzang 'jam dpal snying po yi / /
mdo sngags bstan pa'i rgyal mtshan mchog /
srid pa'i rtse mor bsgreng mdzad pa'i / /
mtshan don mthun pa'i rnam thar 'dis / /
'jam dbyangs chos rje'i mtshan can der / /
yab rje rgyal ba gnyis pa yi / /
mdzad 'phrin nam mkha'i mthar mnyam pa'i / /
sras mchog yin par da gzod 'khums / /
de nas dgung lo gya dgu pa / /
chu yos lo la pe cing du / /
re zhig thun mong gdul bya'i ngor / /
gzugs sku'i bkod pa bsdus tshul bstan / /
skyabs mgon dam pa 'di nyid kyi / /
bka' drin spyi dang lhag par yang / /
hal ha o'i rod rnam pa gnyis / /
mi rabs dgu yi bar dag tu / /
phan tshun 'khrugs 'dzing byas pa yi / /
'khon 'dzin dmyal bI me @# / /
'bar ba / /
dmigs med thugs rje'i sbrang char gyis / /
gzhil bar mdzad pas da lta'i bar / /
dmag 'khrung ming tsam yang med cing / /
phan tshun yid mthun chos bzhin du / /
spyod par gyur pa'i sku drin la / /
rang cag yongs kyis soms par rigs / /
de ltar byang phyogs 'gro rnams kyis / /
bsod nams smon lam stobs ldan dang / /
skyabs mgon bdag nyid chen po yi / /
thugs bskyed dam bca' yol med pa'i / /
rten 'brel bsam gyis mi khyab gshis / /
mchog sprul bstan /
pa'i nyin byed rnams / /
sku 'phreng rim par byon pa yi / /
gsang gsum mdzad 'phrin sgyu 'phrul gyis / /
thub bstan yang snying 'jam mgon gyi / /
dri med ring lugs dbang gi rgyal / /
lhar bcas 'gro ba'i gtsug rgyan du / /
lham mer gsal bar mdzad pa dang / /
skyabs mgon gong ma'i thugs kyi sras / /
mkhas pa dza ya paN+Ti ta / /
mkhan chen chos kyi rgyal po sogs / /
gser gyi lhun po lta bu yi / /
sprul pa'i skyes mchog bgrang yas kyis / /
so sor khrims gtsang dge 'dun sdes / /
nor 'dzin gang bar mdzad pa las / /
mdo sngags bshad sgrub spel ba dang / /
gangs ljongs mdo smad dbus gtsang nas / /
mkhas grub skye sprul ji snyed cig /
phyogs 'di'i bstan 'gror sman pa'i slad / /
rim par phebs pa'i phyag rjes dang / /
gzhan yang /
hal ha'i yul 'di nas / /
dam chos 'dzin pa'i smon lam mthu / /
tshe rabs 'phreng bar brtas pa yi / /
mkhas btsun bzang 'dzom dge ba'i bshes / /
gnam gyi skar mar 'gran bzod pa / /
rgyun chad med par byung ba rnams / /
sde snod gsum gyi 'chad nyan dang / /
bslab pa gsum gyi nyams len gyis / /
yongs rdzogs bstan pa'i khur 'dzin pa'i / /
tshang med thugs rje'i bka' drin las / /
cher snyigs sngo sangs chags dus 'dir / /
rgyal bstan kun phan 'od snang gis / /
skye dgu'i gdung ba bsil bzhin pa / /
'di las ngo mtshar ci zhig yod / /
de yang hal ha tsho bdun gyi / /
rgyal brgyud dpon brgyud thams cad kyang / /
tsa lAr hung thas ci la / /
sras bdun yod pa las mched pa / /
sA la chen po lta bu yi / /
rgyal rigs gtsang ma sha stag dang / /
de bzhin 'di na sangs rgyas kyi / /
bstan pa'i chu klung che dang phra / /
ji snyed bab kyang byung khungs ni / /
skyabs mgon kha pa'i rdul brtsegs kyi / /
thugs bskyed ma dros mtsho chen la / /
thugs pa sha stag yin par snang / /
hor gyi yul 'dir sngon dus na / /
sa skya pa dang karma pa'i / /
chos lugs cud zad dar mod kyang / /
dus phyis bstan pa gsor chud skabs / /
mnyam med ri bo dge lugs pa / /
ma gtogs grub mtha' gzhan rnams kyi / /
chos lugs dar rgyas che ba med / /
rgyal ba'i gsung rab dri med dang / /
dgongs pa ji bzhin 'grel ba yi / /
bstan bcos rnam dag gang yin kyang / /
bzang ngan dbye rgyu ga la yod / /
bka' bstan gang gi'ang gnad don la / /
rang bzo'i bsre lhad cung zhugs phyin / /
dug dang 'dres pa'i zas bzhin du / /
'jog pa shes ldan spyi yi lugs / /
kun gzigs lnga pa chen po de / /
rnyed chos sa spel rdo spel du / /
rgyas par mdzad pa'i tshul bstan kyang / /
sprul sku rgyal khang rtse pa yis / /
rnying chos zhus kyang ma gnang bar / /
sog po'i phyogs su rnying ma'i chos / /
bkra mi shis ces gsung ba dang / /
mkhas dbang dza ya paN+D+yi tar / /
sog po'i yul du rnying ma'i chos / /
ming tsam zhig kyang mi rung zhes / /
nan cher zhal ta mdzad pa dang / /
thu she ye thu rgyal bo la'ang / /
zhwa ser lugs bzang kho na la / /
bsten ces bslab bya stsal ba sogs / /
thams cad bstan pa spyi'i khog la / /
dgongs nas brtse bas gsung bar nges / /
de ltar gsungs pa'i rgyu mtshan yang / /
sog po'i rigs 'di rnying ma yi / /
bla ma @# / /
chos skyong mtha' dag dang / /
ring nas dam sel zhugs pa'i stabs / /
sog po'i yul du rnying ma yi / /
chos lugs byung na dam pa'i chos / /
nub pa'i rkyen du 'gyur ro zhes / /
gung thang 'jam pa'i dbyangs kyis gsungs / /
de phyir chos lugs ma nor ba'i / /
rjes su zhugs pa kun la gces / /
lhag par deng sang yul 'di na / /
skyabs mgon dus gsum mkhyen pa yis / /
'byung 'gyur than ltas lung bstan pa / /
thams cad dbu steng bab yod pas / /
khrims dral nor bsrung gang po'i tshogs / /
gzu lums ku co ci yang 'don / /
de mtshungs rmongs zhen sngar ma'i tshogs / /
sgyu mtshan med kyang 'ur langs rgyub / /
de lta mod kyi nged tsho la / /
mi 'chi'i rdzas sngags mi rnyed cing / /
ya mu na'i spun gnyid log dang / /
rgas shi med pa los bden phyir / /
log smon bdud kyi pho nya yi / /
lag tu sna thag ma shor bar / /
rnam kun bden gsung rgyal ba'i bka' / /
gzu bor bsten pa snying gtam lags / /
! / /
'phags mchog nye ba'i sras chen brgyad / /
mi bdag tshul bzung bla ma rnams / /
chos kyi srid la dbang sgyur te / /
gsang chen lam srol phye ba'i gnas / /
byang phyogs sham+b+ha la zhes pa / /
dag pa'i zhing gi snod bcud la / /
'gran pa'i yul chen de nyid kyi / /
rgyal rabs yong syi thog ma ni / /
chos rgyal nyi ma'i 'od yin no / /
de nas chos rgyal rnam bdun dang / /
rigs ldan nyi shu rtsa lnga po / /
rim bzhin byon nas dus 'khor gyi / /
bstan pa 'dzin skyong spel bar gsungs / /
de yang ston pa shAkya thub / /
mngon par rdzogs par sangs rgyas pa'i / /
phyi lo chu rta'i nag nya la / /
mchod rten dpal ldan 'bras spungs der / /
chos rgyal zla ba bzang po sogs / /
sprul pa'i chos rgyal go drug dang / /
lha klu'i gdul bya'i bgrang yas la / /
dpal ldan dang bo'i sangs rgyas kyi / /
rtsa ba'i rgyud chen dang bor gsungs / /
de nas lo der zla bzang gis / /
rtsa rgyud glegs pam la bris te / /
sham+b+ha la ru spyan drangs nas / /
rigs ldan rnams kyi bzhugs pa'i grong / /
nor bu'i pho brang kA la par / /
dus kyi 'khor lo'i blos blangs bzhengs / /
rgyud 'grel mdzad nas sprul pa'i sku / /
long spyod rdzogs sku'i thugs kar bsdus / /
de nas shing pho sprel lo nas / /
rgyal bo lha dbang gzi brjid can / /
zla bas byin dang sa'i dbang phyug /
sna tshogs gzugs dang lha dbang ldan / /
zhes pa'i chos rgyal drug po 'dis / /
bgrang gzhi brgya rer dam chos bstan / /
rtsa rgyud gsungs nas drug rgya dang / /
gnyis 'das shing pho sprel gyi lor / /
mi bdag 'jam dpal grags pa byon / /
shing pho byi ba'i nag zla'i nyar / /
nyi ma'i shing rta la sogs la / /
dus kyi 'khor lo'i bsdus rgyud gsungs / /
rigs rnams thams cad rdo rje'i rigs / /
gcig tu mdzad pas de phyin chad / /
rigs ldan zhes pa'i mtshan gsol zhing / /
lo brgya'i bar du chos bstan to / /
de nas rigs ldan pad dkar dang / /
bzang pa rnam rgyal bshes gnyen bzang / /
rin chen phyag dang khyab 'jug sbas / /
nyi ma grags dang shin tu bzang / /
brgyad kyis lo grangs brgyad brgya'i bar / /
bzhugs nas chos ston mdzad pa las / /
pad ma dkar pos khrir phebs lor / /
'grel chen dri med 'od brtsams so / /
mtshams 'di'i chu lug lo yi mjug /
ma kha'i yul du ar+d+ho sogs / /
'tshe ba chos su smra ba yi / /
kla klo'i chos lugs gsar du 'jug /
shing pho sprel lo nas bzung ste / /
rigs ldan rgya mtsho rnam rgyal gyis / /
bgrang bzhi brgya dang gya gnyis dang / /
rgyal dkas nyis brgya nyer gcig lor / /
chos khrir byon pa'i yun tshad la / /
me mkha' rgya mtsho'i lo zhes grags / /
rigs ldan rgyal dka' khrir phebs te / /
nyung du'i byed rtsis gsar du brtsams / /
me mkha' rgya mtsho @# / /
rdzogs mtshams nas / /
rab byung dang bo'i me yos byung / /
de nas rigs ldan nyi ma dang / /
sna tshogs gzugs dang zla 'od dang / /
mtha' yas sa skyang dpal skyang dang / /
seng+ge rnam gnon stobs can dang / /
ma 'gags pa dang mi yi seng / /
dbang phyug mtha' yas rnam rgyal dang / /
tha ma rigs ldan drag po ste / /
bcu bzhis lo brgya re re byon / /
deng sang rigs ldan stobs po che / /
sham+b+ha la yi khrir bzhugs nas / /
rab tshes lcags byi 'di yi bar / /
lo grangs me ri 'das par snang / /
da lta zla 'phreng thub mig mtsho / /
'das par rab byung nyer gnyis pa'i / /
me mo lug lor rigs ldan mchog /
drag pos chos khrir dang bor phebs / /
de nas sgang lo lnga bcu tsam / /
'das pa gdong ngan zhes pa'i lor / /
'phags yul nub phyogs Dyi li nas / /
kla klo'i dpung tshogs dar ba las / /
chu bo shI ta'i lho ngos kyi / /
mtha' dbus phal cher dbang bsdus te / /
'dzam gling phyed la dbang bsgyur nas / /
sham+b+ha lar yang dmag 'dren rtsom / /
de tshe 'jam dpal rdo rje yi / /
rnam 'phrul drag po 'khor lo can / /
yan lag bzhi pa'i dmag dpung gis / /
shI ta'i 'gram du g.yul sprad pas / /
kla klo'i dmag tshogs ji snyed pa / /
ming gi lhag ma med par bcom / /
de nas rigs ldan drag po yis / /
gling bzhi gling phran mtha' dag la / /
dbang bsgyur mdzad nas mdo sngags kyi / /
chos tshul kun tu rgyas par byed / /
de yi dbang gis mi rnams kyang / /
tshe lo stong dang brgyad brgya'i bar / /
'phel nas sngon chang ma myong pa'i / /
rdzogs ldan dpal la longs spyod 'gyur / /
de ltar bgrang bya lnga bcu'i bar / /
chos kyi 'khor los bsgyur ba yi / /
rgyal srid bskyangs rjes rigs kyi sras / /
'jam dbyangs sprul pa tshangs pa la / /
rdo rje theg pa'i ston par bskos / /
des ni lo grangs brgyad brgyar bstan / /
de nas sras rgyud 'od srungs sogs / /
dgu yis lo grangs brgya re la / /
chos tshul ston par gsungs pas na / /
rdzogs ldan dus der sa yi khyon / /
spyi dang khyad par 'dzam gling 'dir / /
bstan pa spyi dang khyad par du / /
gsang chen khyab bdag dus 'khor gyi / /
bstan pa'i dngos gzhi sgang lo'i grangs / /
stong dang brgyad brgyar ches cher dar / /
'di la dgongs nas gsung rab las / /
mar me 'chi khar gsal ba ltar / /
sangs rgyas bstan pa nub khar gsal / /
zhes kyang 'byung bar mkhas rnams gsung / /
gsang mtha'i bstan pa gnas pa'i lo / /
stong dang brgyad brgya rdzogs pa dang / /
sangs rgyas bstan pa'i le'u bcu / /
rdzogs pa gnyis kyang dus mtshungs so / /
de nas che lo mar gri ba nas / /
tshe tshad bcu pa'i mthar thug te / /
slar yang yar 'phel brgyad khri'i skabs / /
sangs rgyas byams pa byon pa sogs / /
bar gyi khug pa co brgyad kyi / /
ring la bskal pa bzang po yi / /
sangs rgya lhag ma dgu brgya dang /
dgu bcu rtsa drug rim par byon / /
bskal ba bzang bo 'di yi mju /
mun bskal drug cu tsam 'das nas / /
snyan pa chen po zhes bya ba'i / /
sgron bskal de la sangs rgyas khri / /
de nas mun bskal brgyad khri'i rjes / /
skar ma lta bu zhes bya ba'i / /
sgron bskal 'byung zhing de nyid la / /
sangs rgyas brgyad khri thams pa byon / /
de nas mun bskal gsum brgya'i rjes / /
yon tan bkod pa zhes bya ba'i / /
sgron bskal gcig la rdzogs sangs rgyas / /
brgyad khri bzhi stong byon par gsungs / /
de ltar mun pa'i bskal ba ni / /
mtshan mo'i skar ma lta shu dang / /
sgron me'i bskal pa byung ba ni / /
nyin mo'i skar ma ltar snang bas / /
mchog gsum thugs rje'i snang ba dang / /
lan gcig mjal ba'i gnas skabs 'dir / /
@# / /
yang srid mtha' byas pa yi / /
skyes bu de ni ngo mtshar mad / / / /
yang mang rgyal bas lung bstan yul rnams su / /
mang mang bstan dang bstan 'dzin byon tshul / /
mang meng chos 'byung bstan rtsis las btus nas / /
mang mang tshegs la mi ltos yi ger bsdebs / /
gzhan phan 'dod dang gzhan gyis bskul min par / /
rang gi dran gsor rang dgar bris lags pas / /
nyes pa chung mod nyes dmigs ci mchis kun / /
mchog gsum spyan sngar mchog tu gus pas bshags / /
rnam mang mkhas pa'i legs bshad nyal 'gro'i rgyun / /
rnam par rtog pa'i ril bas sbrengs pa 'di / /
rnam 'dren mchog rnams dgyes pa'i mchod sprin du / /
rnam dkar sems kyi bden mthus gyur par shog / / / /
ces bstan pa'i bdag lo dang bstan pa'i na po che dang bstan pa 'dzin skyong spel bar mdzad pa'i skyes mchog rnams ji ltar byon pa'i lo tshigs kyi rim pa rags bsdus kyi tshul du bkod pa legs bshad bdud rtsi'i thigs pa zhes bya ba 'di ni /
ston pa mnyam med thub pa'i dbang bo zhing khams gzhan du byon nas lo nyis stong bdun brgya so bzhi dang /
bstan pa lnga brgya phrag bcu pa'i tshul khrims kyi le'u steng nas lo nyis brgya so bzhi dang /
byang phyogs sham+b+ha lar rigs ldan nyi shu pa stobs po ches chos bstan nas lo don gsum 'das pa /
rab byung bco lnga pa'i grang bya so bzhi pa kun ldan zhes bya ba'i lcags pho byi lo li mgo zla ba'i dkar phyogs kyi dus su /
lhag bsam bskul ba'i mdo la las gsungs pa'i smra la dga' ba'i nyes pa du ma'i khur gyis gnon pa'i btsun gzugs smyon pa wa gIn+d+ra su d+hIH sa /
khal kha'i g.yas ru'i char gtogs kyi chos sde chen po bkra shis dar rgyas gling gi nye 'dabs su bsgrigs pa 'dis kyang bka' g.yas gsar rnying gi ri lugs phyi gtsang nang gtsang padmo'i spubs lta bus mtha' dbus kun tu khyab par gyur cig / /
