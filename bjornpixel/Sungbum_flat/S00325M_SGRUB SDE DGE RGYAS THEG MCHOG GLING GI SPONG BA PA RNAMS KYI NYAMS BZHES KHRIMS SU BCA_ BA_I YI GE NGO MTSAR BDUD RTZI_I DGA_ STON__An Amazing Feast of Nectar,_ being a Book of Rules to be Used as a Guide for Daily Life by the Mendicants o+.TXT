@# / /
sgrub sde dge rgyas theg mchog gling gi spong ba pa rnams kyi nyams bzhes khrims su bca' ba'i yi ge ngo mtshar bdud rtsi'i dga' ston zhes bya ba bzhugs so /
@## / /
mkhyen rab0 rab0 mchog blo0 gter ngag gi dpal / /
ma0 lus0 lus0 can gdung sel mdzad bzang0 dpyid / /
grags0 snyan0 snyan0 pa'i0 rdza rnga srid zhi las / /
rab rgyal0 rgyal dbang tsong kha pa la 'dud / /
dpe med dge mtshan0 mtshan0 dpe'i gzi byin rab mdzes0 mdzes0 sku ltar mi ngoms / /
dri med snyan zhing0 zhing0 kun 'gengs kyang gang 'dul0 'dul0 byar 'tshams pa'i gsung / /
spros kun nyer zhi0 zhi0 dbyings rtag mnal thugs rjes0 rjes0 chags 'gro kun skyongs / /
mtshungs med lam ston0 ston0 mchog khyod kyis 'gro kun0 kun0 mkhyen sar grol mdzod / /
sras bcas rgyal ba'i dkyil 'khor du / /
rab dang phal gyi byams pa'i stobs / /
yang dag lam bzang gsal mdzad gnyen / /
mi pham rgyal ba'i sras la 'dud / /
@# / /
ro gcig 'byings las du ma'i gar / /
mkhyen rab nyid kyang gzugs kyi tshul / /
yab gcig 'jam dpal zhi khro'i nyams / /
ma nges sgyu 'phrul mkhan der 'dud / /
ji srid srid par nyam thag pa'i / /
ma lus lus can ngal bso'i dpyid / /
rgyal gsung0 gsung0 snyan bdud rtsi'i dpal / /
'doms mkhas0 mkhas0 grub tshogs kun rgyal / /
srid zhi'i dge legs kun gyi gzhi / /
thub bstan rin chen srog gi zungs / /
rnal 'byor rab byung tshogs dag gis / /
rjes su sgrub par 'os pa'i khrims / /
thub bstan snying du gces pa yis / /
bskul bas gsong por smra ba'i gtam / /
ngo mtshar bdud rtsi'i dga' ston 'di / /
thar 'dod snying gi dpyid du sbyin / /
de la 'dir sgrub snga dag rgyas theg mchog gling gi spong ba pa rnams kyis nyams su len rgyu'i khrims su bca' ba snying por dril te brjod pa la /
de yang spyir lha dang bcas pa'i 'jig rten 'dir bde skyid kyi sgo ji snyed cig snang ba de thams cad kyi gzhi nyag gcig pu ni rgyal ba'i bstan pa rin po che kho na yin te /
spyod 'jug las /
'gro ba'i sdug bsngal sman gcig pu / /
bde ba thams cad 'byung ba'i gnas / /
bstan pa rnyed dang bkur sti dang / /
bcas te yun ring gnas gyur cig /
ces gsungs pa ltar dang /
de yang gdul bya'i khams dang /
bsam pa dang /
bag la nyal tha dad pa'i dbang gis 'phags yul nyid du'ang grub mtha' smra ba bzhir gyes pa las /
dbum thal 'gyur ba'i bzhed srol nyid khyad par du 'phags shing /
bod kyi yul du ni grub pa'i mtha' de dag gi tha snyad cher ma dar yang /
snga 'gyur rnying ma dang /
gsar mas bka' dwags shangs bo jo sogs grub pa'i mtha' mang du byung zhing /
de dag kyang ngo bo rgyal ba'i bstan pa rin po che kho na dang /
phal cher lta sgom spyod pa'i khyad par rang rang gi slob dpon dam pa re'i rjes su 'brangs nas nyams su len par byed pas mkhas pa dang grub pa'i 'bras bu mngon du gyur pa mang du byung zhing /
'gro ba yongs kyi bsod nams kyi spyi nor du che ba de lta na'ang /
ji skad du /
kun @# / /
gzigs rgyal dbang blo bzang bskal bzang rgya mtshos /
sku bzhi'i ro mngar g.yur za blo bzang gi /
ring lugs sa hA ka ra 'di mthong tshe / /
thos bsam tsu ta'i 'khri shing stobs phra yang / /
brtson pas 'khril te gzhan la dga' blo btang / /
zhes gsungs pa ltar /
kun gyi gtsug na rgyal mtshan gyi tog ltar khyad par du mas che ba ni 'jam mgon tsong kha pa chen po'i bzhed sol mnyam med ri bo dga' ldan pa ste /
de yang 'jam mgon tsong kha pa chen po ni /
nges pa'i don du rje btsun 'jam dpal dbyangs nyid dri ma med pa'i bstan pa'i snying po spel phyir bsam bzhin du byon pa ste /
'jam dpal rtsa rgyud las /
nga ni mya ngan 'das 'og tu / /
sa yi stang 'di stongs pa na / /
khyod nyid byis pa'i gzugs can gyis / /
sangs rgyas mdzad pa byed par 'gyur / /
de tshe dgon chen rab dga' ba / /
kha ba can nang yod pa yin / /
zhes gsungs pa ltar /
rje btsun 'jam dpal dbyangs nyid ni dge ba'i bshes gnyen gyi rnam par rol /
spyan ras gzigs dang /
byams pa dang /
phyag na rdo rje rig pa'i khu byug la sogs pa'i sems dpa' chen po rnams ni de'i slob ma'i tshul bzung ba sogs gsang ba bsam gyis mi khyab pa'i rnam par thar pa mtha' yas pa zhig mnga' la /
drang don du'ang /
kA ri kA lnga bcu pa nas rgyud rgyal gsang ba 'dus pa'i bar mdo sngags kyi gsung rab mtha' dag yi ge na gcig kyang 'der du med par thos bsam gyis gtan la phab /
rung chu 'debs pa chun chad kyi 'dul ba'i bcas rkyang phra mo nas pa don gnyis dbyer med zung 'jug gi bar rtogs pa'i bstan pa mtha' dag sgrub pas nyams su bzhes pas /
thos bsam sgom pa'i rtse mor ni son /
rgyal ba'i bstan pa rin po che la ma rtogs pa dang log par rtog pa'i dri mthar sa cang ni yongs su bsal /
mdo sngags kyi gzhung lugs thams cad 'gal ba med par gang zag gcig 'tshang rgya ba'i lam gyi rim par ni bsgrigs /
khyad par zab mo dbu ma'i lta ba dang /
rdo rje theg pa'i gsang ba zab mo'i gnad rgya bod kyi mkhas grub sus kyang gsal bar ma nus pa'i gnad du ma rje btsun 'jam dpal dbyangs kyi man ngag la brten nas ni legs par phye /
thun mong ma yin pa'i snyan rgyud sprul pa'i glegs bam dang bcas pa rje btsun las dngos su nos te /
shin tu myur bar zung 'jug rdo rje 'chang gi go 'phang mngon du byed pa'i skal ldan gyi pha phogs su stsal ba sogs phyi 'dul ba'i kun spyod rnam par dag pa bka' gdams gong ma'i bzhed srol gyi gtsang nang gtsang pad ma'i sbubs lta bu /
nang bdag pas gzhan gces kyi byang chub kyi sems rin po che thugs dam gyi mthil du bzung zhing /
gsang ba rim gnyis kyi rnal 'byor mchog gi nyams len la gcig tu @# / /
gzhol bas tshang la ma nor ba'i grub pa'i mtha' padmo'i snying po lta bu zhig gi srol phye bar mdzad pa la ri po dge ldan pa zhes yongs su grags pa ste /
de lta bu'i bstan pa de nyid bod gangs can gyi ljongs nas rim par byang phyogs hor gyi yul 'dir skye dgu'i bsod nams kyi dpal du thob cing /
bstan pa de 'jig rten du gnas shing dar ba yang dge 'dun gyi sde la rag lus te /
bshad pa'i sgo nas lung gi bstan pa la rjes su zhugs pa'i don sgrub pa'i sgo nas nyams su blangs pas rtogs pa'i bstan pa rang gzhan gyi rgyud la skyes par byas pa'i sgo nas 'dzin cing 'phel ba yin la /
bshad sgrub gnyis las kyang sgrub pa gtso che ste| spyod 'jug las /
lus kyis 'di dag spyad par bya / /
tshig tsam brjod pas ci zhig 'grub / /
sman dpyad bklags pa tsam gyis ni / /
nad pa dag ya phan 'gyur ram / /
zhes dang /
lhag bsam bskul ba las /
gar la blta pa'i khrod na 'dug pa zhig /
dpa' bo gzhan gyi yon tan brjod pa bzhin / /
bdag nyid nan tan nyams par 'gyur ba ste / /
smra la dga' ba'i nyes pa 'di dag go /
zhes dang /
bu ram shing shun snying po ci yang med / /
dga' bar bya ba'i ro ni nang na 'dug /
shun pa zos pas yis ni bu ram ro / /
zhim po rnyed par nus pa ma yin no / /
ji ltar shun pa de bzhin smra ba ste / /
ro lta bu ni 'di la don sems yin / /
zhes gsungs pa ltar dang /
bab de yang 'du 'dzin spangs pa'i dben pa'i gnas su tshul bzhin sdom pa'i spong ba dang /
nang du yang dag par 'jog pa'i sgom pas nyams su len pa yin la /
de yang las dang po pa khrims grogs med par gcig pur rgyu ba yang dgag bya che zhing /
mang po dang ha cang 'grogs 'dris byed pa'ang sgom pa'i gegs su che phyir lta spyod mthun pa'i grogs bzang po re gnyis dang bcas gzhi gsum gyi sbyor ba sogs tshul khrims dag pa'i yan lag ma nyams pa'i ngos nas thun mong dang thun mong ma yin pa'i lam gyi rim pa la yid rtse gcig tu byed pa ni mchog tu gsungs pas /
dgag bya dang dgos pa de dag la brten nas bod dang bod chen po'i ljongs su dam pa gong ma du mas spong ba pa'i sgrub sde mang du 'dzugs par mdzad cing /
phyogs 'dir mdo sngags kyi bshad gra 'dzin pa'i dge 'dun gyi sde mang du bzhugs kyang /
spong ba pa'i sgrub sde gtan nas ma ngar gshis byang phyogs spo rAd thu'i ljongs 'dir dag ldan pa'i bzhed srol dri ma med pa'i sgrub rgyud kyi bstan pa'i chu 'go 'dzug phyir /
spong ba bsam gtan pa'i sgrub sde gsar 'dzug bgyid rgyu skabs su bab par snang ba mtha' yas paN chen thams cad mkhyen pas /
bslab pa gsum dang 'phags pa'i nor bdun gyis rgyud phyug la /
gcig tu spong ba dang sgom pa la spro zhing mi dman pa'i lhag bsam dang snying rje mchog gis bskul bas /
sa mthar bstan pa'i khu gzung pa la mi zhum pa'i snying @# / /
stobs can dge slong blo bzang chos grags la lung bstan cing /
sa gnas /
nyams len gyi gtso bo /
yi dam /
bka' srung dang bcas pa rjes su gdams te /
rten gyi skal bar bstan pa'i bdag po rgyal ba shAkya thub pa'i snang brnyan lim bcas stsal ba ltar sgrub sde dge rgyasX thegX mchogX glingX zhes bya ba 'di nyid gsar du bskrun pa yin la / /
de la thog mar ri khrod 'dir gsar du zhugs pa la 'os pa'i mtshan nyid tshang zhing mi 'os pa'i skyon dang bral ba zhig brtags shing dpyod pa gal che ste /
gang byung zhig zhugs par byas nas rtse gcig tu spong ba dang sgom pa lhur len pa lta ci /
rnam par ma dul ba'i spyod lam du mas zos mi bde ba dang /
nyams shing sun 'byung ba'i nyes pa du ma skyed pa'i phyir ro / /
des na 'gal rkyen du bslab pa la skyon byung ba /
dgon pa gzhan nas phud pa /
khrims 'gal byas pa /
lto ci phyid tsam don du gnyer ba /
skyid 'dod dal 'dod kyis dben par zhugs pa /
g.yo sgyu dang khengs sems ha cang che ba /
rgyud shin tu rtsub cing kun dang mi mthun pa'i spro thung gshis ngan sogs dang bral ba /
mthun rkyen tshul khrims dag cing /
ngo tsha khrel yod kyis bsdams pa /
gcig tu sgrub pa lhur len 'dod kyis dben pa la dga' ba /
rang bzhin bzang zhing drang por spyod pa /
'dod chung chog shes la gnas pa sogs yon tan dang ldan pa ste /
ma mtha' tshe 'di lhur len pa'i skyon dang bral zhing phyi ma don gnyer gyi blo bcos min dang ldan pa zhig nges par dgos pas de ltar skyon yon rnams legs par brtags te 'jug pa dang /
zhugs par 'dod pa rnams nas kyang tshul de ltar dang ldan pa la bslab par bya dgos /
zhal grangs ni mang nyung gi mtha' gnyis bkag ste /
nyung mtha' dge slong brgyad gra dang /
dge tshul gang 'os nas /
mang mtha' dge tshul slong bsdoms pa'i grangs bcu drug tu nges par bya la /
de las mang nyung du thal ba bgyid mi rung /
zhugs zin pa rnams kyis nyams bzhes mdzad rgyud /
dpal mgon klu sgrub kyis /
de nas rab tu byung ba yis / /
dang por bslab la rab gus bya / /
so sor thar pa 'dul bcas dang / /
mang thos don gtan dbab la bsgrim / /
zhes gsungs pa ltar /
spyir rtsa bzhi chang dang bcas pa'i mthong thos dogs gsum lta ci /
tha ma rung chu 'debs pa dang /
chab yin /
lham 'phud tshun gyi bcas mtshams phra mo rnams kyang mi 'dor ba'i tshul khrims rnam par dag pa gzhir gzung /
tha mkha' then pa dang /
mda' rdor /
sho rtsed /
glu gzhas sogs dge 'dun gyi nang khrims mtha' dag pa yang 'dir tshigs smos min lam ltos par gras chen po rnams su ji ltar khrims su bca' ba ltar mi 'gal bar bsrung pa smos ci /
snying nas thar ba don du gnyer ba'i bsam pas 'dod chung chog shes la gnas pa ma gtogs /
chog mi shes pa'i 'dod pas gzir ba'i tshong dang so nam /
skyed spel ba sogs rang gis dngos su byed pa dang /
gzhan la mngags pa sogs byed pa /
kha gsag dang /
gzhogs slong /
thob kyis @# / /
'jal ba /
tshul 'chos dang /
rnyed pas rnyed pa sdud pa sogs kyis 'tsho ba log pa dang du len cing sgrub ba sogs gtan nas bya mi chog /
sku gsung thugs rten gyi rigs dang /
dge sbyong gi tshul gyi yo byad /
gsang sngags kyi dam rdzas sogs dang 'phral gyi 'tsho chas mkho nges ma gtogs dngos po dang /
yo byad mang po gsog cing bsrung ba yang dge sbyor gyi gegs byed pas gtan nas mi chog /
de mtshungs skye bo mang po dang 'dris bshes byed pa dang /
dgra gnyen gyi 'tsho chos /
btsan phyug gi ngo srung /
mi shes dgu shes kyi grong chog byed pa sogs sgrub pa nyams len gyi gegs su che bas gtan nas spangs te /
mdo las /
bcom ldan 'das kyi nyan thos kyi dge 'dun ni don nyung ba bya ba nyung ba yin na zhes gsungs pa ltar /
don nyung ba bya ba nyung ba la gtso bor 'bad /
dge 'dun gyi nang du yang khengs pas rgyags pas grogs gzhan khyad du gsod pa dang khro bas mtshang 'dru ba dang /
mthun pa dbye ba dang /
mi mthun pa mi 'dum pa dang /
lkog tu skyon glang ba sogs gtan nas mi bya bar /
rang la yon tan gyi khyad par ji ltar yang sbas pa'i tshul gyis gnas pa dang /
gong ma la gus pa dang /
mnyam pa la phebs pa dang /
dma' bal brtse ba lhur len pa dang /
gshe zing mtshang 'dru ba sogs la'ang bzod pas lan mi bya bar dang du len pa dang /
gzhan thugs mi mthun pa phra mo yod na'ang thabs kyis 'dum pa la brtson pa dang dge 'dun thugs mthun pa gtso bor 'bad dgos te /
mdo las /
dge 'dun mthun pa bde ba ste / /
mthun pa rnams kyi dka' thub bde / /
zhes gsungs pa ltar /
thugs dam 'phel ba yang thugs mthun pa la rag las bas so / /
khrims grogs gzhan med par bud med spong khang du gtong mi chog /
gling nang du bud med zhag tu nyal ba gtan nas mi chog /
smyung gnas skabs mi skya 'grim 'grul sogs rgyun las cung zad yangs pa dmigs bsal babs bstun chog /
rgyun du rang rang gi spong khang so sor 'jam chag ger gnas te klog pa thos bsam dang /
spong babs ma gtan la gnas pa las /
shag phan tshun du 'tshogs te don med kyi ngag 'khyal sna tshogs pa byung rgyal du smra bas rang dang gzhan gyi dge sbyor 'chag pa'i sbyor ba sgrub pa dang /
rgyang skad 'bod pa dang /
dmigs bsal skabs 'ga' zhig ma gtogs ting shag las gzhan pa'i DA dril rnga rol sogs 'ur zir chen po bgyid mi chog /
yo byad kyi rim pa la yang sku rten du bstan pa'i bdag po thub pa dang /
7rgyal ba tsong kha po'i snang brnyan /
gsung rten du byang chub lam rim che chung /
thugs rten du sngags kyi dam rdzas rdo rje dril bu re nges par dgos /
gzhan yang dge slong gi 'tsho ba'i yo byad bcu gsum tshang ba byung na rab /
ma mtha' chos gos rnam gsum /
gding lhur /
'khar gsil rnams nges par dgos /
dbu zhwa ri khrod paN thung ser po ha cang rnying pa ma yin pa sku gzan ser po /
gzhan spyi 'gre rab byung gi rtags ma nyams pa /
chab bum zangs rag la chab shubs snam bu dmar po las /
gser dngul gyi chab bum @# / /
dang /
gos chen gyi shubs sogs mi chog /
stod 'gag gong dpung dmar po la dra lhan ser po dpal ldan smad rgyud pa ji bzhin las gos khra sogs gang byung mi chog /
zhabs lham yul lugs rab byung spyi 'gre ltar dang /
dbyar grol nas nag zla'i bar yul babs ha cang grang pas reg skyob dgos rigs dpal ldan byang rgyud grwa tshang ltar bgyis kyang 'thus /
phreng ba byang chub lam drug kho na las gzhan sna tshogs dang mdzes chos kyi rgyan 'dogs pa sogs mi chog /
phan tshun du ljongs rgyu ba sogs kyi skabs kyang na bza' 'di kho na las gling thon pa dang chas ya ma zung sogs byed pa gtan nas mi rung ste /
mkhas grub thams cad mkhyen pas /
ngur smrig chos gos zung dag gis / /
rab byung rnams kyi lus mdzes kyi / /
rab byung khyim pa'i rtags 'chang ba / /
bstan pa 'jig pa'i brtul zhugs lags / /
zhes gsungs pa ltar /
des na spyir ston pa thugs rje can gyis gnang ba'i rab tu byung pa'i rtags dang /
yang sgos dam pa gong ma rnams nas rim par srol btod pa'i cha lugs bzang po 'di lta bu'i dur smrig gi rgyal mtshan la gnas na rtags tsam gyis kyang gzhan dwang ba 'dren pas thar pa'i sa bon bzhag pa dang /
kun gyi mchod gnasu gyur pa dang /
ston pa sangs rgyas kyi rjes su zhugs pa dang /
rang gi dge sbyong gi tshul dran pa gso ba sogs dgos pa du ma'i khyad du che zhing /
gzhan yang bsags sbyang gi cha rkyen maN+Dal /
chu ting brgya tshar rnams ni med du mi rung ba yin no / /
las kyi sne mo bar gnas kyi bla ma /
dbu mjad /
lha gnyer /
zhal ta ba /
spyi gnyer bcas dgos shing /
de yang gnas kyi bla ma ni spyir mdo sde rgyan las gsungs pa ltar gyi dge ba'i bshes gnyen du 'os pa'i yon tan spyi dang khyad par byang chub lam gyi rim pa la thos pas sgro 'dog chod cing /
nyams myong gi drod rnyed pa /
snying rje byang sems 'byongs pa sogs mkhas btsun bzang gsum dang ldan pa ri khrod 'di kha'i sgrigs gras sam min pa grwas gzhan dang /
yul gzhan nas kyang rung ste mtshan nyid dang ldan pa la zhu zhing khrir gsol /
des kyang sgrigs gras min na sgrigs su zhugs shing /
bca' yig gzhir bcas kyi sgrigs lam gyi zur phra mo la yang gces spras kyis nyams pa gso zhing /
mi nyams gong du spel ba'i thabs mkhas dang /
dgon spyi'i lar rgya'i khog 'cho zhing /
mdo 'chad pa dang /
dbang khrid lung sogs khungs dag cing dpe ma khyud med par ston /
lhag par lam rim gyi 'chad spel rgyud thog tu mi 'khel ba'i bshad yam tsam min par rgyud 'khrul nges sems 'dul ba'i rim pa gtso bor byas /
dka' gnad la dmigs phyed pa'i go bskyed pa dang /
gol sa dang /
the tshom gyi gzhi rnams mtha' chod la 'gril ba'i bshad tshul phun sum tshogs pa la 'bad /
tshogs su drug cu ma med skabs nub re bzhin gnas kyi bla ma nas ma chags par 'bul zhing 'phrin las bcol /
dbu mdzad ni sgrigs gras dge slong rgan pa lta bu gsung dbyangs dang 'don chos gnyis legs kyi 'os pa la bskos /
des kyang rgyun chos /
smyung gnas /
dbyar gnas /
sgrub @# / /
mchod sogs so so'i zhal 'don rnams gdangs dbyangs dal brel gyi khyad par phra mo tshun chad ma nyams par bskul zhing /
dmangs nas kyang dbu mdzad kyis ji ltar bskul ba las 'then 'khyer mi bya /
de mtshungs lha gnyer yang sgrigs gras dge tshul dge slong gang 'os la bsko zhing des kyang chos thog yod skabs 'du khang gi gad bdar mchod pa 'bul bshams sogs theg pa khur len gyis gtsang zhing dag thon pa dang mchod g.yog bcas byed /
zhal ta ba ni sgrigs gral min pa'i dge tshul lta bu 'os pa la bsko zhing /
des kyang chos thog yod skabs ja thug sogs dge 'dun gyi 'tsho ba g.yos sbyar gyi rim pa chud ma gzon par gtsang zhing dag thon pa byed /
rung khang du gang byung mi gtong /
bla zur /
spyi gnyer /
mtshams pa /
nad pa /
sbyin bdag bcas dmigs bsal las ja thug skal ba mi gtong /
chos mtshams skabs 'du khang le lag gi gad bdar yon chab 'bul bshams sogs dang /
rgyun du gnas kyi bla ma'i zhabs 'degs gus brtson bskyed pa sogs nan tan byed /
spyi gnyer ni sgrigs gras min pa'i skya ser lhag bsam can su 'os la bsko zhing /
des kyang dgon pa'i spyi thebs kyi rigs dang dge 'dun gyis dbyar rnyed kyi thob cha sogs spyi rdzas rnams chud ma zos par 'dzin skyong spel gsum byed rgyu dang /
gtong sgo sogs mtha' ma zhan pa dwang bas 'bul ba sogs legs par sgrub dgos te /
dge 'dun gyi rdzas rang gir longs spyod par byed na /
spyir dkon mchog zhing gi sgo nas stobs che ba dang /
dge 'dun las brkus ba tshor bam myong bar mi 'dag pa dang /
dge 'dun gyi rdzas sogs shing gi lo ma tsam tshul 'chal gyis spyad kyang mnar med kyi rgyur gsungs pa dang /
tshul khrims ldan yang dge 'dun gyi thag pa dang /
phrub la longs spyad pas de dang 'dra ba'i dmyal bar skye bar gsungs pa dang /
mdo nyi ma'i snying po las /
me lce 'bar ba lta bu yi / /
lcags kyi tho lum zos pa bla'i / /
dge 'dun dag las gang de ni / /
dge 'dun gyi las longs mi spyad / /
ces pa nas /
gsal shing steng du bteg pa bla'i / /
khyim par gyur pas dge 'dun gyi / /
longs spyad par ni mi bya'o / /
zhes gsungs pa ltar gyi nyes dmigs dang /
gal te tshul bzhin bsnyen bkur na de mtshungs kyi phan yon lhag par thob pa sogs kyi khe nyen shes pa'i sgo nas lhag pa'i bsam pa dag pas sri zhu lhur len pa la brtson /
gnas kyi bla ma dang /
spyi gnyer zung 'brel gyis 'du khang le lag mchod rdzas spyi rdzas sogs do dam gyis bdag bzung chud ma zos pa dgos shing /
lar nas gnas bla ma dang /
spyi gnyer zung nas dgon spyi'i phyi nang lar rgya'i khur 'khyer zhing /
mi nyams yar rgyas su 'gro ba'i thabs tshul gang zab 'bad dgos /
spyi bu sogs sger shag rnams kyang rang rang sdod mi so so nas chud ma gzon pa'i bdag rkyen byed dgos /
slad nas spyi bar 'bul ba las nyo tshong sogs bgyid mi chog /
shag thob dmigs bsal las gzhan bslab gral ltar byed /
mdor nas las kyi sne mo ba rnams nas ran @# / /
'khri'i bya ba la ngo lkog /
g.yo zol /
phyogs lhung 'thus shor med par dkon mchog dang /
las 'bras /
bka' srung dpang por btsugs pa'i lhag bsam nan tan bgyid dgos /
gso sbyong dus 'breng gnyis ma chag pa dang /
sa zla'i yar tshes brgyad la bkra shis gso sbyong dang /
cho 'phrul tshes brgyad la gnod zlog gso sbyong re lo star ma chag pa /
dge slong phyir bcos kyi mjug tu sngags byang sems kyi phyir bcos /
grol khar mdo sngags bshad sgrub sogs tshigs bcad rje ye shes rgya mtsho'i phyag bzhes ltar bya /
dbyer gnas spyir yul babs kyis glo bur dgag dbye bgyis 'thus kyang /
ston pa sangs rgyas kyis ji ltar bcas pa mdzad pa ltar dbyar ring po bsrung nus na phun sum tshogs pas hor zla drug pa'i tshes bco lnga nas dgu pa'i bco lnga bar dbyar snga ma zla ba gsum du gnas par khas len /
mtha' zhag bsrung ba sbyor dngos dam tshig sogs 'dul 'dzin gong ma'i phyag len ma nyams par byed /
so thar gyi mdo yang gso sbyong dang po nas bzhi pa'i bar gleng gzhi yan dang /
pham pa yan dang /
lhag ma yan dang /
ma nges pa yan rim bzhin 'don /
brgyad pa'i bco lnga la mdo yongs rdzogs 'chad /
yang dgos pa'i dbang gis glo bur dgag dbye byed dgos pa byung na yang 'dul ba'i dgongs pa ltar byed /
sde 'dir dge slong yod tshad gso sbyong la nges bar 'du /
'du mi nus pa rnams nas yongs dag dang /
'dun pa sogs nges par 'bul /
dbyar gnas mjug gi chab zhugs skabs der bsnyad de rtsed 'jo sogs bag med kyi spyod pa bgyid mi chog /
bye brag tu bya ba'i rim pa la sgrub sde 'dir ni sos dal du gnas pa dang /
lam gyi yan lag phra mo re la mgo 'khor ba dang /
tshig gi na yam tsam lhur len pa'i ngal ba de lta bu ma yin par /
thun mong dang thun mong ma yin pa'i lam gyi rim pa la nyams len rdo rus thug pa'i sgrub tshugs brtan pos nyams rtogs kyi rkang tshugs par bya ba ni gnad kyi don po yin pas /
des na zla re bzhin lam gyi rim pa bshad sgrub zung 'brel tshul gyis nyams su len pa la /
lo star zla ba dang po'i tshes gsum /
bzhi /
lnga bcas nyin gsum la tho rengs tshogs brda byung ba dang dus mnyam du rdo bcal du mnyam 'dzoms kyis bsgrubs pa'i khrus chus khrus kyi rnal 'byor bsten nas 'du khang du so so nas dus dran dang /
ltung bshags phyag bcas mdzad /
de nas gral du 'khod pa dang byin rlabs nye brgyud gsol 'debs /
bla mchod bde stong dbyer med ma gtor ma brgya rtsa bcas gsungs nas grol /
gung tshigs la sbyor chos bshags pa'i mtshams su phyag dang sbrags pa'i ltung bshags /
maN+Dal tshom bu nyer gsum ma grangs gsog dang bcas mjug tu bde lam gyi steng nas dngos gzhi'i dmigs skor khrid bstun bcas gsungs nas dkon mchog rjes dran phud mchod bcas gdugs tshod kyi gsol ba zin mtshams /
thun drug bla ma'i rnal 'byor /
rdo rje mkha' 'gro'i sbyin sreg /
dam tshig rdo rje'i bzlas pa /
bstod chen sogs chos spyod le tshan re bcas gsung /
mjug lam rim smon lam gyi rgyas btab nas @# / /
grol| dgong tshogs la dpal rdo rje 'jigs byed dpa' gcig gi bdag bskyed dang 'brel ba'i drug cu ma /
gser zhun ma /
mjug smon shis bcas gsungs nas grol /
gnas kyi bla ma gdan zur rgan pa lta bu lam rim gyi bsam sgom nyams myong dang ldan pa 'os pa zhig nas byang chub lam gyi rim pa'i khrid chen brgyad gang yang rung ba'i steng nas /
sa bcad 'dzin chos dang 'brel ba'i spyi bshad nas sbyor chos dngos gzhi bshes gnyen bsten tshul gyi skor yan la dmigs phug pa'i bshad pa myong thog tu 'dril ba nyin gsum la thor tshogs /
dgung tshogs kyi bar du chos thun gcig dang /
gung tshogs /
dgong tshogs kyi bar du chos thun gcig bcas nyin re chos thun gnyis re ste chos thun drug la rdzogs par gnang /
de nas phyi zla'i 'chad nyan tshugs ma ran bar rang rang gi shag tu sbyor chos dang 'brel ba'i bsags sbyang nan tan gyi ngan nas lam rim spyi la bshar sgom dang /
bshes gnyen bsten tshul gyi skor la gnad du bsnun pa'i nyams myong 'don pa la gtso bor byed pa'i thun bzhi'i nyams len ma chag pa dang /
zla ba gnyis pa'i tshes gsum /
bzhi /
lnga /
bcas par 'chad nyan nyin gsum tshogs thengs gsum re dang /
chos thun gnyis re sngar bzhin la mi 'dra ba'i khyad par sa bcad 'dzin chos dang brid bcas sngar gyi 'phro /
dal 'byor gyi chos skor dang /
mi rtag pa'i skor nyin cha bgos kyis gtong /
tshogs su yang sbyor chos kyi mjug dngos gzhi'i nyams len kha bsgyur /
de nas yang phyi zla'i 'chad nyan bar sngar bzhin rang rang gi shag tu bsags sbyang dang 'brel ba'i lam yongs rdzogs la bshar sgom dang /
dal 'byor dang mi rtag pa'i skor la nyams myong gnad du bsnun /
zla ba gsum pa'i tshes gsum /
bzhi /
lnga bcas par yang 'chad nyan sogs sngar bzhin la /
khrid sngar gyi 'phrong na song gi sdug bsngal dang /
skyabs 'gro las 'bras kyi skor bcas nyin cha bgos kyis bshad pa gnad du 'gril ba re gtong /
de nas yang smyung gnas tshugs ma ran bar skyes bu chung ngu dang thun mong ba'i lam lhag ma rnams la myong ba ci thon byed| hor zla bzhi pa'i yar ngor smyung gnas dkar po cha brgyad sbyor dngos rjes gtsang dam pa'i phyag len mnyams pa /
tshes bcu bdun /
bco brgyad /
bcu dgu gsum la sngar bzhin khrid zhag dang khrid kyis bcad skyes bu 'bring dang thun mong ba'i skor rnams rdzogs pa dang gnam rtsed ldeng lta bu'i thog nas so thar gyi bslab bya rgyas par gtong| de nas 'chad nyan rjes ma mtshugs bar lam spyi la bshar sgom dang /
'bring gi skor la nyams myong gnad du bsnun te nges 'byung bcos min skye ba la 'bad /
zla ba lnga pa'i tshes gcig nas drug pa'i tshes lnga bar ram lnga pa'i tshes bco lnga nas drug pa'i dbyar tshugs ma ran bar 'og nas 'byung ba ltar bsod snyoms /
drug pa'i tshes bcu bdun /
bco brgyad /
bcu dgu gsum la 'chad nyan nyin gsum tshogs thengs gsum re dang /
chos thun gnyis re snga ma ji bzhin la /
khrid kyi sa bcad skyes bu chen po'i dbu nas rgyu 'bras man ngag bdun gyi blo sbyong tshul rnams nyin cha bgos kyis bshad pa rgyud thog tu khel nges gtong /
de nas yang phyi zla'i @# / /
khrid mtshugs bar skyes bu chung 'bring gi lam rnams sngon 'gro dang /
spyod pa la slob tshul rnams bslab bya'i tshul dub shar sgom thog /
dngos gzhi btang snyoms nas byang chub kyi sems kyi bar gyi rgyu 'bras kyi khyad par la rim bzhin blo sgyong zhing /
theg pa chen po'i lam gyi rmang 'dzugs pa nan tan gyis sgrub pa gnad du bsnun /
zla ba bdun pa'i tshes bcu bdun /
bco brgyad /
bcu dgu gsum la khrid sngar bzhin las bcad bdag gzhan mnyam brje skor /
de mtshungs dmigs skor yang bdag gzhan mnyam brje'i skor la gnad du bsnun /
zla ba brgyad pa'i tshes bcu bdun /
bco brgyad /
bcu dgu gsum la khrid zhag sngar bzhin la /
khrid sa bcad kyi sems bskyed tshogs bzung ba dang /
byang chub gzhung lam sogs nas kha bskangs te 'jug sems kyi bslab bya la slob tshul /
spyod pa spyi bslab bam phar phyin dang po bzhi yan dmigs phyed par gtong zhing de mtshungs phyi zla'i bar dmigs rnam skyong /
de ltar sems bskyed kyi skor 'dir zla ba gsum gyi bar bsgom pa gnad du bsnun /
bcos min gyi myong ba thon pa la 'bad rtsol ci nus kyis ma skyes pa bskyed cing /
skyes pa gong 'phel du bsgrub pas theg pa chen po'i lam gyi rtsa ba tshugs par byed pa shin tu gal che /
hor zla dgu pa'i tshes bcu bdun bco brgyad /
bcu dgu rnams la khrid zhag sngar bzhin las bcad zhi lhag gnyis la mtha' chod ba'i bshad pa dmigs byed par gtong zhing /
de nas zla ba bcu pa ma rdzogs par zhi lhag gi skor la nyams myong 'don ci thub la 'bad /
hor zla bcu gcig pa'i tshes gcig /
gnyis /
gsum rnams la khrid zhag sngar bzhin la khrid kyis bcad rdo rje theg pa la slob tshul dang lam spyi'i bsdu ba sogs mjug rdzogs bar gtong zhing zla ba 'di'i ring lam rim yongs rdzogs kyi dmigs rnam skyong ba la brtson /
hor zla bcu gnyis par yid ma rdo rje 'jigs byed dpa' bo gcig pa'i las bsnyen /
las rung sogs gang mos kyi bsnyen pa la brtson /
tshes bcu dgu la rang rang gi bcad rgya grol /
nyi shu'i nyin kha skong gi tshul du tshogs yongs nas zhi ba'i sbyin sreg dang| tshes nyer gcig nas nyer bdun bar zhag bdun phrag gcig gi ring dpal rdo rje 'jigs byed dpa' bo gcig pa'i bdag 'jug dpal ldan byang rgyud grwa tshang gi phyag len ltar dang /
tshes nyer brgyad la ri khrod mchod yon spyir dmigs rgyas pa'i sbyin sreg dang /
nyer dgu la dbang gi sbyin sreg /
dbyug gu drug cu ma drag bsngos rgyas pa bya /
de ltar byang chub lam gyi rim pa'i khrid 'chad nyan sa bcad 'dzin chos /
skam 'tshogs /
rlon tshogs sogs 'di kho na ltar nges par dgos shing /
lam gyi dmigs khrid skyong tshul gyis bcad kyang phal cher dang /
gsar bu ba sogs ni 'di kho na ltar dgos la /
yang rang rang dbang rgyud tha dad pas 'ga' zhig la lam myur bul gyi khyad par yang sna tshogs pa zhig 'byung la /
der ma zad nyams 'og tu tshud tsam byed pa sngon du gtong ba dang /
dang po nas myong ba 'don pa la 'bad pa dang /
de la yang rtsol bcas rtsol med sogs kyi khyad par mi 'dra ba du ma zhig 'byung ba rnams ni rang rang gi rgyud tshod dang /
nyams myong la dpags te nyams su len tshul gyi @# / /
'phrul shes pa dang /
bla ma nas kyang de dang mthun pa'i gegs sel bogs 'don rnams byed tshul mnor ba yang gal che'o / /
gang ltar yang dben par sos dal du gnas pa ni gzhi nas smad pa'i gnas te /
des na brtson pa chen pos lam gyi rim pa'i gnad dpyad sgom dgos pa rnams la dpyad sgom /
'jog sgom dgos pa rnams la 'jog sgom sogs dmigs rnam skyong ba /
bsags sbyang /
gsol 'debs sogs la tshig dril du 'bad pa la brten nas nyams myong gi rkang tshugs pa zhig nges par dgos so / /
yi dam gyi bsnyen pa yang dang po 'jigs byed dpa' gcig gi las bsnyen las rung gang rung thon pa nges par dgos shing /
gsar du zhugs nas lo gsum gyi ring lam rim la gtso bor 'bad bzhin pa'i ngang nas skyabs 'gro /
phyag| chu mchod /
yig brgya /
maN+Dal /
dmigs brtsem /
dam tshig rdo rje'i bzlas pa /
rdo rje mkha' 'gro'i sbyin sreg /
sku spar ram /
sAts+tsha rnams 'bum phrag re sgrub /
lo gsum song nas kyang nang du yang dag '+zog la brtson pa dang /
bsnyen chen sogs la 'dug pa min na sngar bzhin bsags sbyang gi yan lag rnams la grangs bsog cing brtson pa bskyed /
lam rim la blo sbyong ba lo gsum ma so 'bar yi dam gyi bsnyen chen sogs bgyid mi chog /
yi dam yang rdo rje 'jigs byed dpa' bo gcig pa dang /
gzhan yang ma rgyud kyi nying khu bde mchog dril bu lugs phyi nang lta bu dang /
rje btsun rdo rje rnal 'byor ma lta bu'i nyams len shin tu gsang zhing sbas pa'i tshul gyis byed /
gzhan yang zla ba so so'i tshes brgyad la sgrol ma maN+Dal bzhi pa'i cho ga dang /
tshes bco lnga la gnas bcu phyag mchod rgyas bsdus gang rung re gtong /
yang dbyar gnas ring gser kong rdo rje 'chang gi phyag bzhes ltar gyi bla mchod dang /
sman chog dang 'brel ba'i chu mchod 'bum phrag re skam 'tshog kyi ngang nas ji ltar 'os ba sgrub /
lha babs dus chen gyi nyin snga rting la mchod sprin rgyas spro dang 'brel ba'i sems bskyed mchod pa sta gon dang bcas par tshogs thengs re /
dga' ldan lnga mchod chen mor mchod chog gang yang rung ba'i steng nas rje bdag nyid chen por mchod sprin stong tshar /
gnam lo gsar tshes kyi tshes gcig snga char lha mo'i tshes gtor dang /
de nas bla mchod kyi tshogs bcas gtong /
rlen 'tshogs kyi rim pa 'di rnams zhal ta ba dang /
lha gnyer gros mthun gyis tshogs brda gtong /
skam 'tshogs rnams lha gnyer gyis gnas bla mar dgongs bskor gyis tshogs brda gtong /
tshogs brda byung ba dang dge 'dun rnams 'phral du 'du zhing gral rim du tshul mthun gyis 'khod /
tshogs su long gtam bzhad gad sogs spangs te zhi zhing dul bar 'khod /
zla lhag yod lor rnam 'joms /
bdud rtsi ril bu sogs ril sgrub bam /
mgon po'i gtor sgrub lta bu ci rigs skabs bstun byed /
bsod snyoms skor la /
zla ba lnga pa'i tshes gcig nas zla ba drug pa'i tshes lnga'i bar ram| zla ba lnga pa'i tshes bco lnga nas zla ba drug pa'i tshes bcu bzhi'i bar gang 'os nam zla la gzhigs pas phebs shing /
de yang yul babs kyis bzhon pa la brten dgos pa tsam las khyim pa sun 'byin pa'i spyod lam mi mdzes pa mtha' dag spangs te dzi @# / /
ltar 'phags pa rta thul ljongs su rgyu ba bzhin du gshegs pa dang /
de yang dge slong bzhi tshan las mi nyung bar gshegs ba dang /
sbyin bdag gi rim gro sogs sla chos rnyed 'dod ral tshod du ma song ba dmigs yul la snying rje dang ldan par sgrub /
spyod lam kun tu zhi dul gyis gnas pas khyim pa rnams dad cing 'dun par byed pas de dag gi rgyud la thar ba'i sa bon 'jog pa dang /
sbyin bdag gi 'byor rgud dang /
rnyed pa che chung la mi blta bar sems snyoms bar spyod pa dang /
ngan pa la mi 'khong zhing bzang po la ngo bstod mi bya bar mchog dman ji ltar yang brtse bas chos dang dge bar thabs kyis bskul /
zla ba drug pa'i tshes bcu bzhi tshun ri khrod du tshang ma nges 'byor thub ba dgos /
dad pas byin pa'i dngos po rnams chud ma zos par gang rnyed las g.yo zol med par cha bgos kyis sum gcig rang gis len /
sum cha gnyis dge 'dun spyi'i don du spyi gnyer la bstab /
ri khrod du zur bzhugs yod na shag rang rang gis sgrub /
gso sbyong las gzhan pa'i tshogs thun dang chos thun sogs la 'gro mi 'gro rang rang gi 'dod mos bzhin byed /
spyi'i sgrigs lam spyi 'gro ltar nges par khur /
sgrigs lam las bag med par mi ldog pa'i bskul ma 'debs pa'i khag theg dge rgan re med par sgrigs zur du yang 'dug mi chog /
'dir mi gsal ba'i sgrigs lam phra mo rnams dang /
zhal 'don gyi rim pa sogs dge slong chos brtson blo bzang chos grags nas bgyis pa'i bca' yig /
zur 'debs ltar /
mtshan tho dang bca' yig ngo ma gnas kyi bla ma gdan zur su 'os nas nyar /
bca' yig gi ngo bshus la spyi dam 'byar ba re spong ba pa so sor rtsis sprod /
de rnams nas kyang rgyun du rtog zhib kyis /
sgrigs lam mtha' dag theg pa rang khru gyi tshul du tshul bzhin 'khur /
gal te sgrigs 'ga' byung ba rnams la las byed nas khrims bca' ba dge 'dun thugs mi mthun pa dang phung krol gyi rgyur 'gyur nyen che bas 'dris bshes pa rnams nas brtse ba'i thabs mkhas kyis 'jam por bsgo bar bya ba dang /
des kyang 'gal tshabs chung ba tshul bzhin ldog pas chog pa yin na sngar gyi bag med pa'i gnas spangs te tshul dang mthun par 'khod pa dang /
'gal tshabs che ba gnas par mi dbang ba'i rigs la theg pa rang 'khur gyis sgrigs 'then gyis dge 'dun la bshags pa dang bzod gsol bya dgos /
cis kyang de ltar mi byed na bka' srung dam can chos kyi rgyal po phyi nang gsang gsum 'khor za byed las kyi pho nya dang bcas pas 'jam dpal zhi khros ji ltar bka' bsgos ba las mi 'da' bar nyams pa de la chad pa'i las bya bar 'os pas mthu rtsa lam zhan par mdzod cig /
mdor na mdzod las /
tshul gnas thos dang bsam ldan pas / /
sgom pa la ni rab tu sbyor / /
zhes gsungs pa ltar /
sdom pa gsum gyi bcas mtshams dag pa gzhir bzung /
dang po tshe 'di blos thongs pa zhig med na ri khrod du sdod mi tshugs /
ci byas tshe 'di par 'chor /
rnam g.yeng pa dang /
'du 'dzi la dga' bas ngal 'byor dang mi rtag pa rgyun du shugs drag par bsams pas tshe 'di'i 'khri ba chod /
sgrub pa la nang nas bskul ba zhig 'ong /
de yang tshe 'di'i bde skyid kyi grwa zur ma @# / /
nyams pa zhig dang /
phyi ma'i don 'grub pa zhig mnyam du sgrub dka' bas tshe 'di theng la bor /
lto gos gtam gsum la gyong bskur /
bsod snyoms ngan ngon tsam gyis chos shes pa /
chos gos ngan ngon tsam gyis chog shes pa| gnas mal ngan don tsam gyis chog shes pa /
spong ba dang sgom pa la dga' ba ste 'phags pa'i rigs bzhi la gnas /
blo phugs chos la gtad /
sprang phugs shi la gtad /
shi phugs grog po stong pa la gtad pa ste gtad pa bzhi dang /
mi khyu nas bud /
khyi gral snyegs /
lha gral thob pa gsum dang /
thebs med rdo rje sngon du btang /
khrel med rdo rje rjes la bzhag /
ye shes rdo rje rang dang 'grogs pa ste rdo rje gsum bcas jo bo bka' gdams pa'i phugs nor bcur gsungs pa'i rnams yid la byed bzhin ri khrod du tshe dang snyoms pa'i sgrub pa snyugs bsrings /
snying rus dang sdug bsran bskyed /
rnam g.yeng dpa' du 'dzil bdud dang dgrar bltas /
than snyom las dang le los 'da' ba yang dben par sdod pa'i ri dwags 'dra bar bltas /
gzhan yang bying rmugs dang 'dres pa'i yid byed bkag pa'i bsam gtan bsgom pa lta bu nor ba dang go las ma bcad pa dang /
dmigs pa ltar snang re la tshe yol bar byed pa dang /
kun slong la skyon chags pa sogs rje sa paN gyis sgom chen tha ma'i mtshan nyid gsungs pa de dag gis ma gos pa nan tan byed /
rang 'dod dang 'dres pa'i 'gro don 'phrin las bdud kyi las su shes par byas /
thun mong ba nges 'byung byang sems yang dag pa'i lta ba gsum dang /
thun mong ma yin pa rim gnyis kyi lam zab mo tshang lam nor bar thos bsam gyis nges pa skyed pa dang /
bsgom pa gnang du bsnun pas nyams dang rtogs pa gong nas gong du khyad zhugs pa'i yar skyed thon pa /
mkhas pa 'chal bar ma shor ba /
btsun pa rmongs par ma shor ba /
sgrub par rang don du ma shor bar /
rje bdag nyid chen pos /
dang por rgya chen thos pa mang du btsal / /
bar du gzhung lugs thams cad gdams par shar / /
tha ma nyin mtshan kun tu nyams su blangs / /
kun kyang bstan pa rgyas pa'i ched du bsngos / /
zhes gsungs pa ltar / /
thos bsam sgom gsum /
mkhas btsun bzang gsum yam bwal bas sku tshe gcig la zung 'jug rdo rje 'chang gi go 'phang mngon du mdzad pa'i rnam thar bzang po la gcig bzhin kun gyis gzhol bas sa mthar dus kyi mthar yang blo bzang rgyal ba gnyis pa'i bstan pa'i mig rgyan du 'gro ba zhig ci nas kyang mdzad par zhu /
smras pa /
gang gis mtha' yas 'gro ba rnams / /
dman dang duH khas las bskyab ste / /
dpal ldan mchog gi dga' ston la / /
'god mdzad bstan pa rin chen rgyal / /
gsung rab dgongs 'grel dang bcas 'gal med du / /
gang zag gcig gi nyams len du 'dams pa'i / /
tshang la ma nor lam bzang dge ldan pa'i / /
ma smad bzhed srol kun nas rgyal gyur cig /
bstan pa rin chen mtha' yas 'gro ba yi /
bsod nams mchog gi skal bar gnas pa yang / /
bshad dang sgrub pa @# / /
tshad ma'i nyams len gyis / /
gzhol pa'i dge 'dun sde la rag lus phyir / /
gang gis mthar sgrub brgyud bstan pa'i srol / /
spel ba'i ngal ba ched du sgrub pa dang / /
de dag rnams la 'doms pa'i lam bzang po / /
ched du bgyis la bdag kyang sbro par gyur / /
dri med lugs bzang snying du gces pa yi / /
rab dkar lhag bsam phul gyis bskul ba las / /
yab rje'i bzhed srol yang dag bslab pa'i khrims / /
cung zad mtshon pa'i ngal ba 'di byas so / /
ma smad lam bzang 'byed pa'i nyin byed dang / /
las nyon tsha gdung gzhil ba'i zla zer te / /
rmongs pa'i mun stug 'joms pa'i sgron me dang / /
bag med lam las 'gugs pa'i lcags kyur bskrun / /
de phyir 'di las mtha' yas yid can gyis / /
yang dag lam bzang blta ba'i mig rnyed nas / /
bla med byang chub gzhung lam la zhugs pas / /
nyams pa'i 'khor ba myur du stongs gyur cig /
gcig tu sgrub la gzhon ba'i spong ba pa / /
kun kyang nyer 'tshe kun bral mthun rkyen tshang / /
spangs dang rtogs ba gong du khyab zhugs pa'i / /
yang dag dga' ston snying la rgyas gyur cig /
tshul bzhin gdams la log par spyod pa dang / /
tshul bzhin sgrub la log par 'khu ba rnams / /
mthu ldan bstan srung dam can rgya mtsho yis / /
chad pa'i las kyis tshar du gcod par rigs / /
khyad par sgrub sde theg mchog gling 'di nyid / /
'jigs rung gshin rje'i rgyal dang bsre khrab par / /
gnyer du gtad do mi g.yel dus drug tu / /
legs nyes stang 'dzin dam tshig rjes gcod mdzod / /
slu med mchog gsum bden pa'i byin rlabs dang / /
chos dbyings rnam dag rten 'brel mi bslu'i mthu / /
bdag gi lhag bsam dag pa'i nus stobs kyis / /
ji ltar smras kun bde blag 'grub gyur cig /
ces byang phyogs chen po hor gyi yul mthar gtugs pa'i bye brag sbo rAd thu'i ljongs su spong ba pa'i sgrub sde dge rgyas theg mchog gling zhes bya ba 'di nyid /
dge slong blo bzang chos grags nas rgyu mtshan gong 'khod bzhin gsar du bskrun pa'i sbyor ba la zhugs pa na /
khrims su bca' ba'i yi ge 'di lta bu zhig dgos zhes ri khrod 'debs pa po nyid nas lha reg rten gsum dang bcas bskul ba la brten /
ser smad pha bong kha'i sprul sku byams pa bstan 'dzin 'phrin las rgya mtshor 'bod pas mchog tu dwang bas mtshams sbyar te 'du bgyis /
rten gyi skal bar 'jam mgon rgyal ba gnyis pa'i snang brnyan dge legs mar grags pa 'khrul med byin rlabs can / /
mthong shog gi ngos su rin chen dang gnyis zhun mas bris pa'i mdo sde bskal bzang po /
ngos kyi rgyun bgos bla gos rnams so sor rtags 'byar dang bcas te mngags pa ji ltar rjes su gdams pa de de bzhin du 'grub par 'gyur cig /
! / /
nags shog stag phu dge ldan luD bzang kun 'phel gling gi bca' yig bzhugso / /
! ji snyed rgyal kun ye shes snang ba'i mdzum / /
nyi ma bye ba rdul du 'bar ba'i gzi / /
thun mtshams bla gos sbas pa'i brtul zhugs gar / /
rgyal kun bdag po blo bzang rgyal bas skyongs / /
snyigs lnga'i khro gnyer drag por glal pa'i khar / /
bzung bas nyam thag skyob pa gzhan spangs bar /
@# / /
dbugs dbyung ma 'dris mdza' bshes gcig pu zhes / /
bsngags pa pad dkar dbyangs su snyan der 'dud / /
'gro rgyud ma rig gnyid las slong ba'i dbyangs / /
zab dang rgya che'i rol mo rgyal ba'i mgur / /
ja bzhin khrol ba mi pham 'jam pa'i dbyangs / /
brgyud gsum bla mar bcas pas rtag tu skyongs / /
bde chen zhi ba chen po'i dbyings gcig nyid / /
rten dang brten pa zhi dang drag shul nyams / /
sgyu 'phrul bkod par 'byams rgya mtsho'i sprin / /
grub gnyis 'dod dgu char du bsnyil bar mdzod / /
shes rab ral gri'i 'phrul 'khor rnon po'i rtsibs / /
kun rmongs gshed du 'bebs pas 'gro rgyud lngar / /
ye shes nyi ma 'bum du gdal ba'i gzi / /
stsol mdzad lha mchog khyod kyis blo mchog stsol / /
mtshan snyan zil dngar cha shas phra mor yang / /
'chi med bdud rtsi 'bum byi bcud chags pa / /
kun gyis mthar byed g.yul las rnam rgyal ba'i / /
rtag brtan grub pa'i dngos po 'dir stsol cig / /
byu ru'i lang tsho rgod pa'i cha shas res / /
srid zhi'i brtan pa cig car 'phrog nus mas brtan g.yo'i 'dod dgu 'gugs pa'i phrin las kyis / /
chos srid dge mtshan 'bum du spungs par mdzad / /
rno myur phrin las rdo rje'i stobs kyis shugs / /
dam ldan bu bzhin skyong la rtag spro ba / /
gnas gsum mkha' 'grod ma can rgya mtshor bcas / /
bsrung skyob me la tshe sgrims lam g.yel cig /
ces mchod par brjod de dge legs su bya ba'i ngag gi sgo yangs par byed pa sngon du btang nas gang gdams par byed na /
mi mjed 'jig rten gyi khams 'di'i gling gi mchog 'dzam bu'i gling gi nang tshan chos tshigs kyis phye ba'i yul dbus kyi bye brag bkra shis nags klung 'babs pa'i ljongs 'dir /
spyi sgos rgyal bstan chab srid skye 'gro'i bde rtsar yul dus sa'i gnad dmigs lta bur rang gter lha tshogs /
las bzhi'i lha khang dang bcas pa dus las ma yol bar 'phral bzhengs dgos pa'i bka' babs lung byang ras su bor bar ma nus pas skyid sgang phun tshogs steng zhes pa'i sa'i char rab tshes lcags spre lor rmang btings te gtsug lag khang rten dang brten par bcas pa lhag pas ma nus pa rtsal sbrugs kyis legs par bzhengs pa ji srid par mi nyams gong 'phel ched dang /
bstan srid zhabs brtan bsgrub pa sogs kyi ched gnyug mar gnas pa'i dge 'dun gyi sde bcas gsar du btsugs par /
7gong sa skyabs mgon chen po nas mtshan gyi gzengs bstod dang /
slar yang srid skyong rgyal blon lhan rgyas nas dge 'dun rnams kyi bca' khrims dang mchod rgyun bdag thob kyis gtan tshigs bca' she zung 'brel btsan dmigs thugs rje gzigs bskyangs bla med kyis gsol ras stsal ba bzhin dge 'dun rnams kyis khrims su bca' ba gal che nan tan gyis gsal 'debs zhabs 'degs kyi tshul du cung zad spro na /
lha dang bcas pa'i skye rgu'i bde skyid kyi rtsa ba ni rgyal pa'i bstan pa rin po che kho na yin la /
de ni dge 'dun gyi sde la rag las shing /
de yang so sor thar pa'i bslab pa kho na la rag lus te /
'dul ba lung las /
btsun pa /
ji tsam gyis chos gnas pa zhes bgyi /
ji tsam gyis chos zhig pa zhes bgyi /
nye bar 'khor /
ji srid du las kyang yod la nan tan byed pa yang yod pa'i bar du ste /
las kyang yod la nan tan byed pa yang yod na dam pa'i chos @# / /
gnas pa zhes bya'o / /
las kyang med la nan tan byed pa yang med na dam pa'i chos zhig ba zhes bya'o / /
zhes gsungs /
thog mar gsar du zhugs pa'i rigs la /
sdom pa skye ba'i bar chad dang ldan pa /
dgon gzhan nas nag chen gnas dbyung byas pa sogs zhugs su mi rung /
zhugs par 'os pa'i mtshan nyid tshang ba rnams kyang sngar sdom pa thob zin yin na smos med dang /
de min rnams brtan mkhas kyi yon tan gnyis dang ldan pa'i mkhan slob /
dad pa'i dge 'dun grangs tshang ba'i dbus su sdom pa nod bar byed pa las /
sdom pa med par ser gzugs tsam gyis yun ring 'dug mi chog /
de ltar sdom pa thob nas khas len pa la dpa' ba tsam min par dus rtag tu bsrung ba'i phan yon /
ma bsrungs ba'i nyes dmigs dran pa'i bag yod kyi brtul pa brtan pos gces spras nan tan gyi sgo nas tshul bzhin bsrung ba la brtson /
zhugs zin nas gsar du rnams rang dbang du mi 'dug par rgya gar du mkhan po dang gnas kyi bla ma la brten nas gnas dgos par gsungs pa dang /
gdan sa chen po rnam gsum gyi sgrigs lam ltar khag theg dge rgan med par 'dug mi chog /
de yang 'os pa su rung la rang rang 'dod mos ltar zhu zhing de'i bka' bzhin du bsgrub /
dge rgan des kyang khas blangs pa tsam min par sham mnyam du yod med ji ltar yang rgyun du blta rtogs gis sdom ba bsrung lugs /
sgrigs lam khur lugs /
'dzin skyor sbyangs /
thos bsam slob gnyer la brtson lugs sogs kha ta bslab bya tsha 'jam rgyas bsdus gang dgos thabs mkhas gang drag gi sgo nas rang la blo gtad pa chud zos su ma song ba nan tan 'bad dgos /
dpe cha bslab rgyu rang gis ma nus na yon tan che ba gzhan la bcol /
na ba dang 'chi ba sogs kyi rkyen ngan thog tu babs pa la'ang shag tshang nye 'brel gzhan gyis blta mi med na dge rgan gyis blta /
dge phrug nas khag theg dge rgan la brtsi med kyis ngo log byas na de'i mjug gnon las sne dang /
bla brang nas rim par byed / /
chos spyod /
bskang gso sogs 'don cha'i rigs rnams lo gsum tshun la blo 'dzin gang 'dril byed /
rgyun du dge tshul slong rang rang gi rtags cha lugs mnyams pa /
de yang mtha' gnyis spangs pa'i rung ba tshad ldan /
zhwa ser /
zla ga mtshun tshul dang mthun pa las sgrigs la yod bzhin gling nang du gos phu dung can gyon pa /
gzan dang sham thabs med par 'gro ba /
glo cha /
ske rgyan| gri 'dogs pa /
zhwa lham ya ma zung gyon pa sogs mi chog /
bla brang zhabs zhu dang /
dgon gyi spyi don can 'ga' re dgun dus lta bur stod gos gyon dgos rigs bla brang dang las sner dgongs zhu dang bstan nas bsam mtshungs byed /
de mtshungs ar las sogs gal che phu dung can mi gyon ka med rigs la gnang ba zhu phrol byed /
de min khyim pa'i rtags 'chad ba 'dug tshe dge bskos nas rtsad gcod kyis chad pa 'grel /
phreng ser las gzhan pa'i rag sha /
thod phreng /
g.yu byur gyi rgyan can sogs mngon tshan du mi 'khyer /
skra sen ring por 'jog pa /
rkang bro /
klu gzhas /
mda' rdo /
sha spag sogs rtsed 'jo /
tha mi kha /
sna tha /
shig ras la spyod pa /
skabs min rnga rol brdung bkrol /
gling bu 'bud pa /
skad cor rgyang 'bod sogs byim pa @# / /
sun 'byin /
bag med spyod ngan gyi rigs mtha' dag dor te sgo gsum zhi zhing dul bar gnas dgos /
bla brang dang dgon gyi spyi don /
rang sger gyi don du phyogs 'gro thag ring dgos rigs la phu dung /
zhwa /
lham sogs 'dra min gyon dgos rigs dgon pa mi 'jal ba'i sa phyi rol nas gos brje zhing gyon pa las /
gling nang nas gyon mi chog /
tshur 'ongs skabs kyang de bzhin dgon pa mi mthong ba'i sa nas ma phung bar gling nang du mi 'ong /
gling gseb dang /
nye 'khor skor lam sogs su du ma tshogs nas ku co 'don pa dang /
dgos med kyi long gtam smra ba /
'thab rtsod sogs gtan nas bgyid mi mchog /
bla dpon che gras rigs ma gtogs gling nang du rta zhon nas 'gro mi chog /
chang ni phung krol dang nyes pa thams cad 'byung ba'i gzhi /
bag med du khyim pas spyod pa la'ang smad par byed na /
rab tu byung ba rnams kyis ni tshogs chang cung zad myung ba tsam las rtswa rtse'i zil ba tsam yang spyod du mi rung bas /
tshogs chang dang /
gser skyem chang phud tsam las 'khyer 'grims mi chog /
dgon pa'i sgrigs pa med par phyogs gzhan gyi dge 'dun gnas g.yar te 'dug pa rnams nas kyang dgon gyi sgrigs lam la gnod 'gal gyi rigs nyin mang byad pa 'dug na shag bdag so so nas bslab ston byed dgos /
tshogs kyi skor la tshogs brda byung ma thag tshogs su 'du ba las /
nad pa yin na ma gtogs rang bzhin lhod yangs kyis rjes lus mi chog /
thams cad spyod lam zhi dul gyis gral rim du 'khod /
dbang med rjes lus shor na gral mjug nas phyag gsum 'tshal te gral mtshams su 'khod /
tshogs su 'dug ring lus rnam snang gi chos bdun ldan /
ngag chos spyod zhal 'don gyi rim pa /
yid ji ltar gsungs pa'i don la sems pa las /
lus dang sems rgya yan gyis gyang dang /
ka bar snye ba /
mgo dang /
mig phar tshur kun tu g.yeng zhing bsgyur ba /
rtse rgod /
gnyid log pa /
gtam 'chol /
bzhad gad byed pa sogs gtan nas mi rung /
zhal 'don gang bskul dal brel /
gdangs dbyangs /
lhug 'dur dbu mdzad dang lhun cing 'don pa las /
rang shed kyis snga phyi dal brel mi snyoms pa dang /
ra skad /
lug skad 'tsher ba lta bu dang /
'don pa mi 'don par kha gtums nas 'dug pa sogs mi byed /
rol mo 'khrol ba sogs kyang phan tshun bstun pa las gang dran mi byed /
bza' btung gi tshe hub cag gi sgra mi rung /
gtsug lag khang nye skor /
gral nang sogs su snabs dang /
kha lud mi 'dor /
nad dang /
chab gseng sogs kyi rkyen ma theg par tshogs nas glo bur langs dgos rigs dge bskos la zhu zhing /
gral mjug tu phyag gsum byas te 'gro /
lon dang /
lus nad kyis tshogs sum pher ba'i rigs dang /
mtshams pa yin nges rigs gnang bzhu chog pa las /
de min tshogs su mi 'ong bar rang bzhin gyis shag tu 'dug mi chog /
smon lam chen mo dang /
sgrub mchod gal che'i skabs gnang ba zhu ster yang spyi don gal che'i rigs la /
gang byung mi chog /
bla brang dang /
dgon par byas rjes can gyi dar rgan rigs /
mtshams pa /
nad pa gnang ba zhu phrol rigs dang /
de nyin gyi sbyin bdag tsam las gzhan du gang byung la tsha bsig gtong len mi chog /
sbyin bdag gal che len bya dgos rigs la tshogs kyi gnang ba zhu phrol @# / /
gtong dgos shing /
tsha bsig mi gtong /
rung khang skor gtsang sbra gang che dang /
spyi gnyer dang /
sbyin bdag gi kha bkod las /
ja ma /
dkor gnyer sogs kyis rang tshams kyis gang byung la ja thug sbyin mi chog khyim pa dang /
bud med sogs dgon nang du shag g.yar nas gtan sdod bya mi chog /
de 'brel gling nang du ba glang dang /
ra lug sogs 'dzin skyong mi bya /
kha khral gyi rigs rnams legs par blo la chud par byed cing /
gzhan yang rol dbyangs /
thig tshon| dung gling /
gar 'cham /
gtor bzo sogs yul du phyin pa slob sbyong byed /
bslab pa yongs su sbyong ba'i gzhi gso sbyong dang /
dbyar gnas /
dgag dbye sogs gzhi gsum gyi phyag len nyams pa med pa rje 'dul 'dzin pa'i cho ga dang /
de'i gsal byed ltar lag len du thebs pa bya dgos /
de yang zla ba re re bzhin gyi dus 'brel gyi gso sbyong gnyis ma chags pa byed /
gnod bzlog dang /
bkra shis gso sbyong skabs su gang babs /
gso sbyong skabs sgrigs grwa yin min la ma ltos pa'i dgon nang gi dge 'dun gang yod 'du dgos /
rkyen dbang gis 'du mi thub pa'i rigs 'dun ba len 'bul byed /
gnas kyi bla ma rim pa nas kyang mdo dang /
las kyi rigs blo thog nas 'chad pa las /
dpe thog mi chog /
dbyar gnas ba'ang dus las ma yol dgos /
dbyar khas ma blangs par dge tshul slong gling nang du 'dug mi chog /
gang zag rang rang gi don du 'gro dgos rigs zhag gcig nas bdun gyi bar byin rlabs brgyab ste 'gro /
dge 'dun gyi spyi don dang /
chos ldan rlabs po che'i bya bar dge 'dun la gnang ba gsol te las brngod nas zhag brgyad nas nyi shu'i bar byin gyis brlabs te 'gro rung /
dgag dbya zin nas chab zhugs kyi skabs chos dang mthun pa'i bag yangs rtsed mo sogs bya ba las /
sho sbag /
mda' rdo /
chang sogs bgyid mi chog |grong chog tu 'gro dgos rigs la khyim pa sun 'byin du mi 'gro ba tshul bzhin du byed /
bzhi sde yan long phyin sgrigs gnon rgan ba nas byed /
rab tu byung ba grong gul du 'grims 'grul mang na nag chang gi nyes pa 'byung ba'i gzhir 'dug pas rgyun du khrims grogs med par grong yul du 'grims 'grul mi byed /
'grims 'grul ka med cung zad dgos rigs dge bskos la gnang ba dang /
'dzin thel zhus te 'gro /
sprel zla'i tshes bcu yol nas zla6 tshes bar dkar thog dang /
dbyar gnas grol nas zla ba gcig tsam ring bsod snyoms dang /
rang rang gi nang du 'gro chog /
de yang sngar bzhin dge bskos dang /
bla brang la gnang ba dang 'dzin thel zhus te 'gro /
de phan dgon du gtan sdod kyis klog ba thos bsam dang /
spong ba bsam gtan la chig sgril byed /
sangs rgyas kyi bstan pa ni snying rjes rab tu phye ba yin pas /
sems can la gnod 'tshe spangs phyir du chu tshags tshun 'chad dgos par gsungs pas /
srog bcad pa'i sha 'di tshogs su tshod ma'i rdor bsil dang /
chab zhugs lta bu'i skabs las /
sha gsol 'grems spyod rgya che mi bya /
rgyun ja'i zhal 'don /
sgrub mchod /
bskang gso /
bsnyen mtshams byed sgo sogs bla dpon gong ma'i bca' she gzhi bzung nan tan du byed dgos /
khang gnyer nas gtsug lag khang steng shod par gsum gyi or kha @# / /
thigs tshags sogs 'dzin spras dang /
grwa shag rnams rang rang shag bdag so sos chud zos su ma song ba'i 'dzin spras byed dgos /
nyams na phyir bcos pa'i skabs la /
sdom pa'i mi mthun phyogs nyes ltung phra ba rnams gzhung bzhin bshags /
rtsa ba bzhi dang /
myos 'gyur phyi btung bar longs spyod pa /
mi mang kha 'gril phyogs 'then gyis dge 'dun rtsod 'khrugs slong ba'i mgo rtsom dang /
ngan rgyab byed gte /
las sner kha lan /
lag lan slog pa rnams chad las ji ltar 'os pa dang 'brel bar gnas nas dbyung thog /
pham pa byung ba rnams nas nyes chad bsgrubs rjes shog thod mdo sgrub dang 'brel bas gnas nas bskrad /
de byings lag 'thab sogs lan rtsa che rigs dang /
khyim pa sun 'byin cing /
dge 'dun gyi nang khrims las 'gal ba sogs kun spyod ngan pa byung ba rnams la lan rtsar dpags pa'i nyes bkod drang 'brel 'doms nges gtong /
dgon gzhung gi las tshan phyogs thon phud /
de byings mtho dman su thad nas skor lam nang tshun rta zhon pa /
skabs min gri 'bog khyer ba /
me mnga' dang /
mnga' 'phen pa /
nor gcan rgyun nyar byed pa /
dgon gyi sa mtshams g.yas g.yon mdun rgyab ri klung rnams rngon dang /
rtswa shing btub /
dus mchod dang /
ar las skabs lta bu las dgon gseb tu bud med 'gro ba dang /
zhag sdod byed ba sogs rnam pa kun tu mi chog /
de 'dra'i dgon gyi bca' khrims las 'gal ba zhi drag su thad nas byung yang nyes pa che chung la dpags te bla ma las sne nas rtsa 'dzin nye 'gyangs phyogs lhung spangs pa'i drang pos gzhung bsrangs 'doms nges dang /
des kyang ma 'chun na chos srid khur 'dzin sogs sne sdod so so nas skabs sbyar bstan rgyun la sman ba'i rgyab gnyer dgos rgyu /
spyi sos mtshon spyi sger mchod gnyer rnams nas mchod thebs sngar yod dang /
gsar sbyor byung ba rnams la sril tshags gces spras thog /
bun gtong /
tshong sbel sogs thabs 'khos gang yod kyis mi nyams gong 'phel las /
mchod rgyun chad 'khums /
zom 'jog /
bsnyen bkur je zhan je phrar ma song ba'i gtong sgo gang 'khri chag nar med pa mchod yul gal cher bsams pas dus gtong dgos rgyu /
dgon pa'i 'don chog cha lag dang bcas pa'i bslab sbyang dgos rigs khong du chud nas mdo sngags lam gyi rim par mang du thos pas sbyangs shing /
thos don rgyud la sbyar ba sogs /
mdor na dge 'dun bgres gzhon bar gsum nas ji skad du /
mdzod las /
tshul gnas thos dang bsam ldan pas / /
sgom pa la ni rab tu sbyor / /
zhes gsungs pa ltar gzhi tshul khrims rnam par dag pa la gnas nas lung gi bstan pa thos bsam dang /
rtogs pa'i bstan pa sgrub pa nyams len gyi sgo nas 'dzin cing spel ba sogs blo bzang rgyal ba gnyis ba'i bstan pa'i mig rgyan du 'gro ba zhig ci nas kyang mdzad 'tshal /
ci ste khrims su bca' ba'i yi ge 'di las shes bzhin du 'gal bar byed na gang la gnyer du gtang ba'i bstan srung dam can rgya mtsho'i tshogs kyis snying khrag dron mo lo zla dus las ma 'gyangs par gsol zhing /
tshul bzhin bsgrub pa rnams la bsrung skyob stong grogs /
las bzhi'i 'phrin las cung zad kyang g.yel ba med par mdzad du gsol /
'dir smras pa /
mtha' @# / /
med srid pan kra'i grong khyer du / /
sdug bsngal gang+gA'i rdul gyi rang bzhin nyid / /
nyer len khur du smin pas ngal ba'i skyabs / /
ma 'dris mdza' bshes gcig pu shAkya'i rgyal / /
de yis grangs med bskal bar legs bsgrubs pa'i / /
bdud rtsi'i bgo bsha' 'grol sbyin pa yi / /
thabs mkhas de ni lung dang rtogs pa'i chos / /
'khor lo 'gro ba'i rgyud du 'pho ba nyid / /
lung rtogs 'khor lo gang gis 'dzin pa yang / /
khrims ldan 'dus sde kho nar rag lus phyir / /
klog dang spong ba mkhas btsun gsum gyi tshul / /
ji bzhin khrims su bca' ba'i dbyangs kyis gdams / /
de bzhin sde 'dir ngur smrig 'chang ba'i tshogs / /
ji snyed de kun bag yad bslab pas bsdam / /
bshad sgrub chos spyod bcu yi khrag khrig gzi / /
blo bzang bstan pa'i nyin byed dpal gyur cig /
mthu ldan bstan srung kun kyang las bzhi yi / /
'phrin las rno myur rdo rje'i thog rgod kyis / /
tshar gcod rjes 'dzin legs nyes stang 'dzin kun / /
bsgrub la dus drug byar ma g.yel cig /
ces rjes su gdams pa'i yi ge 'di yang rab byung bcu drug pa'i shing mo phag gi lo'i sa zla'i tshes bzang por rang byung 'phags pa'i gzhal med khang dge 'phel byang chub gling nas bris / / / /
dad gtong rab yangs sbyin pa'i bdag po che / /
sur+ya d+h+wa dzas yon sbyar rnam dkar mthus / /
sa lam bgrod pa rab myur shing rta'i shugs / /
zung 'jug gdod ma'i rgyal sar myur 'god shog /
! dad dam mtshungs med lha klu dga' tshal bas / /
yon sbyar mthun rkyen 'brel tshad bla ma yis / /
tshe rabs 'bral med mnyes bzhin rjes 'dzin cing / /
zung 'jug rdo rje 'chang dbang myur thob shog /
'gro don 'phel / /
rgyal kun yab gcig ngag gi dbang phyug mchog /
mi yi gar rol 'jam mgon bla ma yis /
bstan pa'i snying po gsal bar mdzad pa'i tshul /
bstod tshig lam las drongs ba'i rtsa 'grel gnyis /
mgon der rab gus blo bzang brtson 'grus kyis /
dpar bskrun dge bas 'brel thob bskal bzang 'gro /
mdo sngags bstan zhugs sa lam rab bgrod ste /
sku bzhi'i rgyal sa myur du zin gyur cig /
