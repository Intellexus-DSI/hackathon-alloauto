@# / /
sems dpa' chen po dkon mchog rgyal mtshan gyis phyogs bsgrigs mdzad pa'i blo sbyong brgya rtsa dang dkar chag gdung sel zla ba bcas bzhugs so / /
ka dkar chag /
le tshan /
mtshan byang /
shog grangs /
byang chub sems dpa'i nor bu'i phreng ba /
jo bo rgyal srid spangs nas thar par byon tshul /
jo bo rjes gser gling pa dang mdzal tshul /
theg chen blo sbyong gi rtsa chag /
theg chen blo sbyong gi tshig 'grel /
blo sbyong don bdun ma'i 'grel pa /
blo sbyong mtshon cha 'khor lo /
blo sbyong rma bya dug 'joms le'u dang po /
blo sbyong rma bya dug 'joms le'u gnyis pa /
blo sbyang rma bya dug 'joms le'u gsum pa /
blo sbyang rma bya dub 'joms le'u bzhi pa /
blo sbyangs rma bya dub 'joms le'u lnga pa /
blo sbyong gyer sgam rdo rje'i glu dbyangs /
blo sbyong sems dpa'i rim pa las zlog phyogs gnyen po'i chas /
blo sbyong rang rgyud ngan pa dma' dbab pa'i chos /
blo sbyong zag bcas dge ba'i stobs bskyed pa'i chos /
gser gling pas jo bo rje la gnang ba'i mtha' 'khob 'dul ba'i chos /
kha le mtshan /
mtshan byang /
shog grangs /
nyon mongs pa lam du blangs pa'i chos /
bla ma'i rnal 'byor /
sdig sbyong man ngag /
theg chen lugs kyi 'khon sbyong /
jo bo la rnal 'byor ma gnyis kyi sems sbyongs shig ces pa'i gdams pa /
ku su lu'i tshogs gsog blo sbyong /
skyid sdug lam 'khyer gyi blo sbyong /
sum pa lo tsa ba'i snyan brgyud kyi blo sbyong /
byang chub sems dpa' kun tu bzang po'i blo sbyong /
blo sbyong thun brgyad ma /
zas la brten pa'i blo sbyong /
dbugs la brtan pa'i blo sbyong dang /
lus gang+ga'i klung gi bye ma snyad du sprul nas rigs drug gi sdug bsngal dang du len pa'i blo sbyong /
sha khrag la brten pa'i blo sbyong /
gtor ma la brten pa'i blo sbyong dang /
'byung ba la brten pa'i blo sbyong /
lus yid bzhin gyi nor bur bsgyur ba'i blo sbyong /
blo sbyong 'chi kha ma'i man ngag /
ga le mtshan /
mtshan byang /
shog grangs /
gegs sel blo sbyong /
theg pa chen po'i blo sbyong ma 'ongs pa'i lag lan /
jo bo'i blo sbyong don bdun ma 'chims kyi blo sbyong /
rnam dag gtsug nor la jo bos gnang ba'i blo sbyong /
dpal ldan bir wa pa'i blo sbyong /
blo sbyong tshig rkang brgyad ma lo rgyus dang bcas pa /
theg pa chen po'i blo sbyong /
blo sbyong tshogs bshad ma /
rgyal ba yang dgon pa'i gdams ngag /
rten 'brel snying po'i 'khrid yig /
blo sbyong gsung bgros ma'i kha skong /
zhen pa bzhi bral gyi gdams ngag dang /
rje btsun grags pa rgyal mtshan gyis mdzad pa'i zhen pa bzhi bral /
sa paN gyis mdzad pa'i zhen pa bzhi bral gyi gdams ngag /
nub pa rig 'dzin grags kyis mdzad pa'i zhen pa bzhi bral /
zhen pa bzhi bral gyi dmigs khrid /
zhen pa bzhi bral gyi khrid yig /
dd] /
byang chub sems dpa'i nor bu'i phreng ba bzhugs so / /
@# / /
rgya gar skad du /
bo d+hi satwa ma N-i a ba li /
bod skad du /
byang chub sems dpa'i nor bu'i phreng ba /
thugs rje chen po la phyag 'tshal lo / /
bla ma rnams la phyag 'tshal lo / /
dad pa'i lha la phyag 'tshal lo / /
the tshom thams cad spang bya zheng /
bsgrub la nan tan gces su bya / /
gnyid rmugs le lo rab spang zhing /
rtag tu brtson 'grus 'bad par bya / /
dran dang shes bzhen bag yod pas / /
dbang po'i sgo rnams rtag tu bsrung / /
nyin mtshan dus gsum yang dang yang / /
sems kyi rgyud la brtag par bya / /
bdag gi nyes pa bsgrag bya zhing / /
gzhan gyi 'khrul pa btsal mi bya / /
bdag gi yon tan sba bya zhing / /
gzhan gyi yon tan bsgrag par bya / /
rnyed dang bkur sti spang bya zhing / /
khyed grags rtag tu spang bar bya / /
'dod pa chung zhing chog shes dang / /
byas la drin du bzo bar bya / /
byams dang snying rje bsgom bya zhing / /
byang chub sems ni brtan par bya / /
mi dge bcu ni spang bya zhing / /
rtag tu dad pa brtan par bya / /
khro dang nga rgyal gzhom bya zhing / /
dman pa'i sems dang ldan par bya / /
log pa'i 'tsho ba spang bya zhing / /
chos kyi 'tsho bas 'tsho bar bya / /
zang zing thams cad spang bya zhing / /
'phags pa'i nor gyis brgyan par bya / /
'du 'ji thams cad spang bya zhing / /
dgon pa la ni gnas par bya / /
'khyal ba'i tshig rnams spang bang zhing / /
rtag tu ngag ni bsdam par bya /
bla ma mkhan po mthong ba'i tshe| |gus par rim gro bskyed par bya / /
gang zag chos kyi mig can dang /
las dang po pa'i sems can la / /
ston pa'i 'du shes bskyed par bya / /
sems can thams cad mthong ba'i tshe / /
pha ma bu tsha'i 'du shes bskyed / /
sdig pa'i grogs po spang bya zhing / /
dge ba'i bshes gnyen bsten par bya / /
sdang dang mi bde'i sems spangs zhing / /
gang du bde bar 'gro bar bya / /
gang la'ang chags pa spang bya zhing / /
chags pa med par gnas par bya / /
chags pas bde 'gro'ang mi thob cing /
thar pa'i srog kyang gcod par byed / /
gang du bde ba'i chos mthong ba / /
der ni rtag tu /
'bad par bya / /
thog mar brtsams pa gang yin pa / /
dang por de nyid bsgrub bya ste / /
de lta na ni kun legs byas / /
gzhan du gnyis ka 'grub mi 'gyur / /
rtag tu sdig dang dga' bral bas / /
gang du mtho ba'i sems byung tshe / /
de tshe nga rgyal bcag bya zhing / /
bla ma'i gdams ngag dran par bya / /
zhum pa'i sems ni byung ba'i tshe / /
sems kyi gzengs ni bstod par bya / /
gnyis ka stong pa nyid du bsgom / /
gang du chags sdang yul byung tshe / /
sgyu ma sprul pa bzhin du lta / /
mi snyan tshig rnams thos pa'i tshe / /
brag cha bzhin du blta bar bya / /
lus la gnod pa byung ba'i tshe / /
sngon gyi las su blta bar bya / /
bas mtha' dgon par rab gnas shing / /
ri dwags shi ba'i ro bzhin du / /
bdag gis bdag nyid sba bya zhing / /
chags pa med par gnas par bya / /
rtag tu yi dam brtan bya zhing / /
le lo snyoms las sems byung tshe| |de tshe bdag la rngan bgrang zhing / /
brtul zhugs snying po dran par bya / /
gal te gzhan dag mthong ba'i tshe / /
zhi des gsong por smra ba dang / / /
khro gnyer ngo zum spang bya zhing / /
rtag tu 'dzum zhing gnas par bya / /
rgyun du gzhan dag mthong ba'i tshe| |ser sna med cing sbyin la dga' / /
phrag dog thams cad spang par bya / /
gzhan gyi sems ni bsrung ba'i phyir / /
rtsod pa thams cad spang bya zhing / /
rtag tu bzod dang ldan par bya / /
ngo dga' med cing gsar 'grogs med / /
rtag tu tshugs ni thub par bya / /
gzhan la brnyas pa spang bya zhing / /
gus pa'i tshul gyis gnas par bya / /
gzhan la gdams ngag byed pa'i tshe / /
snying rje phan sems ldan par bya / /
chos la bskur ba mi 'debs shing /
gang mos de la 'dun pa dang / /
chos spyod rnam bcu'i sgo nas ni / /
nyin mtshan phyed par 'bad par bya / /
dus gsum dge ba ci bsags pa / /
bla med byang chub chen por sngo / /
bsod nams sems can rnams la bdar / /
rtag tu yan lag bdun pa yi / /
smon lam chen po gdab par bya / /
de ltar byas na bsod nams dang / /
ye shes tshogs gnyis rdzogs par 'gyur / /
sgrib pa gnyis kyang zad 'gyur te / /
mi lus thob pa don yod pas / /
bla med byang chub thob par 'gyur / /
dad pa'i nor dang tshul khrims nor / /
gtong ba'i nor dang thos pa'i nor / /
khrel yod ngo tsha shes pa'i nor / /
shes rab nyid kyi nor bdun te / /
nor gyi dam pa 'di dag ni / /
mi zad pa yi nor bdun te / /
mi ma yin la brjod mi bya / /
mang po'i nang du ngag la brtag / /
gcig phur 'dug na sems la brtag / /
rgya gar gyi mkhan po dpal ldan mar me mdzad bzang po yi shes snying pos mdzad pa / /
byang chub sems dpa'i nor bu'i phreng ba rdzogs so / / / /
dge legs 'phel / /
'brom ston pas mdzad pa'i jo bo chen po lha gcig gis rgyal srid spangs nas thar par byon pa'i rnam thar bzhugs so / /
@# / /
rgya gar skad du / /
gu ru gu Na d+harmA A ka ra na ma / /
bod skad du /
bla ma'i yon tan chos kyi 'byung gnas zhes bya ba bstan pa'i rtsa lag skyes mchog dam pa rnams la phyag 'tshal lo / /
skye rgu nyon mongs tshad pas gdungs pa la / /
chos kyi dbyings nas byams pa'i sprin phyung ste / /
thugs rje'i char gyis gdung ba sel mdzad pa'i / /
chos kyi rgyal po'i zhabs la gus btud de / /
de yi rnam thar dri med rgya mtsho las / /
sgro skur tshig gis spros pa ma zhugs pa / /
rang gi blo yi rtsal dang sbyar ba'i phyir / /
chu thig tsam zhig gus pas blang gis nyon / /
rgya gar shar phyogs za hor yul phyogs na / /
b+hang ga la zhes bya ba'i grong khyer yod / /
de yis bdag chos kyi rgyal po ni / /
dge ba dpal zhes bya ba'i bsod nams char / /
de yi pho brang gser gyi rgyal mtshan can / /
mi khyim 'bum phrag gcig gis kun nas bskor / /
khrus kyi rdzing bu stong phrag nyi shu lnga / /
skyed mos tshal rab bdun brgya nyi shus bskor / /
tA la'i ljon shing stong phrag lnga bcu lhag /
'bangs kyi skye bo 'bum phrag sum cu drug / /
grong khyer de la ra ba rim pa bdun / /
bar gyi zam pa sum brgya drug cu bdun / /
gser gyi rgyal mtshan stong phrag nyi shu lnga / /
dbus kyi pho brang rgya phebs bcu gsum pa / /
longs spyod mnga' thang stong khun rgyal po 'dra / /
mnga' ris lha dbang brgya byin nyid dang mtshungs / /
skye bo'i 'du tshogs grong khyer spos ngad 'dra / /
chos 'byor rgyal po chos 'phags nyid dang mtshungs / /
chos kyi rgyal po de yi btsun mo ni / /
dpal mo 'od zer can de lha mo 'dra / /
ngo tsha khrel yod mdzes pa'i 'od chags ma / /
dkon mchog gsum mchod skye bo yongs kyi ma / /
lha mo de la sras gsum 'khrungs /
pa ni / /
dpal dang zla ba padma'i snying po ste / /
gsum gyi rnam bzhag de ni zur tsam lags / /
'bring po zla ba'i snying por grags pa de / /
deng sang bdag gi bla ma dam pa yin / /
skal ba bzang por yum la bltams pa'i tshe / /
rgyal po'i khab tu me tog char pa phab / /
nam mkha'i rnams 'ja' 'od gur gyis gang / /
lha yi glu dbyangs skye bo yongs kyis thos / /
thams cad dga' zhing dag pa'i snang ba thob / /
zla ba bco brgyad par du khab tu gnas / /
ma ma brgyad kyis bkur stir mchod pas gnas der bde gshegs mchod pa byed pa la / /
yab yum blon 'bangs shing rta lnga brgya la / /
khye'u bu mo mdzes pa'i chas kyis spras / /
rol mo mkhan po brgya phrag du mas bskor / /
rin chen mchod rdzas dpag tu med pa bsnams / /
glu gar len cing lam du zhugs pa na / /
bla ma 'di ni lo gsum lon pa yi / /
gzugs bzang bzhen mdzes lta bas mi ngoms shing / /
rgyan sogs lha yi rgyan chas legs par spras / /
pa nyatsa li ka'i gos gsol rgyal bu rnams / /
skye bo yongs kyi lha de mthong ba dang / /
dga' ba'i dbugs byin bde ba'i mdangs dang ldan / /
chags pas blta zhing 'bral bar mi phod skad / /
de nas mthong ba'i skye bos 'di skad du / /
khyod nyid 'khrungs tshe me tog char pa phab / /
nyi ma'i gur phub snyan pa'i sgra dbyangs thos / /
nam zhig mthong zhes yid smon shes pa 'phyo / /
da ni mthong ngo ya mtshan ltad mo che / /
de nas rgyul bu dam pas tshig smras pa / /
pha ma skye bo 'di dag su zhig yin / /
de nas yab yum gnyis kyis lan smras pa / /
rgyal bu 'di dag khyod kyi 'bangs 'khor yin / /
rgyal bu dam pas de la lan smras pa / /
'di dag bdag gzhan pha ma phun sum tshogs / /
rgyal srid mnga' bsod nams 'bar ba yi / /
mi dbang sras kyi mthu bor rab bskun te / /
thams cad dam pa'i chos kyis 'dzin par shog /
de nas kA ma la yi gtsug lag tu / /
'khor dang bcas pa legs par slebs pa dang / /
rgyal bus dkon mchog gsum la phyag 'tshal zhing / /
snyan pa'i bstod dbyangs 'di skad brjod gyur to / /
bdag ni dal 'byor mi dbang lus thob cing /
skyon med dbang po dkon mchog gsum 'brang zhing / /
rtag tu gus pas dkon mchog spyi bos blangs / /
de ring nyid nas skyabs gnas mdzad du gsol / /
ces gsungs pa dang /
de nas yab yum blon 'bangs thams cad dang / /
dge slong mang pos rgyal bu'i tshig thos nas / /
shin tu dga' zhing ya mtshan skyes par gyur / /
thams cad mthun par dam par kha tshon bcad / /
de nas rgyal bu yab yum 'khor bcas kyis / /
bsnyen bkur mchod yon bsod nams bsags gyur te / /
bdag cag tshe rangs dag nas tshe rabs su / /
dkon mchog gsum la mchod pa 'bul ba dang / /
dge 'dun bkur zhing dam chos ston par shog / /
nyon mongs gdung sel rang dbang yod par la blta bzhin du / /
nam yang khyim pa'i chos kyis ma bcings par / /
dge 'dun dbus su chos 'byor thob pa dang / /
nga rgyal med par dkon mchog mchod byed cing| /
skye bo yongs la snying rjes blta bar shog /
rgyal bu'i gsung de kun gyis thos pa dang / /
yab yum la sogs ya mtshan skyes par gyur / /
de ni bla ma'i chos kyi thog ma yin / /
de nas rgyal bu lo gsum lon pa dang /
rtsis dang yi ge sgra la mkhas par gyur / /
de nas rgyal bu lo drug lon pa na / /
phyi nang gnyis kyi bye brag phyed par gyur / /
de nas bzung ste dgung lo bcu yi bar / /
dkon mchog gsum la skyabs su 'gro ba dang / /
bsnyen pa srung zhing sbyin pa gtong ba dang / /
gtsug lag lta zhing kha ton byed pa dang / /
gsol ba 'debs shing dam chos 'tshol ba dang / /
pha ma bkur zhing zhe sas mchod pa dang / /
glu gar thams cad chos la rtse ba dang / /
chos pa mthong na rgyang nas bsu ba dang / /
'khor la blta zhing snying rjes skyong ba dang / /
'jig rten mgon med skyong ba la sogs pa / /
dam pa'i spyod pa dpag tu med pa mdzad / /
rgyal bu dgung lo bcu gcig lon pa na| |pha bzang bu mo nyi shu rtsa gnyis tsam / /
blon 'bangs rnams kyis bsnyen bkur gsol ba na / /
yab yum rnams kyis de la bya dga' ster / /
nyin gcig rgyal pos blon po rnams bsdus nas / /
nang par shing rta bcu gsum legs par 'chos / /
kun la mdzes pa'i rgyan cha du ma gyis / /
dbus su lhag par mdzes shing btsun pa yi| |steng na rma bya'i gdugs phub bsil yab bsten / /
dbus su rin chen khri steng mdzes pa la / /
dar zab gos thing zla ba'i snying po zhog /
shing rta bcu gsum rgyan gyis spras pa la / /
blon po thams cad mdzes pa'i chas su zhugs / /
dga' ba'i glu chen rol mo du ma gyis / /
shing rta dkar po gsum gyis sna drongs la / /
shing rta ser po gsum gyis g.yas brten zhing / /
shing rta ljang khu gsum gyis g.yon nas brten / /
shing rta re rer khye'u lnga brgya zhugs / /
phyogs phyogs kha dog mthun par lha rgyan brten / /
rgyal bu'i shing rta kha dog sna lnga pa'i / /
zur bzhir rma bya mjing bsnol mdzes par gyis / /
phyogs nas mchod pa'i lha mos kun nas bskor / /
'khor rnams pi wang gling bu lnga brgya dang / /
sil snyan glu dbyangs mdzes pa'i sgra 'dzin cing / /
skye bo yid 'ong du mas kun nas bskor / /
de nas grong khyer chen po'i mtha' 'khor du / /
skyed mos tshal rab shin tu nyams dga' par / /
blta ba'i rtsed mos skye bo dbang du sdud / /
de yi yun kyang zla ba phyed kyi bar / /
skye bo thams cad dga' zhing chags par gyis / /
de nas skye bo yongs kyi khrom bskor la| |rgyal bu mnyes pa'i bu mo sta gon gyis / /
blon po dag gi bu mo mthong pa dang / /
phyogs su bka' bsgo dam bzhag brtan par gyis / /
rgyal po chen pos de ltar bsgo ba dang / /
nyi ma bdun la blon pa thams cad kyis / /
shing rta bcu tsam byas shing rgyan gyis spras / /
rgyal bu shing rta'i dbus su rgyan gyis spras / /
shing rta bcu gnyis rol mo mkhan po yis / /
gang zhing rol mo rnam pa sna tshogs byas / /
de nas grong khyer chen po'i mtha' logs su / /
bzhi mdo rnams dang skyed mos chal rab ta / /
skye bo yid 'phrog 'dzin pa'i rtsed mo byas / /
de tshe phyogs dang grong khyer thams cad du / /
zla ba'i snying po 'khor tshogs nyis stong dang /
de tshe phyogs dang / /
lnga brgyar bcas shing shing rta'i nang du zhugs / /
grong khyer mtha' logs padma'i tshal rab dang / /
gzhi mdo gzhi mdo kun nas spangs pa na / /
'khor lo bsgyur rgyal lta bur skye bo bsdus / /
thams cad der 'gro sprul pa'i sku der blta / /
'od zer lha mo la sogs bu mo'i tshogs / /
rigs kyi tsha bo de yi grogs gnyen pa / /
kun kyang blta zhing phyogs der 'gro'o zhes / /
skye bo'i tshogs rnams ltad mor 'dus pa na / /
rgyal po bsod nams 'dzin gyi bu mo dang /
rgyal po mu khyud 'dzin gyi bu mo dang /
rgyal po chu bdag 'dzin gyi bu mo dang / /
rgyal po gtum po li yi bu mi rnams / /
rigs bzang longs spyod dpung gis nga rgyal ba'i / /
nyi shu rtsa gnyis gnyen khar glengs pa yang / /
shing rta re la bu mo bdun bdun te / /
bu mo re la g.yog mo bdun bdun te / /
shing rta nyi shu rtsa gnyis mdzes pa yang / /
rgyan cha rnam par sna tshogs spras pa ste / /
snyan pa'i sgra 'byin dga' ba'i sems kyis 'ongs / /
thams cad lha yi bu mo 'khod pa ltar / /
rgyal po mthong tshe chags pas mig mi sdud / /
kun nas chags shing lus kyi ba spu g.yo / /
de tshe mkha' 'gro ma yi sprul pa gcig /
bu mo sngo sangs gcig du sku sprul te / /
glu dbyangs tshig gis bskul ma 'di skad do / /
lha cig ma chags pa chags skal ba can / /
'dam bu'i tshal du glang chen bying ba ltar / /
'dod pa'i 'dam du dpa' bo khyod bying na / /
tshul khrims gos can snubs par ma gyur tam / /
skye ba lnga brgya lnga bcu rtsa gnyis su / /
paN chen dge slong gtsang ma'i lus brgyud nas / /
padma'i mtsho la ngang pa 'jug pa ltar / /
khyod ni tshe 'dir rab tu byung 'gyur lags / /
grong khyer gnas na bu mo byi dar can / /
tshul khrims mdangs 'phrog bdud kyi pho nya mo / /
dga' dga' lta bar khyed la bslu brid byed / /
shes par gyis shig rgyal bu gzugs mdzes po / /
zla ba zhun ma mtsho la gsal ba ltar / /
gsal zhing dngas la rnyog pa med pa'i sku / /
zur phud lnga ldan lha yi rgyan cha can / /
rab mdzes skye bo yongs kyi yid 'phrogs so / /
rnyed dka' dal 'byor rin chen thob dus su| |thos bsam bsgom pas mi tshe 'da' dgos pas / /
bdag rkyen dge ba'i bshes gnyen mi bzad pa / /
the tshom bcad phyir rab tu bsten 'tshal lo / /
mkha' 'gro ma yis tshig de smras pa dang / /
rgyal bus 'dzum pa'i mdangs phyung lan smras pa / /
legs so legs so shin tu legs pas legs / /
shes rab spras pa naT kyi nang na bde / /
rma bya'i bde skyid btsan du ga nang na 'dod / /
goms pa'i stobs kyis ngang pa mtsho nang bde / /
pho rog mi gtsang khrod du 'jug pa ltar / /
padma'i tshal du de lta ga la yin / /
tha ma la grong gi gnas su phebs pa ltar / /
rigs ldan bdag ni de lta ga la yin / /
sngon gyi rgyal bu don rnams grub pa de / /
zas gtsang rgyal po'i sras srid dpal 'byor la / /
mig gtsang 'dam bu bzhin du rab skyo nas / /
btsun mo drug khri spangs nas thar pa bsgrub / /
thub dbang 'jig rten lha dang bcas pa yis / /
kun nas bsngags par gyur cing mchod byed la / /
mtshan dang dpe byad ldan pa'i chos rgyal de / /
mdzad pa bcu gnyis tshul gyis byang chub brnyes / /
kho bo ci ste rgyal srid ma spangs na / /
'dod pa'i khams 'dir chags pa 'phel bar 'gyur / /
grogs rnams thams cad bdud kyi bsol bris yin / /
'dod yon thams cad lan tsha'i chu bor shes / /
da ni mkhas pa'i bla ma mang 'tshol zhing / /
lus 'dis byang chub mchog de bsgrub par bgyi / /
'dod yin dag la rtse dga' bag phebs kyang / /
chu zla lta bur snying po mi gda' lags / /
brag cha lta bur brjod bya mi gda' lags / /
sprul pa lta bur ngos bzung mi gda' lags / /
gzugs brnyan lta bur rang tshugs mi gda' lags / /
nyon mongs kun gzhi'i rgya mtsho yangs pa ltar / /
skye rga na 'chi'i chu bo rgyun du 'bab / /
sngon chad ngan song las kyi dbang med na / /
deng sang phun sum tshogs tshe cis mi 'tshol / /
da ni 'khor ba spyi la nges bsam nas / /
bla ma bsten te dam pa'i chos la 'bad / /
rgyal bu'i chos kyi gsung de thos pa dang / /
grong khyer gnas pa'i skye bo thams cad kyang /
brjod tshul 'di yi rgyal srid cang 'dzin nam / /
'dzin kyang chos kyi rgyal por the tshom med / /
gzhan du mkhas grub bla ma mang brten cing / /
shAkya'i rgyal po'i rgyal srid 'dzin pa 'dra / /
ngo mtshar che'o zhes pa'i sgra yang sgrog / /
lha la chags shing bskor nas yang yang blta / /
rigs bzang gnyen du bsgrigs pa'i bu mo yang / /
mthong bas dga' yang gsung des mya ngan gyur / /
pha ma'i drung du nas 'di skad da| |rgyal bu dam pa 'khor bar skyo zhes gda' / /
rgyal srid spangs nas rab tu 'byung zhes dga' / /
ngon grub gzhan nu btsun mo dor zhes gda' / /
'khor pa'i chos la chags par mi gda' skad / /
da ni yab yum 'khor dang bcas pa yis / /
myur du rgyal po'i pho brang 'khor du rjongs / /
rgyal bu chags pa'i bya ba sna tshogs kyi| |nor dang longs spyod du mas sems bzung zhes / /
bu mo dag gi pha ma rnams la bskul / /
phan tshun pha ma blon 'bangs bcas pa yis / /
rtsol pa bskyed de rgyal bu nyams dga' ba'i / /
glu gar byed cing bu mo dag kyang bsdus / /
kun nas khab tu 'byung du re ba na / /
rgyal bu rta pa brgya dang sum cur bcas / /
dmag gi chas zhugs ri brag bskor ba na / /
re brag gcig na bram ze dze da re / /
bram ze de ni snyan dngags sgra 'byin cing / /
gtsang ma'i chos kyi drang srong spyi bos len / /
nyon mongs dgra las rnam par rgyal ba mthong / /
rgyal pos chibs kyi steng nas lan gsol pa / /
drang srong de la tshig gis 'di skad gsol / /
dben pa'i gnas su dka' thub lung btan spyod / /
gtsang ma'i tshul gyi dag pa'i 'tsho ba bza' / /
'dod yon spangs te srang srang gyur pa las / /
'dod yon rnam pa bdag gi thob par gyur / /
ces smras pa dang / /
bram zes mig kyang lta bar mi byed par / /
rgyal bu'i lan du 'di skad bslan par dgongs / /
nam gzhug chad kha'i me tog ldum ra ltar / /
rgyal pos bram ze'i dpal 'byor bkag gyur kyang / /
las kyi dbang gis ngan 'gror 'phen pa las / /
phyi thag snying po ma mthong gnas 'dir sdod / /
ba lang khyi phag lta bu'i brtul zhugs kyis / /
mi gtsang 'dam bu'i srin por skyes dogs nas / /
dka' thub spyod cing gtsang sbra 'di dag bsten / /
sgyu ma'i nor la snying po ma mthong nas / /
pha rol bsam zhing drang srong spyi bos blang / /
rgyal pos bram ze'i tshig de thos pa dang / /
ca co blta phyir tshig gis lan smras pa / /
dge sbyong rnams ni nga rgyal me bas che / /
sa yi bdag po 'ongs tshe ces mi ldang / /
bram ze chen pos tshig de'i lan smras pa / /
sa bdag su zhig khyod ni gang nas 'ongs / /
dgra shes med phyir khyod ngo ma shes so| |nga la nor med grongs med nang na bde / /
lus srog 'di la dgra bo 'chi bdag yin / /
nga rgyal med phyir bdag gis 'du 'ja spangs / /
bram za'i tshig de thos nas lan smras pa / /
nga ni gser gyi rgyal mtshan can nas 'ongs / /
nga ni dge pa dpal gyis bskyed pa'i bu / /
de ring nags khrod 'di na 'gran zla su / /
khyod kyis sa bdag mi shes khrims las 'das / /
bram ze chen pos tshig de'i lan smras pa / /
nga ni mi gral las bud khrims las 'das / /
nga la dpon med g.yog med ngo bsrung med / /
sa bdag 'jig rten pha rol 'gro ba'i tshe / /
rta med grogs med rkang thang gcig pur 'gro / /
rta med gos med gcer pu bar dor 'gro / /
gnas med yul med rgyus med shul thag ring / /
rgyal po'i bu la nam phug ma mchis pas / /
don des bdag ni ngas su bsdad pa lags / /
ces gsungs pa dang / /
rgyal pos bram ze'i tshig rnams gsan gyur nas / /
chibs las gzhol te 'khor gsum drung du phul / /
gus pas thal mo sbyar te gsol ba ni / /
mkhas pa khyod kyi skyon yon brtags pa'i phyir / /
nga rgyal lta bu'i drag po'i tshig de smras / /
gang yang bdag gis nyin mtshan dus drug tu / /
'khor ba'i skyon bsam nges par yid 'byung ste / /
rgyal srid spangs te thar par 'byung 'dod pas / /
bram ze khyed kyis bdag la bzung du gsol / /
ces dang /
bram ze chen pos de la lan gsol pa / /
tshur shog nga rgyal rlung gis ma dkrugs par / /
bstan pa'i bdag por byin gyis brlabs kyis shog /
gsungs nas / /
dkon mchog gsum gyi byin rlabs sems bskyed gnang / /
rgyal bu yar bzhengs slar yang mi rta rnams / /
sems bskyed gdams ngag yon du rje la phul / /
rgyal bu'i tshogs rnams yongs su rdzogs bya'i phyir / /
re zhig blangs nas gdams ngag 'di skad gsungs / /
rgyal bu re zhig rtogs brjod ma btang ba'i / /
tshe 'di'i che thabs 'dre rkyen dag kyang byed / /
rang sangs rgyas kyang bla med nyi tshe sgrub / /
lto 'grangs tsam zhig bran gyi tshogs kyang bza' / /
skye ba gtan du rgyal po ga la 'brangs / /
rgyal po rang rgyud chos la brten 'tshal lo / /
rgyal srid spangs te thar pa sgrub 'tshal lo| |slar yang rgyal bu dam pas lan gsol pa / /
bla ma nga ni rgyal po'i pho brang na / /
bzang rtson dar gyi chun pos legs bsnabs nas / /
dang po nyon mongs kyis ni gnyen bsngams shing / /
thams cad dga' dga' lta bu'i bslu brid kyis / /
kho bo brten pa'i 'dam du bying gis dogs / /
nga ni rgyal pos mnar bar mi nus pa / /
bla ma khyed kyis byin gyis brlab tu gsol / /
ces pa dang /
de la bram ze chen pos 'di skad gsungs / /
rigs brgyud srid pa'i 'ching thag chen po yin / /
blon rnams bdud kyi pha tshan chen po yin / /
nges par khyed kyis myur bar rem ta re / /
'di ru ma sdod na len dra ru song / /
de na thog med dus nas nye 'brel ba'i / /
khyod kyi bla ma byang chub bzang po yod / /
sems bskyed chos zhus las kyi 'brel ba zhog /
mkhas pa de yis khyod la phan zhes gsungs / /
de ma thag tu bram ze chen po yis / /
slar yang phul ba thams cad phyir gnang nas / /
khyim nas phyung ste nges par drung 'dir shog /
man ngag du mas khyod ni skyong zhes gsungs / /
de nas rgyal bu rgyal po'i khab der 'ongs / /
gser dngul la sogs 'byor pa du ma blangs / /
'khor dang bcas pa na len dra ru song / /
na len dra yi rgyal po bred gyur nas / /
dmag dpung 'khor dang pa rgyang nas bsu / /
mjal tshe rgyal bu'i gtam ni yar phul nas / /
sa bdag rgyal po khyod ni gang nas lhags / /
'khor los bsgyur 'dra khyod ni gang nas 'ongs / /
dmag gi chas kyis rgol ba gang du 'joms / /
rgyang nas mthong ste khyod kyi drung du 'ongs / /
ces pa dang /
rgyal bu dam pas de la lan smras pa / /
nga ni shar phyogs za hor yul nas 'ongs / /
pho brang gser gyi rgyal mtshan can nas 'ongs / /
nga ni srid pa'i dgra bo 'joms su 'gro /
'ching dag bdud kyi dgra bo 'joms su 'gro /
ces pa dang /
na len dra yi rgyal pos lan gsungs pa| |khyed ni shar phyogs za hor rgyal po'i sras / /
sa yi bdag po chos rgyal dge ba dpal / /
'khor los bsgyur rgyal nag po'i phyogs las rgyal / /
mi dbang rgyal po zhing der byon pa legs / /
khyod kyi bi ka ma la shi la na / /
dkon mchog pho brang lha yi gzhal yas khang / /
rab tu byung ba bsam gyis mi khyab bzhugs / /
mkhas pa paN chen nyi zla lta bur yod / /
sa bdag khyed ni mkhas pa su zhig 'dod / /
ces pa dang /
rgyal bus lan smras pa /
chos grwa chen po dpal gyi na len dra / /
rgya mtsho chen po rin po che'i gling / /
paN chen gnam gyi skar ma 'dra ba yod / /
mchog tu bsngags pa'i byang chub bzang po de / /
bram zes lung bstan bdag gi bla ma yin / /
sa bdag khyod kyis bar chad bsal du gsol / /
de la rgyal po chen pos lan smras pa / /
dpa' bo chen po bo d+hi b+ha dra de / /
ri rgyal chen po gangs ris g.yogs pa ltar / /
mi 'gul lham me lhan ne lhang nger bzhugs / /
rnam thos sras de nor la spyod pa bzhin / /
de ni 'phags pa'i nor las skal bar rnyed / /
tshur byon bdag gi pha brang 'khor du byon / /
snyan pa'i gtam dang dpal 'byor rol bar bya / /
rgyal pos leD so zhes ni brjod pa dang / /
rgyal pos bsu ba yi ni mdun bdar nas / /
rol mo 'bul zhing na len+d+ra ru byon / /
de yi lho phyoD padma can ljongs nas / /
pho brang kun tu bzang po ces pa ni / /
mi khyim 'bum phrag gcig gis skor ba yod / /
de yi nang du rgyal bu spyan drangs nas / /
rin chen mdzes pa'i khri steng 'khod pa la / /
rgyal bu rangs pa'i bkur bsti che ba mdzad / /
de nas na len dra yi gtsug lag tu / /
bla ma byang chub bzang pa'i drung du byon / /
de yi gtsug lag khang du byon pa dang / /
bla ma mthong nas shin tu mi bzad pa'i / /
dga' ba khyad du 'phags pa rgyud la skyes / /
bla ma dam pa byang chub bzang pos kyang / /
rgyal bu dam pa byon pa gsan pa dang / /
shin tu dge bas stan la rab bzhengs te / /
snyan pa'i tshig gis chos kyi gsung byon pa / /
chos rgyal sras po gnas 'dir byon lags sam / /
mi yi dbang po gzhi ma bde lags sam / /
za hor yul na chos 'byor rgyas lags sam / /
shul ring lam la snyel bar ma gyur tam / /
de tshe rgyal bu dam pas lan gsol pa / /
'dir 'ong yab bde chos dang mthun par bdag /
lam de ring yang khyed dang mjal bar gyur / /
mkhas pa khyed ni sangs rgyas bstan pa la / /
thos bsam sgom pas snyel bar ma gyur tam / /
ces pa dang /
bla ma'i zhal nas legs kyi kho bo yang / /
dam pa'i chos kyis nyin mtshan bde bar gyur / /
rgyal bu stan la 'dug la gang dgongs gsol / /
de nas rgyal bus gus pas phyag 'tshal nas / /
rin chen mdzes pas bla ma mnyes par mdzad / /
gus pa'i tshig gis zhu ba 'di skad phul / /
'gro ba'i bla ma gtam 'di brtse bas dgongs / /
nga ni 'khor ba'i 'dam rdzab mi bzad par / /
bslu brid rgyal srid chen pos mnar dogs nas / /
dpung dang bcas te nags su phyin pa na / /
bla ma dgra las rgyal ba bzhuD de gda' / /
de la sems bskyed gsol ba btab pa'i tshe / /
mkhas pa chen pos thugs rjes rab gzigs nas / /
chos grwa chen po na len dra ru song / /
skye ba sngon nas thugs rjes rab bzung ba / /
bla ma dam pa byang chub bzang po bzhugs / /
de la sems bskyed gdams ngag zhes gsungs / /
de ma thag tu rang gi pho brang nas / /
mchod rdzas blangs te de ring gnas 'dir sleb / /
da ni bdag la brtse ba'i thugs rje yis / /
sems bskyed gdams pa du ma gnang du gsol / /
de ma thag tu stan la 'dug pa dang / /
bla mas ting nge 'dzin la mnyam bzhag nas / /
sgo gsum las su rung bar byin gyis rlabs / /
de nas sems bskyed gdams pa du ma gnang / /
de yang gdams ngag bstan pa 'di ltar lags / /
rgyal bu tshe 'di don yod thob pa las / /
rgyal srid spangs nas thar pa ma bsgrub na / /
las kyi dbang gis ngan 'gror ltung ba'i tshe / /
shin tu 'gyod kyang nges par 'phyis pa yin / /
skye ba gtan gyi btsan sa 'dzin dus 'dir / /
dka' ba chen pos brtson 'grus ma brtsams na / /
thar pa'i go skabs nges par stor ba'i tshe / /
phyin chad bzung du med do rigs kyi bu / /
dpa' zhing brtan la go cha phun tshogs kyang / /
pha rol 'phrang la gshed mas khrid pa'i tshe / /
mthu med nyam thag 'gyod pa tsam zhig na / /
phan pa'i dgos pa ci yang ma mchis so / /
rgyal bu dam pa'i chos 'di sems mdzod dang / /
na len dra yi byang phyogs pha gi na / /
khyod kyi thog med dus nas phar gyur pa'i / /
rgyal sras rig pa'i khu byug ces pa yod / /
tshe mthar phyin cing dben par gnas pa de / /
chos brgyad spros pa'i dri mas ma gos par / /
tshul khrims gos can mngon shes thogs med ldan / /
drung der song la chos kyi gdams pa zhus / /
mgon po de yi gsung de thos gyur nas / /
byang chub bzang po de la 'phrang bzhin du / /
rig pa'i khu byug bzang po'i drung du phyin / /
phyag 'tshal mchod pa phul zhing 'di skad zhus / /
nga ni shar phyogs za hor yul na gnas / /
nga ni b+haM ga la yi rgyal po'i sras / /
pho brang gser gyi rgyal mtshan can nas 'ongs / /
na len dra ye gtsug lag khang du phyin / /
byang chub bzang po de la sems bskyed zhus / /
gdams ngag dam pa bstan pa 'di skad gsungs / /
'di ru ma 'dug byang gi phyogs su song / /
de na thog med dus nas phar gyur pa'i / /
bla ma rig pa'i khu byug ces pa yod / /
drung der song la sems bskyed gsol ba thob / /
des ni khyod la phan par 'gyur zhes gsungs / /
de ma thag tu rje la 'phrang gyur kyang /
dga' ba skyes te khyod kyi drung du 'ongs / /
kho bo yab kyis mnar bar mi 'gyur bar / /
bla ma khyed kyis nges par bzung du gsol / /
de nas bla ma dam pa rab dgyes nas / /
sa bdag rgyal po byon pa shin tu legs / /
tshur shog gnyis su med par byin gyis rlabs / /
chos nyid 'gyur ba med pa'i bden tshig bdar / /
brtse ba'i sems kyis dam chos bshad ces gsungs / /
de nas rgyal bus mchod pa gus phul nas / /
bla ma'i drung du phyag 'tshal thal sbyar te / /
nga rgyal bskyungs te stan la rab 'dug nas / /
khu byug bzang pos sems bskyed gdams pa bstan / /
gdams pa'i gco bo mchog tu bsngags pa de / /
rgyal bu tshe 'dir phun sum tshogs gyur kyang / /
skye ba gtan gyi so nam ma byas na / /
dal 'byor mi lus thob pa dgos pa chung / /
phyi rabs nor shor na yang pham lo legs / /
rgyal bu klu sgrub snying pos 'di skad gsungs / /
rmi lam sgyu 'dra rang bzhin spros dang bral / /
sems nyid ma bcos gnyug ma'i ngang la gnas / /
gang gis 'di gnyis blo la ma bsams na / /
'khor ba'i 'dam du bying bar 'gyur ro ang / /
rgyal bu don dam mnyam bzhag nam mkha' 'dra / /
rjes thob sgyu 'dra las 'bras bsam par rig /
bla mas zab mo'i chos de bstan pa dang / /
sbyor ba'i lam rnyed dpa' ba'i ting 'dzin thob / /
de tshe rje la rtogs pa 'di phul pa / /
kho bos ting 'dzin gcig la mnyam bzhag ste / /
nam mkha' sprin dang bral ba ji bzhin du / /
gsal la dngos po rtog pa mi mnga' zhing / /
bla ma chos kyi gnas lugs de laD sam / /
de nas ting 'dzin de las sad pa dang / /
snang ba zhen pa med par sems can dran / /
brdzun yang phra zhib las la bag yod thob / /
bla ma bdag nyid nyams de ma 'khrul lam / /
lan du bla ma'i zhal nas 'di skad gsungs / /
legs so khyod ni bsod nams bsags pa'i bu / /
nga ni sgro skur med pa'i dge slong yin / /
mnyam bzhag nam mkha' lta bur dag na yang / /
rjes thob snying rjes 'gro ba 'dren par phyed / /
bden pa gnyis kyi gnas lugs 'di ltar lags / /
de ni bdag gi man ngag dam pa lags / /
da ni rgyal po'i khab nas 'byung 'dod na / /
ri bo nag po'i zom gyi lho phyogs na / /
bdag gi bla ma a wa d+hu ti yod / /
de ni khyod kyi sngon gyi bla ma yin / /
der song de la sems bskyed gdams pa zhus / /
rgyal po'i khab nas 'byung ba'i gdams pa long /
rgyal bus bla ma'i gsung de thos pa dang / /
rje la 'phreng yang dga' ba mchog bskyed nas / /
phyi phyag 'tshal nas 'khor dang bcas pa yis / /
dpa' bo'i gzugs su lam du zhugs pa na / /
na len dra yi rgyal po chen po yang / /
nor rdzas mang pos bdag la btab byas nas /
'khor dang bcas pas dpag tshad gsum du bskyal / /
de nas rgyal bu phyir la log pa'i tshe / /
rgyal bu'i 'phreng ba'i gtam 'di slar gsol ba / /
sa bdag khyod ni bde 'byor thob lags kyang / /
srid pa'i dgra de chom par ma gyur na / /
phyi nas gshed mas bcings te khrid pa'i tshe / /
'gyod par phyis pas chos 'byor sten na ang / /
bsam pa bzang pos gzhan don mdzad na ang / /
mi rtag tshul 'di tshong 'dus mgron po 'dra / /
'gro bar dga' mod brtse bas mi dor ram / /
chos dang mthun par myur du mjal bar bgyi / /
rgyal pos kyang ni de la lan gsol pa / /
skal ba bzang po deng sang mjal ba'i mchog /
chos rgyal sras dang bcas pa mi dbang g.yo / /
deng sang gshegs pas bu las 'phrang bar gyur / /
'on kyang myur du mjal ba'i smon lam 'tshal / /
de nas ri bo zom gyi lho phyogs su / /
bla ma a wa d+hu ti'i drung du phyin / /
de tshe bla ma skyes mchog dam pa ni / /
brag gdong nag po dag gi bya skyibs na / /
wa ba nag po gcig ni sku la gsol / /
kriSh+Na sA ra gcig ni stan du bting / /
sgom thag chen po gcig ni ga shal bcug /
sku lus sbom la shin tu bsus pa che / /
spyan mig dmar la sha rtsa cung zhig sngo / /
rtog pa med par phyed skyil lus gnad bcas / /
snod bcud thams cad thod pa gcig tu bsdus / /
chaD pa med par bde bar zhugs pa mthong / /
rgyang nas chibs las gzhol te phyag 'tshal zhing / /
'khor dang bcas pa drung du 'dug pa na / /
cer te gzigs nas zhal nas 'di skad gsungs / /
nga rgyal sgang bu ral bar ma gyur tam / /
khyim gyi 'dam du bying bar ma gyur tam / /
bdud kyi bu mos bslus par ma gyur tam / /
phun tshogs dpal 'byor chus zos ma byas sam / /
rgyal po'i bu 'dra khyed rnams gang nas 'ongs / /
ces gsungs pa dang /
thal mo sbyar te tshig gis lan gsol pa / /
kho bo shar phyogs b+haM ga la nas 'ongs / /
pho brang gser gyi rgyal mtshan can lan gsol pa / /
rgyal srid tshoD la zhen pa log nas 'ongs / /
'khor ba'i chos las skyabs gnas zhu ru 'ongs / /
chos gra chen po na len+d+ra ru phyin / /
rig pa'i khu byug de la skyabs gnas zhus / /
pha des kho bo khyod kyi drung du btang / /
da ni khyed kyis bdag la skyabs su gsal / /
a wa d+hu ti'i zhal nas 'di skad gsungs / /
kho bo rgyal po'i rigs su skyes nas 'ongs / /
nyon mongs las kyi tshogs la ches 'jigs te / /
rgyal srid mchil ma'i thal ba bzhin du spangs / /
a wa d+hu ti'i spyod pa skyong nus sam / /
rgyal srid 'byor pa dug gi mtsho dang 'dra / /
'thungs pa tsam gyis thar pa'i srog gcod 'ongs / /
rgyal srid 'byor pa me yi 'bos dang 'dra / /
brgal ba tsam gyis sdug bsngal bskyed par byed / /
de ring phar song rgyal po'i khab tu song / /
khyim gyi nyes dmigs ltos la myur du shog /
rgyal pos bla ma'i gsung de thos pa dang / /
bsnyen bkur bgyis nas myur du khab tu 'ongs / /
skye bo rnams kyis rgyal po mthong ba na / /
ga sha sgrog cing glu gar rol mo 'bul / /
rang gi nang du lhags par gyur pa'i tshe / /
rgyal pa yab yum ches cher dgyes pa yis / /
zla ba'i snying po khyod ni gang du phyin / /
de tsam gcig tu dub par ma gyur tam / /
nyes dmigs mthong nas skyo ba ma skyes sam / /
sleb pas legs zhes dga' ba sgrog pa na / /
rgyal bu dam pas zhib par lan smras pa / /
sa phyogs dag tu nyams dga' tsam du song / /
bstan pa'i dgra bo thabs kyis 'dul du phyin / /
thub pa'i skyabs gnas bla ma 'tshol du phyin / /
ri brag dag tu dben pa 'tshol du phyin / /
gang du phyin yang 'khor ba'i nyes dmigs mthong / /
su dang 'grogs kyang 'khor ba'i nyes dmigs bshad / /
ji ltar byas kyang shes pa ma phebs nas / /
go skabs phye cig bdag ni chos la 'gro / /
de yi lan du pha mas 'di skad gsungs / /
rgyal bu 'khor ba'i gnas la skyo lags na / /
rgyal srid bzung la dkon mchog mchod pa gyis / /
thugs rje chen pos dbul 'phongs tshim par gyis / /
gtsug lag bzhengs la dge 'dun rtag tu theg /
phyogs ris med par byams dang snying rje bsgom / /
de ltar byas na kun tu bde bar 'gyur / /
de la rgyal bu dam pas lan smras pa / /
brtse na yab gcig bdag la gsan du gsol / /
da ni rin chen gser gyi pho brang du / /
dar gyis bcud mos bsdams te 'khyog med par / /
pho brang 'di ru bdag ni mnar bar 'gyur / /
bdag gis 'khor ba 'di la cher bltas shing / /
skye bo yongs kyi sdug bsngal bsam pa na / /
rgyal srid 'di la chags pa'i snang ba 'di / /
mchil ma'i thal ba tsam yang mi gda'o / /
bdag gis bskor zhing nyin mtshan dus drug tu / /
khyim gyi nyes dmigs ches cher bsam pa na / /
mtshar yang bslu brid bdud kyi bu mo la / /
chags sems skad cig tsam mi gda'o /
bdag gis rdzun snang 'di la bltas tsam na / /
mngar gsum bu ram ka ra sbrang rtsi dang / /
mi klad khyi klad mdze klad rnam khrag la / /
khyad par tsung zad tsam yang ma mchis so / /
dar zab gos dang g.yu byur mdzes pa dang / /
lha yi rgyan cha mdzes pas 'phyor ba dang / /
mi gtsang khrod du wa ba gyon pa la / /
khyad par cung zad tsam yang mi gda' na / /
nga 'gro bsam gtan bsgom du nags su 'gro / /
dur khrod brgyad du rtsed mo rtsa ru 'gro / /
gsang ba'i gnas su dga' ba bskyed du 'gro /
chags med gnas su ldum bu bsten du 'gro / /
nga 'gro nga 'gro ri bo'i zom du 'gro /
rje btsun a wa d+hu ti'i drung du 'gro /
nga 'gro nga 'gro mkha' spyod gnas su 'gro / /
rdo rje theg pa'i ro mchog myang du 'gro /
nga 'gro nga 'gro o rgyan yul du 'gro /
ye shes mkha' 'gro grogs su bsdud du 'gro /
nga 'gro nga 'gro 'og min gnas su 'gro /
rnam snang zhabs la spyi bos bsten du 'gro / /
nga 'gro nga 'gro dga' ldan gnas su 'gro /
byams pa'i skyes mchog bla ma bsten du 'gro /
nga 'gro nga 'gro zhing khams yongs su 'gro /
dam pa'i chos kyi dga' ston bgyid du 'gro /
nga 'gro nga 'gro 'phags pa'i zhing du 'gro /
bde ba can du nyams dag skyong du 'gro /
kho bo ma bcings ma 'chings dge ba dpal / /
pha gcig bu la brtsen btsan sar bskyol / /
kho bo ma bcings ma 'chings 'od zer can / /
ma gcig bu la brtse na chas la sbyor / /
nyi ma de ring nga la 'bras chang dang / /
sha dang 'o ma dang ni sbrang rtsi dang / /
rdzas kyi 'byor ba cung zhig thugs la thogs / /
rje btsun a wa d+hu ti'i drung du 'gro /
bsnyen bkur byed cing bdag rgyud 'dul du 'gro /
tshig de rgyal bu dam pas glur blangs shing / /
yab yum gnyis kyi snyan du phul ba dang / /
dri za'i rgyal pos glu dbyangs blangs pa na / /
skye bo'i tshogs rnams shes pa g.yo ba ltar / /
yab yum gnyis kyi shes pa cher g.yos nas / /
lan ma thebs par grabs la gang dgos gnang / /
de nas 'bras chang la sogs zas sna dang / /
rta pa stong dang bcas te nags su phyin / /
a wa d+hu ti mchod pas tshim par byas / /
thal mo sbyar zhing zhabs la gtugs pa dang / /
bla mas sems bskyed theg chen dbang bskur mdzad / /
de tshe 'khor los bsgyur ba'i rgyal po la / /
'khor gyis bskor zhing 'jigs pa bsrung ba ltar / /
thams cad rta las ma babs nags khrod na / /
hor 'dra ku sgra sgrog cing phyi nas bskor / /
me lce byed cing glu dbyangs mchod pa 'bul / /
byas pa'i rjes su bla mas 'di skad gsungs / /
ri bo nag po'i gtsug lag khang du song / /
dpal ldan dgyes pa rdo rje'i rnal 'byor pa / /
bka' sdod gshin rje gshed kyi rnal 'byor pa / /
dpal ldan ra hul yi drung du song / /
sems bskyed dbang bskur gdams pa du ma zhus / /
de yang sngon gyi bla ma dam pa yin / /
dga' bas rgyu gcig ma sdod da lta rgyug /
rgyal bus bla ma'i gsung de thos pa dang / /
dpa' bo chen po g.yul du zhugs pa ltar / /
khrab kyi gos can rta pa stong gis bskor / /
rmog gyon dpa' bo'i ngar sgra chen po yis / /
sta re dgra sta tho ba mdung lcags 'phyar / /
thog mda' 'phen zhing kun nas 'brug sgra sgrog /
dga' ba'i glu len gtsug lag khang du rgyug /
de nas ri bo nag po'i gtsug lag nas / /
rnal 'byor pho mo dpag tu med pa la / /
dpal ldan dgyes pa rdo rje'i rnal 'byor pa / /
gsang sngags rgyud sde gsung gin yod pa na / /
rgyal bu zla ba gzhon nu byon pa gziD / /
chos la 'ongs pa mngon par mkhyen na yang / /
thugs rje chen pos bsdig ra bya ba'i phyir / /
rgyal po'i steng du thog gcig phab pa yis / /
thog de dbyings nas 'bab par ma 'dod par / /
mu stegs nag po'i mchod rten ri la song / /
de la rnal 'byor pa rnams ngo mtshar nas / /
rgyal po'i dmag zhig gang la su zhes gsol / /
de ma thag tu bla mas lan gsol pa / /
skyes pa lnga brgya lnga bcu rtsa gnyis su / /
rnam dag dge slong mkhas pa de bzhin du / /
legs par brgyud cing deng sang b+haM ga lar / /
chos rgyal dge ba dpal gyi sras su bltams / /
'di 'dra'i 'khor dang rgyal srid chen po la / /
'di ni ma chags dka' ba spyad par 'dod / /
ri bo zom nas a wa d+hu ti bas / /
nga lung bstan te de ring gnas 'dir lhags / /
ngo mtshar che'am skal ldan pho mo kun / /
ces pa dang / /
kun gyis a la la ho ngo mtshar can / /
de ring dpa' bo chen po byon pa legs / /
de nas kun nas byon te rgyang nas bsu / /
rgyal po chen po chibs las gzhol gyur te / /
rta pa stong gis kyang ni rta las babs / /
de nas bla ma'i pho brang 'khor du byon / /
gus pas phyag 'tshal gsol ba 'di ltar btab / /
skyes mchog bla ma dam pa gsan du gsol / /
khyim nas byung ste thar pa bsgrub 'dod kyang / /
da lta grags pa'i rigs brgyud mtho thob pas / /
b+haM ga la ru kho ba 'ching nyen dga' /
dze tA ri dang byang chub bzang po dang / /
rig pa'i khu byug a wa d+hu ti dang / /
dngos grub brnyes pa'i bla ma brten gyur kyang / /
da dung rgyal srid gnas las grol ma gyur / /
des ni bla ma khyed kyi drung du btang / /
bdag la sems bskyed theg chen dbang bskur gyis / /
nges par 'chi ba 'di las bsgral du gsol / /
de nas bla ma dpa' bo dam pa yis / /
rgyal bu gcig pur dkyil 'khor drung du phyin / /
dpal ldan dgyes pa rdo rje'i dbang bskur mdzad / /
gsang mtshan ye shes gsang ba'i rdo rjer btags / /
nyin dang mtshan du gdams pa'i char par phab / /
nyin mtshan bcu gsum bar du dbang bskur mdzad / /
chos kyi bya ba thams cad tshar bar mdzad / /
de yi bar du 'khor tshogs thams cad kyang / /
ma nyal 'gro dang 'chag dang rtse ba dang / /
glu gar rol mo sna tshogs byed pa dang / /
rgyal bu phyir la nam 'byon snyam pa las / /
rnam par rtog pa gang yang ma byung ngo / /
nyin zhag bcu gsum pa yi dus tshod na / /
rgyal bu he ru ka yi chas su byon / /
'khar bas 'jigs shing mi rtag glu dbyangs blangs / /
'khor gsum blta zhing snying ba med pa gzigs / /
de tshe ngag du brjod pa'i glu dbyangs 'di / /
spros bral nyag gcig dbyings kyi nam mkha' las / /
skye med stong pa'i tshig gi nga ro sgrog /
rgyal srid rmi lam nor 'dra snying po med / /
'khor gyi tshogs ni sgyu ma'i bslu brid yin / /
thams cad bor nas byang chub ma bsgrub na / /
kho bo skal ldan bsod nams bsags pa min / /
nyin dang mtshan du gnas lugs don bsgom zhing / /
rgya chen thos pa rtag tu btsal bar bya| |de na sgyes pa rdo rje'i rnal 'byor pa / /
mi rtag rang bzhin las skyes rnal 'byor pa / /
dpa' bo dngos grub bsnyes pa'i rnal 'byor pa / /
'jigs pa'i grub thob pho mo gcer bu brgyad / /
lag pa g.yas pas mi rkang gling bu bzung / /
g.yon pas mi sha lag par so 'drad byed / /
ngag nas hUM dang phaD kyi sgra chen sgrog / /
kun nas rgyal bu'i phyi la bskor zhing rgyug /
b+haM ga lar song rgyal po'i bsam pa bsgyur / /
rgyal bu srid dang bral bar bsam pa bsgyur / /
skyes mchog a wa d+hu ti'i drung du bskyol / /
lwa ba'i gos can dman pa'i zas kyis skyong / /
dar zab gdan khri kr-iSh+Na sa ra byin / /
'khor dang rta khrol gcig pur ldom bu slong / /
ma zhum ma zhum thar pa bsgrub pa'i dus / /
nges par gnyen pos btsan pos btsan chod byed pa'i dus / /
da lta rgyug ces bla mas bka' bsgo mdzad / /
de nas rgyal bus grub thob cha lugs su / /
chibs la chibs te rta pa stong gis bskor / /
lam du zhugs tshe rdo rje'i mgur bzhes pa / /
skye ba med pa sems kyi rdo rje la /
'gyur ba med pa'i rdo rje'i theg pa rnyed / /
shin tu dga' ba'i nyams kyi rdo rje la / /
rdo rje nyams dang ldan pa'i snang ba shar / /
gsal la dag pa lha yi rdo rje la / /
nyes skyon dag pa las kyi gzugs brnyan shar / /
rdo rje rin chen lus kyi dkyil 'khor la / /
bdag med rdo rje 'jigs med snang ba shar /
mi rtog ye shes gsang ba'i rdo rje dang / /
'khor ba'i g.yul las nges par rgyal bar gyur / /
rgyal bus rdo rje'i mgur de bzhes pa dang / /
nang blon chen po dpa' bo rdo rje dang / /
blon po chen po phas rgol rab 'joms dang / /
blon po chen po skar ma'i rgyal po dang / /
blon po chen po 'jigs pa med pa dang / /
blon po chen po bzhi yis skyo ba'i glu blangs pa / /
e ma hoH. 'jig rten las kyi mthu btsan pa / /
kun nas mi zad za hor yul phyogs nas / /
dpal mchog rgyas pa grong khyer b+haM ga la / /
lta na sdug pa gser gyi rgyal mtshan can / /
ngo mtshar che ba'i rgyal po dge ba dpal / /
'gro ba'i ma ma lha mo 'od zer can / /
sprul pa 'dra ba'i blon 'bangs bor gyur nas / /
rgyal bu dam pa nags su bzhud pa 'dra / /
rta dang shang rta glang po bzhag gyur nas / /
dman pa'i tshul bzung rkang 'gros byed byed 'dra / /
lha yi rgyan dang na bza' bor gyur nas / /
dman pa'i gnas su lwa ba gyon nyen gda' / /
rma bya bsnol ba'i khri stan phar bzhag nas / /
lo ma'i spyil por kr-iSh+Na 'ding nyen gda' / /
mdzes pa'i lha mo khab tu mi bzhes par / /
dur khrod 'grim zhing ro zas za nyen gda' / /
bltams ma thag tu dkar po'i snang ba can / /
dga' bar 'dus pa 'bral bar phod lags sam / /
de ltar glu len skyo nas khab tu 'ongs / /
kun gyis pho brang 'khor du slebs pa dang / /
skye bo kun gyis tshor zhing bltas pa'i tshe / /
phyogs skyong bcu po g.yul du zhugs pa 'dra / /
'jigs shing dpa' la go cha rab tu bstan / /
mdzes shing mtshar la ya mtshan ltad mo che / /
sil sil khrol khrol 'ur sgra sna tshogs sgrog /
rang gi rgyal bu lags kyang 'jigs par tshor / /
zla ba gsum du blon po thams cad kyang / /
dmag gi chas brgyan rta sga chas rnams sgron / /
la la tshab 'gran la la glu gar rtse / /
la la 'thab pa lta bur go bsham byed / /
rnal 'byor pho mo dag ni mchong zhing rgyug /
rgyal bu grong khyer gnas su smyo spyod skyong / /
kun gyis rgyal srid sbong bar kha tshon bcad / /
thams cad 'phreng zhing rang sar mchi ma 'byin / /
she'u khyu gu gcan gzan lhags pa ltar / /
yab yum bu phyir mya ngan smre sngags 'don / /
lhag par yab kyi zhal nas 'di skad ces gsungs / /
e ma bu khyod legs par btsas pa'i tshe / /
ngo mtshar ltas mthong rgyal srid skyong snyam nas / /
dga' ba'i sems kyi yid smon e ma gyur / /
da ni nags khrod bsten no 'di skad do / /
gsung ngo / /
de la rgyal bus zhu mchid 'di skad do / /
chos rgyal yab gcig dam pa gsan du gsol / /
ci gsung bdag gi rgyal srid bzung gyur la / /
tshe 'dir yud tsam yab dang 'grogs gyur kyang / /
skye ba gtan du pha bur mi shes shing / /
phan gnod med pas shin tu tshang ba yin / /
bdag gis rgyal srid chen po rab spangs nas / /
nges par rnam grol byang chub lam bsgrub nas / /
skye ba kun tu dga' bde grogs su 'ong / /
de phyir bdag la go skabs stsal du gsol / /
de nas yum gyi zhal nas 'di skad gsungs / /
ci phan bu 'di shin tu 'phrang na yang / /
skye dgu kun la las kyi 'phen pa gtso / /
skyes mchog gang du bde bar chos la mthong / /
phyis nas gtan du 'grogs pa'i smon lam 'tshal / /
de nas rgyal bus nang par tho rangs nas / /
rnal 'byor rnams dang lhan cig gnas su byon / /
a wa d+hu ti'i drung du dka' thub bsten / /
chags pa med par dbu ma'i chos rnams bslab / /
dgung lo bcu gnyis lon nas bco brgyad bar / /
a wa d+hu ti'i spyod pa bskyangs pa dang / /
thos b+mas sgom pa stan thog gcig tu bsgrub / /
de ltar rje btsun thugs rje chen po yis / /
dka' ba brgya phrag du mas 'bad pa yis / /
rgyal srid chen po bsam gyis mi khyab pa / /
mchil ma'i thal ba bzhin du rnam spangs nas / /
rnam grol ma nor thar pa rab tu bsten / /
de phyir 'gran zla su yang ma mchis pas / /
bstan pa'i mnga' bdag don grub rab brnyes lags / /
'brom rje kho bos spyi bos rab btud nas / /
'khor ba ma stong bar du gus phyag 'tshal / /
'di la sgro skur dri ma gang mchis pa / /
thugs rje chen po khyed kyis bzod par bzhes / /
bla ma'i rnam thar rgya mtsho lta bu las / /
rgyal srid spangs nas thar pa bsgrub pa'i yon tan rags rim tsam zhig gsungs so / / / /
sarba mang+ga laM / /
jo bo rje mnyam med gser gling pa chos kyi grags pa dang mjal ba'i rnam thar bzhugs so / /
@# / /
rje btsun byams pa dang spyan ras gzigs la phyag 'tshal lo / /
dge slong dA paM kA ra shri dz+nyA na bdag gis zla ba bcu gsuM gyi bar du gzings kyi nang du bzhugs nas /
bla ma gser gling pa'i drung du phyin pa na /
zla ba lnga tsam 'das pa'i dus su lha'i bu dbang phyug chen pos /
kha bo'i byang chub kyi sems kyi bar du gcod pa'i phyir /
mi mthun pa'i rlung dmar chen po g.yos / /
chu srin nya mid chen por byas te mdun bkag /
nam mkha' las kho bo'i steng du thog phab ste /
de'i dus su kho bas byams pa dang snying rje khyad par can gcig bsgoms pa la brten nas rlung dmar thams cad zhi nas /
thog chen po drug nam mkha' la chags 'dug pa mthong /
'on kyang chu srin des mdun bkag pa dang /
rlung chen po des rgya mtsho'i kha 'khyoms pa'i stobs kyis gzings de yang dar po che rlung gis bskyod pa bzhin du 'dar ba dang /
'phyar ba dang /
res 'ga' nam mkha' la 'khyer ba dang /
res 'ga' rgya mtsho'i gting du sdibs pa dang /
phyogs kyi ba dan chen po bzhi bsnyal /
khro chu'i pha bong bzhi rgya mtsho'i gting du bskyur kyang /
phyogs gzhi nas rnga chen po bzhi brdung pa ltar 'ur sgra dang /
chom sgra dang /
'od dang /
skam glag chen po byung ba la brten nas 'khor thams cad kyang shin tu skrag ste /
rab tu 'dar zhing yod pa la yang byams pa dang /
snying rje'i ting nge 'dzin la mnyam par bzhag pa dang /
paN+Di ta sa'i snying pos /
bla ma la gsol ba 'di btab bo / /
bzhengs shig bzhengs shig bla ma thugs rje can / /
khyed la sa steng 'di na 'gran zla ma chis na / /
deng sang nag po'i phyogs kyis 'jigs shing bco ba 'di / /
khyed kyi thugs rje chen pos zhi bar mdzad du gsol / /
'gro ba thams cad srid pa'i mtsho las sgrol byed na /
deng sang nag po'i phyogs kyis 'dir ni tho mtshams so / /
e ma rlung dmar g.yos shing gnam lcags rab tu 'bar / /
nya mid chen pos mdun du 'jigs pa byas / /
rje btsun 'jigs pa 'di las bskyab tu gsol / /
rgya mtsho rlung gis bskyod cing rba rlabs mkha' la 'phyo / /
mi snyan shugs sgra 'don cing glog dmar 'od du g.yos / /
gzings kyang 'dar 'dar shig shig rab tu g.yos / /
mkha' la ling ling 'phyar zhing gting du sdibs / /
rje btsun da ni 'jigs pa 'di las bskyab tu gsol / /
khyod kyi yon tan nam mkha' lta bu la / /
bka' sdod chos bsrung tshogs rnams mkha' lding ltar / /
ling ling bskor zhing bar chad sel byed na| | deng sang 'di ltar bar chad lhags kyang mi skyob par / /
dben pa'i dbyings na bzhugs pa thugs rje ji ltar chung / /
da ni gsang sngags phyi nang mkha' 'gro chos skyong dang / /
dgra bcom dpa' bo dpa' mo ye shes lha tshogs rnams / /
dkar po'i phyogs la dga' ba'i lha tshogs thams cad kyis / /
kun nas bskor zhing deng sangs rgya mtsho chen po'i dir / /
bla ma khyed kyi thugs rje'i dpung gis bzlog tu gsol / /
gzhan gyis mi thub bcom ldan gshin rje gshed dmar la / /
gshin rje 'jigs par byed pa'i 'khor gyis yongs su bskor /
mi g.ye mgon po khra bo bcu yi tshogs dang bcas / /
'jegs pa brgyad skyeb lha mo bkra shis dpal 'bar ma| chos rgyal bla ma kyed kyi dpung ges bzlog tu gsol / /
bstan pa'i bdag po rje btsun sangs rgyas bcom ldan 'das / /
rje btsun spyan ras gzigs dbang dir med dkyil 'khor can / /
'gro ba'i sdug bsngal sel ba'i chos rgyal yab sras gnyis / /
dus la bab bo thugs rje'i pha tshan dpung du bskyed / /
zag med byin rlabs chu rgyun yun du sring du gsol / /
zhes gsol ba khyad par can lhang lhang 'debs pa kho bos legs par thos pa dang /
kho bo yang bcom ldan gzhen rje'i gshed sku mdog dmar nag bsus khyim che bar la pa kham nag gyen du brdzes pa /
mig dmar la sdang mig phyogs bcur bgrad pa /
de mthong tsa na khro bo gzhan gyi lag cha drul ba gcig tu mdzad de / /
rdo rje be con nam mkha' la 'phyar zhing /
g.yon pa sdigs mdzub dang zhags pa klad la bskor nas bcon gyis rgyab pas /
ri rab la phog nas ri rab tshal par gshags nas ri rab kyi 'og gser gyi sa gzhi'i gting la thug par mtshams phye ste /
yar log rgya mtsho chen po dkruD pas khrag tu khol nas chu srin nya mid de rus pa dkar sangs kyis song ba'i mod las /
byes pa gzhon nu sha med pa mdog sngo ba gcig tu byas te gzings kyi nang du byung /
phyag 'tshal zhing thal mo sbyar te /
khro bo'i rgyal po shin tu mthu stobs can / /
thugs rje chen po 'gro ba'i skyabs gcig pu / /
bdag ni 'jigs pas shin tu nongs mod kyis / /
da ni khyod kyi thugs rjes bskyab tu gsol / /
zhes zer ba dang /
bdag gis kyang be con lag tu blangs nas /
hUM| nga ni skye 'gro'i srog bdag chen po yin / /
thugs rje chen po'i dbang gis ni / /
snying rjes khyod ni ma bsgral lo / /
da ni bdag gi gdul bya la / /
mu stegs chos log ma bstan cig /
mo bon brdzun chos ma bshad cig /
khyod kyi cho srog nga dbang ngo / /
ces smras pa dang /
khos snyan pa'i tshig phul ba /
thugs rje chen po dgongs su gsol /
khyod kyi gdul bya rjes 'brang la / /
log chos gang yang mi bstan gyi /
khyod kyis bdag la brtse bar dgongs / /
khyed ni bdag gi srog bdag lags /
zhes skad do / /
de nas me thab kyi rtsa nas mi dkar po gcig langs byung nas /
kha ba can du khyod ma 'grim / /
bal po'i gzings la sa bcad kyis / /
zangs gling la sogs gling phran du / /
ma 'grim chu yis bar mtshams byed / /
b+h+ruMHhriHya k+Sha zhes pa thos / /
de nas rlung dmar thams cad zhi / /
mtsho rlabs dang /
sgra dang /
'od rnams zhi /
gzings chen po yang mnal du phebs nas /
de nas thams cad dbugs rang sar phyin te /
phan tshun dga' ba'i gleng lang khrol le byung ba dang /
yang khro bo gshin rje'i gshed kyi bskyed rim ma gshig par gzings kyi kha khyer gyis 'ja' li bzhag nas rdo rje be con mkhar bar gtsugs nas 'dug pa la /
de nas gzings chen po phrag khrig tsam yang med par gnas gzhi chen po bzhin du 'dug pa la ci yin snyam nas bltas pa dang /
bu mo gzhon nu ma kha cig bzhad gad zer ba thos nas de ltar bltas tsa na khro bo'i rgyal po mi g.yo ba 'di pus mi man chad rgya mtsho'i gting du bzlas par byas te skyes pa dar mas gzhong pa bzung ba bzhin du gzings kyi shar nub gnyis nas bcun te /
dbu'i cod pan sprin gyi gseb na lhag ge 'dug /
gzings kyi kha khyer na phar la bu mo nyi shu rtsa gcig kha phyir bstan nas 'o skol ming sring rnams min na de ring khar rje che ang gsung gin 'dug /
de nas kho bos 'jigs pa brgyad skyob ma la phyag 'tshal lo / /
bkra shis dpal bar ma la phyag 'tshal la / /
mtho ris lam 'dren ma la phyag 'tshal lo / /
rtag tu khyod kyis stong grogs byas / /
da dung thugs rjes bskyab tu gsol / /
zhes gsol ba btab pa dang /
bud med kun na re /
bu sa'i snying po 'di min na /
mu stegs kyi grong khyer swa ba na tha 'di thal par rlog cig snyam na gsol ba 'debs pa'i sgra de thos pa dang /
a pa sems can kun gyi mchog kyang sems dpa' chen po 'di yin /
de rnams kyis kyang 'di drang ba'i phyir 'dir 'ongs / /
lar byis pa kha sngon po 'di rtags na gzhu chag zer zhing /
byis pa kho de nyi ma de ring phan chad nas bal po'i gzings phar ma sgrol cig /
sa'i snying po la bos nas /
tshe dang ldan pa khyod rang nam mkha'i me tog 'di swa ba na thar rgyob las thong /
skyabs 'gro sems bskyed kyi khag kho mo cag rnams kyis len gsungs pa dang /
paN+Di ta sa'i snying pos kyang /
thog gcig sdigs mdzub la blangs te bskor nas mu stegs kyi grong khyer swa ba nA tha'i byang phyogs na lha mo tsa rtsi ka yod pa'i steng du rgyab pas /
mu stegs kyi lha khang lha mo dang bcas pa rlag par byas /
yang gcig 'phangs pas dbang phyug chen po nyid kyi rten la rgyab te tshal par gas nas /
de'i zer cig mu stegs kyi rgyal po la phog ste gzhogs g.yas pa chag /
zer gcig mtha' du ru ka'i pho brang la rgyab pas lo bcu gsum du sog po'i 'grim 'grul chad zer /
gcig zhang zhung rgyal po gur nag gi pho brang la rgyab pas /
bon gyi bstan pa bsnubs /
re re gnyis gnyis yod pa bred nas ri bo gangs can gyi rgyud du bros zer /
gcig lho phyogs kyi dug mtsho nag po la rgyab pas klu bdud nag po'i pho brang gshig /
mdze la sogs pa'i nad rgyun chad zer /
gcig yul lang kar rgyab pas /
srin po'i rgyal po lang ka pu ri'i pho brang thal bar brlag ste /
srin po mi zan gyi rabs chad /
de nas nga rgyal gyi tshig smras pa /
sa yi dkyil 'khor 'di yi bdag po nga yin gyis /
nag po'i phyogs rnams byer cig byer cig thal bar rlog /
dpa' bo chen po nga ni sa yi snying po yin / /
o rgyan yul na rta mgrin rgyal po rta skad 'tsher / /
rlog cig rlog cig dbang phyug chan po rdul du rlog /
bon po'i lha rnams ngo bo'i nus pa brlag par bgyis / /
oM padman+ta kra ta Sh+wa ta ha yaM g+h+ri wa hu lu hu lu hUM phaD /
ces zer ba thos so / /
de nas khro bo'i rgyal po mi g.yob dang /
bcom ldan 'das nyid kyang yud tsam las mi snang ngo / /
kho bo yang rang nyid dge slong gi rnam par stan la 'dug ste gda'o / /
rang gi rjes su 'brangs pa'i 'khor thams cad kyang yid rangs te /
lhun gyis grub cing ma bcos pa'i / /
chos rgyal rin chen lhun po 'dra / /
mtshan rab ye shes mnga' ba de / /
bdag cag thams cad tshim par byas / /
e ma ho mgon po mthu dpal can / /
de bzhin srid pa'i rgya mtsho las / /
bdag cag 'jigs pas nyen pa na / /
khyod kyi thugs rje'i skyabs 'og nas / /
'chug pa med par bskyab tu gsol / /
zhes zer te /
zhag nyi shu rtsa gcig tu gang yang phyin par ma nus nas 'jigs pa las bsgral ma thag tu phyogs bzhir rlung gi ba dan bzhi 'phyar /
khro chu'i pha bong bzhi steng du drangs /
mthun pa'i rlung dang sbyar te zla ba phyed dang gnyis kyi bar du nyin mtshan med par rgya mtsho chen po la zhugs te phyin pas zla ba bdun lhag tsam na'ang mdun du rlung dmar langs te sngar btang ba'i nyin lam tsam rlung gis khyer yang /
bla ma dkon mchog dang mkha' 'gro chos skyong la gsol ba btab pas rlung dmar rang zhi /
yang mthun pa'i rlung chen po tsam yang ma byung bas sems can gyi bsod nams la brten nas zla ba phyed kyi bar du lus /
de bzhin du byams pa dang snying rje byang chub kyi sems bsgom zhing mthun pa'i rlung dang sbyar nas phyin pas zla ba gnyis dang zhag nyi shu rtsa drug nas rgya mtsho'i pha rol tu phyin par gyur te /
bla ma btsal ba'i phyir dka' ba ji ltar spyad pa'i rnam par bzhag pa las rgya mtshor lha dbang phyug chen po pham par byas pa'i lo rgyus kyi rnam par bzhag pa rdzogs so / /
ngo mtshar ba lags so / / / /
! rje btsun byams pa dang spyan ras gzigs dbang phyug la phyag 'tshal lo| |de nas rgya mtsho chen po bsgral ma thag tu gser gling gi ljon shing gi nub phyogs /
bde ldan padma'i lho phyogs /
rngams shing dum po'i tshal gyi byang phyogs /
chu srin ke ke ru'i shar phyogs /
bod kyi rgyal pos bzhengs pa'i bde gshegs gser gyi mchod rten gyi drung du bla ma gser gling pa'i slob ma dge bshes bsam gtan pa drug yod pa'i sar bla ma gser gling pa'i rnam par thar pa rnams rtsad gcod pa la zhag bcu bzhi'i bar sdad pas /
de la bla ma'i thugs dam gyi rim pa gang la mdzad pa dang /
brgyud pa'i khungs btsun pa gang nas 'ded pa dang /
gzhung lugs ji tsam zhig thugs la mnga' ba /
lung dang rigs pa man ngag du tsam gyi bdag po yin pa /
thugs rgyud 'byongs pa /
rtogs pa'i tshad dang /
yon tan ci tsam mnga' ba /
thams cad bsam gtan pa kun la zhus shing /
bsam gtan pa kun gyis kyang bla ma'i rnam par thar pa snon bri med par bshad pa la brten nas sa thob pa tsam gyi dga' ba skyes /
bsam gtan pa dag gis kyang paN+Di ta sa'i snying po la sogs pa rnams la rnam par thar pa dris pas de rnams kyis kyang /
rgyal srid spangs nas thar pa sgrub lugs /
bla ma dpag tu med pa bsten lugs /
gtsug lag khang dpag tu med pa'i bdag po byas lugs /
yon tan rgya chen po mnga' luD bshad pa la brten nas bsam gtan pa kun na re /
'o na paN+Di ta chen po 'di /
rgya gar gyi mkhan po dI paM kA ra shrI dz+nyA na bya ba yod zer ba de cang min nam zer /
sa'i snying pos smras pa /
rgyal ba gnyis par 'jig rten yongs na grags / /
lnga bcu rtsa gnyis paN chen yongs kyis bskor / /
theg pa che chung yongs kyis bsngags pa de / /
rgya gar mkhan po chen por yongs su grags / /
bsam gtan pa kun gyis smras pa /
sa yi bdag po gnas 'dir lhags pa legs / /
thos pas snyan pa mthong bas skyo na yang / /
de ring bdag cag bsod nams skal bar ldan / /
mkhas pa chen po gzings la byon pa legs / /
bar du bdud kyis dkruD par ma gyur tam / /
nya mid rlung gi bar chad ma mchis sam / /
yun ring 'tshe bas nyen par ma gyur tam / /
sa'i snying pos lan smras pa /
zla ba bcu gnyis gzings su zhugs nas song / /
dbang phyug chen pos nya mid rlung dmar g.yo / /
de nas gzings la slar yang 'ongs pa na / /
rje btsun nam mkha' mdzod la mnga' brnyes pas / /
brgya dang nyer lnga 'phongs shing dub par gyur /
mi mthun phyaD rnams bden pa'i tshig gis zhi| |sa yi snying pos tshig de smras pa dang /
bsam gtan pa rnams dga' zhing rab tu dgyes te /
kho bo phyogs gcig tu 'dug pa drung du 'ongs ta gus pas 'di skad do / /
khyod kyi snyan pa rgyang nas thos pa na / /
dga' ba'i sems kyis mthong na yid smon shor /
da 'dir mkhas pa chen po lhags pa na / /
mi shes mun pa'i sgrib pas non par gyur / /
da ni lus dang ngag dang yid dag gis / /
rab tu gus pas khyed la phyag 'tshal lo / /
kho bo'i drung du phyag 'tshal ba dang /
kho bos slar khengs pa spangs te / /
gus pas phyag bgyi'o / /
yang bsam gtan pa kun gyis smras pa / /
skyes bu dam pa gling 'dir lhags pa yi / /
ched du bya ba gang lags bshad du gsol / /
gus pas khyed kyi bya ba bdag gis bya / /
ci 'tshal bdag la legs par bka' stsol cig /
kho bos lan smras pa / /
bdag ni gser gling bla ma'i drung du 'ongs / /
dal 'byor lus la snying po len du 'ongs / /
khyed cag myur du bla ma'i drung du song / /
zhus la bdag la 'dod pa'i skabs dbye zhig /
de nas bsam gtan pa dag gis bla ma gser gling pa'i drung du phyin nas /
bla ma dam pa gsan du gsol /
deng sang gling 'dir rgya gar gyi mkhan po dI paM ka ra shrI dz+nyA na bya ba de /
slob ma brgya dang nyer lnga'i tshoD dang bcas de lhan cig tu rgya mtsho chen po la zla ba bcu gnyis kyis bar du bdud dang / /
mu stegs kyi lha dbang phyug chen po byams pa dang snying rjes 'ching zhing /
sku gsung thugs mdangs ma shor bar bdag phyogs gang na ba der lhags so / /
de la zhag bcu bzhi'i bar du chos kyi gtam sbrel por mdzad pas bdag cag sems rangs shing tshim par gyur to / /
da ni skabs kyi don la mkhas pa chen po de khyed kyi drung du 'ongs te /
dus gsum gyi rgyal ba thams cad bskyed par byed pa'i yum gtso bor nyan pa dang /
smon 'jug byang chub kyi mchog tu sems bskyed de /
theg pa chen po blo sbyong bar bgyid / /
gzhan yang bla ma'i gzhung lugs rgya mtsho lta bu nyin mtshan du spyod par 'dod par gda' bas /
thugs rje chen pos skabs dbye zhig /
ces pa dang /
tshig de gsan ma thag tu bla ma'i zhal nas /
sa yi bdag po byon pa legs / /
dbang phyug nag po brdul ba legs / /
mi mthun phyogs las rgyal ba legs / /
snyan pa'i ba dan sgrogs pa legs / /
nyes skyon med par sleb pa legs / /
dge slong thams cad chos gos gsol / /
dam pa de la bsu ba bgyis / /
dge slong chos gos gsum kha dog mthun par gsol ba thams cad mthun pa ril ba spyi blug 'dzin pa /
thams cad kyang mkhar bsil mdzes par bsnams pa /
shin tu dang ba 'dren pa dgra bcom pa lta bu lnga brgya dang sum cu rtsa lnga'i sna bla ma gser gling pas drangs nas /
dge tshul drug cu rtsa gnyis kyas brten te /
mdor na rab tu byung ba lnga brgya dang bdun cu rtsa gnyis kyis rgyang ring po nas bsu ba'i phyir nar gyis byung ba mthong ngo / /
de ma thag tu bcom ldan 'das zhal bzhugs pa'i dus dgra bcom pa rnams kyis bskor ba ltar shin tu dang ba 'dren zhing shes pa nyes dga' ba'i mthar thug par gyur te /
de'i tshe kho bos kyang glang po che gnyis la mthun pa'i rkyen rnams bkal te /
dge bsnyen bzhis yo byad mgo 'don du bcug go /
bla ma la ngoms par bya ba'i phyir rig pa'i gnas lnga la mkhas pa'i paN+Di ta dang /
sde snod gsum la mkhas pa'i dge slong gcig yan chad phyags lham 'phreng mig ma gsol ba kha che gur gum gyis legs par kha bsgyur ba'i chos gos rnam gsum thog ma babs pa phal chen sde pas legs par bsngags pa mdzes par gsol ba /
de thams cad rten 'brel gyi che bas lcags kyi lhung bzed rab tshad rdol bug med pa bsnams pa /
zangs kyi ril ba spyi blug ma ga d+ha'i bre gang shong ba /
bstan pa'i bdag pos rab tu bsngags pa'i mkhar bsil la soD pa sde tshan thams cad legs par tshang bar yod pa| thams cad kyang paN+Di ta'i zhwa nga rgyal med par gsol ba /
rnga yab dkar pa re phyag na bsnams pa /
de yang paN+Di ta chen po 'gro ba bzang po /
chos kyi bshes gnyen /
dge ba'i 'byung gnas /
dpa' bo rdo rje /
lha'i ble gros /
nyi ma sbas pa /
sa'i snying po /
ye shes snying po /
ngag gi dbang phyug /
d+ha na shrI mi tra /
shes rab bzang po /
zla ba bzang po /
kun tu bzang po /
gsang ba'i snying po /
blo gros mtha' yas /
rgya mtsho rba rlabs / /
ri rab rgyal po /
dpa' bo rol pa la sogs pa'i paN+Di ta chen po rnams dang /
sde snod gsum la mkhas pa'i dge slong brgya dang brgyad /
dge tshul bcu gsum /
dge slang chen po bzhi ste brgya nyi shu rtsa lngas kho ba'i rjes su lam bar du mi re shong ba tsam du ma 'byar ba /
rgyangs ches ma drags pa /
bar ma chad par 'ja' tshon sna lnga'i gur bzhin du /
mgon po gser gling pa ga la ba bzhugs pa /
der phyin pa dang /
thams cad phun sum tshogs pa sha stag tu gyur pas lha rnams kyis me tog ga char phab bo /
sngar 'khor ba thog ma med pa nas bla ma dang nye bar 'brel yang /
'dir sngar gdams pa ma thob pa dang /
kho bo'i rjes su paN+Ti ta ches mang ba dang /
bdag cag gis phyag gis mchod pa'i rjes su bla ma'i sku 'khor dang bcas pa thams cad kyis kyang kho bo dang /
kho bo'i slob ma chen po rnams kyi gzi brjid ma thub par thams cad thang sdom pa nas yon tan thams cad kho bos tshang bar byas pas snying gcig tu yod pa dang /
thams cad kyang lta spyod mthun pa dang /
thams cad kyang kho bo'i rjes su slob pa sha stag yod pas /
lan du phyag lan kyang 'gyel ba bzhin du mdzad do / /
des rab tu gnas pa mdzad nas phyis kyang kho bo rgya bod thams cad kyi bkur bar gyur to / /
de'i tshe bdag gis rin po che'i bum pa lto ba che la lhun gyis grub pa /
rtsa ba gtan la mgrin pa ring ba /
kha g.yel la mchu drang ba /
nang na dngos po ci yod phyi na gsal ba gcig /
rin po che dang /
gser dang /
dngul dang /
mu tig dang /
byi ru dang /
pai DUr+yas bkang ste bla ma'i phyag tu phul lo / /
gzhan thams cad kyis kyang gser gyi sbram bu zho re yod pa phul lo| |bla ma dam pa gser gling pas tshigs su bcad pa'i sgo nas lam gyi bar chad dris pa 'di lta ste /
'dul ba 'dzin 'byon pa legs /
tshul khrims gos can byon lags sam / /
snying rje chen po byon lags sam / /
chos kyi rgyal po 'dir lhags sam / /
khyed kyi snyan pa rgyang na che /
mthong bas dga' khyod byon lags saM / /
rgya gar chos kyi pho brang du / /
rgya chen spyod pas 'gro ba la / /
phyogs ris med pa'i snying rje yis / /
mgon skyabs dpung gnyen mdzad lags sam /
mkhas pa khungs nas btsun lags sam / /
bla ma mang pos bskyangs lags sam / /
mkhas pa mang pos bkur lags sam / /
deng sang gnas 'dir byon pa legs / /
skye dgu'i bdag po rgya mtsho las / /
zla ba bcu gsum byas zhes thos / /
dka' ba spyad pa ngo mtshar che / /
dbang phyug nag po brtul zhes thos / /
snyan pa'i grags pa ngo mtshar che /
mkhas pa shul thag ring po la / /
lus sems dub par ma gyur tam / /
nag po'i phyogs kyi phrag dog la / /
snying rjes skyo bar ma gyur tam / /
skyes bu chen po byon pa legs / /
gnas na kha 'thor tsam gcig mchis / /
de dag thos bsam las la zhugs / /
gzhan rnams khyed kyi mdun du 'ongs / /
da 'dir mjal ba skal bzang / /
da ni gtsug lag khang du gshegs / /
'dus pa'i kun dga' ra bar gshegs / /
phebs pa'i gsung gling rim gyis bsnyad / /
chos dang mthun par 'gros pa bya / /
ces pa dang / /
bdag gis 'di skad zhus pa /
'ongs lags rgya gar dbus nas 'ongs / /
bar chad chos dang bral te 'ongs / /
dkon mchog thugs rje'i dpal gyis bltams / /
dbang phyug nag po las kyis pham / /
sgo gsum nag po'i phyogs las rgyal / /
nyams par ma gyur bde bar slebs / /
skye dgu'i don las ma nyams par / /
rgyal ba lham mer bzhugs lags sam / /
gzhung lugs rgya mtshor rab 'byed cing / /
mdangs dang ldan par bzhugs lags sam /
bdud sde thams cad 'joms mdzad cing / /
shes rab rgya mtshor bzhugs lags sam / /
gser gling 'di na mkhas pa khyed / /
'gro ba'i don la nyin mtshan du / /
byams dang snying rjes rab gzigs shing / /
bstan pa'i bdag por bzhugs zhas thos / /
de phyir thams cad mkhyen pa khyed / /
bdag gi bla mar gsol 'debs kyi / /
shes bya'i dkyil 'khor yangs pa la / /
bdag gi shes rab spel du gsol /
zhes zhus pa dang / /
dge slong thams cad kyang ngag mthun par / /
skyes bu dam pa byon pa shin tu legs / /
bdag cag rnams kyang khyed dang lhan cig tu / /
dam pa'i chos kyi bde bas tshim par bya / /
zhes gsungs nas gzhi byes lhan du dge 'dun gyi kun dga' ra bar byon pa dang /
de na gnas brtan yar bsgres pa gcig dge 'dun 'ga' zhig la chos gsung gin 'dug pa la / /
kho bos phyag 'tshal te /
gnas brtan des de'i lan du phyag lan ma mdzad /
de nas bla ma'i gzims khang pho brang dngul gdugs can gyi nang du byon te /
stan la 'khod pa na /
gnas brtan de yang chos thun btang nas byung ste /
kho bo la chos dang mthun pa'i phyag byas shing /
bdag la 'di skad gsungs /
skyes bu dam pa gnas 'dir byon pa la bsu ba ma byas /
'on kyang nga rgyal med /
gang yang skyes bu dam pa mnyes pa ni / /
chos la bya ba byas pa yin bsam mo / /
gsung de thos pa dang /
kho bo yang yid rangs te /
chos dang gang zag la che ba 'don pa ngo mtshar che snyam mo / /
de nas gzhi legs par phebs pa dang /
bla mas rten cing 'brel bar 'byung ba'i che bar chos mngon par rtogs pa'i rgyan /
chos thun bco lnga tsam gyis legs par dkrol nas kho bo la legs par gnang ngo / /
de nas pho brang dngul gdugs can bzung ste| thos bsam sgom gsum gyis dus 'da' bar byas so / /
de thams cad jo bo gser gling du phyag phebs shing /
'gro ba'i mgon po mnyam med gser gling pa chen po chos kyi grags pa dang /
legs par dgyes bzhin du mjal ba'i lo rgyus legs par gda'o / /
shin tu legs so ngo mtshar rgya mtsho'i dpal / /
kun la byang sems 'byongs par byin gyis rlobs / /
mtha' yas srid las sgrol bar byin gyis rlobs / /
nges 'byung zhen log skye bar byin gyis rlobs / /
rgyal rigs rig pa'i gnas lnga kun la mkhas /
sgrol mas lung bstan gangs can dpal du byon / /
bdag pas gzhan gces 'byongs nas gzhan don mdzad / /
mtshungs med a ti shal gsol ba 'debs / /
da lta nyid du byin gyis brlab tu gsol / /
skye dgu'i sdug bsngal 'phral du bsal du gsol / /
srid pa'i sdug bsngal thams cad gzhom du gsol / /
chos kyi bar chad thams cad bzlog tu gsol / /
bya rgyu chos las med par byin gyis rlobs / /
zhes gsol ba drag po rgyun chad med par btab pa la brten nas bdag gzhan ma na mkha' mnyam pa'i sems can thams cad kyi rgyud la bdag pas gzhan gces par 'dzin pa'i lhag pa'i bsam pa rnam par dag pa /
bdag gzhan brje ba'i byang chub kyi sems rin po che bcos ma ma yin pa skyes nas 'gro ba thams cad sgrol ba'i ded dpon chen por myur du skye bar gyur cig / / /
sarba dza yan tu / /
theg pa chen po'i blo sbyong ga rtsa tshig bzhugs so / /
@# / /
dpal bkra shis rin po che myur du bde ba chen po dang ldan par mdzad bden thams cad grub pa'i rgyal po la phyag 'tshal lo / /
dang po sngon 'gro dag la bslab / /
dngos gzhi gtong len spel mar sbyangs / /
yul gsum dug gsum dge rtsa gsum / /
rjes kyi man ngag mdor bsdus pa'o / /
len pa'i go rim bsdus pa / /
spyod lam kun tu tshig gis sbyangs / /
'phral la gang thub sgom du sbyar / /
gnyis po tshang na thams cad blangs / /
bkol ba rnams la rta tu bsgom / /
le lan thams cad gcig la gda' / /
kun la bka' drin che bar bsgom / /
dka' ba gsum la bslab par bya / /
thog mtha' gnyis la bya ba gnyis / /
nyams pa med pa rnam gsum bsgom / /
spyi don gsum la rtag tu bslab / /
'dun pa bsgyur la rang sor bzhag /
rgyu yi gtso bo rnam gsum la rtag tu stobs lnga dag la sbyang bar bya / /
chos kun dgongs pa gcig tu 'dus / /
dbang po gnyis kyis gtso bor bzung / /
yid bde 'ba' zhig rgyun du bsten /
yengs kyang thub na 'byongs pa yin / /
shags ngan ma bgod /
yus ma bsgom /
ko long ma sdam / /
'or che ma 'dod / /
yud tsam pa mi bya /
phrang ma dgug /
mdzo khal glang la ma 'byo /
'gyogs kyi rtse ma gtod /
gzhung bzang po ma bsten /
go log mi bya /
res 'jog mi bya /
lto log mi bya /
rtog dpyod gnyis kyis mthar bya /
dal chod du bya /
'bral med gsum dang ldan par bya / /
rnal 'byor thams cad gcig gis bya / /
log na de nyid gnyen por bsgom / /
gnyis po gang byung bzod par bya / /
yan lag nyams pa brjod mi bya / /
gzhan phyogs gang yang mi bsam mo / /
lha bdud du mi dbab /
skyid kyi yan lag tu sdug ma tshol /
rkyen gzhan dag la ltos mi bya /
gtso bo ngos bzung /
'bras bu re ba thams cad spangs /
dug can gyi zas spang /
gnad nas mi bskul /
snyigs ma lnga bo bod ba 'di / /
byang chub lam du bsgyur ba yin / /
brtan pa thob nas gsang ba bstan / /
man ngag snying po gdams pa 'di / /
dam pa dag las brgyud pa yin / /
rtsa ba'i tshig go / /
jo bos mdzad pa yin no / / / /
shu b+haM / /
theg pa chen po'i blo sbyong gi rtsa tshig bzhugs so / /
@# / /
dpal bkra shis rin po che myur du bde ba thams cad sbyin pa don thabs cad grub pa'i rgyal po la phyag 'tshal lo / /
dang po [rten gyi gang zag skyes bu gsum la blo sbyong zhing smon 'jug gnyis blangs nas bslab bya shes pa gcig gis /
] sngon 'gro dag la dal 'byor thob dka' ba las rgyu 'bras 'khor ba'i nyes dmigs bsam /
bslab / /
chos rnams rmi lam [rang gzhan phyi nang snod bcud kyis bsdus pa'i /
] lta bur [sems 'khrul pa'i dbang gis med bzhin snang bsam / /
ma skyes rig pa [de ltar rtogs mkhan gyi blo /
gshis la spyod / /
ngos bzung bral ba /
gnyen po nyid kyang de ltar lus sems gnyis la gcod byed kyi /
] rang sar yod med du 'dzin pa dang bral ba /
grol / /
thun mtshams sgyu ma'i skyes pa'i dus su gong ma gnyis la brten nas skyes bur bya / /
gtong [lus longs spyod dus gsum gyi dge ba thams cad gzhan la /
] len gnyis po spel mar sbyangs / /
[gtong len /
de gnyis rlung phyir 'gro na /
la bskyon par bya / /
yul gsum chags sdang gti mug tshed pa'i dug gsum dge rtsa gsum / /
bsags pa la sogs pa'i /
spyod lam kun tu [rjes su yid gtad pa /
tshig gis sbyangs / /
snod phyi bcud sdig ['bras bu duH. kha /
pa 'khor ba yi / /
rkyen ngan sems can dang 'byung ba las gyur pa'i /
byang chub ci byung thams cad /
lam du bsgyur / /
gyi grogs so / /
le lan [ji ltar na /
thams cad mi 'dod pa ci byung ba thams cad gzhan la mi gda' bar bdag 'dzin /
] gcig la gda' / /
kun la mi dang mi min dgra /
gnyen khyad par du gcod byed /
] bka' drin che bar bsgom / /
'khrul snang rang sems nas /
sku gnod bya gnod byed /
bzhir [lag bcangs su gtad pa /
] bsgom pa yi / /
stong thams cad sems kyi ngo bo /
nyid bsrung rnams kyi nang nas /
ba bla na med / /
sbyor ba bzhi lha dang bla ma mchod pa sdig pa sbyang ba gdon la mchod pa chos skyong mchod pa /
] ldan thabs kyi mchog /
'phral la gang thub bsgom du sbyar / /
sdug bsngal dang chags sdang drag po skyes pa'i rkyen ngan /
] man ngag [tshe gcig nyams su blangs pa'i gnas bstan pa'o / /
] snying po mdor bsdus pa / /
stobs lnga dag 'phen pa'i /
la goms pa'i /
] sbyar bar bya / /
dkar po sa bon gyi sun 'byin pa'i smon lam gyi pha rol tu phyen pa'i lugs kyi theg chen 'pho ba'i gdams ngag ni / /
sngar gyi /
stobs lnga khyad par du /
nyid yin spyod lam gces / /
kyi gnad bca' ba /
chos kun dgongs pa gcig tu 'dus / /
des thul ma thul blta ba'i /
dpang po gnyis kyi [gzhan gyi ngag dang rang gi sems de gnyis rang gi sems kyi ma khrel ba mi thogs la 'dod thog tu blo sbyong ba'i byung ngo / /
gtso bor bzung / /
yid bde 'ba' zhig rgyun du bsten / /
yengs kyang thub na [gnyen po /
'byongs [blo /
pa yin / /
spyi blo sbyong khas blangs dang mig tho cor ma song /
don gsum la rtag tu bslab / /
'dun sngon la rang gces par 'dzin pa'i /
pa bsgyur la ma bcol ba'i don la /
rang sor bzhag /
lus ngag gi spyod pa /
yan lag nyams pa brjod mi bya / /
gzhan phyogs khyad par du chos skor du bzhugs pa'i gang yang mi bsam mo / /
song /
'bras bu blo sbyangs pas tshe 'di dang phyi mar tha na sangs rgyas thob par] re ba this cad spangs / /
dug can /
dang blta ba bdag 'dzin dang 'dres pa'i dge ba gyi zas spangs /
gzhung gzhan gyi gnod pa byas pa'i le 'chang ba'i /
bzang po mi bsten /
shags ngan ma [gzhan gyi snying la gzer ba'i] 'god /
'phrang ma dgug /
gnad la [ mi dang mi ma yin dang su la yang skyon gyi /
] mi dbab / /
mdzo khal [mi 'dod pa'i khag ngan khur logs pa /
] glang la ma 'byo /
mgyogs ['dod pa spyi pa na yod pa la rang la sna gtod /
[kyi rtse ma gtod /
lto log mi bya /
dang 'dra ba'i blo sbyong lha bdud du mi dbab /
rang skyid par 'dod pa'i kyi yan lag tu gzhan la sdug ma 'tshol /
rnal zas la sgas pa'i 'byer thams cad gcig gis bya / /
theg ma dgong /
mtha' gnyis spyod pa yis la bya ba gnyis / /
rim pa ltar phan pa dang /
gnyis po gang byung bzod par bya / /
gnyis po chos spyod nas bshad pa'i dam tshig dang khyad par du 'di nyid nas bshad pa'i dam tshig /
srog dang bsdos la bsrung / /
dka' ba gsum la nyon mngas pa gnyen po dran dka' bar du bzlog dka' tha mar rgyun bcad dka' ba bla ma mtshan ldan rang gi blo bkol du btub phyi nang gi mthun rkyen tshang ba ste /
bslab par bya / /
rgyu yi gtso bo rnam gsuM blang /
nyaMs pa bla ma gus sems /
med pa rnam gsuM bsgem / /
'bral med gsum dang dag sbyar gsum dang lus ngag yid gsum dang 'gran ngos su 'dug pa /
ldan par byas / /
bskal pa [lhan cig na 'dug /
rang la sdang ba /
rang gi yid du mi 'ong ba /
rnams la rtag tu bsgom / /
rkyen gzhan /
[blo sbyong 'di sgom pa'i drin can de /
] dag la lta mi mi dgos par blta ba /
] bya / /
log na blo sbyong gi sgom dus mi gtub par blo'i rgyu mtshan du byas la /
] de nyid gnyen por bsgom / /
da [dal 'byor thob cing bla ma dam pa dang mjal ba'i dus las dang po ba gtso bor gyur pa'i byang sems /
] res gtso bo nyams su blangs / /
go log dge sbyor la spro dga' bslab la bag yod drug po /
mi bya /
res 'jog mi bya /
dol chod du sbyangs /
gtub mi gtub tshad len gyi bya ba /
rtog dpyod gnyis bdag 'dzin yong ba la /
kyi mthar bya /
rang rgyud la dpe goms ma goms /
yus su la yang gang gi sgom dus nam yang /
ma bsgom /
ko long mi sdom /
yud tsam pa dga' mi dga'i rnam 'gyur ston pa'i mi rtag /
mi bya /
'or che ma zhes pa'i tshig gi bar gtang rag tsam yang /
'dod /
rdo rje nyi pha lam dang /
ma ljon shing ltar /
rnam smin dang tha na sman chen po'i /
tshig don la 'di'i brjod byed dang brjod bya /
sogs shes [sgom pa'i dgos pa la sogs /
par bya / /
snyigs ma blo sbyong sgom pa'i rkyen mang la de tsa na blo sbyong bas /
lnga po bdo ba 'dis / /
byang chub lam du [sbyor ba'i grogs su /
] bsgyur ba yin / /
jo bo chen po'i thugs dam /
'phags pa byams pa nas brgyud bcom ldan 'das kyis byams pa la byams pas 'phags pa thogs med la /
des dbyig gnyen /
des rir ma ti /
des ku sa li cher /
des ku sa li chung ba /
des bla ma gser gling pa'o /
pa'i gdams ngag rdzogs so / / / /
! phyoT su 'dzin pa thams lha sde'i dang 'byor rgud kyi res 'ga' ba rang gzhan la rgyu sdig pa /
cad spangs / /
thams cad theg dus snyigs ma kun slong nyon mongs pa /
chen lam du bsgyur / /
khyab mi sde rnal 'byor thams cad dang spyod lam dang /
] dang gting 'byongs kun la sems kyi skad cig ma skyes tshad 'dis ngo bo sdug bsngal la sogs pa /
gces / /
dngos dang yan gtong len gnyis dam tshig dang bslab bya /
lha 'dre rnam gsum pa mi bya bar bdag 'dzin /
lag gnyis ka sbyangs / /
drag 'jun spong len drag tu bya / /
mi mthan bsgom gyi grogs su bsgyur / /
rgyu mtshan [gtong len bsgom snying mi 'dod pa'i gzhan gyi gnod pa bya snyam pa la sogs pa /
thams cad gzhom par bya / /
nyon mongs rang gi rgyud la nyan btags nas gal che ba de'i gnyen po bsten pa sems can thams cad la nye ring byams sdang /
mtho dman bem rig dang /
gang che sngon du sbyang / /
yul la phyogs med dag tu /
] ['di la blo phebs na thams cad groT su 'gyur ba dang /
sbyangs / /
yon tan gzhan las khyad par 'phags / /
[gtam thos pa tsam gyi nus pa yang dang yang du /
] gnyis po sdug bsngal dkyungs pas gzhan gyi de nyid rang la /
] tshangs nas thams cad blangs / /
nyams su blangs ['di dngos po thob pa'i rtogs pa yin kyang da lta nas bsam pa sla bar bslab / /
len pa'i go /
[tshe mjug la smin rgyu rang gi rtsa ba'i ma /
rim rang dang brtsams / /
bya bdag gzhan brje ba bsgom pa /
ba'i mtshan nyid btang ba yin / /
'di phyi 'khor 'das thams cad la chags zhen /
] 'byongs /
blo rtags chen po lnga ldan yul 'dzin dge slong sgom pa gtso bo /
yin / /
mgron po mi [byang sems dang gces par byas gzhan gyi /
] bya /
dag gsal mi bya /
[nyes skyon mi 'byung bas rang gis re ltos mi bya /
rdzoT so / /
gzhan la /
mang po blangs /
gzhan gyi sdug bsngal dkyungs kyi rig /
] ma 'ongs pa la rtag tu go bgo /
[mi tshe 'khor ba'i rgyu thams cad kyi ma shor bar bya snyam du /
] brtan pa thob nas gsang ba bstan / /
gtong len gnyis po zab mo'i don bdag dang gzhan dang sdig sdug bde bogs grub pa myong ba'o / /
'di jo bo'i mdzad pa yin / /
blo sbyong gi gzhung rdzogs so / / / /
he 'dzum / /
dge'o / / / /
blo sbyong don bdun ma'i 'grel pa bzhugs so / /
@# / /
bde legs kun 'byung rin thang med pa'i sku / /
srid pa gsum gyi ma rig mun khrod na / /
thar pa'i lam ston rnam dag sgron me 'dzin / /
mtshan mchog don ldan gser gling pa la 'dud / /
bcom ldan 'das shAkya thub pa sangs rgyas nas chos kyi 'khor lo lan gsum du bskor /
mya ngan las 'das pa'i 'og tu bstan bcos rtsom pa po rnams kyis rim pa bzhin du gsal bar mdzad /
bka' bstan bcos de gnyis kyis 'jag rten na bstan pa rgyas par bzhugs /
bstan pa theg pa che chung gnyis /
theg chen la sngags dang /
pha rol tu phyin pa gnyis su gnas pa de thams cad kyi brjod bya dngos dang brgyud pas bdag 'dzin spang ba dang /
gzhan gces par 'dzin pa gnyis bstan /
de yang spang bya bdag 'dzin dang /
blang bya gzhan don gnyis las med pas /
bstan pa nyams su len pa rnams kyis chos gang nyams su blangs kyang tshes de gnyis su 'khyer shes dgos pas /
de ltar nyams su blangs so / /
de ltar shes na chos ma nor ba yin /
sangs rgyas kyi dgongs pa'i steng du bslab bo / /
'o na don de gnyis bstan bcos rnams bltas nas nyams su blangs pas chog gam snyam na /
mi chog ste /
rgyud dkrugs gzhung bcus /
man ngag khong na gab /
mtha' drug gis rgyas btab nas bla ma'i man ngag la bltos par mdzad do / /
de'i nang nas theg pa chen po'i gdams pa thun mong ma yin pa 'di'i dbang du byas nas /
jo bo chen po la bla ma gsum gyi man ngag mnga' ste /
dang po bla ma ra k+Shi ta la zhus pa mnga'o / /
bla ma 'dis dngos su sku'i brla las sha bcad nas sbyin pa btang /
jo bo'i zhal nas /
lta ba dman kyang da tsam phyag rgya chen po thob nges gsung /
'di'i lta ba ni nyan thos bye brag tu smra ba /
lung dbyug pa gsum gyi phreng ba /
rig pa rta dbyangs kyi mdo sde skyes rabs sa / /
gnyis pa bla ma byams pa'i rnal 'byor pa la zhus pa mnga' ste /
ku sa li chung ba yin te /
byams pa kho na khyad par du bsgoms pas 'di skad grags skad /
'di'i lta ba mi gnas pa /
lung nam mkha'i snying po /
rig pa slob dpon zhi ba lha'i bslab btus dang spyod 'jug gi rjes su 'brang ngo / /
gsum pa bla ma gser gling pa la zhus pa mnga' ste /
'di'i lta ba bdag 'dzin mi spong bar de nyid rgyu mtshan du byas nas sbyang ba mu stegs pa dang thun mong ngo / /
lung dri ma med par grags pas zhus pa /
rig pa byang chub sems dpa'i sa'i rjes su 'brang ba ste /
'phags pa byams pa nas brgyud pa'i gdams ngag go /
de la da res kyi chos 'di bla ma gser gling pa la zhus pa'i gdams ngag yin /
de yang dri ma med par grags pas zhus pa'i mdo las /
'jig tshogs la lta ba sangs rgyas kyi gdung yin no / /
zhes bshad pa la brten te /
dper na padma sa gzhi sgo gdung las mi skye /
'dam rdzab las skye ba bzhin du sred pa'i rlan skam thag bcad pa'i nyan thos kyi rgyud la mi skye /
so so skye bo 'ching ba mtha' dag dang bcas pa'i rgyud la byang chub kyi sems skye'o / /
des na bdag 'dzin 'di la brten nas sangs rgyas kyi rgyu thun mong ma yin pa bdag gzhan brje ba'i byang chub kyi sems sbyang du yod pas na bdag 'dzin 'di nyid sangs kya gdung yin no / /
'di bla ma gser gling pas jo bo la thugs dam gyi snying por gnang bas /
jo bos bla ma gzhan dang mi snyoms par dad gus chen po mdzad do / /
nga la sems bzang po stig pa gcig yod pa 'di bla ma gser gling pa'i bka' drin yin pas /
nga'i bka' rgyud 'di la byin rlabs yod kyi gsungs /
jo ba'i zhal nas /
sngags pha rol tu phyin pa rnams nas chos 'di'i sgor zhugs pa'i dod phal che ba'i gnyen po med pa yin gsung skad /
jo bos dge bshes ston pa la thugs dam gyi gnyen por gnang ba yin no / /
dge bshes ston pa la slob ma mang yang sras kyi thu bo lta bu sku mched gsum yin te /
spyan snga rin po che'i zhal nas /
thog mar mnyam te /
de nas brje ba bsgom pa yin gsung skad /
de ni bla ma byams pa'i rnal 'byor pa'i lugs yin gsungs /
po to ba'i zhal nas /
ngas ra sgreng gi shug pa'i gseb kyi dge bsnyen rgan po de la thob pa na /
bla ma gser gling pa'i lugs kyi dang po nyid nas brje ba bsgom pa gcig tu thos gsung skad /
da res po to ba'i gdams pa ston pa yin no / /
'di la don bdun te /
sngon 'gro rten gyi chos bstan pa dang /
dngos gzhi byang chub kyi sems gnyis sbyang ba dang /
rkyen ngan byang chub kyi lam du 'khyer ba dang /
tshe gcig gi nyams len gril nas bstan pa dang /
blo 'byongs pa'i tshad bstan pa dang /
blo sbyong gi dam tshig bstan pa dang /
blo sbyong gi bslab bya bstan pa'o / /
dang po sngon 'gro rten gyi chos ni /
dang po sngon 'gro dag la bslab / /
ces pas bstan te /
jo bo nas brgyud pa'i bla ma tshad ldan gcig la brten nas skyes bu gsum la blo rim pas sbyangs nas tshad du longs par byas te /
smon 'jug tu sems bskyed nas de dag gi bslab bya tshun chad legs par shes pa gcig blo sbyong 'di'i rten du dgos pas sngon du 'gro ba'i chos so / /
rten des byang chub kyi sems gnyis bsgom pa la thun mgo la brod pa bskyed pa'i ched du chos 'di rnams dar re bsams te /
dal 'byor thob pa don yod par bsams la /
de chud ma zas par byed pa la chos byed dgos te /
chos kyi mchog kyang 'di yin snyam du bsam /
dal 'byor thob kyang tshe la long med la /
phyi mar dge sdig gnyis kyi bde sdug la longs spyod pas dge ba'i las kyi mchog kyang 'di yin /
'khor ba las thar bar byed pa'i lam yang 'di las zab pa med pa yin /
bdag gzhan don du sangs rgyas bsgrub pa'i rgyu'i mchog kyang 'di yin snyam du bsams te /
de yang blo sbyong 'dod pa'i gnas skabs thams cad du sbyang bar ma nges sbyong snying mi 'dod pa na yang bsam mo / /
gnyis pa dngos gzhi byang chub kyi sems gnyis sbyang ba la /
don dam dang kun rdzob gnyis las /
gang zag gcig gi rgyud la mnyam rjes kyi rim pas 'di ltar bstan no / /
thog mar don dam byang sems sbyang ba la mnyam rjes gnyis so / /
mnyam gzhag sbyor dngos rjes gsum /
sbyor ba lha'i khang par yan lag bdun pa bya /
lha dang bla ma la gsol ba btab /
bsam gtan gyi khang par stan bde ba la skyil krung gis 'dug ste /
dbugs phyir 'gro /
nang 'gro nyi shu rtsa gcig bgrang ngo /
des lus ngag yid gsum bsam gtan gyi snod du rung bar byas pa'o / /
de nas kun rdzob byang chub kyi sems ting nge 'dzin gyi phan yon gyis khyad par du byas pa sngon du bya'o / /
dngos gzhi ni /
'di kun gcig car du 'jug pa'i lugs yin pas bdag gzhan thams cad dus gcig tu stong par bsgom yang /
sbyor ba'i dus na so sor rtogs pa'i shes rab kyi rim pas rtsis la gdab /
'dis ni zhi gnas kyi rlan la rtogs pa'i myu gu skye ba'i dgos pa yod gsungs /
de nas thog mar bzung ba rang bzhin med par bsgom pa ni /
chos rnams rmi lam lta bur bslab / /
ces pas bstan te / /
'di ltar snang ba'i rang bzhin phyi nang snod bcud 'di thams cad rang gi sems nyid 'khrul pa'i snang ba tsam las sems tha dad pa'i don rdul tsam du ye nas grub pa med /
de ltar dpyad na kun rdzob tsam du yang rig pa'i don bden pa'i don du grub pa gang yang mi 'dug ang snyam du bsaM /
de nas 'dzin pa rang bzhin med par bsgom pa ni /
ma skyes rig pa'i gshis la dpyad / /
ces pas bstan te /
de ltar yul rang bzhin med pa stong par byed mkhan gyi rang sems 'di yang 'das pa 'gags /
ma 'ongs pa ma skyes /
da ltar ba ni cha gsum dang ldan zhing kha dog med cing dbyibs dang bral ba /
lus kyi cha shas 'di na gnas bya ba'i gnas med pas /
dpyad na ngos bzung thams cad dang bral ba /
ye nas ma skyes par 'dug ang snyam du bsam /
de nas chos thams cad rang bzhin med par bsgom pa ni /
gnyen po nyid kyang rang sar grol / /
zhes pas bstan te /
de ltar lus dang sems thams cad stong pa nyid du spyad pa'i gnyen po'i bya ba byed pa'i sems 'di nyid kyang ma grub ste /
yul dang sems gnyis su shes bya thams cad 'dus la /
sems spyi dus na rang bzhin med par grub pa gong du dpyad pas ye nas bden par ma grub par 'dug ang snyam du bsam la /
de'i mod la sems nyid rtog pa dang bral la rang bzhin dus gsum du cir yang mi 'dzin pa'i ngang la slad la gsal sing nge bying rgod kyi dbang du ma song ba byas la bzhag go /
de nyid bstan pa ni lam gyi ngo bo kun gzhi'i ngang la bzhag /
ces te /
tha mal gyi sems ngos bzung la dgag sgrub dang bral bar bzhag /
rnam shes tshogs bdun po sems byung rtog pa yin pas spangs /
yul dang yul can gyi rtog pas ma slad par bya ba gnad yin no / /
phyis rtog pa skyes tshad rig pas rig pa la ltas la tshes nyid kyi ngang du klod cing bzhag go /
dang po ni dngos gzhi 'od gsal bgyi ba lags pas /
dos drag la yun thung bar byas te /
sgom thun gcig la thun du mar bcad do /
thun che chung ni thun zhabs ru ma dang bcas shing bzang gyes byed pa mchog yin no / /
zhes gsungs pa ltar ro / /
mjug dmigs pa btang nas de ltar rtogs pa la snying rje chen po bsgom ste /
gnas lugs phyin ci ma log pa'i don de la dgod par bya'o snyam du bsams nas dge ba gzhan don du bsngo bar bya'o / /
de nas dal gyi skyil mo krung bshig te /
lha'i khang par yan lag bdun pa bya'o / /
rjes ji ltar bslab pa ni /
thun mtshams sgyu ma'i skyes bur bya / /
zhes pas bstan te /
rjes ni /
mnyam bzhag gi nyams ma dor bar bskyang dgos pas /
rang gzhan snod bcud sna tshogs snang yang '+k+rul nas med pa'i don snang ba yin pas /
rgyu ma'i rta glang dang khyad par med snyam du bsams la thams cad la bden zhen spang ngo / /
rang nyid kyang phung po ngo bor snang yang rten 'brel tshogs pa'i snang ba tsam las gang zag bdag rtag pa dang gcig pu'i ngo bor grub pa bya ba med do / /
sgyu ma'i skyes bu 'gro 'ong byed cing yul la longs spyod pa lta bur bsam mo / /
ci bsam cha med par mi bya /
dran pas zin par byas la dbang po'i yul du gyur tshad thams cad kyang 'phral du de 'phrog la 'di yang sgyu ma lta bu yin /
rmi lam lta bu yin snyam du tha snyad la brten nas sbyang bar bya'o / /
de ltar ltas pas rjes la mnyam bzhag gi nyams rmi lam lta bu'i blo de dang ma bral bas thun mtshams kyi dge sbyor thams cad kyang lam du gzhug par bya'o / /
de ltar spyod lam thams cad du mnyam bzhag gi nyams ma dor bar zung 'jug chen po'i ngang la gnas par bya'o / /
zhes smra ba ni /
de ltar sgrub pa thams cad kyang / /
dngos 'dzin zhen pas ma slad par / /
mkha' bzhin stong pa chen po khyer / /
'chi med bde chen ngang du 'gro /
zhes don de rnams kyi nyams len phan yon dang bcas pa gsungs so / /
gnyis pa kun rdzob byang chub kyi sems bdag gzhan brje ba ston te /
'di na zhi ba lhas gsungs te /
gang gis bdag dang gzhan rnams ni / /
myur du skyabs par 'dod pa des / /
bdag dang gzhan du brje bya ba / /
gsang ba'i dam pa spyad par bya /
bdag bde gzhan gyi sdug bsngal dag /
yang dag brje ba ma byas na / /
sangs rgyas nyid du mi 'grub cing / /
'khor ba na'ang bde ba med / /
de ltar bdag gnod zhi ba dang /
gzhan gyi sdug bsngal zhi bya'i phyir / /
bdag nyid gzhan la btang ba dang / /
gzhan rnams bdag bzhin bsrung bar bya / /
ces gsungs so / /
'di la yang mnyam rjes gnyis las / /
mnyam bzhag tu nyams su blang ba ni /
gtong len gnyis po spel mar sbyangs / /
zhes pas bstan te /
stan bde ba la sdad la /
brtse ba'i ma mdun du gsal bar dmigs te /
thog mar byams pa dang snying rje bsgom pa ni /
ma 'dis thog ma kho nar dal 'byor gyi lus byin nas chud ma zos par bskyangs pas /
sangs rgyas kyi bstan pa dang mjal nas bde ba'i sna kha nas bzung du byung bas phan btags /
lto na gnas pa dang btsas pa'i dus thams cad du nus pa ma srid par bskyangs pas phan btags /
de tsam du ma zad /
'khor ba thog ma med pa'i dus nas kyang byams pa'i mig gis blta blta ba /
brtse sems kyis 'dzin 'dzin pa /
gnod pa dang mi phan pa las skyob skyob pa /
phan pa dang bde ba thams cad kyis phan 'dogs pa'i drin can du 'dug pa ang snyam du bsam la /
mig nas mchi ma 'khrug pa'am /
lus la ba spu ldang ba tsam du shes pa nye du nges pa bskyed do / /
drin can du gyur pa'i ma 'di da lta 'khor ba mtha' med du bdag gi don byed byed nas 'khyams nas sdug bsngal sna tshogs dang bcas pa 'di snying rje snyam du mi bzod pa'i bsam pa brtse dung ba bskyed la /
da ni ngas kyang lan du phan pa dang /
bde ba thams cad kyi phan gdags /
gnod pa dang mi phan pa thams cad las bskyab par bya snyam du bsam /
'o na ma rgan la gang gis gnod na sdug bsngal gyis dngos su gnod /
kun 'byung gis brgyud nas gnod /
de thams cad ngas nyams su blang snyam du bsams la /
ma rgan gyi rgyud la yod pa'i sdug bsngal kun 'byung nyon mongs shes bya'i sgrib pa bag chags dang bcas pa thams cad gris bzhar ba bzhin du /
ma rgan gyi rgyud las sangs rgyas kyi blangs nas rang gi snying gi nang du blangs /
de ni byang chub kyi sems blang ba bsgom pa yin te /
yang ma rgan gyi bde ba thams cad ngas bsgrub par bya snyam du bsams la /
rang gi lus longs spyod dge ba thams cad la rgan la ltos pa med par 'bul /
de yang spyod 'jug las /
sems can rnams don bsgrub pa'i phyir / /
yid bzhin gyis ni lus su bsgyur / /
zhes pa'i don yin pas /
rang gi lus longs spyod dge ba rnams nor bu rin po cher bsams nas /
de rnams la ma rgan gyi chos mthun rkyen zas sogs gnas khang /
g.yog 'khor /
bla ma bsten pa la sogs pa byang chub bsgrub pa'i rgyu rkyen ci dgos pa byung nas /
de la brten nas ma rgan tshogs rdzogs nas sangs rgyas par bsam de ni byang chub kyi sems btang ba bsgom pa yin /
de ltar byams snying rje sngon du song nas gtong len gnyis re mos kyis spel zhing nyams su blang ba'i sgo nas sngar bas shes pa rlan zhing 'phel bar bya /
de ltar spyangs bas sngar gyi ma rgan gyi sdug bsngal spong zhing /
bde ba bsgrub pa la rang gi phyoD nas rtsis la ma thebs par dngos su brje nus par song ba na tshad du longs par song ba yin no /
ma dmyal bar skye ba'i tshad ma btub na me nang der bag tsha ba med par mchong nus pa'i tshad tsam mo / /
de nas thun gnyis par spos la /
sems can thams cad la byams pa dang snying rje sngon du 'gro bas 'di ltar bsams te /
ngas sems bskyed pa'i dus na longs spyod dge ba rnams sems can la btang ba yin /
sems can thams cad kyi don bdag gcig pus bsgrub par khas blangs khur du 'khyer ba yin pas /
da ni bdag gis dngos su de ltar bsgrub par bya dgos snyam du bsams la /
sems can thams cad la gtong len snga ma bzhin du spel zhing sbyang /
'di'i skabs su gtong ba ni sems can re res lus longs spyod dge ba cha tshang re re thob par bsamo / / / /
! de ltar sems can thams cad la spros pa med par blos lings kyis btang la /
sems can su 'dod pa khyer cig / /
de dag la khyod rang ji ltar 'dod pa bzhin du gyis shig ces rang la rtsi sman gyi sdong po bzhin du bsams la /
dga' sdug thams cad spangs la blos spyangs shing ngag tu gdon par bya'o /
bdag gi lus longs spyad dge ba rnams lhug par btang ba de sems can thams cad kyi bza' ba dang btung ba dang /
bgo ba med pa'i bgo bar gyur cig /
gnas med pa'i gnas su gyur cig /
ces sems can thams cad kyi 'khor ba dang mya ngan las 'das pa'i bde ba thaMs cad kyi rgyur bdag nyid gcig pur gyur cig /
sdug bsngal thams cad sel ba'i rgyur gyur cig /
sems can thams cad kyi lam dang 'bras bu'i yon tan thams cad bdag la brten nas 'byung bar gyur cig snyam du blo sbyong zhing ngag du yang 'don par bya'o / /
de ltar sbyong ba'i gnas skabs su sangs rgyas la yang sems can thams cad kyi don las med pas /
ngas sa bcu'i dbang phyug chen po'i thugs dam da lta nyid nas nyams su blang du yod pa 'di re dga' snyam du bsam /
yang nyan rang dang sa la gnas pa'i byang chub sems dpa' 'phags pa rnams kyi rgyud la yod pa'i shes bya'i sgrib pa rnams blangs shing /
rang gi gsum po btang bas tshogs rdzogs nas sangs rgyas par bsam /
'phags pa'i gang zag 'di kun sems can spyi'i nang du bsdus kyang tshig so sor byas kyang chog /
gang bde yin no / /
de gnyis rlung la bskyon par bya / /
ces pa ni /
gtong len gnyis dbugs phyi 'gro /
nang 'gro la brten te sbyong ngo / /
'di ni 'di nyid la sems bzung sla ba dang /
'byongs skyen pa dang /
rnam rtog mang po gzhom pa'i ched du mdzad pa'o / /
yul gsum dug gsum dge rtsa gsum / /
ces pas bstan te /
rjes ni spyod yul yongs su dag pa'i sgo nas blo sbyong ngo / /
gzugs la sogs pa'i yul yid du 'ong mi 'ong tha mal ba gsum la brten /
chags sdang rmongs gsum skyes pa na 'di ltar blo sbyangs te| bdag da lta 'dod chags la spyod pa bzhin du 'jig rten gyi khams na 'dod chaD can gzhan dbang du song ba spyod pa dpag tu med pa spyod pa snying re rje snyam du bsams la| de thams cad blos 'ubs kyis bsdus la /
rang gi snying gi nang du blangs nas sems can de dag thams cad 'dod chags med pa'i dge ba'i rtsa ba dang ldan par gyur cig snyam du bsams /
de bzhin du dug lnga po la sbyar la nyams su blang ngo / /
spyod lam kun tu tshig gis sbyangs / /
ces pa ni /
blo sbyong tshig tsam du sbyong ba ste /
sems can kun gyi sdug bsngal bdag la smin / /
bdag gi dge bas de kun bde thob shog /
ces bstan bcos nas 'byung ba'i tshig gam /
yang na sems can thams cad kyi sdug bsngal rgyu dang bcas pa bdag la smin nas bdag thul gyis brlag par gyur cig /
bdag gi bde ba sems can thams cad la smin nas sems can thams cad bde ba dang ldan par gyur cig /
de ltar mi med pa'i dus su ngag tu 'don no / /
rus pa'i gting nas skyes pa'i bsam pa a tsa ma nga'i ma rgan rnams /
nga'i jo bo sems can 'di rnams kho na snying re rje zhes bya'o / /
de ltar spyod lam rnam bzhi la tshig gis sbyong ba 'di ni mdo las byams pa tshig tsam du bsgem pa bshad pa'i lag len yin no / /
gsum pa rkyen ngan grogs su bsgyur ba ni /
snod bcud sdig pa khol ba'i tshe / /
rkyen ngan byang chub lam du sgyur / /
ces pa ste /
sems can dang 'byung ba'i gnod pa ci byung yang rung ste /
thams cad ni rang gi skye ba sngon ma la sdig pa spyad pa'i 'bras bu yin te /
de la chos rgyus med pa rnams rkyen ngan bar chad du byed do / /
chos sgor zhugs pa rnams kyis bltas na /
spyan snga bas sha bo sgang ba la gsungs pa la lus kyi na tsha dang /
sems kyi sdug bsngal de thams cad sbyang ba'i blo yod na /
bla ma dkon mchog gis byin rlabs dngos grub ster ba'i thabs gsungs pa bzhin yin gsungs pas /
rkyen thams cad byang chub kyi sems sbyong ba'i grogs su sgyur bar bya'o / /
'di la gnyis /
bsam pa khyad par can byang chub kyi sems gnyis sbyang ba dang /
sbyor ba khyad par can bsags sbyang gnyis la 'bad pa'o / /
de la thog mar kun rdzob byang chub kyi sems la brten nas rkyen ngan byang chub kyi lam du slong ba bstan no / /
ji ltar lam du bya na /
thog ma med pa nas dgra zin gyi ru ma phyed pas spang blang ngos ma zin /
chos byas tshad bdag 'dzin gyi chos su song bas nor ro / /
thar pa dang thams cad mkhyen pa la snga 'dris gang yang nyer ma song bas da res dgra zin gyi ru phyed la /
tshes lam du bya'o / /
de la dgra rang yin /
zin sems can yin /
rang la dgrar bltas la spang ba dang /
gzhan la zin du bzung la gces par lta ba gnyis las med pa yin no /
de la dgra rang yin pa'i gtan tshigs ni / /
le lan thams cad gcig tu gda' / /
zhes pas rang la dgrar bzung ba bstan te /
rang la mi 'dod pa'i dngos po ci byung yang gyod gzhan la ma bda' bar nga rang gi bdag tu bzung bas lan pa yin snyam du bsams la gyod thams cad rang gi nang du brdal te /
'jig rten dag na 'tshe ba gang yod dang / /
'jig rten sdug bsngal ji snyed yod pa kun / /
de kun bdag tu 'dzin pa las gyur na / /
'dre chen de kos bdag la ci zhig bya / /
zhes dang /
bdag yod na ni gzhan du shes / /
bdag gzhan cha las 'dzin dang sdang / /
de gnyis dang ni 'brel ba las / /
nyes pa thams cad 'byung ba yin /
zhes dang /
bdag nyid skyon bcas gzhan la yang / /
yon tan rgya mtshor shes byas nas / /
bdag 'dzin yongs su dor ba dang / /
gzhan blang ba ni bsgom par bya / /
ces gsungs so / /
'jig rten na rang la skyon dang nyes pa'i tshoD yod do cog bdag tu 'dzin pa la 'byung ba yin te /
thog ma med pa nas nga med pa la ngar bzung /
gnas gar skyes pa'i lus 'di la bdag med par bdag tu bzung nas 'di'i kha 'dzin skyor kha 'di 'dod mi 'dod gnyis gyi dgag sgrub byed byed nas /
gzhan la g.yo sgyur khram gsum byed byed nas nyon mongs pa dang las ngan bsags nas thog ma med pa nas spyir 'khor ba mtha' med /
dgos ngan song gsum gyi sdug bsngal dpag tu med pa thams cad 'dis lan du bcug /
bskal pa grangs med 'das gyur kyang / /
ngal ba chen po de lta bus / /
khyod kyis sdug bsngal 'ba' zhig bsgrub / /
ces gsungs pas da rung yang 'di la dgrar ma bltas ring la 'di'i rang bde 'ba' zhig bsgrub pas las ngan bsags nas 'khor ba mtha' med du sdug bsngal sngar bas ches drag la yun ring bar da sdog 'khyams su 'jug pas dus gsum gyi sdug bsngal thams cad bdag la gces par 'dzin pa 'dis bskyed nas 'dug go / /
'o na 'di thog ma med pa nas bdag gsod byed gshed mar 'dug pas 'khor ba thog ma med pa nas shi tshad gzhan gyis ma bsad /
rang gis bsad nas 'dug pa snyam du bsams la /
ma 'gal la so bltams pa gcig byas la rang la dgrar bcag gi bzung bar bya'o / /
'o na dgra bo de gang na 'dug na bdag gi snying gi nang na 'dug go / /
zhi ba lha'i zhal snga nas kyang /
de ltar yun ring rgyun chags dgrar gyur pa / /
gnod pa'i tshogs rab 'phel ba'i rgyu gcig pu / /
bdag gi snying la nges par gnas byas nas / /
bdag la 'khor bar bde ba ga la yod / /
ces gsungs so / /
'di gnas pa mgo la gnas kyang rgyal kha mig la mi byed pa 'di re mi 'thad snyam du bsams la /
de ltar nyes dmigs can gyi bdag tu 'dzin pa de'i dmigs pa'am gnas ni gnas gar skyes pa'i lus 'di yin te /
tshe thog ma med pa nas nga med la ngar bzung /
bdag med pa la bdag tu bzung zhing sdug bsngal thams cad 'byung ba'i nyes dmigs can / /
mi ro bam nag /
rnag dang khrag gi dum bu /
chu ser gyi rkyal bu 'di la gces par bzung nas blta zhing bsrung ba ni /
dper na gcer bur phyang nas cher ma khur gcig khur ba dang 'dra ste /
slad na bde ba la rang don byas nas bde ba gcig 'ong snyam nas bsdams pa bzhin du sdug tu 'gro'o / /
zhi ba lha'i zhal nas kyang /
'jig rten sdug bsngal ji snyed pa / /
de kun rang bde 'dod las byung /
'jig rten be ba ji snyed pa / /
de kun gzhan bde 'dod las byung / /
mang du bshad lta sems ci dgos / /
byis pa rang gi don byed dang / /
thub pa gzhan gyi don mdzad pa / /
'di gnyis kyi ni khyad par ltas / /
zhes gsungs so / /
des na thog ma med pa nas bdag la gnod pa 'ba' zhig byed pa'i nyon mongs pa thams cad kyi nang nas yang bdag tu 'dzin pa 'di yin te /
yi ge dge ba'i bshes gnyen nas /
ma gi sro shig yan chad la sdig pa bsog par byed pa'i sdig can phrag dog can de 'dir 'dug pa yin /
bdag 'khor ba las thar du mi ster bar 'ching bar byed cing /
mi dang mi ma yin gyi gnod byed thams cad spyan 'dren mkhan /
phung byed 'ug mgo can de ni nga dang bdag tu 'dzin par bya ba rang don 'ba' zhig bsgrub pa'i blo can 'dir 'dug pa snyam du bsams la dgra la dgrar ngo shes par bya'o / /
zhi ba lha'i zhal nas /
'di yi brgya phrag thams cad du / /
'khor bar bdag la gnod pa byas / /
da ni 'khon rnams dran byas te / /
khyod kyi rang don bsam pa gzhom / /
zhes gsungs ngo / /
da dung yang khyod kyi sun mi thon snyam na /
sngar dang mi 'dra /
da res bla ma bsten /
mdo sde bltas pas dgrar shes so lo / /
khyod kyi kho bo gar brlag pa'i / /
sngon gyi dus de gzhan yin gyi / /
nga mthong khyod da gang du 'gro / /
khyod kyi dregs pa kun gzhom bya / /
ces so / /
de ltar bsams la dgrar bzung zhing rang don gyi bsam pa byung res kyis khyod cha yod kyis byas la /
phag sna rer btun po re rgyab la btang gsungs /
de na theg pa chen po'i chos mtha' dag la brjod bya bdag tu 'dzin pa lings kyis btang ba dang /
sems can rtsir gyis bzung la bdag 'dzin la ci gnod dang /
sems can la ci phan gnyis las med pa yin gsungs /
gzhan yang bka' bstan bcos mtha' dag nyon mongs pa 'dul ba'i ched du gsungs pa yin pas /
des 'dul rgyu nyon mongs pa yin /
nyon mongs pa la spyir brgyad khri bzhi stong yod /
de thams cad bsdu na nyis brgya bcu gnyis /
de bsdu na drug rtsa ba dang nyi shu nye ba'o / /
de bsdu na dug lnga dang dug gsum mo / /
de yang bsdu na bdag tu 'dzin pa gcig pur 'dug pas /
de cher btul ba la skyid cher yod /
'bring la 'bring /
chung ngu la chung ngu /
yi ma btul ba la skyid ye mi yong ba yin /
de la sdug bsngal gyi rtsa ba bdag 'dzin yin /
skyon dang nyes pa thams cad 'di la brten pa yin pas /
da ni rang gi lus sems la zhen pa btang la dgrar bzung dgos /
de yang gtso bor lus la zhen pa btang dgos te /
zhi ba lha'i zhal nas /
bdag lus gang la chags pa yi / /
'jigs pa gnas chung la 'jigs skye ba / /
'jigs pa skye ba'i lus 'di la / /
su zhig dgra bzhin sdang mi byed / /
ces gsungs so / /
thog ma med pa nas lus 'di'i don du ji lta bu'i 'bad pa ni byas kyang lus rang gi ngo bo bem por 'dug pa la phan gnod byas pa la dga' sdug mi mdug sems ni dngos med stong par 'dug la /
da lta kun rdzob tu snang ba 'di rgyu rkyen las byung bas na ngo bo med cing rgyu 'bras skad cig gis 'gags nas skyes nas grub pa mi 'dug /
des na de gong du don med pa'i 'gal ba byas nas 'dug snyam du bsam pas da rang la dgrar bzung la 'jig rten gyi lha ma srin sde brgyad dang /
bsgegs rigs stong phrag brgyad cu po thams cad ra mdza' bzlog la / /
khyod kyis bdag gi grogs mdzod la bdag 'dzin 'di brlag par mdzad du gsol /
bdag gi phung po lnga po 'di dngos med stong par mdzad du gsol zhes sbyang ngo / /
de ltar mdzad pa'i sgo nas da res kyi tshe thung 'di la bdag 'dzin gyi 'gong po 'di ci thul cig mdzad 'tshal gsungs /
sha po ba'i zhal nas ji srid rang la dgrar ma mthong ring la bla ma la sogs sus kyang bstod par mi nus /
dgrar mthong na phan 'dogs su 'eng gsungs / /
de ltar rang la dgrar bltas na mi ma yin dang 'byung po'i gnod pa byung yang dgra la gnod pa byas pa yin /
bdag 'dzin dang 'thab pa'i grogs su byung ba yin no / /
bdag gi phyogs na dmag dpung che ba gcig yin pas /
gnod byed la zhe sdang skyes par mi 'thad pas dga' bar blta'o / /
de tsam na rkyen ngan gyi 'phrang las grol ba'i chos bsha' ma gcig gdod 'ong ba yin gsungs /
de tsam na zin par sleb pa'o / /
tshul de ltar da res rang gzhan gnyis la dgra zin gnyis su phye la sbyang ngo / /
res rang la dgra zin gnyis su phye la sbyangs te /
rang don bsgrub pa'i bsam sbyor la skya ming dag gis btags /
gzhan don bsgrub pa'i bsam sbyor la chos ming gis gdags la /
dge bshes 'ban gyis rjes su 'brang la lag pa g.yas g.yon gnyis la spang blang bya'o / /
dge bshes 'ban gyi zhal snga nas /
nga ni sems kyi mkhar sgo gcig tu gnyen po'i mdung thung gcig mnan la bsdod pa min pa gzhan bya rgyu mi rnyed /
kho bsgrim nang yang bsgrim /
kho slod nang yang slod gsungs /
khyod cha yod kyi byas la phag sna re la gtun po re rgyab la btang gsungs /
mdo bstan bcos mtha' dag gis bdag 'dzin spang ba las bya rgyu gzhan med pa bstan pa'o / /
des ni rang la dgrar bltas la bdag 'dzin spang ba bstan te /
sha po ba'i gsung gis 'gong po mgo rdzongs kyi chos shes tha snyad 'dogs pa'o / /
gnyis pa sems can la zin du bzung la gces par blta ba ni /
kun la bka' drin che bar bsgom / /
ces pas bstan te / /
'di la sha po ba'i gsung gi / /
sha khyer khrag khyer gyi chos zhes gsungs so / /
ltas ngan g.yang du len pa'i chos zhes zer ro / /
gnod byed de nyid la ched du dmigs pa'i byams pa dang /
snying rje bsgoms nas gtong len gnyis sbyang ba'o / /
thog mar byams pa bsgom pa ni /
bdag la gnod pa byed pa'i mi dang mi ma yin pa 'dis thog ma med pa nas bdag gi pha ma nye du 'brel ba rgya shug gi tshi gu las mang ba tsam byas pas /
byams pa'i mig gis blta blta ba /
brtse ba'i sems kyis 'dzin 'dzin pa /
gnod pa dang mi phan pa las skyob skyob pa /
phan pa dang bde ba thams cad kyis phan 'dogs pa'i drin can 'ba' zhig tu 'dug ang snyam du shes pa nye dung la bskyed la /
snying gi nang du bcug kyang tsha ba mi 'ong ba'am /
snying gi dum bu bzhen du blta'o / /
jo bo'i zhal nas /
rang gi lha dang bla ma zhes gsungs /
yang snying rje bsgom pa ni /
da lta bdag la gnod pa 'di yin ni ma yin /
gnod pa 'di 'khrul nas byed pa yin /
thog ma med pa'i dus na sdig sdug gtam ngan thams cad la ma 'dzem par bdag gi don byas pas nyon mongs pa dang las ngan bsags pas 'khor ba mtha' med du 'khyams shing sdug bsngal nyams su blangs /
de thams cad kyi lo lan yang bdag la thug nas 'dug /
da ltar yang bdag gzhan don du byang chub bsgrub pa la bdag gi las ngan gyis ma rgan dbang med du bskul nas bar chad byas pas sems can thams cad kyi bde ba la bar chad byas pa yin pas skye ba phyi ma la dmyal bar 'gro ba'i le lan yang bdag la thug pas 'di snying re rje snyam du sha rjen la me skar phog pa lta bu'i snying rje bsgom ma / /
tshul de ltar gnod byed de nyad la ched du gtad pa'i byams snying rje bsgom de ltar bsgoms pas mi ma yin la las kyi byas pa'i mngon shes phra ma yod pas /
'o cag gis mar shes pa tsam gyis khong gis bur shes nas 'ong /
de ltar ma smad kyi bsam pa byung ba na gnod pa byed pa ga la 'ong ste /
bdag gis kun la ma bzhin byas na kun gyis bdag la bu bzhin byed pa chos nyid yin pas de tsam na sdug bsngal las grol bar 'gyur te /
sdud pa las /
mi yi 'jig rten 'byung po'i gdon dang nad mang ba / /
phan dang snying brtser ldan pas bden pa'i byin gyis zhi / /
zhes gsungs so / /
de ltar gnod byed la byams pa dang snying rdza bsgoms pas /
'o na thag ma med pa nas 'dis nga la phan pa 'ba' zhig bsgrub nas 'dug pa la ngas gnod pa 'ba' zhig bskyal nas 'dug ang snyam du bsams la| da na ngas kyang lan du phang dags gnod pa las skyabs snyam du bsams la /
de nyid la gtong len gnyis spel zhing sbyang bar bya'o / /
'jig rten na yod pa'i mdze dang nad thams cad rang gi steng du blang bar bya'o / /
rang gi yang tshe mjug dang /
skye ba phyi ma la smin rgyu'i las ngan thams cad da lta'i na tsha 'di nyid kyi steng du blangs la dga' ba bsgom mo / /
yang 'di ltar sbyang ngo / /
mi ma yin pa 'dug pa mdun du spyan drangs la /
khyod kyis nga'i ma byas pa grangs kyi ni mi chod /
ngas khyod kyi sha zos pa dang /
khrag 'thungs pa dang /
rus pa mur ba dang /
lpags pa gyon pa dang /
nu zho 'thungs pa rnams stong gsum snod du chung ba gsod pa dang /
rgyab pa dang /
phrog pa yang grangs kyis mi chod pa byas pas de'i lan chags da res snyeg tu byung ba yin pas /
de thams cad kyi drin dang lan chags da res khyer bar bya| d+kh+yed dbang nga la 'os bka' drin che snyam du bsam la /
shal dgyes na sha zo /
khrag la dgyes na khrag 'thung /
rus pa la dgyes na rus pa mur /
lpags pa la dgyes na lpags pa bshus la gyon /
rings na brjen par zo /
mi rings na chos la zo byas la lus 'di ltos pa med par de la sbyin pa btang /
'gro drug sems can thams cad la / /
phyogs bzhir gtor ma btang la sbyin /
'ba' za 'bu khyer byed pa ni / /
bdag ni nam zhig 'gyur zhig gu /
snyam du sbyangs /
zhes po to bas gsungs skad /
de nas mi ma yin pa de kog gis langs nas byung nas bdag gi spyi bo nas rkang mthil yan chad kha dmar 'dag 'dag zos pas gnas skabs su lus 'grangs te /
gnod pa'i sems zhi zhing phan sems dang ldan /
zhar la sdig pa dag par bsam /
yang skad cig gis nang du lus grub cing yang zos par bsam /
de ltar yang dang yang du bsam /
lus brgya stong du gtubs la yul thams cad du gter bar bsam /
khyad par du lus sems 'di gnyan sa thams cad du gsha' bar bya'o / /
de nas lus 'di kho dbang ba yin snyam du bsams la /
dge sbyong thams cad 'di nyid kyi ched du bya /
mjug dge ba yang de la bsngo /
khyad par du mi ma yin yod sar lus 'di sems kyis bor la der dmar nyeg rtser gtub la da zo cig ces bsam mo / /
de nas lus gces 'dzin btang ste /
bdag gis sems can thams cad la / /
lus 'di ci bder phyin zin gyis / /
sdig sogs ci dgar byed la rag /
'di ya kha das ca zhig bya / /
zhes so / /
des ni sems can la zin du bzung nas gces par blta ba bstan te /
de ltar dgra zin rnam pa gnyis su ru phyed par byas nas sbyang dgos pa yin /
sha po ba'i zhal nas /
dgra rang la tshol /
lha 'dre la tshol dge mi dge ba la tshol /
skyid pa sdug bsngal la tshol gsungs /
glang ri thang ba'i zhal nas kyang /
ji lta bu'i po ti zab mo cig zhal phye yang /
skyon thams cad rnag gi yin /
yon tan thams cad jo bo sems can gyi yin /
de'i gnad kas khye dang /
rgyal kha gzhan la byin la| gyong dang bub kha rang gis blang snyam du sems pa de min pa go rgyu gzhan ma rnyed gsungs /
sha po ba'i zhal nas de las go rgyu lhag pa gcig rnyed na skyon yin gsungs /
mdor na sde snod thams cad las go rgyu de las gzhan mi snyed gsungs /
des ni kun rdzob byang sems la brten nas rkyen ngan lam du blang ba bstan te| de'i mod la yang gnyis pa don dam byang chub kyi sems sbyang ba la brten nas rkyen ngan lam du blang ba ni /
lta ba gsum dang nam mkha' mdzod / /
rnal 'byor bsrung ba bla na med / /
'khrul snang sku bzhir bsgom pa yis / /
steng nyid bsrung ba bla na med / /
ces pas bstan te /
da lta 'khor 'das gnod bya gnod byed la sogs pa phyi nang snod bcud du snang ba 'di thams cad ni rang gi sems nyid 'khrul pa'i snang ba 'ba' zhig yin par thag rbad kyis bcad /
kun rdzob 'khrul pa'i snang nga tsam du gnyis kas gnod pa skyal long med /
dgag sgrub bya long med par skad cig gis 'gags pas kun rdzob tsam du yang gnod bya gnod byed du grub pa med do / /
don dam par chos gang yang ye nas grub pa med do / /
nam mkha' rnam par dag pa'i dkyil lta bu gcig yin no / /
bdag kyang rig pa dngos med yin /
gnod byed kyang rig pa dngos med yin pas gnod bya gnod byed du grub pa med do / /
thams cad stong pa nyid yin te /
stong pa nyid la stong pa nyid kyis glang mi rnyed do / /
dper na shar phyogs kyi nam mkhas nub phyoT kyi nam mkha' la gnod pa bya mi nus pa bzhin /
gnod pa bya mi nus so / /
des na da ltar gyi snang ba 'di sems nyid 'khrul pa'i snang ba yin pas bdag dang gnod bya dang /
nad thams cad rang gi rtog pa las ma gtogs pa ci'i ngo bor yang ma grub pa yin te /
chos nas kyang /
rang ge sems nyid bdud ces bya / /
rang gi sems nyid gegs zhes bya / /
gegs kun rnam par rtog las byung / /
de bas rnam par rtog pa spangs / /
zhes gsungs so| |de ltar rang gi rtog pa yod par bzung /
bden par bzung /
sems las tha dad du bzung skyon can du bzung bas 'khor ba'i sdug bsngal thams cad bskyed pa yin /
des na thams cad rang gi rtog pa las phyi rol na bgegs su gyur pa med pas spang bya rang gi rtog pa tsam po de nyid yin no / /
de ltar dpyad na rang gi sems su 'dus pas /
sems la dpyad na stong pa nyid du 'dug pas rang gi sems nyid 'od gsal ba dang sems can thams cad kyi sems nyid 'od gsal ba dang /
sangs rgyas kyi thugs mkhyen pa'i ye shes la tha dad med de /
thams cad chos kyi sku gcig pa yin pas na su la gnod /
sus gnod /
ji ltar gnod /
don dam par gang yang tha dad du grub pa med la /
kun rdzob tu nad dang gdan thams cad rang ga rtog par 'dug la /
rtog pa chos skur 'dug ang snyam du bsam du bsam la gnag du yang mi rtog par rang dgar lhod kyis glod la bzhag go /
ngan skyug bor ba bzhin du zhen med du bzhag /
mdzo ro bzhen du dgos med du bzhag /
bdag po shi ba'i khang stong bzhin du zhen med du bzhag go /
de ltar chos thams cad ye nas ma grub par 'dug pa la nga ni nam mkha'i mdud pa ma khrol ba bzhin nam /
rus sbal spu'i zhags pa dam pos bcings pa bzhin du song nas 'dug ste /
rang sems bdud du langs shing /
nga rang ge rtog pas bcings nas sdug bsngal la 'khrul nas 'dug pa snyam du bsams la na yis dogs /
'dres gnod du degs /
na tsha drag tu re ba la sogs pa'i re dogs dang /
dgag sgrub kyi rtog pa thams cad stong pa nyid kyi ngang du bzhag cing chos nyid kyi ngang du glod par bya'o / /
de tsam la yid btags ma bzed nas thub chom dang 'od dang /
thu ba nas 'then pa dang /
ming nas 'bod pa dang /
de tsam na 'dar yed pa dang /
skyi zing ba dang /
shes pa bcu log pa byung /
de tsam na blo gnyis las /
rang gi sems su 'dug pas /
'char lugs yin snyam du rang gi sems su thag bcad la bzhag ga /
de ltar bsam pa dang blo bde 'bal gyis 'gro /
lus dang sems cha cha nas rang sar gnas pa 'byung ngo / /
de 'phrog la a pa rang sems su 'dug pa snyam na /
mi rtog pa rjen gyis de dus na 'char bar 'gyur ro / /
des na nad dang gdon dang rang nyid gsum la so sor rtogs pa'i ye shes kyi dpyad na ye nas skye ma myong ba de skye med chos sku yin /
ma skyes pa la dgag rgyu med pas 'gag pa med pa de 'gag med longs spyod rdzogs pa'i sku yin /
skye 'gag gis stong pa'i bar na gnas pa med pas gnas pa med pa de gnas med sprul sku yin /
de ltar dus gsum gang na yang ma grub pa de dngos po med pas /
dngos po med pa de ngo bo nyid kyi sku yin no / /
de ltar nad dang gdon rang gi sems las 'bras bu sku bzhi logs na med pa de nyid sku bzhir blta bar bya'o / /
de ltar rtogs pa skyes tshad sku bzhi lag bcangs su gtod par shes par bya'o / /
rtags pa skyes tshad chos nyid kyi rang brdar go bar bya'o / /
nad dang gdon thams cad sku drin can du blta bar bya'o / /
'di ni sku bzhi ngo sprod kyi gdams ngag ces bya ba yin no / /
des ni don dam byang chub kyi sems kyi rkyen ngan lam du byas pa bstan to / /
de ltar byang chub kyi sems gnyis bsgom pa'i rjes sam /
shugs la re dogs gcod pa'i lta ba 'di ltar bsam mo / /
'on gnod byed 'dis nga byang chub kyi sems gnyis sbyong ba la bkod nas 'dug pas 'dis nga la byang chub lag bcangs su gtod par 'dug pas 'di bka' drin re che snyam du bsam mo / /
gzhan yang rgyu sdig pa mi dge ba las 'bras bu sdug bsngal 'di lta bu 'byung ba yin pas /
khyod sdug bsngal mi 'dod na de'i rgyu sdig pa sbyongs shig /
phyin chad sdig pa spongs shig pa'i bya gtong du byung ba yin pas bka' drin che snyam du bsams la /
des na gnod byed 'di dag gnyen po dang bral bas nyon mengs pa skyes nas ma tshor bar 'dug pa de sgron du byung ba yin pas 'di nges par bla ma'i sprul pa yin snyam du snying thag pa nas dga' bar blta'o / /
gzhan yang gnod byed 'dis bdag la skye ba snga ma'i las ngan gyis phyi ma la nges par ngan song du skye ba gceg gi sdug bsngal 'dir drangs pas ngan sang gi gdang kha bzung nas 'dug pas 'di drin re che snyam du bsam /
'o na 'dis bdag la phan pa de tsam du bsgrub nas 'dug pas 'di bla ma dkon mchog gi 'phrin las pa gcig tu nges par yin snyam du bsams la /
'dod pa yid du 'ong ba snying du sdug par blta'o / /
na tsha sdug bsngal la yon tan de tsam yod par blta la de ltar bsam mo /
de ni mdze byung yang phyi ma'i sdug bsngal 'grongs /
tshe 'di ni dar gcig yin /
mdze dang na tsha ma byung na tshe 'di'i shoms ra sna tshogs kyis rgyud gzings shing sdig bsog byed pa 'di 'phro rbad kyis bcad du bcug nas chos dang mjal bas lus kyi snying po len 'tshong ba yin snyam du bsam la /
mdze dang na tsha la snying thag pa nas bcos ma ma yin par dga' bar blta'o / /
gzhan yang na tsha sdug bsngal 'dis bdag la nges 'byung gi blo bskyed par 'dug ste /
sdug bsngal med na nges 'byung mi skye'o / /
bdag gi rgyud kyi nyon mongs pa thams cad nges par sel bas chos rnams kyi dgongs pa bsgrub par 'dug kyang drin re che /
skyo bas dregs pa sel bar byed / /
ces so| |yang theg chen gyi rtsa ba snying rje yang 'dren par byed do / /
'khor ba pa la snying rje skye / /
zhes so / /
'o na sdug bsngal 'dis bdag gi sdug bsngal thams cad sel /
bde ba thams cad bsgrub par 'dug pas /
des na 'dis bdag la phan 'dogs par 'dug pa ang snyam du bsam /
de ltar bla ma dang mkhan pos sdom pa phog chos bstan pas drin che ba bzhin du sems can dang 'byung pos kyang byang chub bsgrub pa'i grogs byas pas thams cad kyang dge bshes su bsam /
bka' drin che snyam du bsgom par bya'o / /
blo 'di ltar sbyong shes pa na lus ngag yid gsum gyi rtsom pa thams cad dang /
dbang po'i yul du gyur tshad thams cad tshogs gnyis su gyur pas 'di nas chud mi za ba'i chos 'byung ngo / /
bskal pa grangs med gsum gyi mgo 'di nas rtsom pa yin gsungs /
des ni bsam pa khyad par can byang chub kyi sems gnyis sbyang ba bstan to / /
sbyor ba khyad par can bsags sbyangs gnyis la 'bad pas rkyen ngan byang chub kyi lam du bsgyur ba ni /
sbyor ba bzhi ldan thabs kyi mchog /
ces pas bstan te /
sdug bsngal byung ba na bde 'dod kyi dmigs pa shor nas yong nga / /
de tsam na des 'dren pa'i rkyen byas nas 'di ltar bskul du byung bar bsams te /
sbyor ba dang po tshogs bsags pa ni /
khyod sdug bsngal dang bral ba'i bde ba 'dod na bde ba thams cad kyi rgyu bla ma dang dkon mchog la dad gus bsgoms shig /
tshogs bseg pha'i bskul zhing du byung ba yin gyi snyam du bsams la /
dkon mchog gi mchod pa /
dge 'dun la bsnyen bkur dang /
'byung po la gtor ma dang /
skye bo'i sbyin gtong rgya che bar byas la re dogs 'gog pa'i gsol ba btab ste /
bla ma dkon mchog la maN+Dal dang mchod pa 'bul /
dad gus bsgom /
skyabs 'gro dang sems bskyed bya / /
gsol ba btab ste /
bdag gis ni mi shes pas khyod kyi ji ltar legs par mdzod cig /
ces dga' dung pa'i gsol ba btab ste /
na ba legs na na bar gsol / /
sos pa legs na sos par gsol / /
shi ba legs na shi bar gsol / /
tshe ring legs na tshe ring gsol / /
tshe thung legs na tshe thung gsol / /
thams cad byang chub skal ldan shog /
ces bya'o / /
sbyor ba gnyis pa sdig pa sbyang ba ni yang khyod sdug bsngal 'di mi 'dod na rgyu sdig pa spongs shig pa'i bya gtang du byung ba yin snyam du bsams la sdabs bzhi'i sgo nas sdig pa sbyang ba la /
dkon mchog gi spyan sngar bzod gsol dang /
bshags pa'i cho ga rgyas pa rnams yang yang bya'o / /
sbyor pa gsum pa gdon la mchod pa ni /
gnod byed la gtor ma byin la ble la btub pa rnams kyis 'di ltar bya /
gnod byed mdun du bkug lhar bsam sal /
khyod kyi bdag byang chub kyi sems gnyis la bkod /
bdag gi bde ba bsgrub pa dang sdug bsngal sel ba'i grogs byas pas bka' drin che ste /
da dung yang sems can gyi sdug bsngal thams cad bdag gi nad 'di'i steng du smin par mdzad du gsol /
khyod gzhan du mi gshegs par bdag gi lus 'di la zhuT la /
nad 'di mi drag par 'dir yun ring du sbyor bar mdzad du gsol /
zhes bya'o / /
lus sems bde 'bol btang la re dogs dang bde 'dod kyi rtogs pa rbad kyis bcad la bzhag go / /
snying thag pa nas nyam nga bar mi bya bar don du gnyer ba'i dga' ba khyad par can bya'o / /
de ltar mi nus pas ched du gtad pa'i byams pa dang snying rje bsgom /
bdag sems can gyi don byed pa la khyod kyis bar chad byas pas khyod skye ba phyi ma la dmyal bar skye bar 'gyur ba yin /
ngas zang zing dang chos kyi phan gdags par bya yi khyod kyis gnod pa ma byed par song zhig byas la bden pa brdar ro / /
gnod byed lhar sems pa ni mi ngan rgyal po'i gdan sar bzhag pa dang 'dra ste /
gnod pa byed mi nus /
de yang lugs gcig yin / /
sbyor ba bzhi pa chos skyong la mchod la gtor ma phul la sgrub pa la bar chad mi 'byung bar mdzad du gsol /
ji ltar sangs rgyas kyi spyan sngar zhal gyis bzhes shing dam bcas pa dran par mdzod cig /
ces gsol ba gdab /
de ltar lha dang bla ma la mchod pa dbul zhing gsol ba gdab pa dang /
sdig pa sbyang ba dang /
gdan la mchod pa dang /
chos skyong la mchod pa dang /
chos bzhi po de la 'bad pas bslab par bya'o / /
des rkyen ngan lam du byas pa'i dnges gzhi bstan nas /
da ni 'di'i thun mtshams kyi rnal 'byor bstan pa ni /
'phral la gang thub bsgom du sbyar / /
ces pa'o / /
blo bur du rkyen ngan byung ba na /
byang chub kyi sems 'phral 'phral du sbyong ste /
mdze dang /
lhog rgod dang /
khrim brdungs dang /
brdungs tsog dang /
nor 'phrog pa dang /
mtshon rgyab pa dang /
mthun rkyen ma 'dzoms pa la sogs pa mdor na mi ma yin gyi gnod pa dang /
sdug bsngal drag po sran mi bzod pa byung na 'jig rten gyi khams na yang 'di kho na 'dra ba dpag tu med pa yod pas snying rje snyam du bsams la /
de thams cad blos 'ub kyis rang gi sdug bsngal de'i steng du blangs pas /
sngar bas che ba snying 'gas pa tsam du bsam /
de 'phro la gnod byed 'dis bdag gi byang sems sbyangs pa dang bzod pa bsgom pa'i bla ma byas bka' drin che snyam du bsams /
sdug bsngal de dag gzhan la 'dug pa mthong ba'i 'phro la yang rang gi 'phral la blang bar bya'o / /
yang chags sdang gis nyon mongs pa drag po sran mi bzod pa skyes pa na yang snga ma bzhin bsam la gzhan gyi blang ngo / /
de 'phro gzhan de dag sdug bsngal rgyu 'bras gnyis dang bral nas bde ba dang ldan par bsam mo / /
rkyen ngan byang chub tu bya ba thams cad kyi re degs rnam pa gnyis 'gog pa yin /
de gnyis ma khegs ring la rkyen ngan lam du 'khyer mi nus so / /
mthar thug re dogs dang bral ba'i lam la skyel yang de lta bu'i dus na dgra zin gnyis su sbyong ba ni shing skyegs po srong ba dang 'dra'o / /
zhes glang ri thang pa gsung ngo / /
bzhi pa tshe gcig gi nyams len dril nas bstan pa ni /
man ngag snying po mdor bsdus pa / /
stobs lnga dag la sbyar bar bya / /
zhes pa'o / /
'di nyid kyi rnal 'byor bas blo sbyong thams cad stobs lnga mdor bsdus pa sbyang bar bya'o / /
dang po 'phen pa'i stobs ni /
da nas sangs ma rgyas kyi bar du byang chub kyi sems gnyis dang mi 'bral zhing sbyong 'phre mi chad par bya'o / /
ma shi'i bar du byang chub kyi sems gnyis dang mi 'bral bar bya /
lo 'di dang zla ba 'di'i ngo bo la sogs su byin gyis rlobs bo / /
de ltar blo'i 'phen pa chen po yang dang yang du bya'o / /
goms pa'i stobs ni /
byang chub kyi sems gnyis po dus thams cad du ma yengs par bsgom pa'o / /
dkar po sa bon gyi stobs ni /
thun mtshams rnams su chos 'di nyid blo la ma skyes pa skye ba dang skye ba 'phel ba'i ched du dmigs pa chos spyod bcu la sogs pa bsod nams kyi bye brag la sogs lus longs spyod gang blags che bas bar ma chad par 'bad par bya'o / /
sun 'byin pa'i stobs ni /
bdag 'dzin dngos su sun 'byin pa ste /
thog ma med pa'i dus nas spyir 'khor ba mtha' med /
dgos ngan song gsum du ji lta bu 'khyams te /
de yang bdag gces par 'dzin zhing /
rang bde ba 'dod pa 'dis bskyed pa yin /
tshe 'di la yang mi 'dod pa ji snyed gcig yod pa dang /
bza' mi rnams la 'grogs mi shes pa dang /
khas blangs dam bcas kyi gzhung ma srongs pa dang /
dal 'byor nas bdag med kyi bar gyi chos rnams rgyud la skyer mi 'dod pa yang bdag gces par 'dzin cing rang bde ba 'dod pa 'dis lan pas 'di la nyes pa thams cad brten no / /
da ni 'di'i don skad cig kyang mi sgrub par 'di gtan brlag la btang dgos snyam du bltas la 'di la dgrar bzung bar bya'o / /
smon lam gyi stobs ni /
dge sbyor thams cad kyi gsham du yang dus da nas sangs rgyas kyi bar du skye ba nas skye ba thams cad du byang chub kyi sems rnam pa gnyis dang mi 'bral zhing sbyong bar gyur cig /
rkyen bzang ngan ci byung ba thams cad kyang chos 'di'i phyogs su 'khyer shes par gyur cig /
ces smon lam gdab bo / /
bla ma dang dkon mchog la mchod pa phul /
chos skyong dang 'byung po la gtor ma dbul zhing bdag skye ba nas skye ba thams cad du byang chub kyi sems rnam pa gnyis dang mi 'bral bar mdzad du gsol /
chos 'di ston pa'i bla ma dam pa mjal bar gyur cig /
ces gsol ba btab bo / /
thams cad hUM gcig tu dril ba'i chos yin gsungs /
theg chen 'pho ba'i man ngag ni / /
stobs lnga nyad yin spyod lam gces / /
de ltar tshe hril po blo sbyong ba'i gang zag de 'chi nad kyis thebs nas 'chi bar shes pa na de kho nas nyams su len pa'i chos de nyid kyi 'chi kha ma'i man ngag kyang byed dgos pas de nyid kyi ngang la 'pho dgos pa yin te /
sngag la sogs pa gcig de tsam na nyams su blangs bar mi nus pas stobs lnga nyid la brten te 'pho bar bya'o / /
dang po dkar po sa bon gyi stobs kyi lag len bya ste /
yo byad rnams bla ma dang dkon mchog la sogs pa la sbong thag bya /
zhen pa skye ba'i yul la sbyin du mi rung /
shul du yang sdig rkyen du mi 'gyur tsam du shom ra bya /
mchod gnas rnams la mchod pa bzang po dbul /
drin can la nor gyi dod po sbyin du mi rung ngo / /
de nas tshe 'di'i dngos po lam chags shing /
phyi mar mi 'jigs pa'i bla bskyed de /
de nas smon lam gyi stobs ni /
dkon mchog gi spyan sngar mchod pa bzang du bshams la bzod par gsol ba dang bshags pa bya /
skyabs 'gro la sogs kyi khas blangs dam bcas pa bskyar bar bya /
de nas dkon mchog la mched pa dbul /
chos skyong la gtor ma phul la /
bdag bar do dang skye ba phyi mar byang chub kyi sems gnyis dran nas nyams su len par byin gyis brlab tu gsol /
chos 'di sten pa'i bla ma dam pa dang mjal bar mdzad du gsol / /
bdag gi bde ba'i lam sna drang du gsol /
da ni khyed rang la re ba yin no / /
zhes lam sna 'dren pa'i gsol ba drag tu gtab bo / /
de nas bdag la bar dor byang chub kyi sems gnyis sbyong bar gyur cig /
skye ba nas skye ba thams cad du byang chub kyi sems gnyis sbyong bar gyur cig /
chos 'di ston pa'i bla ma dam pa dang mjal bar gyur cig /
ces smon lam yang dang yang du btab bo| |de nas sun 'byin pa'i stobs ni /
thog ma med pa'i dus nas sdug bsngal du 'jug mkhan yang nga dang bdag tu 'dzin mkhan 'di yin /
da lta'i sdug bsngal 'di yang 'dis bskyed pa yin /
da dung yang 'di dang ma bral ring la bde ba med pas /
'di ji ltar byas la brlag tu gzhug /
'di thams cad lus bzung bas lan nas 'dug pas /
da nges par bar dor lus ye mi blang dgos /
sems can nam mkha' la yal du gzhug dgos snyam du yang nas yang du bsam /
bdag 'dzin sun dbyung bar bya'o / /
de nas 'phen pa'i stobs ni /
sngar byang sems gnyis sbel zhing rgyun ma chad /
ngas bar dor byang chub kyi sems gnyis dran par byas la sbyang bar bya'o snyam du yang dang yang du dran par bya'o / /
de nas goms pa'i stobs ni /
sngar byang sems rgyun ma chad par sbyangs pa 'di gtso bo yin no / /
de nas 'chi khar song ba na ngos g.yas pa phab /
lag pa g.yas pas 'gram pa brten pa'i mthe'u chung gis sna bug g.yas pa bkag la /
g.yon pas dbugs rgyu bar bya'o / /
spyod lam gyi 'pho ba yin no / /
de nas byams pa sngon du 'gro bas /
dbugs phyir 'gro nang 'gro la brten nas gtong len rnam pa gnyis sbyang bar bya'o / /
yang de'i mod la don dam byang chub kyi sems bsgom pa ni /
'khor 'das rang bzhin thams cad sems 'khrul ba'i rtsa ba yin sems ni ye nas chos sku'i ngo bo nyid las ma g.yos snyam du don la 'chi ba bya ba rang yang ma grub par 'dug ang snyam du bsam /
de gnyis spel zhing nyams su len pa'i 'phrel 'chi bar bya'o / /
de yang mi nus 'dra na /
sems nyid ma bcos pa chos sku gnyug ma'i don de la 'khor 'das gnyis spangs blang du ma grub pa'i gshis de sngon du byas la chos nyid kyi ngang du lhod kyi glod la sems kyi chos nyid 'pho ba med pa'i ngang la bzhag go /
de nas cung zhig dran pa stor nas 'chir ma btub kyang 'chi kha'i gdams ngag dang bcas nas 'chi ba yin no / /
'chi kha'i gdams ngag la 'ud che ba mang ste /
'di las ngo mtshar che ba ni med gsung ngo / /
de rnams kyi lam gyi skor ma tshang ba med pa bstan pa'o / /
lnga pa blo 'byongs pa'i tshad bstan pa ni /
! chos kun dgongs pa gcig tu 'dus / /
ces pas bstan te /
bka' bstan bcos rnams gsungs pa'i dgos pa ni bdag 'dzin 'dul ba'i ched du gsungs pas /
thos bsam sgom gsum gyi brlag par bya rgyu gzhan med /
gang zag gi bdag brtag na ri bong gi ra lta bu cang med 'di yin pas thog ma med pa nas 'dis sdug bsngal du bcug pa yin pas nga rang gi lus ngag yid gsum gyi brtson pa thams cad 'di'i gsal 'debs su 'dug gam /
sma 'bebs su 'dug rtogs dpyod gyis dang /
gsal 'debs su 'dug na chos brgyad dang /
tshe 'di'i che thabs dang 'dod pa bsgrub par 'dug na /
btsun par khrims bsrungs kyang pha chos nor / /
thos bsam sgom gsum la blo sbyongs kyang chos nor / /
sma 'bengs su 'dug na btsun par khrims bsrung ba dang /
mkhas par sbyangs pa'i dgos pa de yin /
de bzhan du blo sbyong rgyud la sha mar skyes te chos kyi ldang tshad du longs pa yin no / /
chos chos su song ma song gi ltas 'di yin pas 'dis ni chos pa srang la 'jal ba'i khul le ring mo yin gsungs /
de nas lus ngag yid gsum gyi rtsol ba thams cad bdag 'dzin gyi gnyen por 'gro bar bslab par bya'o /
! dpang po gnyis kyis gtso bo bzung / /
zhes pa ni /
gzhan dag na re /
jo bo de rgyud bal chu nang nas drangs pa bzhin /
rgyud 'jam du 'dab song 'dug chos bsha' ma rgyud la skyes 'dug /
chos pa bsha' ma de kun la zer ba yin zer nas dam par 'dzin pa gzhan gyis ma khrel ba de yang dpang po gcig yin /
'on kyang de gtso bor mi bzung ste /
ci ste na /
gzhan dag gis bdag gi spyod lam legs pa sna re mthong ba dang /
rang mgu ba sna re byas pa la bstod pas na gzhan gyis bdag gi gting mi rtogs pas so / /
'o na gang gtso bo yin na rang gis ma khrel ba gcig bzung ste /
rang gi dad pa dang shes rab dang brtson 'grus kyi nus pa yod tshad kyi nyams chung la rgyu ma 'bud cing khong khrag chus bshal ba gcig tu 'bungs nas da ni do nub kho na 'chi yang nga la de las skyed 'don rgyu med sems pa gcig dgos so / /
de tsam na bsgrub pa'i nyams len tshad du longs pa yin pas rang gi mkhrel ba de dpang po'i gtso bor bzung ngo /
yid bde 'ba' zhig rgyun du bsten / /
zhes pas sngar nas blo sbyongs pas chos kyi ro myang bar byas nas rkyen ngan ci byung yang gnyen po byang chub kyi sems gnyis bsgoms pas chog gi snyam nas blo mi bde ba mi 'ong bas de 'dras mi sdigs par 'dug pa de yang blo sbyong ba'i tshad yin /
yang 'jig rten na 'dod pa dang mi 'dod pa'i chos bzhi /
yod pa las mi 'dod pa'i chos bzhi la 'dod thog tu blo sbyang bas thams cad 'dod pa'i chos sha stag tu song nas 'phrang dang 'gags ci yang med pa byung bas dus nam yang blo bde ba'i nyams dang /
khang bu sdib par mi 'gyur ro / /
de yang blo 'byongs pa'i tshad gcig yin /
yang gtong len gnyis po 'byongs pa na lus sems la sdug bsngal ci byung yang sngar nas gzhan gyi blangs pa de da grub snyam du slar yang dga' ba khyad par can 'byung ngo / /
mdor na mi 'dod pa ci byung yang mi dga' ba med par rang gi blo sbyong gi grogs su 'gro yin 'dug na ble 'byongs ba'i tshad yin no / /
de tsam na gnyen po gting tshad du longs pa yin no /
yengs kyang thub na 'byongs pa yin no| |rta rtsal can yengs nas rta 'grags kyang mi lhung ba bzhin /
blo 'byongs pa na ma dpyad pa'i sa nas brnyas pa dang /
skur ba 'debs pa la soT pa rkyen ngan ci byung yang gnyen pos kyang bla bur thub par byas nas phyir la byang sems kyi grogs su 'gro bar 'dug gi /
rkyen ngan gyi dbang du mi 'gro bar 'dug na blo 'byongs pa yin no / /
yang 'chi ba nam yong cha med pas blo bur du byung na ngal bya thabs de las med /
chos 'di bden mdun ma bzang po song snyam nas blo bde 'bol le /
brod ting nge ba gcig nam 'chi yang blo bur thub par bya'o / /
'byongs pa'i rtags de rnams dang ldan na /
nad dang gdon thams cad kyang nang du rtogs pa 'phel ba'i grogs su 'gyur ro| |de nas blo sbyong mi dgos zer ba ni ma yin te /
spang bya spong ba'i gnyen por ldang tshad du longs pa'i tshad tsam du bstan ba'o / /
drug pa blo sbyong gi dam tshig bstan pa ni /
spyi don gsum la rtag tu bslab / /
ces pa ni /
blo sbyong khas blangs dang ma 'gal ba blo sbyong tho chor ma song ba /
blo sbyong phyogs re bar ma song ba'i / /
dang po ni 'am bu blo sbyong ba lags pas 'di kun gyi mi gnod zer nas bcas pa phran tshegs khyad du gsod pa la sogs pa las rgyu 'bras la ma gus pa dang /
blo sbyang 'di yod na gzhan ci yang mi dgos zer nas spyi'i lag len dang 'gal bar byed pa thams cad dor ro / /
bsam pas blo sbyong zhing /
sbyor bas ka ri ka nas rdo rje theg pa'i bar gyi khas blangs dang dam bcas pa gang yin pa gtsang bar bsrung bar bya'o / /
lag len dang 'phral gyi rnam thar sde snod dang mthun par zhus dag byar gtub par bya'o / /
gnyis pa ni /
gnyan sar nyal ba dang /
shing gnyan gcod pa dang /
'go ba'i nad yod sar 'gro ba dang /
dam nyams dang mdzo po la sogs 'dre can dang 'grogs pa'i tho co thams cad spang ba la dge bshes ston pas ra sgreng du bstan pa'i srol chen po btsugs pa'i bka' gdams kyi rnam par thar pa dang mi 'gal bar byas la chos gru bzhir nyams su blang dgos so / /
sha po ba'i zhal nas nor sa rtag gzhi nas chos tho cor song nor zhes bshad /
dam nyams dang 'chal ba dang /
sdig can thams cad rtag bsre slad spang zhing spyod pa thams cad tho cor ma song bar bya'o / /
gsum pa ni /
shas gcig gis mi'i gnod pa bzod kyang mi ma yin gyi gnod pa mi bzod de /
'dre rtog che ba dang de las bzlog pas so / /
la la mi che ba la gus /
chung ba la brnyas bcos byed /
la la nang mi la byams /
phyi mi la sdang /
la la sems can la sbyong /
'byung po la mi sbyong /
de thams cad phyogs re bar song bas thams cad la phyogs ris med par sbyong ngo / /
'dun pa bsgyur la rang sor bzhag /
bsam pas bdag gzhan brje ba bsgom pa dang /
skad cig kyang ma bral ba'i rnal 'byor dran par byas nas sbyor bas lus ngag gi spyod pa rnams sngar bas ma 'gyur bar so thub par byas nas gzhan gyi rtsar ngag tu mi'i 'don par gzhan dang /
mnyam 'grogs btub par byas nas sngar gyi dge sbyong byed tshod dang spyod pa so thub par sngar las ma 'gyur bar bya / /
'ga' zhig chos nyan pa dang /
sngar gyi rnam thar dang lag len bzhag nas gsar 'grogs byed de /
snga ma spangs par 'gro ba yin shin tu mi legs so / /
blo sbyong mngon mtshan chung la don gyis gcod che ba gcig byed dgos gsungs pas gzhan gyis ma tshor bar rgyud smin par bya'o / /
yan lag nyams pa brjod mi bya / /
zhes pas gzhan su la yang 'jig rten gyi skyon zhar ba 'di bya ba dang /
chos kyi skyon 'chal ba 'di bya ba la sogs pa ngag tu smra mi rung bar spang bar bya'o / /
gzhan phyogs gang yang mi bsam mo / /
spyir sems can thams cad dgos khyad par chos sgor zhugs pa rnams dang /
nying dgos su rang gi chos kyi grogs kyi skyon la brtag tu mi rung /
tha na bdag blo sbyong ba yin pas slar la dga' ste /
lar 'di dang 'grogs su mi btub pa cig 'dug snyam nas yang rang gi phyogs nas blo sbyang ba yin pas gzhan gyi phyogs nas skyon bsam pa mi rung ngo / /
dbang med du skyon mthong na rang snang ma dag pa yin /
kho la skyon med /
sems can thams cad sangs rgyas kyi rang bzhin gyi snying po can yin snyam du bsams la rang ge skyon du brtag go / /
'bras bu re ba thams cad spangs / /
blo sbyangs pas tshe 'dir mis rtsi tu re ba dang /
bsnyen bkur dang snyan grags 'ong du re ba dang /
mi ma yin gyi gnod pa las phan du re ba dang /
phyi ma lha mi'i bde ba dang rang nyid mya ngan las 'das pa thob tu re ba thams cad spang ngo / /
tha mar rang don du sangs rgyas pa yang re ba med par byas la sbyang ngo / /
sgrub pa'i yon tan la'ang rings pa dang re che ba me bya /
bdud kyis shes na bar gcod byed do / /
'bad pa drag la yun ring du zhe ma khrel bar byas kyang 'bras bu gang yang ma byung yang sgyid lug par mi bya /
dug la gces 'dzin spangs /
zhes pa ni bdag 'dzin la dgrar mi blta la / /
rang la gces 'dzin mi gtong bar rang don zhe phugs su bcug pa dang /
dngos po bden par 'dzin pa'i blos chos gang byas kyang 'khor ba'i rgyu byed cing 'khor bar 'ching bas sdug bsngal bskyed de / /
zas dug can dang 'dra bas spang ngo /
gzhung bzang po ma brten ces pa ni pha rol gyis mi rigs pa byas pa la 'khon du bzung nas nag kam mi byed pa de spang ngo /
shags ngan mi rgod /
ces pa ni /
las 'byed ci la bab kyang gzhan gyi snying la gzer zhing /
dang kha log pa'i shags ngan mi gdab /
nye ring bzang ngan su la yang lan ma lan gang yin kyang tshig ngan smra ba /
ngag rtsab mo drag po smra ba yang spang ngo / /
'phrang ma dgug ces pa ni / /
gzhan gyis gnod pa byas pa de zhe la bzhag nas lan pa 'grub pa'i dus na 'jal ba de spang ngo / /
gnad la mi dbab /
ces pa ni /
mi dang mi ma yin gang yin 'tshang nas 'bru pa spangs te /
mi ma yin la srog sngags drag po bzlos pa'am /
mi la mang sar tshul khrims la sogs pa'i 'tshang 'brub spang ngo / /
mdzo khal la mi 'byo /
zhes pa ni rang dbab cing steng du 'ong ba'i mi 'dod pa'i khag dang khur rnams gyo sgyu sna tshogs kyi gzhan la 'byo ba'i 'khon skyon can gyi spyod pa de lta bu spang /
mgyogs kyi rtse ma gtod /
ces pa ni /
'dod pa'i dngos po spyi so na yod pa rang la sna gtod du re ba 'dod phyir mi mkhas pa'i spyod pa dang /
thabs sna tshogs kyis rang la bsgyur bar byed pa thams cad spong ngo / /
'dod khar mi 'chi pha rol las kyi grub pa'i lhod kyis glod na bde gsung / /
lto log mi bya /
ces pa ni /
phugs su rang bzang bar 'dod pas thad ka der 'pham len 'og tu zhugs pa dang /
phugs su 'dres gnod pa sel du re ba'i thad ka der blo sbyong nas lto chos byed pa dang /
khyad par med pas gting gi rang mkhris mchod pa de lta bu spang ngo / /
tshan gcig gis rnam rtog la blo sbyong gi 'bras bu'am dgos pa de 'dra la phan pa gcig tu go ba 'dra ste de tsug song na bon byed pa dang khyad med /
chos bya ba nyon mongs pa dang rnam par rtog pa'i gnyen por 'gro ba gcig dgos pa yin no / /
lha bdud du mi dbab /
ces pa ni /
'jig rten pa'i lha ma mgu na gnod pa byed de /
lha bya ba de phan 'dogs pa yin pa la gnod pa byed na bdud du song ba yin te /
de bzhin du blo sbyong gis bdag 'dzin 'dul ba yin pa la de nyid kyis drags nas bdag ni blo sbyong bsgom pa bzang po yin /
gzhan la chos 'di lta bu med snyam nas nga rgyal skyes pa dang /
rang bzang por rlom pas gzhan la ras chod dang ya 'bigs byed pa spang bar bya'o / /
da lta'i chos pa rnams kyi chos kyis bdag 'dzin bzang du song na dgra'i chos su song nas rkun ma nags la btang nas rjes brag ri la gcod pa'i chos su song bas de thams sbangs la /
sman nad thog tu btang zhing bdag 'dzin dma' 'bebs par byas la 'gro ba kun gyi bran gyi tha ma ltar bya'o / /
skyid kyi lan du sdug ma tshol / /
zhes pa ni /
rang skyid pa'i don du gzhan la sdug bsngal byung na dga' ste /
rang gi bza' mi dang grogs 'di shin rabs chad 'ong ste /
yon bdag la na tsha shi chad byung na tshogs bsogs dge rtsa 'ong ste /
yul de'i sgom chen grogs po de shi na nga gcig po la bsod nams 'ong ste /
dgra 'di shi na nga la skyid pa 'ong ste snyam pa spang ngo / /
sems can so so'i bsod nams la spyod pa yin pas gar phyin yang dgra zin re las kyis 'ong ba yin gsung ngo / /
bdun pa blo sbyong gi bslab bya bstan pa ni /
chos 'di rnams nyams su blangs na /
blo sbyong mi nyams shing gong nas gong du 'phel bar 'gyur bas bslab par bya'o / /
rnal 'byor thams cad gcig gis bya / /
zhes pa ni /
chos gzhan sgrub pa la zas dang spyod lam sogs dang rnal 'byor la sogs pa re re yod pas 'di'i sgor zhugs pa rnams kyi zas la sogs pa thams cad la 'di nyid yid la byas pa gcig pus chog pas de ltar nyams su blang bar bya /
log non thams cad gcig gis bya / /
ces pa ni /
bdud kyis brlab pa kha cig chos zab mo 'di la yid mi ches pas bsgom log gi sgom snang 'di lta bu 'byung ste /
blo sbyong sgom pas na tsha cher song /
'dre'i gnod pa cher song /
mi sdang du song /
bdag 'dzin la sogs pa'i nyon mongs pa cher song ngam snyam pa la sogs pa byung nas sbyong snying mi 'dod pa'am /
yang na de lta bu'i rgyu mtshan med pa sbyong snying mi 'dod pa 'byung ste /
bzlog nyin yod pas de 'phrol shes par byas la /
nga la sgom log skyes nas 'dug snyam du bsams te /
blo gnyis pas 'jig rten gyi khams na bdag kho na 'dra ba chos la blo phyin ci log tu gyur pa mang po yod snyam du bsams nas /
de thams cad rang gi steng du blangs nas bdag gi lus longs spyod dge ba rnams de dag la phul bas chos la blo phyogs shing phyin ci ma log pa'i lam du zhugs par bsam mo / /
thog mtha' gnyis la bya ba gnyis / /
ces pa ni /
nang par mal nas langs nas de ring nyin thog thag la bdag la gces par 'dzin pas ma gos par bya dgos /
sems can la gces par 'dzin pa ma nyams par bya dgos snyam du 'phen pa btang la /
de nas nyin mo'i dus su lhan cig rjes su spyod pa'i shes bzhin gyis zin par bya /
de nas dgong mo nyal ba na seng ge rnam par brtse ba'i ting nge 'dzin gyis thog mar de byas so / /
de nas de byas so / /
zhes bya ba'i rnam grangs la rim pas brtag nas 'gal bar spyad nas 'dug na /
de'i tshe bdag la rngan bgrang zhing bla ma'i gdams ngag dran par bya zhes pa yin pas /
dal 'byor chud gson pa rang gi rang la gnod pa skyel b+kh+yod lta bu 'ong ba snyam du bsams la /
bzod gsol dang bshags pa bya /
phyin chad spong ba'i blo bskyed do / /
ma 'gal bar byas na dal 'byor don yod par byas snyam du dga' ba bsgom /
dge ba yang chos 'di nyid rgyud la skye bar bsngo / /
skye ba thams cad du byang chub kyi sems gnyis dang mi 'bral bar gyur cig /
ces smon lam gdab bo / /
gnyis po gang byung bzod par bya / /
zhes pa ni /
blo bur du bsod nams chen po byung yang dregs shing chags par mi bya bar chos brgyad kyi dbang du ma song bar byas la /
slar la chos kyi grogs su khyer ro / /
kha cig la 'khor dang bsnyen bkur byung na des dregs te gzhan la brnyas pa dang / /
yid la dran tshad byed pa 'ong bas de spang ngo / /
rgud cing dbul ba 'og nas chu las mi 'bab pa byung na yang nga 'dra ba 'ong ba snyam du yi mug pa dang /
yid shi na des sbyong ba gus pa mi bya bar mtho ris dang /
ngan song gi mtho dma' dang /
skyid sdug la ltos nas mi'i skyid sdug gi bar na khyad po che tsam mi 'dug la /
slar yang g.yeng ba med pas dge sbyor 'phel snyam du bsam par bya ste /
lha yi phun sum tshogs pas kyang / /
khengs pa nyid du mi bya la / /
ye dags bzhin du dbul ba yis /
rgud pas kyang ni zhum mi bya / /
zhes gsungs so / /
gnyis po srog dang bsdos la bsrung / /
zhes pa ni /
chos spyi nas bshad pa'i bslab pa dang /
khas blangs dam bcas kyi dam tshig dang /
bye brag tu chos 'di nyid kyi dam tshig /
yan lag nyams pa brjod mi bya / /
zhes bya ba la sogs te /
dam tshig de gnyis nyams na tshe 'di'i bde ba yang mi 'byung bas srog las gces par bzung ngo / /
dka' ba gsum la bslab par bya / /
zhes pa ni /
nyon mongs pa spong ba na dang po gnyen pos dran par dka' /
bar du bzlog par dka' /
tha ma rgyun bcad pa dka' ba yin pas de gsum mi dka' bas bsgrub par bya'o / /
slob tshul ni /
gsum po nang par go bgo nas /
de nas nyon mongs pa skyes pa na gnyen po dran par byed /
bzlog par byed /
da phyin chad 'di lta bu rgyud la mi skye bar bya dgos snyam du sems pa'o / /
rgyu yi gtso bo rnam gsum blangs /
zhes pa ni /
bla ma mtshan ldan gdams ngag mnga' ba /
rtogs pa dang ldan pa| mi bar khyis ma chod pa rnyed cing thugs la 'dogs pa dang /
rang gi blo sna dal 'byor nas bdag med kyi bar du ji ltar bsam pa bzhin nam /
bla mas ji ltar khrid pa bzhin nam rgyud la skye ba dang /
chos kyi mthun rkyen dang /
dad pa dang /
shes rab brtson 'grus /
skyo shas che ba dang /
zas gos dang /
g.yog thams cad 'jom pa ste /
de gsum chos bsgrub pa'i rgyu'i gtso bo yin pas /
rang la ldan nas 'dug na dga' ba bsgoms la khyad par du 'bad par bya /
mi ldan par 'dug na 'jig rten gyi khams na yang bdag kho na 'dra ba rgyu gsum dang mi ldan pa'i sgo nas chos ma byung ba dpag tu med pa yod pas snying re rje snyam du bsam la /
de thams cad rang gi steng du blangs /
bdag gi lus la sogs pa phul bas de la rgyu gsum po byung bas theg pa chen po la longs spyod par bsam mo / /
nyams pa med pa rnam gsum bsgom / /
zhes pa ni /
theg pa chen po'i chos thams cad slob ma'i dad gus la rag las pas bla ma la dus thams cad du sangs rgyas kyi 'du shes dang ma bral bar bya /
de'i sgo nas bla ma la dad gus ma nyams pa dang /
yang blo sbyong theg pa chen po'i yang snying sangs rgyas kyi rgyu sa bon grung po lta bu 'di yin snyam du bsams nas chos gang dang yang mi snyoms par nyams su len pas blo sbyong ba spro ba ma nyams pa dang /
theg pa che chung gi khas blangs dam bcas pa rnams gnyen po ngo tsha shes pa dang khrel yod kyi gzengs chen po gtod nas nyes pa phra mo tshun chad kyis ma gos par bsrung bar bslab pa la bag yod kyis ma nyams par bya'o / /
'bral med gsum dang ldan par bya / /
zhes pa ni /
lus kyi bla ma'i zhabs tog dang /
dkon mchog mchod pa dang /
chos skyong dang /
'byung po la gtor ma dang /
phyag dang bskor ba la sogs pa lus kyi dge sbyor dang ma bral bar bya /
ngag skyabs 'gro dang /
bzlas pa dang /
kha ton la sogs pa ngag gi dge sbyor dang ma bral bar bya'o / /
yid byang chub kyi sems gnyis bsgom pa dang ma bral bar byas la /
bdag gces par 'dzin pa la sogs pa'i nyon mongs pa'i rtog pa thams cad 'joms pa la snying stobs bsam gyis mi khyab pa dang ldan par bya'o / /
mdor na lus ngag yid gsum dus thams cad du dge ba'i chos spyod pa dang mi bral bar bya'o /
bskol ba rnams la rtag tu sbyang / /
zhes pa ni /
rang gi dgra zla dngos su 'dug pa la khro ba dang 'khon du 'dzin pa ni rtag tu 'grogs pa de gzhi las byung /
zhes bshad pas ngos gcig na 'dug pa dang /
phar mi gnod kyang tshur gnag pa dang /
tshur mi sdang yang rang gi yid du mi 'ong ba de rnams la blo sbyong 'chor nyen yod pas khyad par du bkol la snying gi dum bu bzhin du bsam zhing blo sbyong ngo / /
yang bla ma dang /
pha ma dang /
byang chub sems dpa' rnams yul gnyan pas sdig pa bsags na rnam smin bsam gyis mi khyab pas khyad par du bkol la sbyang ngo / /
rkyen gzhan dag la ltos mi bya / /
zhes pa ni /
chos gzhan bsgrub pa la zas gos la sogs pa'i mthun rkyen 'dzom pa /
khams bzang ba /
chu 'phrod pa /
mi dang 'dres mi gtsor ba dgos te /
blo sbyong 'di nyid nyams su len pa la de rnams la ltos mi dgos te /
mthun rkyen de rnams ma 'dzom pa ni chos 'di'i rgyu yin pas da res bsod nams kyi las 'ba' zhig blo sbyong gi grogs su khyer ro / /
da res gtso bo nyams su blangs / /
ces pa ni /
thog ma med pa nas pha 'tsher rnying pa lta bu ngan sang rnam pa gsum 'ba' zhig tu 'khyams pa yin pas /
da res kyi las 'ga' zhig gis bskal pa bye ba stong du yang rnyed par dka' ba'i dal 'byor gyi lus thob pa'i dus da res tshe'i de'i shom ra byed pa las phyi ma phan chad kyi chos byed pa gtso bo yin / /
chos la bshad sgrub gnyis las sgrub pa gtso bo /
sgrub pa gzhan las byang chub kyi sems sbyong ba'i sgrub pa gtso bo /
de yang lung rigs kyi skya bar du bcug nas sbyong babs bla ma'i man ngag la brten nas gnyen po gang ltar che cher u tshugs su sbyong ba gtso /
spyod lam gzhan pas mal du bsdad nas sbyong ba gtso /
yul spang ba bas rtag nang du gtso /
de rnams la bslab pa gces so / /
go log mi bya /
zhis pa ni /
go log drug spang bar bya ste /
chos bsgrub pa'i sdub bsngal mi bzad par 'dod pa sgrub pa dang /
gnyen skyong ba dang /
dgra 'dul ba'i dka' las la bzod pa ni bzod pa go log go / /
sdig pa ci dag dang /
tshogs ci rdzogs blo sna ci 'gyur la mi 'dun par tshe 'di'i phun sum tshogs pa la yon tan du blta zhing thob par 'dun pa ni 'dun pa go log go / /
thos bsam sgom gsum la 'bad nas chos kyi ro mi myong bar phyi nang gi 'dod pa'i ro myang zheng bsgrub pa dang /
sngar 'dod pa spyad pa dang /
dgra btul ba yid la byas shing ro myang bar byed pa ni ro myang ba go log go /
sdug bsngal dang sdug bsngal gyi rgyu la gnas pa la snying rje mi bsgom par dka' thub spyod pa dang /
sgrub pa byed pa'i 'byor ba'i sdug bsngal can la snying rje bsgom pa ni snying rje go log go / /
rang gi 'og tu 'du ba chos byed pa'i gnyer sems mi byed pa'i nor rdzas bsog pa dang /
gnyen skyong ba dang /
tshe 'di'i che thabs byed pa'i gnyer sems byed pa ni gnyer sems go log go / /
sangs rgyas nas sems can gyi bar dge ba mdzad cing de'i 'bras bu bde ba dang ldan pa la rjes su yi rang mi byed par dgra la mi legs pa byung ba dang /
sum btub pa byung ba rnams la dga' ba dang /
rjes su yi rang byed pa ni rjes su yi rang go log go /
go log ma log drug po de la 'jug ldog bya'o / /
res 'jog mi bya /
zhes pa /
res blo sbyong bsgom /
res bzlas pa byed pa dang /
de gnyis res stong /
res bsrung /
res 'jog byed pa spang /
yang tshe 'di'i shom ra dang /
sdig pa dang nyon mongs 'phel bar byed la /
res tshe phyi ma'i don du chos byed pa res 'jog byed pa de spang la| res 'jog ma byed par phyogs gcig tu rtag 'chad par chos bya zhing /
khyad par du blo sbyong bsgom pa'o / /
de'i yang snyang blo sbyong ngo / /
dol chod du sbyang /
zhes pa ni /
rtsa phran gtor ba na rbad chos byed pa bzhin /
blo sbyong ba na tshod mi lon par blo phyogs gcig tu lings rtser sgyur la /
tsham tshom med par blo thag chod par byas la blo sbyong ngo / /
sngon la blo sbyong gis phan nam /
des ma phan na bzlas pa gcig bya snyam pa'i tshod len pa'i blo de lta bur spangs te /
de ni bde 'dod kyi dmigs pa ma shor ba yin pas nad dang gdon yang sel bar mi nus so / /
rtog dpyad gnyis kyis thar bar bya / /
zhes pa ni /
rang nyid rgyud la nyon mongs pa shas gang che brtags nas de'i gnyen por dgos su brten nas spong ba la 'bad pa drag tu bya'o / /
de nas nyon mongs pa skye ba'i yul rten /
tshul bzhin ma yin pa yid la byas kyang ji ltar skye brtag /
yang gnyen po bsten nas nyon mongs pa shas chung ba'am /
de yis mi skye ba'am snyam pa tsam du bya'o / /
da ni nyon mongs 'di rgyud la ye ma gos par bya snyam du ma 'ongs pa la go cha yang nas yang du gams par bya'o / /
'das ma 'ongs gnyis gnyen po bsten pa'i tshul lugs de ltar gnyis kyi nyon mongs pa spong ba la nan tan bya'o / /
yus mi bsgom /
zhes pa ni /
pha rol la bdag gi drin yod pa'i rgyu mtshan dang /
rang la dge sbyar yod pa dang /
mkhas pa dang /
btsun pa dang /
mi che ba dang /
rigs rgyud bzang ba la sogs pa'i rgyu mtshan gang gi phyogs nas kyang gzhan la yus kyi rngaMs pa dang /
nga rgyal che bar mi bya'o / /
mi la re ma che /
lha la gsol ba thob ces ra sgreng ba'i gsung ngo / /
lar dgra zin gyi ru phyed na gzhan la zin du ga bas gzhan don byas kyang rang don gyi 'khris pa mi 'byung zhing rang gi bya rgyur go nas 'ong bas gzhan la yus mi 'byung ngo / /
de tsam na blo 'byongs pa'o / /
ko long mi sdom /
zhes pa ni /
rang la gnod pa sngar sma phab pa dang /
tshig ngan gyis spyos pa la sogs pa ci byas rang la gyod thal /
gzhan la ngo bzhin 'gyur ba dang /
tshig ngan gyi lan la sogs pa mi bya'o / /
sems kyis kyang ko lang mi sngam mo / /
da lta'o skol gyi chos rnams bdag 'dzin gyi gnyen por ma song bas bzod sran gyi stobs chung /
ko long gtsang btsan pas dam par 'dug ste /
des chos byas pa'i go mi chod pas bdag 'dzin gyi gnyen por 'gro bar bya'o / /
yud tsam pa mi bya /
zhes pa ni /
ngo mi rtag par dar re la rnam 'gyur ston pa ste /
de lta bu grogs la gzan pas spang ngo / /
'or che ma 'dod /
zhes pa ni /
gzhan gyis grogs byas pa dang /
phan btags pa la tshig gi gtang rag btang ba dang /
de'i rgyu mtshan gyis snyan pa dang /
grags pa 'dod pa spang ngo / /
mdor na gzhan la phan btags pa dang /
grogs byas pa tshig snyan pa tsam yang mi 'dod par bya'o / /
de ltar tshe hril gyis byang chub kyi sems rnam pa gnyis po mnyam rjes kyi sgo nas sbyangs la /
lha 'dre mi gsum dang 'thab pa'i don med /
rtsod pa'i gzhi med /
lha zhi klu zhi kun bde rab gang du byas pa'i sgo nas dbugs 'gro khar skyid kyi mgo btsugs la sdug la rgyab kyi phyogs /
snang ba nas snang ba /
bde ba nas bde bar 'gro bar 'gyur ro / /
chos de rnams kyi byed pa'am phan yon bstan pa ni /
snyigs ma lnga po bdo ba 'dis / /
byang chub lam du bsgyur ba yin / /
spyir bcom ldan 'das shAkya thub pa'i bstan pa snyigs ma lnga po bdo ba'i dus su byung ba yin /
khyad par da lta snyiT ma lnga las kyang snyigs mar gyur pa lnga brgya tha ma'i dus bya ba yin pas /
sems can thams cad la bsam rgyu nyon mongs pa las med /
bya rgyu las ngan sdig pa las med /
thams cad ngan na dga' /
su bzang yang rang gi shes pa la zug gzer che bas lus ngag yid gsum gyis gzhan la gnod pa 'ba' zhig spyod pa'i sems can rnams tshogs nas 'dug sa yin /
gzhan yang dkar po la dga' ba'i bstan pa bsrung ba'i mi ma yin rnams ni /
byang chub sems dpa' rnams kyi phyir yongs su dag pa'i zhing khams su song /
nag po la dga' ba rnams mthu dang nus pa rgyas pas sems can rnams la bkra mi shis pa du ma 'byung /
des na dus deng sang sems can rnams la cir yang sdug bsngal sna tshogs bsgrub pa'i rkyen ngan mang la /
khyad par du bstan pa nyams su len pa rnams la bar chad sna tshogs 'byung bas /
de ltar rkyen ngan gyi ru 'dzings pa'i dus 'dir chos 'di lta bu la ma bslabs na chas gzhan gang gi sgor zhugs kyang chos mgo thon par mi 'gyur la /
'di'i sgor zhugs nas 'bad pas rkyen ngan de thams cad byang chub kyi lam sbyong ba'i grogs su 'gyur ro / /
phan yon gzhan yongs su dag pa'i zhing khams su bskal pa tsam dge sbyor byas pa bas da lta sangs rgyas kyi bstan pa la g.yul log byung ba'i dus 'dir lo re tsam dge sbyor byas pas tshogs rdzogs par 'gyur bas /
blo sbyong du btub pa rnams la snyigs ma lnga po bdo ba de sems la ma btub pas 'tsheng ba yin no / /
de ltar blo sbyang shes na grong khyer skyid pa'i 'byung gnas bya ba de yang blo sbyong sgom pa'i rnal 'byor ba'i lus 'di la zer ba yin te /
'di phyi 'khor 'das rang gzhan gyi bde ba thams cad da res kyi lus 'di la brten nas 'byung ba yin no / /
de ltar rtsom pa thams cad 'di gcig pu la 'gril nas 'bad la /
chos dang sems 'dres pa /
snying phur thebs pa chos kyi srol du tshud pa /
chos kyi to myong ba gcig tu blo sbyang na| dus ring por mi thogs par rang gzhan gyi don thams cad phun sum tshogs pa'i pha rol tu phyin pa cig thob par 'gyur to gsung ngo / /
don de rnams nyid rtsom pa pos nges don du sdebs nas bstan pa ni / /
rang gi mos pa mang ba'i rgyus / /
sdug bsngal gtam ngan khyad bsad nas / /
bdag 'dzin 'dul ba'i gdams ngag zhus / /
da ni shi yang mi 'gyod do / /
ces pa rnal 'byor gyi dbang phyug chen po 'chad kha bas nyams su blangs ba'i tshul lugs bstan pa'i sgo nas da dgra zin gyi ru phyed pas blos thag chod pa'i thugs dgyes pa'i gsung brjod pa'o / / / /
bde legs kun dga'i rgya mtsho bla ma'i gsung / /
gzhan phan blo yis sdebs pa'i bsod nams kyis / /
blo sbyong glang pos 'gro rnams 'khur byed cing / /
bdag lta'i ri bo rab brtan 'joms par shog /
khyod kyi grags pa'i 'od zer phyogs khyab pas / /
khab len dbang gis lcags rnams rab g.yo zhing / /
snyan pa'i dbang gis sems g.yos spyan sngar mchis / /
rnyed par dka' ba'i zhal mthong don chen grub / /
gser gling bka' brgyud thugs kyi nam mkha' la / /
blo sbyong nyi ma nam mkha'i 'od ldan yang / /
deng sang ngan rtog sprin tshogs kyis sgrib pas / /
gser dang rag gan khyad par mi gsal 'gyur / /
rang gzhan sdug bsngal dor 'dod skal ldan rnams / /
ma tshang rgyur smras dman pa'i lam spongs la / /
rgyal sras mchog gi shang rta'i lam 'dir bzhugs / /
'di min gzhan gyis byang chub thob re kan / /
sde snod ma lus legs bsrubs pa'i / /
bka' gdams yang snying ngo mtshar che'o / / / /
sarba shu b+haM / / / /
'dod skal ldan rnams / /
ma tshang rgyur smras dman pa'i lam spongs la / /
rgyal sras mchog gi shang rta'i lam 'dir bzhugs / /
'di min gzhan gyis byang chub thob re kan / /
sde snod ma lus legs bsrubs pa'i / /
bka' gdams yang snying ngo mtshar che'o / / / /
sarba shu b+haM / / / /
theg pa chen po'i blo sbyong mtshon cha 'khor lo bzhugs so / /
@# / /
dkon mchog gsum la phyag 'tshal lo / /
dgra bo gnad la dbab pa mtshon cha'i 'khor lo zhes bya ba /
khro bo gshin rje'i gshed la phyag 'tshal lo / /
btsan dug nags su rma bya rgyu ba na / /
sman gyi ldum ra legs par mdzes gyur kyang / /
rma bya'i tshogs rnams dga' bar mi 'gyur gyi / /
btsan dug bcud kyis rma bya 'tsho ba ltar / /
dpa' bo 'khor ba'i nags su 'jug pa na / /
bde skyid dpal gyi ldum ra mdzes gyur kyang / /
dpa' bo dag ni chags par mi 'gyur gyi / /
sdug bsngal nags su sems dpa' 'tsho ba yin / /
de phyir bde skyid dang du len pa yi / /
bdar ma'i dbang gis sdug la skyel ba yin / /
sdug bsngal dang du len pa'i sems dpa' de / /
dpa' ba'i stobs kyis rtag tu bde ba yin / /
da 'dir 'dod chags btsan dug nags dang 'dra / /
dpa' bo rma bya lta bus mchun par 'gyur / /
bdar ma bya rog lta bu'i srog la 'chi / /
rang 'dod can gyis dug 'di ga la mchun / /
nyon mongs gzhan dang de bzhin sbyar ba na / /
bya rog lta bur thar pa'i srog la 'bab / /
de phyir sems dpa' rma bya lta bu yis / /
dug gi nags dang 'dra ba'i nyon mongs rnams / /
bcud du bsgyur la 'khor ba'i nags su 'jug /
dang du blangs la dug 'di gzhom par bya / /
da ni rang dbang med par 'khor ba yis / /
bdag tu 'jan pa bdud kyi pho nya 'di / /
rang 'dod skyid 'dod bde dang phar phral la / /
gzhan don dka' spyad dang du blang bar bya / /
las kyis bdas shing nyon mongs goms pa yis / /
ris mthun skye dgu rnams kyi sdug bsngal rnams / /
skyid 'dod bdag gi steng du spung bar bya / /
gal te rang 'dod 'khri ba zhugs pa'i tshe / /
zlag la rang gi bde skyad 'gro la sbyin / /
ji ltar bdag la 'khor gyis log sgrub tshe / /
rang gi yengs pas lan zhes snying tshim sbreng / /
lus la mi bzod na tsha byung ba'i tshe / /
'gro ba'i lus la gnod pa skyal ba yi / /
las ngan mtshon cha rang la 'khor ba yin / /
da ni na tsha ma lus rang la blangs /
rang gi sems la sdug bsngal byung ba'i tshe / /
nges par gzhan gyi sems rgyud dkrugs pa yis / /
las ngan mtshon cha rang la 'khor ba yin / /
da ni sdug bsngal ma lus rang la blangs / /
rang nyid bkres skom drag pos gzir ba na / /
khral dang rku phrog ser sna byas pa yis / /
las ngan mtshon cha rang la 'khor ba yin / /
da ni bkres skom ma lus rang la blangs / /
dbang po gzhan gyi 'khor zhing mnar ba'i tshe / /
dman la sdang zhing bran du bkol ba yis / /
las ngan mtshon cha rang la 'khor ba yin / /
da ni lus srog gzhan gyi don du bkol / /
mi snyan tshig rnams rna bar byung ba na / /
phra ma la sogs ngag gi nangs pa yis / /
las ngan mtshon cha rang la 'khor ba yin / /
da ni ngag gi skyon la smad par bya / /
gang yang ma dag yul du skyes pa na / /
ma dag snang ba rtag par bsgoms pa yis / /
las ngan mtshon cha rang la 'khor ba yin / /
da ni dag snang 'ba' zhig bsgom par bya / /
phan zhing mdza' ba'i grogs dang bral ba'i tshe / /
gzhan gyi 'khor rnams bdag gis kha drangs pas / /
las ngan mchan cha rang la 'khor ba yin / /
da ni gzhan dag 'khor dang bral mi bya / /
dam pa thams cad bdag la mi dga' ba / /
dam pa bor nas 'khor ngan bsten pa yis / /
las ngan mtshon cha rang la 'khor ba yan / /
da ni ngan pa'i grogs rnams spang bar bya / /
sgro skur gzhan gyis sdig sogs byung ba'i tshe / /
rang gis dam pa rnams la smad pa yis / /
las ngan mtshon cha rang la 'khor ba yin / /
da ni gzhan la sgro skur smad mi bya / /
mkho ba'i rdzas la chud zos byung ba'i tsho / /
gzhan gyi mkho ba khyad du bsad pa yis / /
las ngan mtshon cha rang la 'khor ba yin / /
da ni gzhan gyi mkho ba bsgrub par bya / /
sems mi gsal zhing snying mi dga' ba'i tshe / /
skye bo gzhan la sdig pa bsags pa yis / /
las ngan mtshon cha rang la 'khor ba yin / /
da ni gzhan gyi sdig rkyen spang bar bya / /
bya ba ma grub sems rtsa 'khrug pa'i tshe / /
dam pa'i las la bar chad byas pa yis / /
las ngan mtshon cha rang la 'khor ba yin / /
da ni bar chad thams cad spang bar bya / /
gang ltar byas kyang bla ma ma mnyes tshe / /
dam pa'i chos la ngo lkog byas pa yis / /
las ngan mtshon cha rang la 'khor ba yin / /
da ni chos la ngo lkog chung bar bya / /
skye bo yongs kyis kha log byung ba'i tshe / /
ngo tsha khrel yod khyad du gsod pa yis / /
las ngan mtshon cha rang la 'khor ba yin / /
da ni mi bsrun pa la 'dzem par bya / /
'khor rnams 'dus ma thag tu 'gras pa'i tshe / /
sdug shis ngan pa phyogs su btsongs pa yis /
las ngan mtshon cha rang la 'khor ba yin / /
da ni gang la'ang mi shis legs par bya / /
nye tshad thams cad dgra bor langs pa'i tshe / /
bsam pa ngan pa nang du bcug pa yis / /
las ngan mtshon cha rang la 'khor ba yin / /
da ni mugs skyo rgyun ma chung bar bya / /
bad gcong skran dang rmu chu ngan pa'i tshe / /
khrims med dkor la bag med 'bags pa yis / /
las ngan mtshon cha rang la 'khor ba yin / /
da ni sgo 'phrog la sogs spang bar bya / /
glo bur 'go nad lus la thebs pa'i tshe / /
dam tshig nyams pa'i bya ba byas pa yis / /
las ngan mtshon cha rang la 'khor ba yin / /
da ni mi dge'i las rnams spang bar bya / /
shes bya kun la blo gros rmongs pa'i tshe / /
bzhag tu 'os pa'i chos rnams byas pa yis / /
las ngan mtshon cha rang la 'khor ba yin / /
da ni thos sogs shes rab goms par bya / /
chos la spyod tshe gnyid kyis non pa'i tshe / /
dam pa'i chos la sgrib pa bsags pa yis / /
las ngan mtshon cha rang la 'khor ba yin / /
da ni chos phyir dka' ba spyad par bya / /
nyon mongs la dga' rnam g.yeng che ba'i tshe / /
mi rtag 'khor ba'i nyes dmigs ma bsgoms pas / /
las ngan mtshon cha rang la 'khor ba yin / /
da ni 'khor bar yid 'byung che bar bya / /
ci tsug byas kyang mar 'gror shor ba'i tshe / /
las dang rgyu 'bras khyad du bsad pa yis / /
las ngan mtshon cha rang la 'khor ba yin / /
da ni bsod nams gsog la 'bad par bya / /
rim gro byas tshad log par song ba'i tshe / /
nag po'i phyogs la re ltos byas pa yis / /
las ngan mtshon cha rang la 'khor ba yin / /
da ni nag po'i phyogs las bzlog par bya / /
dkon mchog gsum la gsol ba ma thebs tshe / /
sangs rgyas pa la yid ches ma byas pas / /
las ngan mtshon cha rang la 'khor ba yin / /
da ni dkon mchog kho na bsten par bya / /
rnam rtog grib dang gdon du langs pa'i tshe / /
lha dang sngags la sdig pa bsags pa yis / /
las ngan mtshon cha rang la 'khor ba yin / /
da ni ngan rtogs thams cad gzhom par bya / /
dbang med mi ltar rjes su 'khyams pa'i tshe| |bla ma la sogs gnas nas bskrad pa yis / /
las ngan mtshon cha rang la 'khor ba yin / /
da ni gang yang yul nas dbyung mi bya / /
sad ser la sogs mi 'dod byung ba'i tshe / /
dam tshig khrims rnams tshul bzhin ma bsrungs pas / /
las ngan mtshon cha rang la 'khor ba yin / /
da ni dam tshig la sogs gtsang bar bya / /
'dod pa che la 'byor pas 'phongs pa'i tshe / /
sbyin dang dkon mchog mchod pa ma bgyis pas / /
las ngan mtshon cha rang la 'khor ba yin / /
da ni mchod sbyin dag la brtson par bya / /
skye gzugs ngan te 'khor gyis brnyas pa'i tshe / /
sku gzugs ngan bzhengs khong khros dkrugs pa yis / /
las ngan mtshon cha rang la 'khor ba yin / /
da ni lha bzhengs ngang rgyud ring bar bya / /
gang ltar byas kyang chags sdang 'khrugs pa'i tshe / /
ma rungs rgyud ngan su bcug pa yis / /
las ngan mtshon cha rang la 'khor ba yin / /
da ni nga khyod drung nas dbyung bar bya / /
sgrub pa gang byas dmigs su ma song tshe / /
lta ba ngan pa khog tu zhugs pa yis / /
las ngan mchon cha rang la 'khor ba yin / /
da ni ci byed gzhan don nyid du bya / /
dge sbyor byas kyang rang rgyud ma thul tshe / /
tshe 'di'i che thabs dang du blangs pa yis / /
las ngan mtshon cha rang la 'khor ba yin / /
da ni thar pa 'dod la bsgrim par bya / /
'dun ma dag la brtags shing 'gyod pa'i tshe| |khrel med gsar 'grogs mtho kha 'grims pa yis / /
las ngan mtshon cha rang la 'khor ba yin / /
da ni gang la'ang 'grogs lugs gzab par bya / /
gzhan gyi mug skyos rang nyid bslus pa'i tshe / /
rang 'dod nga rgyal ltogs 'dod ches pa yis / /
las ngan mtshon cha rang la 'khor ba yin / /
da ni gang la'ang mngon mtshan chung bar bya / /
nyan bshad chags sdang g.yos su song ba'i tshe / /
bdud kyi skyon rnams snying la ma bsams pas / /
las ngan mtshon cha rang la 'khor ba yin / /
da ni 'gal rkyen brtags nas spang bar bya / /
bzang byas thams cad ngan du song ba ni / /
drin lan thams cad log par gzhal ba yis / /
las ngan mtshon cha rang la 'khor ba yin / /
da ni drin lan spyi bos blang bar bya / /
mdor na mi 'dod thog tu bab pa rnams / /
mgar ba rang gi ral gris bsad pa ltar / /
las ngan mtshon cha rang la 'khor ba yin / /
da ni sdig pa'i las la bag yod bya / /
ngan song gnas su sdug bsngal myong ba yang / /
mda' mkhan rang gi mda' yis bsad pa ltar / /
las ngan mtshon cha rang la 'khor ba yin / /
de bas sdig pa'i las la bag yod bya / /
khyim gyi sdug bsngal thog tu babs pa yang / /
bskyangs pa'i bu tshas pha ma bsad pa ltar / /
las ngan mtshon cha rang la 'khor ba yin / /
da ni rtag par rab tu byung ba'i rigs / /
de ltar lags pas dgra bo bdag gis zin / /
'jabs nas bslu ba'i chom rkun bdag gis zin / /
rang du brdzus nas bslu ba'i zog po ni / /
e ma bdag 'dzin 'di yin the tshom med / /
da ni las kyi mtshon cha klad la bskor / /
khros pa'i tshul gyis lan gsum klad la bskor / /
bden gnyis zhabs bgrad thabs shes spyan mig gdangs / /
stobs bzhi'i mche ba gtsigs pa dgra la bsnun / /
dgra bo gzir ba'i rig sngags rgyal po la / /
'khor ba'i nags su rang dbang ma mchis par / /
las kyi mtshon cha thogs nas rgyug byed pa / /
bdag 'dzin 'gong po zhes pa'i gdug rtsub can / /
rang gzhan 'phung du 'jug pa'i dam nyams khug /
khug cig khug cig khro bo gshin rje gshed / /
rgyob cig rgyob cig dgra bdag snying la bsnun / /
'phung byed rtogs pa'i mgo la chems se chems / /
dgra bdag gshed ma'i snying la mA ra ya / /
hUM hUM yi dam chen po rdzu 'phrul bskyed / /
dzaH dzaH dgra bo 'di ni dam la thogs / /
phaT phaT 'ching ba thams cad bsgral du gsol / /
bshig bshig 'dzin pa'i mdud pa bcad du gsol / /
tshur byon yi dam khro bo gshin rje gshed / /
'khor bar las kyi 'dam rdzab sbyor ba yis / /
las dang nyon mongs dug lnga'i rgyal pa 'di / /
da lta nyid du shag shag dbral du gsol / /
ngan song gsum du sdug la bskyal gyur kyang / /
bred mi shes par rgyu la rgyug pa yi / /
phung byed rtog pa'i mgo la chems se chems / /
dgra bdag gshed ma'i snying la mA ra ya / /
skyed 'dod che la de rgyu tshogs mi gsag /
sdug sran chung la 'dod nag rngams sems che| |phung byed rtog pa'i mgo la chems se chems / /
dgra bdag gshed ma'i snying la mA ra ya / /
'dod thag nye la sgrub la brtson 'grus chung / /
bya byed mang la gang yang mthar mi 'khyol / /
phung byed rtog pa'i mgo la chems se chems / /
dgra bdag gshed ma'i snying la ma ra ya / /
gsar 'grogs che la khrel gzhung phyi thag chung / /
lto 'dun che la rku 'phrog tshol khro rem / /
phung byed rtog pa'i mgo la chems se chems / /
dgra bdag gshed ma'i snying la ma ra ya / /
kha bsag gzhogs slong mkhas la zhe mug che / /
bsdu bsog rim la yod kyang ser snas bcings / /
phung byed rtog pa'i mgo la chems se chems / /
dgra bdag gshed ma'i snying la ma ra ya / /
kun la byas pa chung la sdug yus che / /
rang la khyer kha med pa rngam po che / /
phung byed rtog pa'i mgo la chems se chems / /
dgra bdag gshed ma'i snyang la ma ra ya / /
slob dpon mang la dam tshig khur shes chung / /
slob ma mang la phan 'dogs skyang ran chung / /
phung byed rtog pa'i mgo la chems se chems / /
dgra bdag gshed ma'i snying la ma ra ya / /
khas blangs che la phan pa'i nyams len chung / /
snyan pa che la brtags na lha 'dres khrel / /
phung byed rtog pa'i mgo la chems se chems / /
dgra bdag gshed ma'i snying la ma ra ya / /
thos rgya chung la stong skad rbad kham che / /
lung brgya chung la mi gtogs dgu la gtogs / /
phung byed rtog pa'i mgo la chems se chems / /
dgra bdag gshed ma'i snying la ma ra ya / /
'khor g.yog mang la 'khur mkhan su yang med / /
dpon po mang la rgyab bsten mgon dang bral / /
phung byed rtog pa'i mgo la chems se chems / /
dgra bdag gshed ma'i snying la ma ra ya / /
go sa mtho la yon tan 'dre bas chung / /
bla ma che la chags sdang bdud las rtsub / /
phung byed rtog pa'i mgo la chems se chems / /
dgra bdag gshed ma'i snying la ma ra ya / /
lta ba mtho la spyod pa khyi las ngan / /
yon tan mang la gzhi ma rlung la shor / /
phung byed rtog pa'i mgo la chems se chems / /
dgra bdag gshed ma'i snying la ma ra ya / /
zhe 'dod thams cad rang gi phugs su zhugs / /
gyogs skor thams cad don med bzhad gad byed / /
phung byed rtog pa'i mgo la chems se chems / /
dgra bdag gshed ma'i snying la ma ra ya / /
ngur smrig gyon nas bsrung skyob 'dre la zhu / /
sdom pa blangs nas spyod lam bdud dang bstun / /
phung byed rtog pa'i mgo la chems se chems / /
dgra bdag gshed ma'i snying la ma ra ya / /
bde skyid lha yis byin nas sdug 'dre mchod / /
'dren pa chos kyis byas nas dkon mchog bslu / /
phung byed rtog pa'i mgo la chems se chems / /
dgra bdag gshed ma'i snying la ma ra ya / /
rtag tu dgon pa bsten nas g.yeng bas khyer / /
dam chos gtsug lag zhus nas mo bon skyong / /
phung byed rtog pa'i mgo la chems se chems / /
dgra bdag gshed ma'i snying la ma ra ya / /
tshul khrims thar lam bor nas pha khyim 'dzin / /
bde skyid chu la 'pho nas sdug la bsnyag /
phung byed rtog pa'i mgo la chems se chems / /
dgra bdag gshed ma'i snying la ma ra ya / /
thar pa'i 'jug ngogs bor nas sa mtha' 'grim / /
mi lus rin chen rnyed nas dmyal khams bsgrub / /
phung byed rtog pa'i mgo la chems se chems / /
dgra bdag gshed ma'i snying la ma ra ya / /
chos kyi 'gyur khyad bzhag nas tshong khe bsgrub / /
bla ma'i chos grwa bzhag nas grong yul 'grim / /
phung byed rtog pa'i mgo la chems se chems / /
dgra bdag gshed ma'i snying la ma ra ya| |rang gi rang 'tsho bzhag nas 'du sgo 'phrog /
rang gi pha zas bzhag nas gzhan la rku / /
phung byed rtog pa'i mgo la chems se chems / /
dgra bdag gshed ma'i snying la ma ra ya / /
e ma sgom sran chung la mngon shes rno / /
lam sna ma zin don med rkang pa mgyogs / /
phung byed rtog pa'i mgo la chems se chems / /
dgra bdag gshed ma'i snying la ma ra ya / /
phan par bslab na sdang sems dgra ru 'dzin / /
mgo bskor bslu na snying med drin du gzo / /
phung byed rtog pa'i mgo la chems se chems / /
dgra bdag gshed ma'i snying la ma ra ya / /
nang mir brten na snying gtam dgra la 'chad / /
phebs par 'grogs na khrel med glo snying rku / /
phung byed rtog pa'i mgo la chems se chems / /
dgra bdag gshed ma'i snying la ma ra ya / /
ko long dam la rnam rtog su bas rags / /
'grogs par dka' la bshis ngan rgyun du blang / /
phung byed rtog pa'i mgo la chems se chems / /
dgra bdag gshed ma'i snying la ma ra ya / /
bcol na mi nyan lkog na gnod pa bskyel / /
bstun na mi 'dud rgyang na rtsod pa 'tshang / /
phung byed rtog pa'i mgo la chems se chems / /
dgra bdag gshed ma'i snying la ma ra ya / /
bka' blo mi bde rtag par 'grogs par dka' / /
phog thug mang la rtag tu 'dzin pa dam / /
phung byed rtog pa'i mgo la chems se chems / /
dgra bdag gshed ma'i snying la ma ra ya / /
mtho dman che zhing dam pa dgra ru 'dzin / /
'dod chags che bas gzhon nu dang du len / /
phung byed rtog pa'i mgo la chems se chems / /
dgra bdag gshed ma'i snying la ma ra ya / /
phyi thag thung bas sngar 'grogs rgyang du 'phen / /
gsar 'grogs che bas kun la kha drod gting / /
phung byed rtog pa'i mgo la chems se chems / /
dgra bdag gshed ma'i snying la ma ra ya / /
mngon shes med pas rdzun skyon dang du len / /
snying rje med pas blo gtad snying la brab / /
phung byed rtog pa'i mgo la chems se chems / /
dgra bdag gshed ma'i snying la mA ra ya / /
thos pa chung la kun las bar tshod byed / /
lung brgya chung bas yongs la log lta skye / /
phung byed rtog pa'i mgo la chems se chems / /
dgra bdag gshed ma'i snying la ma ra ya / /
chags sdang goms pas gzhan phyogs yongs la smod / /
phrag dog goms pas gzhan la sgro skur 'debs / /
phung byed rtog pa'i mgo la chems se chems / /
dgra bdag gshed ma'i snying la ma ra ya / /
slob gnyer ma byas rgya chen khyad du gsod / /
bla ma mi bsten lung la smod pa byed / /
phung byed rtog pa'i mgo la chems se chems / /
dgra bdag gshed ma'i snying la ma ra ya / /
sde snod mi 'chad rang bzo rdzun du bsgrig /
dag snang ma 'byongs lab tshad 'ba' shar smra / /
phung byed rtog pa'i mgo la chems se chems / /
dgra bdag gshed ma'i snying la ma ra ya / /
chos min las la smod par mi byed par / /
legs bshad yongs la sun 'byin sna tshogs gtong / /
phung byed rtog pa'i mgo la chems se chems / /
dgra bdag gshed ma'i snying la ma ra ya / /
ngo tsha'i gnas la ngo tshar mi 'dzin par / /
ngo mi tsha long tsha'i chos log 'dzin / /
phung byed rtog pa'i mgo la chems se chems / /
dgra bdag gshed ma'i snying la ma ra ya / /
byas na rung ba gcig kyang mi byed par / /
mi rigs bya ba thams cad byed pa yis / /
phung byed rtog pa'i mgo la chems se chems / /
dgra bdag gshed ma'i snying la ma ra ya / /
e ma bdag lta'i 'gong po 'joms mdzad pa'i / /
bde gshegs chos kyi sku mnga' mthu stobs can / /
bdag med las kyi mtshon cha dbyug tho can / /
the tshom med par klad la lan gsum bskor / /
rngams stebs chen pos dgra 'di bsgral du gsol / /
shes rab chen pos rtog ngan gzhom du gsol / /
snying rje chen pos las la skyab tu gsol / /
nges par bdag ni brlag par mdzad du gsol / /
'khor ba pa la duH. kha ci mchis pa / /
bdag 'dzin 'di la nges par dpung du gsol / /
gang la nyon mongs dug lnga ci mchis pa / /
rigs mthun 'di la nges par dpung du gsol / /
'di ltar nyes pa'i rtsa ba ma lus pa / /
the tshom med par rigs pas ngos zin kyang / /
da dung 'di yi kha 'dzin shags 'debs na / /
'dzin mkhan de nyid brlag par mdzad du gsol / /
da ni le lan thams cad gcig la gda' / /
skye bo yongs la bka' drin che bar bsgom / /
gzhan gyi mi 'dod rang gi rgyud la blangs / /
bdag gi dge rtsa 'gro ba yongs la bsngo / /
de ltar 'gro ba gzhan gyi sgo gsum gyis / /
dus gsum bgyis pa bdag gis blangs pa yis / /
rma bya dug gi mdongs dang ldan pa ltar / /
nyon mongs byang chub grogs su 'gyur bar shog /
bdag gi dge rtsa 'gro la sbyin pa yis / /
bya rog dug zos sman gyis gsos pa ltar / /
skye bo yongs kyi thar pa'i srog bzung nas / /
bde gshegs sangs rgyas myur du thob par shog /
nam zhig bdag dang pha mar gyur pa rnams / /
'og min gnas su byang chub ma thob bar / /
'gro ba drug tu las kyis 'khyams na yang / /
phan tshun gcig sems gcig gis 'dzin par shog /
de tshe 'gro ba gcig gi don du yang / /
ngan song gsum du bdag gis yongs zhugs nas / /
sems dpa' chen po'i spyod pa ma nyams par / /
ngan song sdug bsngal bdag gis drongs par shog /
de ma thag tu dmyal ba'i bsrung ma rnams / /
bdag la bla ma'i 'du shes skyes gyur nas / /
mtshon cha dag kyang me tog char du gyur / /
gnod pa med par zhi bde 'phel bar shog /
ngan song ba yang mngon shes gzungs thob nas / /
lha mi'i lus blangs byang chub sems bskyed de / /
bdag gis drin lan chos kyis gzo bar shog /
bdag la bla mar bzung nas bsten par shog /
de tshe mtho ris 'gro ba thams cad kyang / /
bdag dang mtshungs par bdag med rab bsgoms nas / /
srid dang zhi ba rnam par mi rtog par / /
mnyam pa nyid du ting 'dzin bsgam par shog /
mnyam pa nyid du rang ngo 'phrod par shog /
de ltar byas na dgra 'di choms par 'gyur / /
de ltar byas na rnam rtog choms 'gyur te / /
mi rtog ye shes bdag med bsgam 'gyur te / /
gzugs sku'i rgyu 'bras ci ste thob mi 'gyur / /
ka ye de dag thams cad rten 'brel yin / /
rten 'brel rtogs pa rang tshugs med pa yin / /
phar bsgyur tshur bsgyur brdzun snang sgyu ma yin / /
'gal me bzhin du snang ba'i gzugs brnyan yin / /
chu shing bzhin du srog la snying po med / /
khug sna bzhin du btud nas 'jig pa yin / /
smig sgyu bzhin du rgyang nas mdzes pa yin / /
me long gzugs brnyan lta bur bden bden 'dra / /
sprin dang na bun bzhin du sdod sdod 'dra / /
dgra bdag gshed ma 'di ni de bzhin du / /
yod yod 'dra ste nam yang yod ma yin / /
bden bden 'dra ste gang du'ang bden ma byed / /
snang snang 'dra ste sgro skur yul las 'das / /
de la las kyi 'khor lo gang zhig yod / /
'di ni 'di ltar rang bzhin med na yang / /
chu phor gang du zla ba'i gzugs brnyan shar / /
las 'bras 'di ni brdzun pas sna tshogs bkra / /
snang ba tsam du blang dor bya'o ang / /
rmi lam yul du bskal ba'i me 'bar tshe / /
rang bzhin med kyang tsha bas 'jigs skrag ltar / /
dmyal khams sogs la rang bzhin med na yang / /
btso bsregs la sogs 'jigs pas spang bar bya / /
tshad pas 'khrul tshe mun nag yong med kyang / /
gting ring phug tu rgyu zhing 'tshub pa ltar / /
ma rig sogs la rang bzhin med na yang / /
shes rab gsum gyis 'khrul ba bsal bar bya / /
rol mo mkhan gyis dgyes pa'i glu blangs te / /
dpyad na sgra de'i rang bzhin ma mchis mod / /
ma dpyad tshogs pa'i snyan pa'i sgra byung nas / /
skye bo sems kyi gdung ba sel ba ltar / /
las dang rgyu 'bras yongs su spyad pa na / /
gcig dang tha dang rang bzhin med na yang / /
snang snang lta bur chos la skye 'jig byed / /
yod yod lta bur skye 'jig sna tshogs myong / /
snang ba tsam du blang dor bya'o ang / /
chu yi thig pas bum pa khengs pa na / /
chu thig dang pos bum pa mi khengs bzhin / /
tha ma la sogs re res ma yin no / /
rten 'brel tshogs pas bum pa gang ba ltar / /
bde sdug 'bras bu gang gis myong ba na / /
rgyu yi skad cig dang pos ma yin zhing / /
tha ma'i skad cig sogs kyis ma yin kyang / /
rten 'brel tshogs pas bde sdug myong bar 'gyur / /
snang ba tsam du blang dor bya 'o ang / /
e ma ma brtags gcig pur nyams dga' ba'i / /
snang ba 'di la snying po ma mchis mod / /
'on kyang yod pa lta bur snang ba yi / /
chos 'di zab te dman pas mthong bar dka' / /
da ni 'di la mnyam par 'jog pa na / /
nges par snang ba tsam yang ci zhig yod / /
yod pa ci yod med pa'ang ci zhig yod / /
yin min dam bca' gang du'ang ci zhig yod / /
yul dang yul can chos nyid ma mchis shing / /
blang dor kun bral spros dang bral ba yis / /
gnyug ma'i ngang du blo gros ma bcos par / /
lhan ne gnas na skyas bu chen por 'gyur / /
de ltar kun rdzob byang chub sems dang ni / /
don dam byang chub sems la spyad pa yis / /
tshogs gnyis par chad med par mthar phyin nas / /
don gnyis phun sum tshogs pa thob par shog /
dgra bo gnad la dbab pa mtshon cha'i 'khor lo zhes bya ba /
'jigs pa'i gcan gzan sna tshogs rgyu ba'i nags khrod du lung rigs dang rtogs pa'i rnal 'byor pa d+harma rak+Shi ta chen po des bla ma dam pa'i gsung ltar sdebs nas dus kyi snyigs ma la 'jiD pa dang bcas pa'i nags khrod du nyams su blang ba'o / /
des a ti sha la gnang nas /
a ti shas kyang gdul dka' ba'i sems can mang po 'dul ba'i phyir /
phyogs dang phyogs mtshams med par nyams su blangs te /
rtogs pa 'khrungs pa'i tshigs su bcad pa'ang 'di skad gsungs so / /
kho bos rgyal srid spangs nas dka' ba spyad pa'i tshe / /
bsod nams bsags nas bla ma mchog dang mjal / /
dam chos bdud rtsi 'di bsten chos dbang bskur / /
deng sang gnyen po thub nas tshig skya bzung / /
grub pa'i mtha' la phyogs ris ma mchis par / /
blo gros bkram nas kun nas bslab pa'i tshe / /
ya mtshan dpag med bdag gis mthong mod kyi / /
snyigs ma'i dus 'dir chos 'dis phan par byung / /
zhes gsungs nas /
rgya bod na slob ma bsam gyis ma khyab pa mchis pa'i nang nas bcom ldan 'das ma sgrol ma la sogs pa yi dam gyi lha dpag tu ma mchis pas / /
lung bstan pa'i snod dang ldan pa'i slob ma u pa si ka dang /
bod mtha' 'khob kyi gdul bya ma rungs pa 'dul ba'i chos su gnang ba ste /
lo paN yang rgyal ba yab sras gnyis kyis mdzad do / /
jo bos ston pa /
po ta pa /
sha ra pa /
'chad ka pa /
spyil bu pa /
lha chen po /
lha 'gro ba'i mgon po /
'od 'jo pa /
mkhan po dmar ston /
mkhan po shes rab rdo rje /
des mkhan po bud d+hA rad+na la /
des kirti shri la la /
des rgyal ba bzang po la /
des snubs chos lung pa bsod nams rin chen la /
des gzhon nu rgyal mchog dkon mchog 'bangs la /
bla ma d+harma rak+Shi ta'i blo sbyong gi skor ro / / / /
sarba he 'dzum / / / /
blo sbyong rma bya dug 'joms zhes bya ba bzhugs so / /
@# / /
btsan dug nags su rma bya rgyu ba zhes bya ba /
rje btsun gshin rje'i gshed la phyag 'tshal lo / /
rgyal bu thams cad sgrol du gyur pa na / /
bu dang bu mo rgyal srid sbyin pa ltar / /
shin tu 'phreng ba'i nor dang 'khor la sogs / /
'phangs pa med par yongs su btang bar bya / /
rgyal bu snying stobs chen por gyur pa na / /
stag mo rang gi sha yis gsos pa ltar / /
shin tu gces pa'i sgyu lus phung po 'di / /
sha za'i tshogs la dga' bar sbyin par bya / /
rgyal po byams pa'i stobs su gyur pa na / /
gnod sbyin rang gi khrag gis gsos pa ltar / /
bcad par dka' ba'i snying khrag dron mo 'di / /
khrag 'thung dag la brtse bas sbyin par bya / /
tshong dpon khye'u chu 'bebs gyur pa na / /
bde gshegs mtshan brjod nya rnams drangs pa ltar / /
chos kyis phongs pa'i skye bo thams cad la /
dam pa'i chos kyi sbyin pa btang bar bya / /
rgyal bu dge ston chen por gyur pa na / /
sdig ston log sgrub thugs rjes bzod pa ltar / /
'khor gyi log sgrub gshis ngan 'khrugs pa la / /
snying rje chen pos lhag par brtse bar bya / /
byang chub sems dpa' spre 'ur gyur pa na / /
sdig can khron pa'i gnas nas drangs pa ltar / /
ngan pa dag la phan btags mi shod kyang / /
bzang lan mi 'dod thugs rjes drangs par bya / /
kye hud pha mar ma gyur su yang med /
'khor ba'i gnas na bde ba skad cig med / /
ngan pa'i tshogs la ngan lan bong r+wa 'dra / /
da ni thub chen dpa' bo'i rnam thar 'di / /
gus pas blangs nas gnyen po mi bskyed na / /
dpa' bo 'jug pa'i lag len yong mi srid / /
de phyir srog la bsdos la dka' spyad ston / /
bde bar gshegs pa 'das tshul bstan rjes su / /
de yi rjes su slob par 'dod pa rnams / /
'di 'dra'i lag len rgyud la ma brten na / /
skye bo rnams kyi bde skyid zad dgos yod / /
de phyir dpa' bo rnams kyi skyid chos 'di / /
ci la thug kyang dka' spyad srog la gtong / /
'di ni dpa' bo 'jug pa'i lag len te / /
le'u dang po dug gi bcud len yin / / / /
! btsan dug nags su rma bya rgyu ba zhes bya ba / /
rje btsun gshin rje'i gshed la phyag 'tshal lo / /
chos 'di gsan dang dpa' bo don gnyer kun / /
'khor ba'i nags na rma bya mdzes pa dang / /
nyon mongs dug lnga ljon pa'i shing drung du / /
dug gis smin pa'i sman la dgar mi tshor / /
'dod chags las kyi dug chu 'khol ma la / /
'dod chags lta bur gzhan dang ma bstun na| |'dod chags can gyis log sgrub byas dogs yod / /
'dod chags lta bu'i dug 'di gzhom par bya / /
zhe sdang dug gi me tog 'bar ba la / /
gshin rje'i gshed ltar khro tshul ma bstan na / /
zhe sdang can gyis bar chad byas dogs yod / /
zhe sdang lta bu'i dgra bgegs bsgral bar bya / /
gti mug dug gi 'dam rdzab sbyar ba la / /
mi ro lta bur bzod sran ma bskyed na / /
gshis ngan rnams gyis sdig pa bsags dogs yod / /
gti mug lta bur mnyam nyid bsgom par bya / /
phrag dog dug gi ljon shing rgyas pa la / /
nga khyod lta bur phyi nang ma phye na / /
mu stegs sogs kyis bstan pa bshig nyen yod / /
de phyir phrag dog lta bur dam chos skyongs / /
nga rgyal dug gi ljon shing 'bar ba la / /
nga rgyal lta bur khro tshul ma bzung na / /
bdud kyi tshogs kyis mgo skor byed nyen yod / /
de phyir thub bstan bzung la phas rgol gzhom / /
de ltar dug gi dpung tshogs ma lus pa / /
bden med snang stong sgu ma lta bu'i nyams / /
nga bdag 'ching ba gcig tu tshur sdom la / /
rma bya lta bur zas su za bar bya / /
gzhan gyi blo la sna tshogs kun ston kyang / /
phugs su gnyen po'i btsan tshugs ma shor bar / /
dge sdig dag gi blang dor srog la bsdos / /
sdug bsngal gyur kyang byang chub dang du blangs / /
'di ltar shes bya kun la mkhas na yang / /
rang gi bde skyid khyad du ma bsad na / /
rnyed pa'i dbang gis chags sdang zhugs nyen yod / /
de phyir rang 'dod khyi rkun bzhin du brdung / /
mkhas pa rnams kyi drung du bsten gyur zhing / /
gzhung lugs rnams la blo gros ma sbyangs na / /
mkhas pa rnams la sgro skur byas dogs yod / /
de phyir shes bya kun la goms par bya / /
nyin dang mtshan du sdug bsngal gyur na yang / /
'khor ba spyi yi nyes dmigs ma bsams na / /
da dung sdug bsngal rgyu la 'jug dogs yod / /
de phyir las kyi nyes dmigs snying la gzer / /
de ltar yin mod mi 'dod sdug bsngal rnams / /
bdag 'dzin 'joms pa'i gnyen por bsten par bya / /
bdud dmag bye ba dung phyur dgrar langs kyang / /
nga'o snyam pa'i 'jigs skrag spang bar bya / /
gzhan don byas pas ngan 'gror shor srid kyang / /
'gyod pa med pas nyams dga' bsten par bya / /
dbugs len gshed mas lus la brab gyur kyang / /
bdag la phan pa'i rim gro bsten mi bya / /
sems can yongs kyi las ngan 'khur dgos kyang / /
khur 'os 'khur bas sdug yus chung bar bya /
'go ba'i nad kyis lus la btab gyur kyang / /
rang gi nongs pas log pa'i thabs mi bya / /
'di ltar mi 'dad thog tu ma babs na / /
'dod pa'i thog tu nam yang 'jug mi srid / /
mkhas pas spyad na mi 'dod ma lus pa / /
'dod dgu'i 'byung gnas yin pas dang du blangs / /
'di ltar log sgrub dang du len pa yis / /
sems dpa' rnams kyi go cha ma gyon na / /
'khor ba pa la bde ba yong mi srid / /
de phyir mi 'dod dang du blangs par bya / /
'di ni thub pa chen po'i rnam thar las / /
dam pa rnams kyis bslab par bya ba'i chos / /
dpa' bo rnams kyi 'jig par bya ba ste| |le'u gnyis pa dug gi bcud len yin / / / /
! btsan dug nags su rma bya rgyu ba zhes bya ba / /
rje btsun gshin rje'i gshed la phyag 'tshal lo / /
blo ldan gang gis nyin mtshan dus drug tu / /
'khor ba spyi dang dgos kyi skyon rnams la / /
brtags shing dpyad pas shin tu skrag gyur nas / /
so sor thar pa'i sdom pa blangs te bsrung / /
rang nyid thar pa'i sdom pa ston pa na / /
'gro ba 'di dag pha dang mar bcad de / /
de dag dan du smon 'jug sdom pa blangs / /
byams brtse'i sems kyis smon 'jug bsten pa na / /
rang nyid 'khor ba'i nags su sdug bsngal kyang / /
cir yang mi sems sdug bsngal gzhan don du / /
srog dang bsngos nas dka' spyad bsten par bya / /
de tshe ma rungs skye bo mtha' yas dang / /
log sgrub mtha' las 'das pa myong ba na / /
rmi lam sgyu ma lta bur srog dang bral / /
rang bzhin brtags la chos kyi dbyings su bsam / /
de ltar bden med snang med mngon gyur tshe / /
lhag par spobs pa bskyed de 'jigs skrag la / /
ci yang mi sems gang du'ang mi rtogs par / /
gzhan don 'ba' zhig lhun gyis grub par byed / /
'di 'dra'i nyams len khur du 'khur ba na / /
nag po'i phyogs kyis ches cher ma bzod nas / /
bar du gcod pa'i sprin phung 'khrigs pa na / /
rnam dag mkha' la sngags kyi rlung gis gtor / /
drag po'i sngags kyi hUM sgra sgrogs pa na / /
khro bo drag po'i nga rgyal skyed srid pas / /
phung po sgyu ma'i grong khyer lta bu la / /
sgra ni sprul pa'i glu dbyangs lta bur shes / /
gang yang rang sems sna tshogs sprul pa las / /
ngos bzung med de sprul pa'i yid shes bzhin / /
ye nas yod ma myong bas rang sar slod / /
chos kyi dbyings gzigs bden par grol bar bya / /
gang yang ci ltar dgra dang 'drer langs kyang / /
gang du'ang mi sems spyir yang mi ldog par / /
rang gzhan chags sdang rtogs pa'i thog tu rdzi / /
dran snang khro bo gshin rje gshed du blta / /
de tshe pha ma 'gro ba ma lus pa / /
yin nges snyam du the tshom med par bsdu / /
nye ring med par thugs rje'i dkyil du sba / /
phyogs ris med par bden pa gnyis kyis bskyangs / /
'di ltar goms na thub pa'i rnam thar yin / /
'di ltar bgyis na dkon mchog 'dzum pa 'chor / /
'di 'dra'i mi la chos skyong ngang gis 'khor / /
mkhyen par mdzod cig thub pa'i sras po rnams / /
bdag gis khrel med chos la tho les gdab / /
bag med chos la bsams te skyug bro blta / /
'di yang dpa' bo 'jug pa'i lag len te / /
le'u gsum pa dug gi bcud len yin / / / /
! btsan dug nags su rma bya rgyu ba zhes bya ba / /
rje btsun gshin je'i gshed la phyag 'tshal lo / /
nye bar 'khor ltar btsun pa'i mthar thug cing / /
rta thul bzhin du bag yod mdzes gyur kyang / /
byang chub lam la pha ma mi 'dren na / /
rang bde'i thar pa rtogs pas rdzi rgyu yin / /
rig pa'i gnas la mkhas pa'i mthu thob cing / /
snyan pa'i grags pas blun po kun dga' yang / /
bstan pa'i khur chen spyi bos mi len na / /
smyon pa'i bro rdung bzhin du dor bya zhing / /
bla ma lta bur kun gyis 'khur na yang / /
bstan pa spyi yi khur chen mi 'khur zhing / /
rang gi 'dod pa dang du len byed na / /
'phags pa rnams kyi tho les btab bya yin / /
bzang po lta bur kun gyis rlom na yang / /
log lta'i nags su bdag lta 'khrugs pa yis / /
stag mo bu zan bzhin du 'jigs pa ste / /
bka' sdod bsrung ma rnams kyis bsgral bya yin / /
ngur smrig gos can zhi dul mdzes gyur kyang / /
byi la bzhin du bsam pa ma rungs pa'i / /
dam pa'i gzugs can gso ru med pa 'di / /
ma mo rnams kyi kha ru gdab bya yin / /
khri khrag dgu'i gtso bor 'dug gyur kyang / /
khub 'jug bzhin du rang rgyud ma thul ba'i / /
chags sdang 'od zer phyogs bcur 'phro ba 'di / /
gshin rje gshed kyi zhal du gdab bya yin / /
'dzum zhing des pas thams cad skyong na yang / /
bdag gi rjes slob zag pa 'phel byed pa / /
mi dad can gyi gtso bor grags pa de / /
gnas lugs sdom pa'i tshang du spang bya yin /
khyim nas byung zhing bstan pa'i sgor zhugs kyang / /
khyim pa bzhin du bya ba mtha' yas shing / /
blang dor thams cad khyad du gsod pa de / /
drang srong rnams kyis dmod pa'i bsgrub bya yin / /
ngur smrig gyon nas tshul khrims mi bsrung zhing / /
'dod pa'i las la snang ba 'byams gyur nas /
dam pa rnams la sgro skur 'debs pa de / /
mkha' 'gro rnams kyis pha rol bsgral bya yin / /
rnyed pa'i ched du dam pa'i gzugs bzung nas / /
khyi phag bzhin du 'dod yon spyod byed cing / /
sngags su khas blangs thams cad bslu ba de / /
rdo rje 'dzin pas thab tu gzhug bya yin / /
theg chen skad du las 'bras khyad gsod cing / /
stong pa'i rbad kyis 'khor tshogs bslu ba yis / /
'gong po bzhin du sku ru rdzu ba de / /
dam tshig can gyi sngags kyis bsgral bya yin / /
bstan pa spyi la yong ye mi phan pas / /
sngags dang man ngag zab mor rlom pa dang / /
rtog pas sbyar ba'i tshigs bcad ngan pa rnams / /
dam pa rnams kyis dmangs su dbab bya yin / /
nges par bstan pa spyi la gnod byed na / /
re zhig gang gis gang la phan gyur kyang / /
tshad nad can la 'bras chang blud pa ltar / /
phan bya ngan pa chu la skur bya yin / /
thos pa chung ngu'i grub thob ngan pa dag /
thun mong mthong bas mchog tu nga rgyal te / /
lam rim med pas blun po 'khrid pa rnams / /
mkhas pa rnams kyis khyi dma' dbab bya yin / /
sangs rgyas bstan la dgra bo langs pa na / /
so so'i thar la bzang por rlom gyur nas / /
legs par bshad pa'i 'bul chog mi byed par / /
bstan pa 'jig la dam pa mtshar re che / /
'di ltar so sor thar pa phar zhog gis / /
rang nyid ngan 'gro chen por 'gro dgos pas / /
bstan pa bshig pa'i dgra bgegs mi sgrol re /
dam nyams dgra bgegs pha rol bsgral bya yin / /
nyon mongs las kyis bdas pa'i gti mug can / /
bstan dang sems can sbyi la mi sems par / /
rang la gnod pa byas pa'i dgra bo la / /
khros nas sngags kyis pha rol sgrol ba de / /
tshul khrims 'chal lam ma 'chal mtshar re che / /
gang yang rgyal ba rnams kyis khrel ba yi / /
rang don las ni rnam pa kun mi bsten / /
phyogs bcu'i rgyal ba rnams kyis bsngags gyur na / /
ji ltar gyur la de ltar sgrub par rigs / /
mkhyen par mdzod cig blo dang ldan pa rnams / /
lag len thams cad thog mtha' dag nas bya| |chos dang 'gal ba srog dang bsdos la spang / /
spyi la mi gnod rang la ci phan bya / /
blun pos rim gyis mthong bar ma gyur kyang / /
khas pa rnams la lhang nge so sor gsal / /
'di yang dpa' po 'jug par bya ba ste / /
le'u bzhi pa dug gi bcud len yin / /
! btsan dug nags su rma bya rgyu ba zhes bya ba /
rje btsun gshin rje'i gshed la phyag 'tshal lo / /
gang la bsam pa ngan zhing sdang zhugs pa'i / /
nag po'i phyogs rnams ma lus drung 'dir shog /
sha za khrag 'thung bye ba dung phyur rnams / /
lus can bdag gi drung du de ring shag /
lha dang klu dang gnod sbyin tshogs rnams dang /
dri za lha ma yin dang lto phye'i tshogs / /
mkha' la rgyu ba'i yi dwags mtha' yas dang /
lan chags 'byung po'i tshogs rnams drung 'dir shog /
lhan cig skyes pa'i lha dang drang srong dang / /
bgegs dang log 'dren gdon chen bca brgyad dang / /
ma mo rnams dang las mgon thams cad dang /
skyabs gsum 'phags pa'i tshogs rnams gnas 'dir 'khod / /
de ltar ma tshang med par 'khor 'das rnams / /
dpang po nyid du drung 'dir 'khod pa la /
the tshom med par bdag gis dam bcas pa'i / /
rlabs po che yi gtam 'di bshad kyis nyon / /
sngon chad rgyu rkyen skal ba bzang po yis / /
deng sang 'byor pa bcu ldan lus 'di thob / /
ya mtshan skyes pas nyin mtshan rangs gyur nas / /
da ni phan bde'i dpal la cis mi spyod / /
smon lam dag pas khyim nas rab tu byon / /
rang 'dod spangs nas smon 'jug gos su gyon / /
sems mchog rnyed nas gzhan don khur du 'khur / /
lam la zhugs nas bde mchog zas su bzas / /
yang 'di gsan dang thams cad 'dus pa'i tshogs / /
nag po'i phyogs kyi gdug rtsub 'di 'dra zhig /
skal med rnams kyi bsod nams 'di 'dra bas / /
kho bo bde ba can du smon ma gyur / /
tshogs ma bsags pa'i 'byung po mtha' yas shing / /
ngan song rnams gyi sdug bsngal do drag pas / /
sdig spyod rnams kyi spyod pa 'di 'dra na| |zhi bde'i gnas su kho bo dgar ma tshor / /
byis pa rnams kyi gnyen po bsgyur sla zhing / /
bdud sde rnams kyi bsam sbyor 'di 'dra na / /
mi rtag tshe la sdod pa'i skabs med pas / /
dben pa'i gnas su 'dug la dgar ma tshor / /
bstan pa 'di la sdang ba'i dgra mang zhing / /
btsan sar phyin pa'i grub thob 'di 'dra la /
snyigs ma'i dus 'dir snang tshul lugs ngan pas / /
kho bo mkha' spyod gnas su dgar ma tshor / /
da ni 'jig rten khams rnams thams cad kyi / /
mthu chen thams cad bdag gi dgrar langs kyang / /
kho bo ba spu tsam yang mi g.yo bar / /
'khor ba'i gnas 'dir go cha bgo bar bya / /
gang na 'ga ba'i nad kyis thebs gyur te / /
rims nad chen pos 'jig rten g.yos pa na / /
sman pa nyid dam nad pa'i g.yog dag tu / /
drag po'i go cha chen po bgo bar bya / /
ma nus sems can dren gyis skyabs pa'i tshe / /
log sgrub chen pos sdug sun phyung ba na /
lhag par de la phan zhing brtse ba yi / /
dpa' bo rnams kyis go cha bgo bar bya / /
gang na stag mo mi zan 'jigs pa rnams / /
mi yi srog la 'jab cing rgyug pa na / /
sems can don du the tshom mi za bar / /
phyogs der bgrod pa'i go cha bgo bar bya / /
'jig rten dag na shin tu mi 'dod pa'i / /
ltas ngan sna tshogs dmag tu 'thibs pa rnams / /
dgra dag gshis ngan rang nyid gzhom pa'i phyir / /
gyang du len pa'i g+cha bgo bar bya / /
'jig rten dag na shin tu mi mkho ba'i / /
las dang nyon mongs sgyu ma 'khrugs pa rnams / /
bdag tu 'dzin pa'i srog dang bral ba'i phyir / /
dang du len pa'i go cha bgo bar bya / /
phaT ya ho yi 'chi bdag mA ra ya| |skyid 'dod 'gong po'i srog la dza la raM / /
snyom las lo lo'i mgo la chems se chems / /
'khor ba'i 'brel thag rbad rbad chod lar mdzod / /
bdag cag 'khor ba 'di ru sdug bsngal bas / /
'da yi lan rtsa rdo ru gtugs pa na / /
rnam rtog snying gi gzhal yas ya gi na / /
nga'o zhes pa'i rgyal po zhugs pa mthong / /
de la le lan bdas shing 'thab pa na / /
ci zer nga ni thog med dus nas zhugs / /
phyi nang bar gsum yongs su bdag gis khyab / /
bden brdzun tshogs drug gtso bo yongs la dris / /
bdag nyid bdag gi dgra yis su la 'thab / /
bdag nyid mgon yin thams cad su la skyobs / /
bya dang mi bya yongs la dpang po rang / /
rang gis rang nyid thul na grol bar 'gyur / /
gzhan gyis gzhan zhig 'dul na 'thab rtsod 'gyur / /
'thab cing rtsod pa'i drung na sdig can mtshang / /
nges te chags sdang can la grol skabs med / /
des na rtogs pa med pa'i rnal 'byor de / /
a la la de skad bya ba ci la zer / /
yod par 'dzin pa'i srog la mA ra ya / /
med par 'dzin pa'i srog la dza la ra / /
bdag 'dzin rgyal pos lan na gtso bo choms /
gtso bo yid kyi rnam shes ma thul na / /
bdag 'dzin rgyal pos 'gab la 'khrid nyen yod / /
gtso bo yid kyi rnam shes thul ba na / /
mig sogs gtso bo gzhan yang brlag par 'gyur / /
des na yid kyi rnam shes 'di thul dang / /
gzugs sgra dri ro la sogs yod ma mchis / /
bdag dang bdag gir 'dzin pa yod mi 'gyur / /
rnam rtog rgyal po rkyen dang bral bar mchis / /
de ltar rgyal po de la smras pa na / /
rnam rtog rang grol chos kyi dbyings su go /
tshogs drug mi bden sgyu ma'i glang po 'dra / /
gzung 'dzin mi bden sprul pa'i 'phrin las 'dra / /
de la sogs pa'i rnam rtog drung nas phyung / /
gzung 'dzin med pa bdag lta'i dbyings su bsgyur / /
nga khyod med pas chags sdang gnyug mar zhog /
ri bong r+wa ltar rno rtul mi mnga' ba'i / /
dbang po rab 'bring 'chi ba'i srog dang phrol / /
mo gsham bu ltar spyang gleng mi mnga' ba'i / /
'khor 'das thams cad mnyam nyid gcig tu dril / /
rus sbal spu ltar ring thung mi mnga' ba'i / /
skye 'jig thams cad dbu ma chen por slong / /
brag cha lta bur ye nas stong pa yi / /
tha snyad chos rnams dam pa gcig tu dril / /
a a skye med nam mkha' lta bu'i ngang / /
i i 'jigs med spros pa bral ba'i sku / /
oM oM sna tshogs rnam dag chos skur ngo 'phrod nas / /
ka ru N-i ka'i thugs rjes 'dzin par shog /
'di ltar btsan dug nags su rma bya rgyu ba zhes bya ba /
shes bya rab 'byams la blo gros kyi mig byang nas las rgyu 'bras la bslu ba med pa'i mthu stobs cing /
lta ba gnyis su med pa'i don la the tshom med par gyur pa /
ri nag po'i khong na gnas pa'i rnal 'byor ba d+harma rak+Shi ta zhes bya ba bdag gis sems can la dmigs pa med pa'i snying rje chen pos kun nas blangs nas sbyar ba dge legs su gyur cig / / /
sarba shu b+haM / / / /
blo sbyong gyer sgom rdo rje'i glu dbyangs zhes bya ba bzhugs so / /
@# / /
kwa ye pha mar gyur pa'i 'gro ba ma lus drang ba'i phyir / /
bdag la yod pa'i nyon mongs dug lnga gang dag gis / /
sems can rnams kyi dug lnga ma lus drang bar bya / /
'dod chags la sogs med pa'i dge ba gang yod rnams / /
'gro drug sems can rnams la snyoms par brims par bya / /
na tsha la sogs 'bras bur gyur pa'i sdug bsngal gyis / /
de dang rigs mthun sdug bsngal mo lus drang bar bya / /
na tsha la sogs med pa'i phan bde gang yin de / /
'gro drug sems can rnams la rtag tu brims par bya / /
de ltar byas na rang nyid 'khor ba'i rgya mtsho 'dir / /
skad cig tsam yang 'khyams pa'i go skabs ga la srid / /
'on kyang ji srid byang chub ma thob bar / /
myong gyur nyon mongs rgyu 'bras ji snyed pa / /
thams cad skye ba 'di la yongs su rdzogs par bya /
de yang da lo'i zla ba 'di la drang bar bya / /
de yang de ring da lta nyid du rdzogs byas nas / /
sdug bsngal brang phreng rab chad tsam gcig thabs su bsten / /
blo 'di 'byongs par gyur cig byams pa'i rnal 'byor pa / /
zhes byams snying rje byang chub kyi sems gyer sgom rdo rje'i glu blang ba 'di byams pa'i rnal 'byor pa bdag gis yun du kha bton byas nas /
re zhig chu bo gang gA'i 'gram du thugs rje chen po dang ldan pa'i bcom ldan 'das byams pa lha'i rgyal po'i cha lugs su bzhugs nas byams pa'i rnal 'byor pa byon nas 'di skad gsungs so / /
thos pa tsam gyis ngan 'gro'i sdug bsngal sel ba'i glu / /
bsam pa tsam gyis 'khor ba'i ljan shing bcad pa'i glu / /
bsgom pa tsam gyis byang chub myur du 'byin pa'i glu / /
byams pa snying rje byang chub sems kyi glu 'di mtshar / /
nyon mongs dug lnga dgra bzhin 'joms par rigs na yang / /
khyod kyis 'di ltar na ni rgyud la bsten pa mtshar / /
na tsha sdug bsngal kun nas bzod par dka' na yang / /
khyod kyis 'di ltar na ni ngo mtshar rmad du byung / /
rang don yal bar dor nas gzhan don lhur mdzad de / /
rang don med par 'khor bar 'khyams pa su yi dka' / /
des na rang don bsam pa skad cig ma 'khris par / /
gzhan gyis mi 'dod bdag gis len pa dam pa yin / /
theg pa chen po'i gsung rab mtha' yas yod mod kyang / /
'di ru ma 'dus rdul tsam gang yang yod ma yin / /
de phyir rnal 'byor khyod kyi rdo rje'i glu blangs 'di / /
thos bsam bstan nam sgom pa'am ni bshad kyang rung / /
'jig rten lha dang bcas pa'i skyabs gnas dam pa ste / /
phyogs bcu'i rgyal ba rnams kyi thugs kyi nying khu de / /
khyod kyi blo la shar ba ngo mtshar shin tu che / /
shan tu dgyes pa rdo rje'i glu tshig gi lan du gsungs pa dang /
byams pa'i rnal 'byor pa shin tu nyams dga' zhing tha tshom gyi mdud pa grol nas dpa' bo chen po rdo rje'i g.yul du zhugs so / /
kye ho /
yang 'di ltar nyin lan gsum mtshan lan gsum dus dang gnas skabs dran pa dang /
brjed pa ma mchis par chos 'di blo la sbyangs shing khams so rdo rje'i glu blangs pa dang /
lha dang klu dang gnod sbyin dang /
dri za dang /
lha ma yin dang /
nam mkha' lding dang /
mi'am ci dang /
lto 'phye chen po dang /
sha za dang srin po la sogs pa ma rang gi bu gcig pu la byams pa bzhin gus par dbang du 'dus par 'gyur ro / /
gzhan yang yul gyi rgyal po dang /
blon po dang /
btsun mo dang /
bram ze dang /
khyim bdag dang /
khye'u dang /
bu mo dang /
dmangs rigs la sogs pa thams cad dbang du 'dus te /
dga' bas rjes su 'brangs shing mthong ba dang /
thos pa thams cad kyang byams pa'i rang bzhin du gyur to / /
gzhan yang rta /
glang po che /
ma he spre'u /
'dab chags chu ru skyes /
ri'i sems can gcan gzan gyi tshogs /
tha na grog sbur yan chad 'gro ba rigs drug rang la mi 'jigs shing bag phebs pa ltar rnal 'byor ba'i drung du 'khod par gyur to / /
de ltar rnal 'byor ba'i thugs kyi dgongs pa la bdag gis byams snying rje byang chub kyi sems yid la byas /
tshig kha 'don du byas /
snyan pa rdo rje'i glu blangs pa la brten nas thugs rje chen po dang ldan pa'i bcom ldan 'das byams pas zhal mngon sum du bstan /
dgyes pa'i gsung byung nas the tshom gyi dra ba thams cad bcad /
de la brten nas kho bo'i bzod pa dang brtson 'grus la sogs pa zla ba yar ngo bzhin du 'phel bar gyur /
de'i dbang gis 'di ltar 'gro ba rigs mi mthun pa thams cad kyang mas bu mthong ba bzhin du bdag la kun dga' bar gyur /
de dag gi bzang lan du bcom ldan 'das byams pa la theg pa chen po'i mchod pa phul bar dgongs nas rdo rje'i glu blangs pa ni /
thog med dus nas nye bar 'brel ba yi /
pha mar gyur pa'i sems can ma lus pa / /
byang chub mchog la 'god pa'i yi dam bsam / /
chos 'dis byams pa mgon la mchod pa bgyi / /
de tshe rang don skad cig ma 'khris par / /
gzhan don 'ba' zhig snying la goms par bya / /
'di ni byang chub sgrub pa'i gtso bo yin / /
chos 'dis byams pa mgon la mchod pa bgyi / /
bde sdug btang snyoms tshor ba ci byung yang / /
byang chub sgrub pa'i grogs su dang du blangs / /
bskal pa du mar bsod nams ci sog kyang / /
nyan thos bsdar ma'i chos su ma shor bar / /
chos 'dis byams pa mgon la mchod pa bgyi / /
de tsam zhig tu mi 'dod ci byung yang / /
bzod pa'i go cha cung zad shor ma gyur / /
lhag par drin gyis bskyangs pa'i skye bo yis / /
log sgrub byed kyang 'dzum pa'i bzhin gyis skyong / /
chos 'dis byams pa mgon la mchod pa bgyi / /
sdang ba'i skye bo'i phyogs nas sdig bsags kyang / /
ngan pa'i bsam pa skad cig shor ma gyur / /
snang srid bdud dang lha 'dre dgrar langs kyang /
rang 'dod 'khri ba'i s+b+s+rung skyob byed ma myong / /
chos 'dis byams pa mgon la mchod pa bgyi / /
nges par 'chi ba'i nad kyis btab gyur kyang / /
chos min dag la yid brtan bca' ma myong / /
ser sna goms pa'i 'byor ba chung na yang / /
log pa'i chos la lto gos byed ma myong / /
chos 'dis byams pa mgon la mchod pa bgyi / /
ngan pa'i grogs kyis kun nas bskor na yang / /
gnyen po'i rang tshugs gang yang skyel ma myong / /
mdor na 'gro 'am 'dug gam ci byed kyang / /
ma brtags bya ba gang yang byed ma myong / /
chos 'dis byams pa mgon la mchod pa bgyi / /
de ltar yin mod 'on kyang chos rnams la / /
bden par rtogs pa rdul tsam yod ma myong / /
'di ni byang chub sgrub pa'i gtso bo yin / /
chos 'dis byams pa mgon la mchod pa bgyi / /
de ltar bsgrub pa'i mchod pa dam pa 'dis / /
rnal 'byor bdag gi bsam pa sbyang ba'i phyir / /
byams pa'i dpung gis yon 'di bzhes su gsol / /
bzhes nas blo 'di 'byongs par mdzad du gsol / /
zhes pa'i mchod pa dang /
bar snang la mchod pa'i lha mo lnga dang /
sgra dang 'od la sogs pa yid du 'ong ba'i mchod pa gzhan yang dpag tu med pa'i rnam par gyur to / /
de'i tshe theg pa chen po la blo sbyong pa'i skyes bu dam pa rnams chos 'di ngo mtshar ba'i gnas su rig nas /
'di'i phyogs su dka' ba spyod pa dang /
zhu zhing nyams su len pa yang da dung ma byung mod /
de'i nang nas gnas chen po brgya rtsa brgyad dkyi bdag po /
paN+Ti ta lnga bcu rtsa gnyis kyi gtsug gi nor bu /
chos rgyal drug cu rtsa gnyis kyi mnga' gsol ba'i dpa' bo /
'dul ba 'dzin pa bsam gyis mi khyab pa'i mkhan po /
mdo sde 'dzin pa dpag tu med pa'i bshes gnyen /
mngon pa 'dzin pa mtha' yas pa'i skur gnas /
rig pa 'dzin pa rgya mtsho'i bla ma /
mdor na 'gran zla thams cad dang bral ba'i skyes bu dam pa 'gro ba'i mgon pa a ti sha la gnang nas thugs rje chen po des thugs nyams su bzhes te /
de yang rang don yal bar dor nas gzhan gyi don / /
lhur mdzad de ni bdag gi bla ma lags zhes pa la sogs pa de ltar lags so / /
skyes bu dam pa des rgya bod kyi sa cha la skyes bu dam pa don du gnyer ba rnams la skog khrid du gdams pa' / /
rgyud pa ni byams pa /
byams pa'i rnal 'byor pa /
des jo bo rje la'o / / / /
! byams pa'i rnal 'byor pa la phyag 'tshal lo / /
'khor ba'i gnas su dka' thub bzod / /
skye bo yongs de rang 'dod 'joms / /
mi 'dod 'jiT pas mi rdzi ba / /
dpa' bo rnams la gus btud nas /
bde gshegs lam srol skyong ba'i phyer / /
rgyal po snying stobs chen po ltar / /
gzhan don 'ba' zhig rab bsam nas / /
bdag gzhan nges par brje bar bya / /
de la bdag rgyud rengs pa ngas / /
bcud kyi bdag po dpa' bo la / /
bde gshegs gsung rab dpang bzhag nas / /
yus pa'i tshig gis gdams 'di zhu / /
e ma dpa' bo snying rje can / /
bdag gis chags pa'i gnas rnams spangs / /
'jigs pa'i lam la dka' ba spyad / /
phyogs las rgyal te drung 'dir sleb / /
da ni nad kyis mnar ba yis / /
log sgrub skye bo bzod pa'i phyir / /
mi gtsang 'khor ba'i 'dam rdzab tu / /
mi phod brdzi ba'i chos gcig zhu / /
rdo rje snying pos lan gsungs pa| |dka' ba spyad nas 'ongs pa la / /
'jigs dang dub pa spangs pa'i phyir / /
blo sbyong sems dpa'i rim pa yod / /
kha phub snod de thos pas bzlog /
zhabs rdol snod de bsam pas grub / /
sbags pa'i snod de bsgoms pas khrus / /
snod kyi skyon spangs bcud 'di longs / /
ka ye thog ma med dus nas / /
da dung bdag rgyud ma thul bas / /
gshis ngan bdud kyi khyang pa nas / /
nyon mongs las kyi pho nya 'khol / /
khyod kyis pha ma ma bsams pas / /
sems can thams cad sdug bsngal kyang / /
da dung bag phebs bde gyur te / /
gnyen po'i go cha mi gon a / /
de ni gyod rdal chen po yin / /
phyin chad bzlog pa'i go ba long / /
bdag rgyud 'gong po ma 'thul na / /
pha ma'i srog la brab bo a / /
rang gi bde skyid 'joms nges a / /
'khor ba'i gting rdo mchi'o a / /
gshis ngan rang mgo ma 'chings na / /
thams cad dgra bor langs gyur te / /
dug mda' snying la zug pa'i tshe / /
nges par phung bar ma chi'o a / /
rang 'dod khyi rkun ma phyung bar / /
gnyen po'i go cha dam gyur kyang / /
nang du phung khrol byung ba'i tshe / /
sman chang dug tu 'char ro a / /
dug lnga'i srog rtsa ma chod par / /
le lo'i blo rgya bskyed gyur kyang / /
tshe thung rlung gis khyer ba'i tshe / /
snying nas 'gyod pa mchis so a / /
de ni bslab bya chen po yin / /
phyin chad sems la brtag zhig 'tshal / /
rnam rtog bdud kyi rgyal po yin / /
gshis ngan las kyi gshin rje yin / /
rang 'dod dug gi sdong po yin / /
skyon 'di sems dang le lo can / /
tshe 'di'i che thabs bslu brid yin / /
srung skyob mang po mgo skor yin / /
lha 'dre mang po brdzun brid yin / /
rnam rtog dgra ru ma langs shing / /
byas pa'i las la zin pa med / /
skyong ba'i 'khor la khrel gzhung med /
bsags pa'i nor la snying po med / /
phung zhig gzhal gyis thob cig a / /
'chi bdag rang gi snying la gnas / /
srog ni rang gis gcod par byed / /
dug chu rang gis 'thung bar byed / /
nges par bdud 'da soms shig a / /
'di ni nyams myong chen po yis / /
bdag gi nyes dmigs bshad pa yin / /
gtam 'di 'jigs par rab bsams nas / /
phyin chad go bar 'tshal lo a / /
nges par snying la bsam pa yi / /
bya byed mang po srog la gzan / /
gang la'ang phan sems ma mchis pas / /
ston chen mang po mi kha sdang / /
pho tshugs gnyen po med pa yis / /
grogs po ngan pa chos la gzan / /
'dod yon sdug kha ma khengs pa'i / /
chos pa'i gzugs brnyan rgyu la gzan / /
byas shes bka' drin mi bzo ba'i / /
khrel med de ni yongs la gzan / /
rang don yal bar ma dor ba'i / /
gzhan don tshig gis bslu'o a / /
blo sbyong sems dpa'i rim pa las gzhi nyon mongs gtan la dbab pa'i chos yongs su rdzogs pa'o / / / /
! blo sbyong sems dpa'i rim pa las zlog phyogs gnyen po'i chos bzhugs so / /
snying rje'i gdung ba sman gcig bu / /
bdag lta 'thul ba'i gnyen gcig po / /
chags sdang skyab pa'i lha gcig po / /
gnyen pos rtsa ba chod la 'dud / /
nyon mongs rnam rtog skyes pa'i tshe / /
rgya khras byi'u ded pa ltar / /
dmigs su bskor la bkar ded gyis / /
lag tu zin de brlag par gyis / /
ngan rtog snying la zhen pa'i tshe / /
dgra rkun ngos 'dzin byed pa ltar / /
dbyibs dang spu ris phye mdzod la / /
phyin chad rtog pa med par gyis / /
bzang rtog dgra ru langs pa'i tshe / /
gshed ma bur brdzus zin pa ltar / /
zin ma thag tu mgo mnon la / /
srog gcod rtog pa med par gyis / /
skyid 'dod le lo byung ba'i tshe / /
ston g.yog gnyid log blangs pa ltar / /
bsdad pa'i skabs med drag mchun gyis / /
rnam grol las la bzla bar bya / /
tshe 'di'i che thabs bsgrub pa'i tshe /
srin po mi bza' mthong ba ltar / /
ldang zhing las de'i 'phro bzhag la / /
mi kho las las rgyang ring bros / /
zla dang g.yeng bas khyer ba'i tshe / /
g.yul ngor mi ro mthong ba ltar / /
grogs dang bcas la rab sdang zhing / /
dben pa'i nags khrod bsten par bya / /
chags sdang bdud kyis g.yengs pa'i tshe / /
khyi smyon dug sbrul mthong ba ltar / /
'khor ba'i bde la rgyab phyogs kyis / /
btsan sa myang 'das dbyings su bros / /
rtag 'dzin btson rar bsdams pa'i tshe / /
rgyal pos dong du mnar bsten / /
nam 'chi cha med rab bsams la / /
yid 'byung skyo shas drag po bsten / /
thos bsam lo 'dod shor ba'i tshe / /
bzlos gar mkhan gyis bshad pa pa ltar / /
lag len med par rab bsams nas / /
rang la khrel brdas chen po bya / /
nyin mtshan chos la 'bad gyur kyang / /
da dung skya dri ma yal na / /
bdud kyis khyer bar rab bsams la / /
bzlog ste gnyen po bsten par bya / /
byas pa chos la bsams gyur kyang / /
ci byas log par song gyur na / /
'gong pos khyer bar rab bsams la / /
nges par dkon mchog ra mdar sbran / /
bla ma'i grwa sar bsdad gyur kyang / /
mkhan slob grogs po ltar bcos pa'i / /
chos la chags sdang gos gyur na / /
bdud las bsams la nags khrod bsten / /
rtse gcig sgom sgrub byas gyur kyang / /
da dung grol bya ma rnyed na / /
thos pas go la sa ma rnyed skyon / /
bsams la mdo sde zab mo lta| |blo sbyong sems dpa'i rim pa las zlog phyogs gnyen po'i chos rnams yongs su rdzogs so / / / /
! blo sbyong sems dpa'i rim pa las rang rgyud ngan pa dma' dbab pa'i chos bzhugs so / /
rang 'dod 'khrib ma zhugs pas / /
theg dman lta bar mi ltang zhing / /
srid pa'i btson rar ma bsdams pa'i / /
grol ba de la phyag 'tshal lo / /
nga'o bya ba mgo bskor yin / /
dgos zhes bya ba ngo dga' yin / /
gzhan ma zhes pa dgra tshig yin / /
mi dgos ces pa bar chad yin / /
bdag gzhan ces pa 'byed tshig yin / /
chags sdang zhes pa 'khrug pa yin / /
'di 'dra'i rnam dbye su byed pa / /
de ni zab mo'i chos las nyams / /
mkhas pas dgra bo 'joms 'dod na / /
dang po nga bdag khyad du bsad / /
gang gis skur pa btab gyur kyang / /
de la dag mtshang rnams mi byed / /
gang gis gnod pa skyal gyur kyang / /
kha 'dzin shags 'debs yang mi byed / /
lus srog longs spyod bral gyur kyang / /
rang gi bsags pas lan no zhes / /
lhag par rang la snying tshim sbreng / /
gang gis 'dre gdon rbad gyur kyang / /
de la khu 'khrigs mi bya ste / /
gzhan gyi bsam pa tshim par bya / /
mi phod bsam pa rdzi ba ste / /
snying dang 'dra ba'i 'khor la sogs / /
sha la brtse bas phrogs gyur kyang / /
rang la 'gal med snying tshim bsgrang / /
yon bdag drin lan log mjal tshe / /
skad cig tsam yang mi 'khrugs par / /
bzod bskul bka' drin dran par bya / /
da ni sdig pa spong ba'i thabs / /
zhe sdang med par dbye par bshad / /
de la bka' drin byams pa bsgom / /
rang la snying tshim tho les btab / /
de ltar bzod pa ma thob bar / /
grogs ni gshis ngan dag dang 'grogs / /
de la dmigs rkyen rab byas nas / /
'khor ba pa yi skyon bsam zhing / /
snying rje chen pa lhag par bsgom / /
gnas mal sa phug gad skyibs dang / /
khang rul thags pa 'dzags pa dang / /
lha khang phyugs lhas 'brog stong dang / /
gcong rong yid mi dga' bar bsdad / /
de tshe shes pa mi dga' shing / /
klung du bsdad na ri la 'gro / /
der ni sdod snying mi 'dod de / /
gso dang skyibs dang zur la snyeg /
yang yang sdod sa rab spo zhing / /
shes pa mi dga' skyo ba na / /
rang la shags 'debs 'di ltar bya / /
khyod kyi shes spyod 'di 'dra na / /
gnas mal 'di yang yang rab yin / /
blo sems 'di kun bde mo yin / /
gzhan du khyod kyi sdug sran 'dis / /
dmyal bar ma skyes mkhar rja che / /
btso bsregs ma myong mkhar rje che / /
yi dags bkres skom grong khyer du / /
bskal bar ma skyes mkhar rje che / /
mi gtsang srin po'i grong khyer du / /
'dam rdzab chen por rab 'phyo zhing / /
bskal bar ma skyes mkhar rje che / /
gzhan yang 'jigs pa rab bsams shing / /
bdag la khrel brdas chos so bya / /
lto la gyong skur dka' thub bya| |gos la gyong skur dman cha bzung / /
bde skyid khyad bsad gnyen po bsgom / /
bya byed lings bskyur byar med bsten / /
ci byed byang chub grogs su bsgyur / /
blo sbyong sems dpa'i rim pa las rang rgyud ngan pa dma' dbab pa'i chos yongs su rdzogs so / / / /
! blo sbyong sems dpa'i rim pa las zag bcas dge ba'i stobs bskyed pa'i chos bzhugs so / /
lus dang srog la mi lta zhing / /
rgyal srid bya dga' mi bsten par / /
dka' spyad bzod pa bsgoms pa yi / /
dpa' bo de la phyag 'tshal lo / /
gtam 'di nyon dang rtag 'dzin can / /
las 'di sems dang khur po can / /
skye ba gtan gyi si bon de / /
tshe thung 'di la sgrub dgos na / /
long yod bsten pa'i snying med po / /
gdon 'di gang gis slad pa yin / /
slar yang skyid 'dod ches pas phung / /
de ltar yin mod zur 'go rags / /
da dung gshis ngan ma spangs na / /
rgyu 'dis shin tu phung ba yin / /
da dung gzhan don ma bsams par / /
nga dgos 'ba' zhig brten byas na / /
rang gzhan thams cad mgo bskor nas / /
mnar med gnas su nges par 'jug /
tshe 'di'i kha 'dzin shags 'debs gyis / /
'dre rtog zur mgo su bas rags / /
na tsha sdug bsngal su bas mang / /
gzer zug sdug bsngal su bas che / /
tsha grang sdug bsngal dmyal ba 'dra / /
dbul phongs sdug bsngal su bas che / /
bkres skom 'jigs skrag yi dwags 'dra / /
dug sbrul khyi smyon nyid dang mtshungs / /
yod na yod pas skyong phyer sdug /
med na med pas 'tshol phyir 'khyams / /
gang ltar byas kyang sdug bsngal bsos / /
ci ltar byas kyang skabs don stor / /
rtsa ba bdag 'dzin ches bas lan / /
sdug sran snying rus chung bas lan / /
byams pa'i zhing sa ral bas lan / /
snyin rje'i rtsab chad pas lan / /
sems bskyed dge ba stor bas lan / /
ma rabs 'grogs la brten pas lan / /
de rnams thams cad 'das pa'i chos / /
mdun ma brlag zin yar la mchod / /
da ni su la'ang re ma che / /
phyi nang gang la'ang dgos ma 'cha' / /
don med rtog pa'i sngon ma bsu / /
sngar byas ngan pa'i rjes ma bcad / /
bdag 'dzin byed ri zhe gna' skyol / /
ngan shags byed ri zhe gna' skyol / /
mi la 'dzugs ri zhe gna' skyol / /
'dod yon sems re zhe gna' skyol / /
jo bo sems can mar bsams la / /
sdug gyur thams cad rang gis khur / /
duH.kha thams cad rang gis long / /
khrel brdas chen po rang la gyis / /
soms shig smos shig 'jigs pa soms / /
zlog cig sngar byas las ngan bzlog /
de ltar nyon mongs rab chod la / /
phyi ngan dus skabs thams cad du / /
bdag 'di'i duH.kha ma bzung zhig /
las ngang bsog na khrom du sgrogs / /
ngo lkog byas na kha dman phog /
nang dben gyis la dang tshang bshig /
spyod nang dgug la tho les thob / /
btsang rtag skyes tshe mdze ros 'dul / /
don rtog skyes tshe gnyan dgu 'grims / /
skyug bro skyes tshe snag khrag 'jibs / /
kha rgyang ma che bdag 'dzin bskyur / /
byin rlabs ma zhu 'dre la byin / /
mthu bo che la blo ma gtad / /
mo bon dag la blo mi dbab / /
drag sngags dag la sems mi gtad / /
rdzas dang ling kha rang la bya / /
'dre gdon nad kyis btab pa na / /
rdo rje 'dzin pa la sogs pa'i / /
khro bo thams cad phyir la khyed / /
ma hA ka la la sogs pa'i / /
gtum po thams cad pha tshang khyed / /
nga ni de ring lan chags 'jal / /
srung skyob ra mda' sgron ri shi / /
de ring 'khor 'das shan shun 'byed / /
'dus shig 'dus shig sha za dang / /
dbugs len thams cad rtsa 'dir 'dus / /
sha bshu'i rogs la slebs par shog /
sha bgos grogs la sleb par shog /
khyed rnams nga yi pha ma yin / /
bu yi sha khrag rol du gsol / /
khyed ni drin can pha ma yin / /
de ring bzang lan len du shog /
sngon chad lus sems gces par bzung / /
rgyu des da dung 'khor bar 'khyams / /
sngon chad bya dga' rang gis khyer / /
rgyu des da dung na tshas btab / /
sngon chad gnod pa gzhan la skyel / /
rgyu des khur po ri bas lci / /
sngon chad byas pas 'gyod lugs la / /
da ni khur khrig za ri shi / /
sngon ni bdag 'dzin bsrung srung nas / /
kha tsam tshig gis skyabs 'gro dran / /
da ni skyabs gsum mthu che yang / /
da ni bdag 'di'i rgyab mi byed / /
phung byed 'di yi gting ma rdzi / /
gal te thugs rjes skyabs byed na / /
'dzin pa nang du brlag par gyis / /
bzung ba phyi ru brlag par gyis / /
chags sdang rang sar brlag par gyis / /
phyis ni sdang ba med par gyis / /
nga ni lan chags ston mo 'gyed / /
mgron ris srid rtse man chad nas / /
dmyal khams bco brgyad yan chad na / /
lus dang longs spyod bya dga' dang / /
dbugs dang mdangs dang gzi brjid rnams / /
gang la dgos pa thams cad 'dus / /
bgegs rigs stong phrag brgyad cu shog /
thog med dus nas gces bzung ba'i / /
sha khrag 'di la dga' bar rol / /
lan chags zo la phyis ma rnyag /
mgron ris stong phrag brgyad cu shog /
byis pa'i gdon chen bco lnga shog /
gnod sbyin sha za 'byung po shog /
pho bdud bdud kyi pho nya shog /
mo bdud las kyi srin mo shog /
pho bdud rgyal 'gong sa bdag shog /
thams cad 'dir shog sha khrag rol / /
spyi bo tshangs pa'i bu ga nas / /
rkang mthil sor mo yan chad la / /
kho bo zhen chags mi byed kyi / /
thams cad bag phob tshim par za / /
sha khyer khrag 'thung rus pa mur / /
mgo bo yan lag don snying khyer / /
lhu tshigs nang khrol chu ser khyer / /
mdor na klad lpags la sogs pa'i / /
lus 'di phyi nang thams cad kyis / /
bzar nyan gcad nyan thams cad la / /
khu ma khrigs ma byed tshim par rol / /
zhi bar gyis la brlag par gyis / /
phung bar gyis la rtsa ba chod / /
chom chom myog myog bdag la ya / /
sha khrag tshal ba bdag la ya / /
rbad rbad thum thum bdag la ya / /
hUM dzaH. phyis 'di med par gyis / /
'khor ba'i 'khor lo rgyun lo chod cig /
las ngan phung po rabs chod cig /
sngon chad lus 'di gces par bzung / /
da ni bdag nyid brlag par mdzod / /
ma rungs brlag pa'i mthu stobs can / /
sha khrag rol ba'i gdug pa can / /
dbugs len gshed po sa ma ya / /
khyed gyis bdag 'di choms par gyis / /
dus gsum sangs rgyas rnams las lhag /
khyod kyis bdag 'di ma choms na / /
rang rang las kyis brlag par 'gyur / /
da ni shes nas 'jigs pa yis / /
tshogs rdzogs 'ching ba grol bar 'dod / /
de las grol bar ma gyur na / /
'dir tshogs gshed ma thams cad kyis / /
rlung dang mkhris dang bad kan dang / /
'dus pa nad kyi phung po dang / /
mi bzod sdug bsngal drag po mthong / /
snang yul srid pa'i 'khor 'das na / /
mi 'dod ji snyed yod pa rnams / /
thams cad bdag gi steng du thong / /
'gro kun nyon mongs las dang ni / /
sdug bsngal srid pa khegs par gyis / /
nges par sems can thams cad kyi / /
sdug bsngal rang gi snying nang du / /
da lta nyid du smin par shog /
rgyu des 'gro ba ma lus pa /
las ngan rgyu 'bras drungs phyung nas / /
spangs rtogs phun sum tshogs par shog /
bdag la yod pa'i dge ba rnams / /
thams cad 'gro ba yongs la bsngo / /
rgyu des 'gro ba ma lus pa / /
rtogs pa phun sum tshogs par shog /
de ltar 'gro ba thams cad kyis / /
spangs rtogs phun tshogs thob gyur te / /
byams dang snying rje chen po'a dpal / /
chos sku nyag gcig thob pa na / /
de las byung ba'i tshogs gnyis kyis / /
bdag nyid 'khor bar ga la lus / /
gang yang byang chub ma thob bar / /
myong gyur nyon mongs rgyu 'bras rnams / /
tshe 'dir rgyud la smin par shog /
tshe 'di'i nyon mongs rgyu 'bras rnams / /
da lo nyid la smin par shog /
de yang zla ba 'di la shog /
de yang de ring nyid la shog /
de yang skad cig 'di la shog /
de ring gzer thung la sogs pa'i / /
zug zer drag po myong ba'i tshe / /
nad 'di 'gro ba yongs kyi nad / /
dgos khur nyid du blangs pa yin /
da ni thog tu phebs pa yin / /
gtong len gnad du song ba yin / /
a la la ho nga re dga' / /
nges par sems can bde ste mchi / /
sdug bsngal bdag gis lon pa yin / /
da na go re bcad do zhes / /
na tsha skyes pa tsam gyis kyang / /
'os med na tsha 'dus pa yin / /
na go bdag gi chod pa yin / /
tsha ga bdag gi chod pa yin / /
bkres skom 'khyags go chod pa yin / /
lus la na tsha skyes gyur kyang / /
sems kyi dga' ba 'phel bar bya| |blo sbyong sems dpa'i rim pa las zag bcas dge ba'i stobs bskyed pa'i chos yongs su rdzogs so / / / /
bla ma gser gling pas jo bo la mtha' 'khob 'dul ba'i chos su gnang ba bzhugs so / /
! mgon po bla ma gser gling pa'i zhal nas /
jo bo la bu khyod mtha' 'khob 'dul ba la chos 'di rnams dgos gsungs /
rtog pa thams cad 'bur 'joms te / /
gnyen po thams cad bcom theg yin / /
'dun ma thams cad gcig 'gril te / /
las rnams thams cad gcig chos yin / /
gnyen po rnam byang chos bzhi ste / /
mtha' 'khob 'dul na dgos pa yin / /
'khor ngan log sgrub bzod pa la / /
snyigs ma'i dus su mkho ba yin / /
rkyen ngan dge ba'i bshes gnyen te / /
'dre gdon rgyal ba'i sprul pa yin / /
na tsha sdig sgrib kyi phyags ma ste / /
sdug bsngal chos nyid kyi yo langs yin / /
kun nas nyon mongs kyi chos bzhi ste / /
mtha' 'khob 'dul na dgos pa yin / /
skyid kyi kha non chen po ste / /
sdug gi mjug sdud chen po yin / /
na na nad g.yog chen po yin / /
gcig pur sdod na skyo grogs yin / /
gnyen po log gnon gyi chos bzhi ste / /
mtha' 'khob 'dul na dgos pa yin / /
bdag ni las ngan rtsa ba ste / /
rgyangs kyis bskyur ba'i chos gcig yin / /
gzhan ni byang chub 'byung khungs te /
bcangs te len pa'i chos gcig yin / /
spang gnyen mjug sdud chos bzhi ste / /
mtha' 'khob 'dul na dgos pa yin / /
log rtser log na rtsa rtser ltos / /
shig gi shig la 'bol ler zhog /
de nas mi 'ching grol bar 'gyur / /
ces gsungs so / / / /
nyon mongs pa lam du blangs pa'i chos bzhugs so / /
! na mo ran+ta gu ru /
chags sdang gi rtog pa drag po byang chub kyi sems gnyis la brten nas lam sbyang ba'i man ngag sngags nas nyon mongs pa lam du blang tshul bshad zer te /
nyon mongs pa rang dga' ma 'di lam du 'gro mi srid / /
nyon mongs pa la dmigs par byas nas rnam par bzlog pa'i sgo nas lam du byed pa mdo sde nas kyang mang du gsungs /
de'i gdams ngag kyang dang po 'dod chags la mtshon na dang po rang rgyud dam dngos po 'ga' zhig la chags par mthong ba'i tshe /
'di nyon mongs pa 'dod chags yin /
ma spangs ma sbyangs ma btul na ngan song la sogs pa'i duH. kha dpag tu med pa bskyed pa yin /
sbyangs shing btul na rdzogs pa'i sangs rgyas kyi rgyur 'gyur ba yin /
bdag gis 'di btul bas rdzogs pa'i sangs rgyas kyi rgyur 'gyur bar bya'o snyam du bsams /
de nas bdag gi dgra zla'i nyon mongs pa 'dod chags rang gi rgyud la blangs /
de nas byams pa bsgom pa nyon mongs pa 'dod chags rang gi rgyud la blangs /
de nas byams pa bsgom pa bzhin rgya je cher bskyed /
mthar sems can thams cad kyi 'dod pas rang gi 'dod chags de blos mkhyud tshad kyi chen por bsam /
blangs /
blangs pas rang gi 'dod chags de blos mkhyud tshad kyi chen por bsam /
sems can thams cad 'dod chags dang bral nas rdzogs pa'i sangs rgyas thob par bsam /
de ni kun rdzob byang chub kyi sems yin /
rang gi 'dod chags ri bo tsam de rang gi sems kyis blangs pa yin /
pha rol gyi yang blangs pa yin /
'dod chags kyi ngo bo yang sems yin /
sems las logs su rdul tsam yang med /
sems la sems kyis bltas pas 'das pa dang /
ma 'ongs pa'i sems ni 'gags shing ma skyes pas na med pas da ltar ba ni dbyibs la sogs pa'i ngos bzung dang bral ba /
ci'i ngo bor yang ma grub pas nam mkha' lta bur 'dug pa /
'dod chags bya ba ming tsam yang don du grub pa ci yang mi 'dug snyam du bsam pa de'i ngang du gnas tshad bzhag par bya'o / /
de ni don dam byang sems yin /
de gnyis las rim pa ltar gzugs kyi sku'i mtshan thos pa tsam gyis kyang nyon mongs pa zhi bar 'gyur ba'i 'phrin las dang /
nyon mongs pa bag chags gnas ngan len thams cad spong ba'i chos sku 'byung /
de bzhin du zhe sdang la sogs pa'i nyon mongs pa thams cad la sbyar bar shes par bya gsungs /
bla ma'i gsung nyid las lhag chad med par bris pa'o / /
nyon mongs pa lam du blangs pa'i man ngag shin tu zab mo'i don dge legs nam mkha' dang mnyam par gyur cig / / /
bla ma'i rnal 'byor bzhugs so / /
! bla ma rnams la phyag 'tshal lo / /
spyir yang theg pa che chung gi chos thams cad nas bla ma gal che bas mtshan nyid dang bstan tshul mang du gsungs /
sdong po bkod pa las /
skya ba 'dzin pa med pa yis / /
gru 'di pha rol phyin mi nus / /
yon tan thams cad rab rdzogs kyang / /
bla ma med pas srid mthar min / /
zhes gsungs te /
'jig rten pa'i yon tan rigs mtho ba la sogs pa rdzogs pa'am /
yang na sgrub pa po slob ma'i yon tan dad pa dang /
brtson 'grus la sogs pa rdzogs pa yod kyang rgyud byin gyis rlob pa'i bla ma ma bsten par rtogs pa mi skye te /
de ma skyes na 'khor ba las mi thar bas bla ma dam pa bsten dgos la /
de'i mtshan nyid kyang /
bla ma'i mtshan nyid brgyud par ldan / /
rtogs pa yod na tshad ldan yin / /
rdzogs pa'i sangs rgyas nas brgyud pa bar ma chad par byang chub kyi sems la nges pa brtan po yod pa jo bo'i bka' brgyud lta bu la bsten dgos /
de brten pa'i tshul yang gnyis las /
dang po don gyi sgo nas bsten pa bla ma'i gsung las ji ltar byung ba bzhin sgo gsum gyis bsgrub pa yin /
gsang ba brda'i sgo nas bsten pa ni /
rang gi snying kha'am spyi gtsug tu bla ma bsgoms nas mos gus byas gsol ba 'debs pa yin /
de la sbyor ba dngos gzhi mjug gsum las /
sbyor ba la gnyis las /
dang po sems bskyed pa /
byams snying rje byang chub kyi sems bsgom /
gnyis pa stong ra bcas /
rang lus snang la rang bzhin med pa me long gi gzugs brnyan lta bur bsam /
snying 'od kyi gong bu lta bur bsam /
dngos gzhi ni /
spyi bor padma dang zla ba'i gdan gyi steng du rang gang mos kyi bla ma bsam /
de sngar mthong ma mthong gi bye brag gi sku'i tshad ji tsam yin pa la tsho na gang tsam du bsam /
zhal gyi dkyil 'khor dang sku'i bzhugs tshul dang /
gsung gi nga ro dang /
thugs kyi dgongs pa thams cad dran par bya /
brgyud pa'i bla ma sangs rgyas la thug pa man chad chos 'brel yod pa'i bla ma thams cad dang /
yid dam dang /
sangs rgyas dang byang chub sems dpa' thams cad kyang bla ma de dang ngo bo tha mi dad par mos pa bya /
mchod pa ci 'byor dbul /
de nas thal mo sbyar la /
bla ma'i sku gsung thugs la skyabs 'gro ci nus bya /
de'i don yang skyon thams cad dang bral ba /
yon tan thams cad yongs su rdzogs pa /
don dam par rang bzhin med pa nam mkha' lta bu yin yang bdag cag sems can thams cad kyi don du snang ba yin snyam du bsam /
de nas bla ma dge ba'i bshes gnyen rin po che /
bla ma brgyud pa rnams kyi rgyud la ji ltar 'khrungs pa /
sangs rgyas dang byang chub sems dpa' rnams kyi rgyud la ji ltar mnga' ba /
nges don gyi mdo sde rnams kyi brjod bya'i don gyi mthil byang chub kyi sems rnam pa gnyis bdag gi rgyud la da lta nyid du skye bar byin gyis brlab tu gsol /
'byor ba /
rgud pa /
mtho ba dma' ba /
bde ba /
sdug pa /
na ba /
'chi ba /
'pho ba /
skye ba'i dus thams cad du byang chub kyi sems mngon du gyur par byin gyis brlab tu gsol / /
rkyen dang bar chad thams cad chos 'di'i grogs su 'khyer shes par byin gyis brlab tu gsol /
zhes lan gsum gsol ba btab /
de nas mnyam bzhag gi phyag rgya bcas la tshangs phug kha phye bar bsam /
de'i nang na mar bla ma'i sku 'od kyi rnam pa skar mda' 'pho ba'i tshul du byon nas snying du zhugs par bsam /
bla ma sangs rgyas dngos rang 'di yin snyam pa'i dad gus skyes tshad gcig bsgom /
de nas khong glod la bla ma'i sku gsung thugs rang gi lus ngag yid gsum la thim pas /
rang gi lus ngag yid gsum 'od gsal nam mkha' lta bu'i ngang du gyur par bsams la gnas tshad du bzhag /
gsum pa rjes ni /
de la mi gnas na rang gi lus dang snying ga'i bla ma sngar bzhin bsam /
yang na spyi po'am /
rang bzhin gyi gnas su gshegs par bsam /
dus gsum gyi dge ba thams cad bla ma'i thugs dgongs rdzogs pa dang /
chos 'di skye ba'i ched du bsngo ba dang /
smon lam btab de ltar nyams su blangs pa la brten nas phan yon bsam gyis mi khyab kyang /
mdor bsdus na thun mong dang thun mong ma yin pa'i phan yon gnyis 'byung /
mi dang mi ma yin pa'i 'tsho ba thams cad kyis mi tshugs /
'jig rten dang 'jig rten las 'das pa'i phun sum tshogs pa thob /
gdams ngag dang rjes su bstan pa thams cad 'byung /
dmigs pa gnyis kyi bye brag gis 'od gsal la 'pho ba yin pas /
'chi kha ma'i gdams ngag 'di nyid yin /
'di la 'bungs na rang gang 'dod kyi rtogs pa 'char nus gsungs /
ting nge 'dzin gyi rtog pa gzhan mi dgos gsungs /
rin po che spyil bu ba'i zhal nas /
nga'i snying phyung nas bstan kyang sha dmar lhog lhag pa kham gcig las mi gda' nyams len gyi mthil phyung ba 'di yin gsungs /
bla ma'i rnal 'byor bla ma'i gsung las yi ger bkod pa'o / /
chos 'di'i brgyud pa ni /
sangs rgyas bcom ldan 'das kyis 'phags pa byams pa la /
des thoT med la /
des dbyig gnyen la /
ku sa li che ba /
ku sa li chung ba /
gser gling pa /
jo bo rje lha gcig dge bshes ston pa /
po to ba /
shar ba /
'chad ka ba /
spyil bu ba /
slob dpon lha /
lha gdeng ba /
dpon /
d+harma sid+ha /
rgya ston byang chub rgyal mtshan /
mkhan po gzhon nu byang chub /
rin chen 'byung gnas dpal bzang po /
des bud+d+ha rat+na /
des kIrta sha la la /
des dza ya b+ha dra /
des puNye rat+na la'o / / / /
sarba he 'dzum / / /
dd] sdig sbyong man ngag bzhugs so / /
@# / /
bla ma rin po che la phyag 'tshal lo / /
sdig pa bshags pa'i thabs la stobs bzhi dang /
ki ka ni /
yi ge brgya pa la sogs pa sngags dang pha rol tu phyen pa gnyis ka nas gsungs kyang /
sems can thams cad kyi sdig pa dang sgrib pa ma lus pa sbyang snyam du byang chub tu sems bskyed la /
rang gi lus 'ja' tshon nam /
'od kyi rnam pa lta bur blta ste /
de'i steng du sna'i thad kar bu ga gcig bsams la /
yi ge gsum bzlas pas bu ga nas sgyu ma'i tshil ji bzhin byung nas /
de nas sdig sgrib thams cad nag nur gyis byung bar sems shing bzlas /
de nas 'jig tsa na sangs kyis dag par bsams la /
de thams cad sems kyi snang ba tsam du shes par byas la dge ba bsngo /
smon lam btab /
de bzhin gshegs pa'i sku gsung thugs yi ge'i rnam par byon pa yin pas byin rlabs shin tu che /
sde 'khrug byas pa la sogs pa'i sdig pa chen po yang 'dis 'dag pa yin gsungs so / / / /
theg pa chen po'i lugs kyi 'khon sbyong lags so / /
! byang chub sems dpa' rnams la phyag 'tshal lo / /
mi dang mi ma yin pa'i sems can gyi bye brag gang yang rung ba dang /
sha 'khon du gyur nas de la byang chub kyi sems sbyong snying mi 'dod na byang chub kyi sems su mi 'gyur bas 'khon sbyangs pa'i man ngag ni /
rang stan bde ba la spyod lam gang bder 'dug ste| byams snying rje drag pos bskul la /
rang gi snying khong stong du sha 'khon can de yod par bsams la /
de'i pang na rang gi yi dam gyi lus rang kho na 'dra ba gcig dang /
snying dang /
kha dang /
dpral pa /
lag pa 'khyud par bsams la /
rang gi spyi bor a las zla ba'i dkyil 'khor gyi steng du rdo rje sems dpa' sku mdog dkar po zhal gcig phyag gnyis pa /
g.yas rdo rje thugs kar 'dzin pa /
g.yon pa dral bu dkur bsten pa /
rgyan thams cad kyis brgyan pa /
sems dpa'i skyil krung gis bzhugs pa'i zhabs kyi mthe bong bdag gi tshangs bug na reg par bsam /
de'i thugs kar a las zla ba'i dkyil 'khor gyi steng du rdo rje dkar po hUM gis mtshan pa gcig bsams la /
yi ge brgya pa bzlas pas sangs rgyas dang byang chub sems dpa' thams cad kyi thugs rdo rje sems dpa' /
de'i thugs byang chub kyi sems byams snying rje'i ngo bo ste /
rnam pa bdud rtsi'i rnam pa 'o ma lta bu rdo rje dang hUM las babs nas zhabs kyi mthe bong nas 'dzag /
bdag gi tshangs bug nas zhugs nas snying kha'i gzugs la thim pas /
tshe thog ma med pa nas kyi sha 'khon dang /
gdon dang gnod sems dang /
'gran sems phrag dog thams cad dag nas pha ma spun zla lta bur skyes par bsam 'jog tsa na rdo rje sems dpa' spyi bo na mar thim pas /
rang gzhan thams cad nam mkha' lta bu mnyam pa nyid du bsgom mo / /
theg pa chen po'i blo sbyong gi man ngag dam pa'o / / / /
jo bo la rnal 'byor ma gnyis kyis sems sbyongs shig ces gdams pa'o / /
! na mo rat+na gu ru /
jo bo rje nyid dus khyad par can gcig la byang chub kyi sems sbyongs shing bskor ba mdzad pa na /
rdo rje gdan gyi shar phyogs kyi nam mkha' la bud med mi'i lus las ni 'das /
lha'i lus su cung ma sleb pa rgyan thams cad kyis brgyan pa gnyis 'dug pa la /
gzhon pa la rgan pa des dri ba'i tshul mdzad nas myur du 'tshang rgya bar 'dod pas thabs gang la bslab par bya zhes zhus pas /
myur du 'tshang rgya bar 'dod pas byang chub kyi sems sbyong zhes gsungs nas gsang sngags lugs 'di gsung so / /
bud med gnyis sgrol ma dang khro gnyer can yin skad /
jo bos dge bshes ston pa la gnang /
des spyan mnga' ba la /
des bya yul pa la /
des gtsang pa rin po che /
des glang lung pa /
des sangs rgyas bsgom pa /
zam tshe rin sangs pa /
des sangs rgyas sgam pa byang chub skyabs /
ye shes zhabs shri la b+dz+ra la /
des don zhabs la /
bud d+ha rat+na la lo'i dgon par gnang /
des kirti shri la la /
des dza ya b+ha dra /
des pu Nye rat+na la'o / /
des gzhon nu rgyal mchog dkon mchog 'bangs la / /
ku su lu'i tshogs bsog gi blo sbyong bzhugs so / /
! jo bo'i zhal nas /
ku su lu'i tshogs bsog 'di bsod nams che ba yin /
'khor ba dong bkrugs byas pa yin /
ku su lu'i tshogs bsog 'di la phan yon brgyad yod gsungs /
lus tha mal gyi zhen pa chad pa dang /
'chi ba bslu ba dang /
dam tshig nyams pa skong ba dang /
rmi lam 'bad med du zin pa dang /
mnar gcod kyi sdug bsngal mi 'byung ba dang /
bar dor dag pa'i sgyur lus ngos zin pa dang /
mchog thun mong gi dngos grub thob pa dang /
smon lam dang thugs rje'i dbang gis gzhan don 'bad med du 'grub pa dang brgyad do / /
'di sgom pa'i dus su stan bde ba la 'dug ste /
lus sems gnad dang ldan par byas la /
bdag gis sems can thams cad kyi don du sangs rgyas thob par bya /
de'i ched du rnal 'byor pa ku su lu'i gdams ngag bsgom snyam du byang chub kyi sems bsgom / /
rang gi lus 'di'i nang stong pa rdza ma'i nang lta bur bsgom /
mgrin pa nas tshangs pa'i bu ga man chad bum pa'i mgrin pa ltar skya seng ba gcig bsam /
rang lus stong pa'i thugs kar rnag gi sems kyi rnam pa hUM sngon po gcig tu gyur par bsam /
de rlung gis yar btegs pas tshangs pa'i bu ga nas yar thon /
nam mkha'i sor bzhi tsam na yod par bsams la /
de la dmigs la /
oM swa b+hA wa shud d+ha sarba d+harma swa b+ha wa shud d+honya haM /
ces pa lan gsum brjod de rmi lam sgyur ma tsam du gyur par bsam /
oM shu n+ya ta dz+nya na badzra swa b+ha wa at+ma konyahaM /
lan gsum brjod pas hUM de song par gyur par bsam /
de'i ngang nas nam mkha' la padma dmar ser gcig bsam /
de 'od du zhu ba las padma'i gdan gcig tu gyur /
de'i steng du a las zla ba'i dkyil 'khor gyi steng du baM yig dmar po gcig bsams /
baM 'od du zhu ba las gri gug gcig tu gyur /
'chang bzung yu ba la a las zla ba'i dkyil 'khor gyi steng du ba dmar po gcig bsams /
de las 'od 'phros pas sems can thams cad la phog pas sdig sgrib dag pas sems can thams cad jo mo rnal 'byor mar gyur par bsams /
'od zer tshur 'dus gri gug gi yu ba'i baM la thim par bsam /
baM gri gug dang bcas pa zhu nas rang gi sems 'di jo mo'i bris sku 'dra ba gcig tu gyur par bsam /
de'i thugs kar a las zla ba'i dkyil 'khor gyi steng du baM bsam /
de las 'od 'phros pas /
nub phyogs bde ba can nas jo mo ye shes pa spyan drangs nas byon par bsam /
dzaH. zhes pas spyi bor byon /
hUM gis thim /
baM gyis gnyis med du gyur /
hoH.sa dus gsum gyi sangs rgyas thams cad kyi thugs rje 'dus pa'i sku'i ngo bor gyur pa jo mo rdo rje rnal 'byor ma rang nyid yin ang snyam du dga' ba bsgom /
de'i thugs kar a las zla ba'i dkyil 'khor gyi steng du baM dmar po gcig bsam /
spyi bor a las zla ba'i dkyil 'khor gyi steng du oM dkar po gcig bsam /
mgrin par a las zla ba'i steng du a dmar po gcig bsam /
thugs kar raM las nyi ma'i dkyil 'khor kyi sten du hUM mthing nag gcig bas /
de rnams la dmigs la /
oM aH.hUM lan gsum brjod /
de nas rang lus mi ror gyur pa de rnal 'byor ma'i mdun du ling nge yod par bsams la /
de'i rtsar yaM ljang khu gcig bsam /
de 'od du zhu ba las rlung gi dkyil 'khor 'od ma'i gzhu'i dbyibs su yod pa mchog ma gnyis na rlung gi ba dan sngon po re yod par bsam /
de'i 'chang bzung na raM dmar ser gcig bsam /
de'i phyogs re re na hUM sngo skya re re bsam /
hUM 'od du zhu bas mi mgo rlon pa'i sgyed bu gsum yod par bsam /
de nas rang gi sems rdo rje rnal 'byor mar gyur pa'i phyag g.yas kya gri gug des mi ro'i thod pa 'breg 'tshams su bregs nas mi mgo'i skyed bu de'i steng du bzhag par bsam /
thod pa de yang phyi dkar la nang dmar ba yangs shing rgya che ba gcig tu gyur par bsam /
de'i nang du mi ro de bcug la /
mi ro de'i steng du a las zla ba'i dkyil 'khor gyi steng du baM bsam /
de 'od du zhu ba gri gug gcig de'i 'chang bzung gi steng na a las zla ba'i dkyil 'khor gyi steng na baM bsam /
de las 'od 'phros pas mi ro de bdud rtsir gyur /
yang 'od zer 'phros pas sangs rgyas dang byang chub sems dpa' thams cad kyi thugs ka nas bdud rtsi babs pas thod pa gang bar bsam /
rnal 'byor ma'i thugs ka'i baM las 'od zer 'phros pas 'od kyi sne la bdud rtsi'i sprin 'khrigs pa'i gseb nas bdud rtsi ye shes pa dang dam tshig pa gnyis su med par 'dres pa bsam /
gri gug dang yig 'bru rnams bdud rtsir gyur /
de nas rnal 'byor mas hUM las gsum brjod pas shangs nas rlung drag pa shang shang byung nas ba dang gnyis la phog pas /
de gnyi kyis rlung g.yab pas /
raM las me 'bar bar bsam /
de nas bdud rtsi lhog chil gyis khol bar bsam /
oM AH.hUM lan gsum gyis byin gyis brlabs pas /
bdud rtsa dkar mer gyis gyur par bsam /
de nas rang rnal 'byor ma'i thugs ka'i hUM las 'od 'phros pas nub phyogs bde ba can gyi jo mo rnal 'byor ma dpag tu med pa byon nas ka pa las bdud rtsi gcus te /
khyer nas dmyal ba'i gnas su song bas sems can dmyal ba re re'i mgo thog na yang jo mo re re yod par bsam /
sems can dmyal ba de rnams kyi kha na mar rang dbang med par blugs pas de thams cad kyi tsha grang gi sdug bsngal zhi nas de rnams thams cad rnal 'byor ma'i skur gyur par bsam /
lhag ma de pho bas bde ba can gyi 'jig rten gyi zhing du gyur par bsam /
de nas rigs drug ka la des mtshon pas chog pa yin gsungs /
de nas lhag ma de dkon mchog la 'bul bar mi 'os na yang zos 'thung ge lhag ma med par dkon mchog la phul bas chog la phul bas chog pa yin gsungs /
dge ba'i rtsa ba byang chub tu bsngo /
smon lam gdab bo / / / /
skyid sdug lam 'khyer gyi blo sbyong bzhugs /
! bla ma rnams la phyag 'tshal lo / /
skyid sdug lam khyer gyi man ngag 'di byang chub tu sems bskyed la /
skyid par byung na skyid mkhan de lus dang sems gang yin ngos yer gyis bzung /
lus bem po ro dang 'dras ste /
skyid mkhan du ma grub /
sems ston pa nam mkha' dang 'dra ste /
kho nyid kho rang gis stong pas skyid por ma grub /
des na skyid pa por 'dzin pa de nyid kho rang gis stong pas /
stong pa la stong par shes par byas la stong pa'i ngang la sing nge yer re lhod de shig ge sdod tshad mnyam par bzhag /
de ni ma bcos dri med chos sku thob pa'i thabs yin no / /
de'i ngang la skyid par snang ba de nyid kyi ngo bor yer gyis bsgom /
sems yengs rung ma yengs rung yi dam lha dang 'bral med du rgyas gdab /
de ni dag pa'i gdul bya 'dul byed longs sku thob pa'i thabs yin no / /
de'i nga rgyal dang ma bral bas skyid par snang ba de nyed sems can gyi don du bsngo ste /
skyid na dge ba tshogs su bsngo / /
phan bdes nam mkha' gang bar shog /
ces lan gsum brjod /
de ni ma dag pa'i gdul bya 'dul byed sprul sku thob pa'i thabs yin no / /
sdug mkhan des lus dang sems gang yin ngos yer gyis bzung /
lus bem po ro dang 'dra ste /
sdug mkhan du ma grub /
sems stong pa nam mkha' dang 'dra ste /
kho nyid kho rang gis ston pas sdug pa por ma grub pas /
de nas sdug par 'dzin pa de nyid kho rang gis stong par byas la stong pa'i ngang las sing nge yer re lhod de shig ge sdod tshad du mnyam par bzhag /
ma bcos dri med chos sku thob pa'i thabs yin no / /
de'i ngang la sdug par 'dzin pa de nyid rang gi yi dam gang yin pa de'i ngo bor yer gyis bsgom /
sems yengs rung ma yengs rung yi dam lha dang 'bral med du rgyas gdab /
de ni dag pa'i gdul bya 'dul byed longs sku thob pa'i thabs yin no / /
da' nga rgyal dang ma bral bas sdug par snang ba de nyid sems can gyi don du bsngo ste /
sdug na kun gyi sdug bsngal blangs /
sdug bsngal rgya mtsho skem par shog /
ces lan gsum brjod /
de ni ma dag pa'i gdul bya 'dul byed sprul sku thob pa'i thabs yin no /
skyid sdug lam khyer gyi man ngag go / /
'di'i brgyud pa ni /
paN chen shAkya shri /
khro phu lo tsA ba /
mkhan chen lho brag pa /
mkhan chen bde ba byams chen pa /
rin chen grags pa bshes gnyen /
chos rje bsod nams rin chen /
gzhon nu rgyal mchog go / /
sum pa lo tsa ba'i snyan brgyud kyi blo sbyong bzhugs / /
! gu ru na mo /
grub thob sum pa lo tsa ba rgya gar du byon /
gsang sngags phal cher la thos pa mdzad /
bod du 'byon khar gser lhag ma khyer nas rdo rje gdan du byang chub chen po la 'bul du byon /
gan+d+ho la la bskor ba mdzad cing bzhugs pas /
bud mad dmar mo gcig dang /
res 'ga' sa la gom pa dor ba'i res 'ga' bar snang la bskor ba mdzad /
res 'ga' sa la gom pa dor ba'i tshul du bskor ba mdzad cing gda' skad /
der bud med sngon mo des dmar mo de la mo de mdangs zhag nga blo yang ma bde /
'gro snying gcig kyang 'dod /
'chi ba min na drag ste /
lar 'chi ba 'di ka la 'tsher zer nas dri ba rnam pa bzhi byed kyin gda' skad /
der bud med dmar mo des lo tsa ba la spyan gyis zur mig ces ba gcig gzigs nas sngon mo de la mo de nga gang byung gis chog na ci byas kyang bde ste khyod kyi blo de gang byung gis ma chog pas lan pa yin /
mo de sems bzhag sar sdod na phyin kyang chog ste /
khyod kyi sems de bzhag sar ma sdad pas lan no / /
mo de blo chos su song na shi yang sla ba la khyod kyi blo rgyun chos su ma song bas lan no / /
mo de rang sems skye med du rtogs na 'chi rgyu yang med de /
khyod kyi sems skye med du ma rtogs pas lan zer nas lan rnam pa bzhi 'debs kyin gda' skad /
de nas lo tsa ba'i thugs skyo ba sangs /
sngar bslab pa'i chos gnad du song /
thugs brgyud kyi steng du yang rtogs pa khyad par can skyes pa yin gsungs so / /
de la ngo sprod 'di lta bu yin /
gang byung gi chog na bya ba rang gis bsags pa dang bstun pa'i longs spyod gang byung gis chog shes /
gzhan gyi phun sum tshogs pa la phrag mi dog /
rkyen bde sdug gi khongs bzhugs su mi 'gyur ba la sogs pa dgos gsungs so / /
sems bzhag sar sdad par bya ba bla ma'i byin brlabs dang /
thabs khyad par can la brten nas sems rang ngo shes /
rangs zin /
rang dbang thob pa la sogs pa dgos /
sems chos dang 'dres pa ni sems rig rig po 'di yin /
chos de'i rang bzhin rtogs pa cig dgos /
sems skye med du rtogs pa ni skye ba rtogs pa /
'chi ba 'gag pa yin /
sems skye 'gag gnas gsum dang bral bar rtogs pa'i rtogs pa mnyam rjes med pa ni 'chi rgyu med pa lags so / /
chos 'di'i brgyud pa ni /
rje btsun ma rdo rje phag mo /
sgrol ma gnyis kyis sum pa lo tsa ba la gsungs /
des sa paN /
des grub thob chen po mtsho 'phrang ba /
des mkhas grub chos rje /
des ri khrod ras chen /
des pra dz+nya bo d+he /
des don zhags pa bud d+ha rat+na la /
des kirti shi la la /
des chos rje rgyal ba bzang po la /
des chos rje bsod nams rin chen la gnang /
des dkon mchog 'bangs la gnang / / / /
byang chub sems dpa' kun tu bzang po'i blo sbyong bzhugs /
! gu ru mi tri na mo / /
bla ma'i zhal nas /
chos thams cad rang gi sems te /
hril gyis dril nas nyams su len dgos /
de yang bka' brgyud 'di bla ma'i lam yin pas dus gsum gyi mchod 'bul thams cad kyi ngo bo bla ma de'i rnam 'phrul du shes par byas nas blo sbyong bas bla ma la phyag dang phyi nang gsang gsum gyi mchod pa 'bul /
gsol ba btab /
bla ma de la sna thag gtad nas /
mi rtag pa nas gnas lugs kyi bar nyams su len dgos /
de yang lta ba rnam par dag pa 'khor 'das kyi chos thams cad gdod ma nas skye 'gag med cing spros pa'i mtha' thams cad dang bral ba nam mkha' lta bur gtan la phab /
'gag med kyi rtsal sbyangs /
sems can la dmigs pa /
chos tsam la dmigs pa| dmigs pa med pa gsum bsgom /
mnyam pa nyid gsum bsgom /
des nye ring med pa /
gus pa bzang ngan med pa /
yon tan gsum bskyed /
gzhan yang rlabs po che'i sems dang /
me bsgul ba'i sems dang /
rdo rje lta bu'i sems dang gsum la bslab /
de la dang po ni /
theg pa chen po'i sems 'ga' zhig ste /
gcung mos pas gcen po thams cad kyi mdzad pa chas kyi 'khor lo bskor ba dang /
'phrin las la sogs pa rnams gcen po thams cad dang mnyam par gyur cig /
ces thugs bskyed pas thams cad dang mnyam pa nyid /
shakya thub pas kyang sems can thams cad byed ngan pa /
rang bzhin ngan pa /
sangs rgyas thams cad kyi gdul byar ma gyur pa rnams ngas 'dul bar gyur cig ces thugs rlabs po che bskyed /
dka' ba dpag tu med pa spyad /
rigs gsum mgon po'i thugs rje chen pos dus gsum sangs rgyas thams cad kyi thugs rje'i rang bzhin du gyur nas stong gsum khong gi rnam 'phrul ji ltar yin pa'am /
'khor ba'i gnas su thugs rje'i rlabs dpag tu med pa la sogs pa gsungs /
phyag na rdo rje byang chub sems dpa' shugs 'chang du skye ba bzhes pa'i dus su myur du sangs rgyas pa theg pa chen po'i lam ma yin /
byang chub sems dpa' rtag tu 'khor bar bsdad nas sems can gyi sdug bsngal ba'i dgos byed dka' ba dpag tu med pa spyad /
sangs rgyas mchod pas mnyes par byed /
sangs rgyas kyi chos rnams rdzogs par byed pa /
dus gsum gyi sangs rgyas thams cad kyi gsang ba 'dzin /
bdud 'dul bar chad bsrung ba la sogs pa rlabs po che'i spyod pa mdzad /
'phags pa 'jam dpal gyis dang po thugs bskyed pa'i dus su byang chub sems dpa'i spyod pa spyad bzhin du sems can thams cad sangs rgyas kyi sa la 'god par dam bcas /
sems can byang chub la bkod nas phyogs bcu'i sems can sangs rgyas ma thob pa de srid du sangs mi rgya bar dam bcas /
sems can re re'i rgyus kyang phyi ma'i mu mtha' gnas par byas /
sems can re re'i phyir yang mnar med la sogs kyi sdug bsngal gyis mi skyo /
byang chub sems dpa'i rten la sangs rgyas kyi mdzad pa mdzad par dam bcas /
dam bca' de ma rdzogs par sangs rgyas na de'i tshe mtshams med pa lnga byed kyi /
de bzhin gshegs pa rnams bslus par gyur cig / /
ces smon lam btab /
de thams cad pas byang chub sems dpa' kun tu bzang po rlabs che ste /
dang po thugs bskyed pa'i dus su dus gsum gyi sangs rgyas thams cad kyi thugs ji ltar bskyed pa ma nas pa'i rjes su bskyed de /
byang chub sems dpa'i spyad pa spyod pa'i dus su dus gsum gyi byang chub sems dpa' rnams kyi dka' ba ci spyod pa ma lus par spyod cing /
nam mkha'i mthas gtugs pa'i sems can ma lus par sangs rgyas la 'god par 'dod pa dang /
byang chub sems dpa'i rten la dus gsum sangs rgyas kyi 'phrin las rdzogs par bya ba dang /
sangs rgyas kyi zhing re rer yang de'i mdzad pa bsam gyis mi khyab pa mdzad pa'i dus su sems can re re'i don du yang bskal pa dpag tu med par mnar med la sogs pa'i sdug bsngal myong zhing /
dus gsum sangs rgyas kyi mdzad pa zhal gyis bzhes /
dus gsum gyi byang chub sems dpa'i sems ma bskyed pa rnams bdag gis bskyed /
spyod pa mi nus pa'i dka' ba bdag gis spyad /
thugs rje chen po thabs la mkhas pa rnams kyi spang pa'i sems can rnams sangs rgyas kyi sa la 'god pa'i thugs bskyed /
sangs rgyas re re'i mdun du lus 'jig rten gyi khams kyi rdul dang mnyam par sprul nas phyi nang gsang ba'i mchod pa dbul /
lus re res yang zhing khams dpag med gcig sbyangs /
de bzhin du sems can smin dka' ba /
spyod pa gdul dka' ba rnams 'dul ba'i smon lam 'debs /
sangs rgyas thams cad kyi mdzad pa mdzad par zhal gyis bzhes /
skad cig re re la dus gsum sangs rgyas thams cad kyi mdzad pa rdzogs par mdzad /
bsam pa de yongs su ma rdzogs par sangs rgyas na dus gsum gyi sangs rgyas thams cad bslus par gyur cig ces smon lam btab ste /
de'i thugs bskyed ni nam mkha' lta bu ste brjod kyis mi lang ngo / /
sangs rgyas dang byang chub sems dpa' rnams pas kyang rgya che bar rang cag kyang sems bskyed /
byang chub kyi sems de la brten nas dang por skye /
bar du gnas /
tha mar sangs rgyas skyo bar mi bya /
'di sdug gi mgo 'thud /
skyid kyi kha bsnon /
'jigs pa'i skyel ma /
nad dang gdon gyi gnyen po /
nyon mongs pa 'bur 'joms pa yin pas sangs rgyas dang byang chub sems dpa' de rnams kyi rjes su bslab pa'i phyir /
rang tha mal ba'i snying khar a las zla ba'i dkyil 'khor gyi steng du maM dkar po gcig bsam /
de las 'od zer zang zing 'phros te song bas nam mkha'i mthas khyab pa'i sems can thams cad la phog pas sems can gyi las dang nyon mongs pa 'dod chags dang /
zhe sdang dang /
gti mug dang /
nga rgyal phrag dog ser sna la sogs pa drug rtsa ba'i nyon mongs pa /
nyi shu nye ba'i nyon mongs pa /
de rnams kyis kun nas bslangs pa'i lus ngag yid gsum gyi sgo nas mi dge ba bcu mtshams med lnga /
de dang nye ba lnga /
rtsa ba'i ltung ba /
dkon mchog lam gus pa /
dam pa'i chos spong ba /
'phags pa la skur pa btab pa la sogs pa'i rgyu de las mtho ris thar pa'i gegs byed pa /
'khor ba ngan song gi sdug bsngal nyams su blangs dgos pas thams cad rang gi lus la sib sib byung nas sems can gyi rgyud la sgrib pa med par gtsang sing gis song nas de sdig pa de dag bshags par bya'o snyam du bsam nas /
yang 'od zer skyar ma gcig 'phros te song nas sems can thams cad la phog pas 'bras bu 'khor ba'i sdug bsngal dmyal ba tsha grang /
yi dwags bkres skom /
dud 'gro glen lkug la sogs pa| lha ma yin la 'thab rtsod /
lha la 'chi 'pho ba dang ltung ba /
mi la sdug bsngal brgyad dang bcu gcig la sogs pa lus ngag yid gsum la gnod pa'i mi bde ba thams cad la 'dod zer gyi phog pa tsam gyis sems can rnams kyi lus sems bde sang song bar bsam /
'od zer rang gi lus la thim pas sdug bsngal de dag rang gi lus la sib kyis byung nas ba spu'i bu ga re re yang mnar med pa la sogs pa'i rigs drug gi sdug bsngal bsam gyis mi khyab par gnas par bsam /
sems can sdug bsngal dang bral na bdag gi 'khur du yod pa don che snyam du bsam seMs can thams cad kyi bdag nyid gnya'o 'am /
gta' mar yid ches pa yin pas bdag gte bar bcug la sems can slus /
bdag gis sdug bsngal thams cad nyams su blangs la sems can thams cad bde ba la 'god do snyam du bsam /
yang 'od zer skyar ma gcig 'phros nas song bas rang gi bla ma brgyud pa dang bcas pa dang /
sangs rgyas dang byang chub sems dpa' dang /
yi dam gyi lha dang /
nyan rang rnams kyi rgyud la phog pas /
de dag gi thugs dam gyi bar chad dang /
sku chags dang /
thugs dgongs ma rdzogs pa dang /
rnam par thar pa mthar ma phyin pa la sogs thams cad 'od zer gyi sna la sib sib 'dus nas rang gi lus la sib kyes byung bar bsam /
de bdag gis khur 'khur du yod pa bsod nams che snyam du bsam /
dus rtag tu nam mkha' lta bu'i ngang las ma g.yos par bya /
rtag tu bla ma yid la byed pa dang ma bral bar bya /
de dag la lus longs spyod dge ba'i rtsa ba mchod par 'bul /
sems can thams cad kyi lan chags dang /
sha 'khon yod pa'i bgegs rnams la de dag gi glud du grangs mang por ro zhim pa gzugs bzang bar sprul ste /
de bzhin du sha khrag rus pa don snying /
yan lag dang nying lag dpag tu med par sprul la gang 'dod 'dod la blos phyin /
rings na brjen par /
mi rings na tshos la zo bya /
zos pa thams cad nyon mongs pa'i sred pa zhi nas bde ba rgyas te /
bdag gi gdul byar gyur par smon lam btab /
la la da res btang ba'i dus min zer te /
mi gtsang ba'i lus bsrung ba 'di gcer bu tsher ma 'khur ba dang 'dra ste slod na bde gsungs /
bsod nams dang ye shes kyi tshogs gnyis dpag tu med pa bsags pas bdag gi bsam pa rnam par dag pa'i stobs bla ma'i byin rlabs kyis tshogs gnyis dpag tu med pa 'phel nas 'phags pa thams cad kyi thugs dgongs rdzogs par gyur cig /
sems can thams cad kyi sdug bsngal zhi nas bde ba phun sum tshogs pa dang ldan par gyur cig /
ces brjod /
snying po dang drag las byed pa'i dus su yang rang yi dam lhar bskyed la /
sdig pa'i rdzu 'phrul sna tshogs kyis lus thams cad thal ba rdul du brlag nas /
seMs can rnams thams cad mkhyen pa'i ye shes la 'god par bsam /
yang rang la nad gcong dang cho 'phrul byung ba'i dus su nyam nga ba thams cad bral ba skye ba med par thag bcad nas snang ba thams cad gzugs brnyan du shes par byas nas byams pa'i ting nge 'dzin la mnyam par bzhag gsungs /
rang gi rgyud la nyon mongs pa skyes na de'i rang bzhin skye med du shes par byas la /
nyon mongs pa ye shes su bsgyur /
rkyen ngan dang mi mthun pa'i phyogs ci byung yang tshogs gnyis rdzogs pa'i thabs su blo sbyong /
de nas zas gos gnas khang thams cad la byang chub sems kyi grogs su longs spyod /
sems can gang gis bdag mthong ba dang /
thos pa /
dran pa /
gtam du brjod pa thams cad kyi sgrab pa gsum zad nas sku gsum thob pa'i rgyu la 'bad par bya'o / /
'gal rkyen thams cad yang dag pa'i lam du blangs nas kun tu bzang po'i spyod pa spyad /
dus gsum gyi sangs rgyas thams cad dang bya dpa' thams cad kyi dgongs pa dang /
'phrin las dang smon lam dang rlabs po che'i spyod pa bdag gis rdzogs par bya snyam du bsam mo / /
mi bsgul ba'i sems ni| nya pa /
zhing pa /
tshong pa sogs kyis tsha grang gnod pa bzod na bdag ltas 'gro ba bde phyir cis mi bzod snyam pas sems can gyi don byed pa la sdig pa nyon mongs pa /
tshe 'di'i rtog pa /
theg pa dman pa /
dngos por 'dzin pa thams cad kyis mi bsgul mi bskyod par thams cad mkhyen pa sgrub pa gcig dgos /
rdo rje lta bu'i sems ni /
da nas sangs rgyas ma thob bar du rnam par rtog pa gang gis kyang bar du ma chod par byang chub kyi sems bsgom pa yin /
de yang thabs shes rab dbyer med yin te /
gcig bsgom tsa na gnyis rang chas su 'ong bas zung 'jug tu bsgom /
sangs rgyas tsa na yon tan zhing khams rgya che chung da lta'i mthu stobs dang smon lam gyi khyad par las byung bas /
da lta byams pas khyab tshad ma 'ongs pa na gdul byar gyur pas /
de yang sgyu ma'i skyes bu'i sems bskyed /
dka' ba spyad /
lam la bslab pas nam mkha'i ngang du sangs rgyas nas sprul pas sems can 'khor ba las grol bar byas pa tsam du bslab /
de yang nam mkhas nam mkha' yul du byas pa tsam mo / /
de ltar nam mkha' lta bu'i ngang du thag bcad nas sgyu ma'i rnam par 'phrul par shes nas 'gag med kyi rtsal byang chub kyi sems rlabs po che sbyangs /
tshogs gnyis sgyu ma lta bur bsog pa de zung 'jug go /
don nang du shar bas 'khor bar mi skyo /
mya ngan las 'das pa la mi ring ba gcig yong ba yin gsung /
de tsan de dogs dang bral /
chos sku rtogs pas mnar med du phyin kyang bde ba can du 'char /
'khor 'das gnyis med du rtogs pas blang dor gyi blo dang bral /
sangs rgyas dang sems can dbyer med du rtogs pas bzang ngan gyi 'dzin pa zhig /
chos thams cad mnyam pa nyid du rtogs pas mtho dman du 'dzin pa'i phyogs cha dang bral /
ma phyin par klu sgrub kyi dgongs pa'i steng du sleb /
de lta bu'i chos la slob par 'dod pas sbyor ba tshogs bsag /
bsam pas blo spyang /
mos pas yul du bya /
zhen pas 'jug /
'brel bas mi bslu /
khad nas rtogs par 'gyur ro / /
de nas tshe rabs thams cad du byang chub kyi sems mi brjed pa'i phyir nag po'i chos bzhi spang zhing /
dkar po'i chos bzhi sgrub pa la bslab /
rtag tu sems can mi spong ba'i phyir blo sbyong /
spong ba'i rgyu bzhi spangs pa la bslab /
rgyu bzhi ni sems can mang po 'di tsam gyi don byed mi nus snyam na /
ji ltar mang ba ltar byang chub kyi sems rgya cher 'phel lo / /
byed ngan pa spangs pa ni /
lus kyi grogs su ma btub kyang dus brtan du byas la /
blo bsdu 'khor ba'i yul mthong bas spangs pa ni /
sdug bsngal mang zhing mang ba ltar /
de rnams bsgral zhing 'don par byed dgos so / /
stong pa nyid mthong bas spangs pa ni| ji ltar stong pa yin pa de bzhin ma rtogs par dngos por 'dzin na sdug bsngal nyams su myong bas de snying rje snyam nas spang pa'i rgyu bzhi spangs te /
sems can la snying rje je che je che la btang /
de ltar thams cad la snyoms pa'i byang chub kyi sems bskyed tsa na /
byang chub sems skyes gyur na skad cig gis / /
'khor ba'i btson rar bsdams pa'i nyam thag rnams / /
bde gshegs rnams kyi sras zhes brjod bya zhing / /
'jig rten lha mir bcas pa'i phyag byas 'gyur / /
zhes so / /
byang chub sems dpa' de 'dod pa chung zhing chog shes par byas pa la bslab /
dran pa dang shes bzhin du srung ba 'phags pa ka t+ya ya na bzhin du bslab /
de ltar sgyu ma lta bur spyod pa'i gang zag des rlom pa med pas gzugs brnyan gyi skye bo lta bu /
lan la mi re ba rang gi lag pas kha la zan byin pa lta bu /
rnam smin la mi re ba sgyu ma'i skyes bu lta bu /
lus longs spyod dge ba'i rtsa bas spud pa ltos pa med par btang bas sangs rgyas lta bu skad /
de yang bsam pa dag pas mthong nges su bya nges su btang ba'i dus min /
ma 'ongs pa na rtsol pa med par lhun grub tu byang chub sems dpa'i rten la sangs rgyas kyi mdzad pa gcig 'ong /
sangs rgyas nas rang don du chos sku brnyes nas gzhan don du gzugs sku gnyis kyis zhing khams dag ma dag 'dres ma gsum gyi don 'khor ba ma stong bar du 'byung gsungs -i thi /
gsang sbas so / /
jo bo dpal ldan dgon pa ba /
rin chen sna bur pa /
g.yer sgom sangs rgyas dpon /
zang dgon pa /
mkhan po chos ldan /
slob dpon shAkya bkra shis /
rgya ma ba bkra shis rgyal mtshan /
bud d+ha rat+na la /
kir+t+ti shi la la /
dza ya b+ha dra la /
puN+ye rat+na la /
mi pham chos kyi rje la gnang / / / /
bla sbyong thun brgyad ma lags so / /
! theg chen dge ba'i bshes gnyen la phyag 'tshal lo / /
spyir jo bo la sngags pha rol tu phyin pa gsan pa'i bla ma bdun cu rtsa gnyis yod / /
khyad par gyis kyang byang chub kyi sems ston pa'i bla ma gsum yod /
byams pa'i rnal 'byor pa| d+har+m+ma rak+Shi ta /
gser gling pa gsum yin gsungs /
de rnams kyi nang nas kyang bla ma gser gling pa la gsung ba'i gus pa'i rgyu mtshan bla ma gzhan la gdung khang med de /
gser gling pa la gdung khang dngul gdugs can yod /
bla ma gzhan la zla mchod med de /
gser gling pa la zla mchod yod /
bla ma gzhan gyi mtshan thos tsam gyis thal mo thugs kar sbyor te /
mnyam med gser glang pa'i mtshan thos tsam na thal mo spyi bor sbyor /
bla ma gzhan dran kyang spyan chab mi 'ong ste /
bla ma gser gling pa dran tsam nas spyan chab yong skad /
a ti sha la bla ma mang du yod pa la gser gling pa la de tsam gus pa'i rgyu mtshan ci lags zhus pas /
jo bo'i zhal nas /
bdag gzhan brje ba'i byang chub kyi sems 'di bla ma gser gling pa min pa la ma byung ba yin gsungs /
bla ma gser gling pa des brgyud pa'i dbang du byas na /
yang dag par rdzogs pa'i sangs rgyas /
rje btsun byams pa /
thogs med /
dbyig gnyen /
'phags pa rnam grol sde /
btsun pa grol sde /
des mchog gi sde /
des 'dul ba'i sde /
des mkhan po yang dag rnam par snang mdzad /
des seng gi bzang po /
des rin chen mdo /
des bla ma gser gling pa /
des dpal ldan a ti sha /
des dge bshes ston pa /
des sku mched gsum la /
khyad par du spyan mnga' ba la gnang /
des glang thang pa dang /
sha pho sgang pa gnyis la /
glang thang pas zhang zhung dang lwa gur gnyis la /
de gnyis kyis phyis jo bo la /
des lung nang pa mkhan po rin po che /
des slob dpon brag ston shes rab rin chen bstan pa'i bdag po slob dpon gzhon nu bsam gtan /
des bud d+ha rat+na la /
des kir+t+ti shil la /
des rgyal ba'i mtshan can /
des puN+ye rat+na la /
des gzhon nu rgyal mchog /
de yan chad bla ma brgyud pa'i rim pa yin te /
de rnams chos 'di la brten nas grub pa thob /
rtogs pa khyad par can 'khrungs pa yin gsungs /
theg pa chen po'i blo sbyong zhes bya ba spyir du yang bka' sde snod kyi chos thams cad nas gsungs /
khyad par gyis kyang byang chub sems dpa'i spyod pa la 'jug pa'i bsam gtan le'u nas /
bdag nyid skyon bcas gzhan la yang / /
yon tan rgya mtshor shes byas nas /
bdag 'dzin yongs su dor ba dang / /
gzhan blang ba yang bsgam par bya / /
zhes gsungs /
de la sogs pa'i tshigs su bcad pa de rnams kyi don go hril gyis gril ba la spyir 'khor bar 'khyams par byed pa'i rgyu nyon mongs pa brgyad khri bzhi stong /
de tshur bsdun drug /
rtsa ba'i nyon mongs pa'am nyi shu nye ba'i nyon mongs pa /
de'i rtsa ba bdag tu 'dzin pa 'di yin te /
rang bzhin gyis grub pa med pa gcig la /
nga bdag tu bzung nas 'di'i kha 'dzin shag 'debs byas pas /
tshe 'di la dge rgyu'i las mi dge bar song nas mi dge rgyu'i las sdug bsngal du song nas rang sa rang gis kha 'dzin shag 'debs byas pas lan /
da 'og man chad du yang bdag tu 'dzin pa 'di ma spangs na 'khor bar de kho na bzhin du 'khyams nas 'das ma 'ongs da ltar dus gsum du sdug tu 'jug mkhan rang gces par 'dzin pa'i 'gong mong bdag bya ba 'di yin min la the tshom mi za /
'di'i kha 'dzin shag 'debs byas pas lan /
mthong ba thob pa yid la 'gyus pa rnams lag len la ma btab pa gcig kyang med de /
'khor ba la sngar 'dis gang yang ring du ma song bas da yod gang legs thong /
byang chub sems dpa' la thong snyam du byas nas rang gzhan du longs skur la thong /
lhod de glod la thong /
bshig gis bshig la thong /
sems can spyir mi 'os pa min pha ma drin can sha stag yin pas sems can gyi rgyu'i dus kyi sdig pa /
'bras bu'i dus kyi sdug bsngal kob skyi gris bzhar ba bzhin du blangs nas rang gi lus po 'di'i steng du hril hril smin par bsam /
rang gi bde ba dang dge ba sems can la smin par bsam /
de gnyis phar log tshur log tu bsgom /
sangs rgyas dang byang chub sems dpa' rnams kyi dge ba'i rtsa ba la yang blos blangs nas sems can la smin par bsgom /
theg pa chen po'i blo sbyong zhes bya ba'i go don de lta bu gcig yin gsungs /
mkhan po ba'i gsungs nas blo sbyong zhes bya ba bdag khyad du bsad nas sems can la gus /
bdag khyad du bsad pa bya ba 'khor ba thog ma med pa nas sdug tu 'jug mkhan rang gces par 'dzin pa'i 'gong po 'di yin pas gzhi 'di brlag na yang rlag gzhug gsungs /
don du ma la 'jug gsungs /
sems can la gus par bsgom pa ni gzhan khams gsum 'khor ba'i sems can 'di rnams spyir mi spang ba yin /
pha ma drin can sha stag yin pas sems can la gus par bsgom /
lus ngag yid gsum gyi zho sha mi bsri bar phan 'dogs gsung ngo / / / /
zas la brten pa'i blo sbyong bzhugs so / /
! yang dag bshes ston pa'i gdams ngag lag len du byed na /
sbyin bdag gis bsod nams kyi tshogs rdzogs pa'am /
gzhan gyi dad zas 'ju bar bya ba'i ched du zas la brten pa'i blo sbyong bgyi ba /
sems can gyi don du sangs rgyas thob par bya /
khyad par gyis kyang rang gi lus la srin bu'i rigs brgyad khri bzhi stong yod pas /
de rnams da lta zang zing gis sdud la /
ma 'ongs pa na chos kyis sdud snyam du bsam /
zas nang du mid pa'i dus su sems can rnams kyi rgyu'i dus kyi sdig pa /
'bras bu'i dus kyi sdug bsngal thams cad ko ba skyi gris bzhar ba bzhin du rang gi lus 'di'i steng du hril gyis smin par bsgom /
dbugs phyir rgyu ba'i dus su rang gi bde ba dang dge ba sems can la smin par bsgom /
de gnyis phar log tshur log tu bsgom /
sangs rgyas dang byang chub sems dpa' thams cad kyi dge ba'i rtsab yang blos blangs nas sems can la smin par bsgom /
de ltar sems can rnams kyi rgyu dus kyi sdig pa /
'bras bu'i dus kyi sdug bsngal bral /
byang chub mchog tu sems bskyed /
tshogs gnyis rdzogs nas sangs rgyas thob pa yang rgyu'i dus kyi sdig pa /
'bras bu'i dus kyi sdug bsngal dang bral /
byang chub mchog tu thugs bskyed /
tshogs gnyis rdzogs nas bcom ldan 'das mi g.yo bar krong nge gyur par bsgom /
de nas rang bzhin gyi gnas nas bcom ldan 'das mi g.yo ba ye shes sems dpa' tshon gang ba gcig spyi bo'i steng du byon par bsam /
de la yid kyi sgo nas dad pa gus pa byed /
ngag gi sgo nas bstad pa byed /
mchod pa 'bul /
gsol ba btab /
da nas tshangs pa'i bu ga nas mar thim song nas stong pa nyid du cham cham snying gi thad kar sleb tsa na stong pa nyid du cham gyur par bsgom /
de'i ngang du 'bol le /
shigs se / /
lhod de| khril le bzhag /
de'i 'phro la sems gnas na gnas su gzhug /
de'i 'phro la gnyid du song na gnyid chos nyid du 'khyer ba'i man ngag yin /
de'i 'phro la shi na 'chi kha ma'i man ngag yin te /
bar dor phyag rgya chen po mchog gi dngos grub thob gsung nga / /
de' 'phro la bzlas pa byed na byin rlabs shin tu che ste /
sku gsung thugs kyi bzlas par 'gro ba yin /
yi dam lha bsgom pa de sku'i bzlas pa /
snying po bzlas pa de gsung gi bzlas pa yin /
stong pa nyid bsgoms pa de thugs kyi bzlas pa yin gsungs /
de las ldang bar 'dod na nam mkha' la 'ja' tshon chags pa bzhin du stong pa nyid kyi ngang las bcom ldan 'das mi g.yo ba lams te bskyed /
sngar bstim pa'i sems dpa' tshon gang ba de spyi bo'i steng na bzhugs par bsams la /
yid kyi sgo nas dad pa dang gus pa bya /
ngag gi sgo nas bstod pa bya /
mchod pa 'bul /
gsol ba gdab /
de nas ras bris yod na de la bstim /
med na lugs ma'am gdung rten la bstim /
de lta bu mi zhugs na rang bzhin gyi gnas su gshegs su gsol /
sangs rgyas chos dang tshogs kyi mchog rnams la / /
zhes pa'i skyabs 'gro sems bskyed kyi bsdo ba lan gsum bya| da lta'i snang ba 'di rmi lam sgyu ma lta bur bsgom gsungs /
zas la rten pa'i le'u ste dang po'o / / / /
dbugs la brten pa'i blo sbyong bzhugs /
! gnyis pa dbugs la brten pa'i blo sbyong ni /
sems can gyi don du sangs rgyas thob par bya /
de'i ched du dbugs la brten pa'i blo sbyong bsgom snyam du bsams nas /
dbugs nang du rgyu ba'i dus su /
sems can rnams kyi sdug bsngal rang la smin par bsgom /
dbugs phyir rgyu ba'i dus su rang gi bde ba dang dge ba sems can la smin par bsgom /
de gnyis phar log tshur log tu bsgom /
sangs rgyas dang byang chub sems dpa' rnams kyi dge ba'i rtsa ba blos blangs nas sems can la smin par bsgom /
de ltar rang yang sdig sdug dang bral /
byang chub mchog tu sems bskyed la /
yi dam gyi bsgom bzlas sngar bzhin byas la /
dbugs la brten pa'i le'u ste gnyis pa'o / / / /
! gsum pa lus gang+ga'i klung gi bye ma de snyed du sprul nas rigs drug gi sdug bsngal dang du len pa'i blo sbyong bgyib /
sems can gyi don du sangs rgyas thob par bya /
de'i ched du lus gang+ga'i klung gi bye ma snyed du sprul nas rigs drug gi sdug bsngal dang du len pa'i blo sbyong snyam du bsams la /
sems can dmyal ba'i gnas su rang gi lus gang+ga'i klung gi bye ma snyed du sprul nas sems can dmyal ba pa rnams kyi sdig sdug thams cad rang gi lus po de rnams kyi thog tu hril hril smin par bsgom /
rang gi bde ba dang dge ba thams cad dmyal ba pha la smin par bsgom /
de gnyis phar log tshur log tu bsgom /
sangs rgyas dang byang chub sems dpa' rnams kyi dge ba'i rtsa ba yang blos blangs nas sems can dmyal ba pa rnams la smin par bsgom /
de ltar sems can dmyal ba rnams sdig sdug dang bral /
byang chub mchog tu thugs bskyed /
tshogs gnyis rdzogs nas mtho ris lha mi thob par bsgom /
da ltar yi dags dud 'gro lha ma yin rnams kyis kyang lha mi'i lus thob par bsgom /
mi'i gnas su lus gang ga'i klung gi bye ma snyed du sprul nas mi rnams kyi sdig sdug thaMs cad rang gi lus po de rnams kyi steng du hril hril smin par bsgom /
rang gi bde dge mi rnams la smin par bsgom /
de gnyis phar log tshur log tu bsgom /
sangs rgyas dang byang chub sems dpa' rnams kyi dge ba'i rtsa ba rnams kyang blos blangs nas sems can rnams la smin par bsgom /
de ltar mi rnams sdig sdug dang bral /
byang chub mchog tu sams bskyed /
tshogs gnyis rdzogs nas sangs rgyas par bsgom /
de nas phyi snod kyi 'jig rten 'di rin po che'i snod yangs shing rgya che ba gcig tu bsgom /
rang gi lus dum bur gtubs la sha khrag gis khengs par bsgom /
de la dmigs nas oM AHhUM lan gsum brjod pas bdud rtsir gyur par bsgom /
sangs rgyas dang byang chub sems dpa' rnams kyi thugs ka nas ye shes kyi bdud rtsi babs pas kyang khengs par bsgom /
sum cu rtsa gsum dang /
byang sgra mi snyan dang /
'jig rten gyi khams kyi bdud rtsi dang bcud kyis khengs par bsgom /
de nas bdud rtsi rnams dang por bla ma yi dam gyi lha la 'bul /
de nas sangs rgyas dang byang chub sems dpa' rnams la 'bul /
de nas rigs drug rnams la 'bul bas de rnams thams cad kyis rnam par mi rtog pa'i ye shes chos sku brnyes par bsam /
de ltar lus ni sems can la drangs nas med /
sems la ni rang bzhin grub pa med pa'i ngang la lhan gyis bzhag /
yi dam gyi bsgom bzlas sngar bzhin bya /
dge ba'i rtsa ba bsngo /
lus gang+ga'i klung gi bye ma snyed du sprul nas rigs drug gi sdug bsngal dang du len pa'i le'u ste gsum pa'o / / / /
! bzhi pa sha khrag la brten pa'i blo sbyong zhes bgyi ba /
sems can gyi don du sangs rgyas thob par bya /
de'i ched du sha khrag la brten pa'i blo sbyong snyam du bsam nas /
de nas rang gi khang pa sha khrag gis khengs par bsams la /
yi dwags sha khrag la dga' ba thams cad 'dus byas pas 'dus par bsgom /
de nas sha la dga' ba sha zo /
khrag la dga' ba khrag 'thung /
mgo bo ya bdud rgyal pos khyer /
rkang pa ma bdud rgyal mos khyer /
bar rnams lha 'dre gnyan dgus khyer /
rings na rjen par zo /
ma rings na tshos la zo /
thabs ji ltar legs pa bzhin du gyis byas nas byin pas /
sha zos /
khrag btungs /
rus pa kun yang mur bar bsam /
de ltar lus ni khong rnams la byin nas med /
sems la ni rang bzhin med pa'i ngang du lhan ne 'jog pa yin /
de nas blo rgya cher song nas lcags ri'i nang gang tsam /
lung pa gang tsam /
'jig rten gyi khams thams cad sha khrag gis khengs par bsgom pa yin gsungs /
de nas ldang bar 'dad na dge ba bsngo /
rmi lam lta bur bsgom /
sha khrag btang ba'i le'u ste bzhi pa'o / / / /
! lnga pa gtor ma la brten pa'i blo sbyong bgyi ba /
sems can thams cad kyi don dus sangs rgyas thob par bya /
de'i ched du gtor ma la brten pa'i blo sbyo bya snyam du bsams nas /
phyi snod kyi 'jig rten 'di rin po che yangs shing rgya che ba gcig tu bsgom /
rang gi lus dum bur gtubs la snod khengs par bsgom nas oM AHhUM lan gsum brjod pas bdud rtsir gyur par bsgom /
de bzhin gshegs pa rin chen mang la sogs pa bzhi'i mtshan brjod byas pas /
dam pa'i chos skyong ba' bsrung ma dpal mgon dang /
lha mo la sogs pa sangs rgyas kyi bstan pa bsrung bar zhal gyis bzhes pa dkar phyogs la mngon par dga' ba rnams kyis bskor nas gsol bar bsams la /
na maH.sarba ta tha ga ta a wa lo ke te saM b+ha ra saM b+ha ra hUM /
lan gsum brjod pas sangs rgyas kyis gsol bar bsam /
rigs drug gi sems can thams cad mchod sbyin gyi gtor ma rgya chen po 'di bzhes la bdag dang sems can thams cad kyi rgyud la tshogs rdzogs par gyur cig /
ces brjod /
bdag gi bsod nams stobs dang ni / /
zhes pa'i tshig brjod /
de ltar lus ni drangs nas med /
sems la ni rang bzhin med pas rang bzhin med pa'i ngang la lhan gyis gzhag /
de nas ldang bar 'dod na /
dge ba bsngo /
rmi lam sgyu ma lta bur bsgom /
gtor ma la brten pa'i le'u ste lnga pa'o / / / /
! drug pa 'byung ba la brten pa'i blo sbyong bgyi ba /
spyod 'jug las /
sa sogs 'byung ba chen po dang / /
nam mkha' bzhin du rtag par yang / /
sems can dpag tu med pa yi / /
rnam mang nyer 'tsho'i rgyur yang shog /
ces gsungs pas /
sems can gyi don du sangs rgyas thob par bya /
de'i ched du 'byung ba la brten pa'i blo sbyong bsgom snyam du bsam nas /
rang gi lus po 'di'i sha dang rus pa rnams phyi'i 'byung ba sa la thim par bsgom /
khrag dang chu ser rnams chu la thim par bsgom /
dbugs rnams rlung la thim par bsgom /
drod rnams me la thim par bsgom / /
lus 'byung ba bzhir gyur pa 'di sas sra zhing brtan pa'i sgo nas sems can gyi don byed /
chus brlan zhing gsher ba'i sgo nas sems can gyi don byed /
mes tsha zhing bsreg pa'i sgo nas sems can gyi don byed /
rlung gis yang zhing g.yo ba'i sgo nas sems can gyi don byed /
nyi ma dang zla ba gnyis mig gnyis su byas nas sems can gyi don byed pa yin te /
sems can zas za ba rnams rang gi sha za bar bsgom /
gos gyon pa rnams rang gi pags pa gyon par bsgom /
skom 'thung ba rnams rang gi khrag 'thung bar bsgom /
de nas sems can rnams kyi sdig sdug rang la smin par bsgom /
rang gi bde dge thams cad sems can la smin par bsgom /
de gnyis phar log tshur log tu bsgom /
sangs rgyas dang byang chub sems dpa' rnams kyi dge ba'i rtsa ba yang blos blang nas sems can la smin par bsgom /
de ltar sems can rnams sdig sdug dang bral /
byang chub tu sems bskyed nas tshogs gnyis rdzogs /
sgrib gnyis dag nas sangs rgyas par bsgom /
'byung ba bzhi'i lus la oM AHhUM lan bdun brjod pas bdud rtsir gyur par bsgom /
sangs rgyas dang byang chub sems dpa' rnams kyi thugs ka nas ye shes kyi bdud rtse babs pas kyang khengs par bsgom /
sum cu rtsa gsum dang /
byang sgra mi snyan dang /
'jig rten gyi khams bdud rtsi dang bcud du gyur pa thams cad kyis kyang khengs par bsgom /
de dang por bla ma dang yi dam la dbul /
de nas sangs rgyas dang byang chub sems dpa' rnams la dbul /
de nas rigs drug gi sems can rnams la phul bas de rnams kyis bdud rtsi rnams ma lus par sangs kyis gsol bar bsam /
de rnams kyis rnam par mi rtog pa'i ye shes chos kyi sku thob par bsgom /
de ltar lus ni bla ma dang yi dam gyi lha /
sangs rgyas dang byang chub sems dpa' /
rigs drug rnams la phul nas med /
sems ni rang bzhin gyis grub pa med pa'i ngang la lhan gyis 'jog pa yin gsungs /
yi dam gyi bsgom bzlas sngar bzhin bya /
dge ba'i rtsa ba bsngo /
rmi lam sgyu ma lta bur bsgom /
'byung ba la brten pa'i blo sbyong gi le'u ste drug pa'o / / / /
! bdun pa lus yid bzhin gyi nor bu rin po cher bsgyur ba'i blo sbyong zhes bgyi ba /
spyod 'jug las /
yid bzhin nor bu bum pa bzang / /
rigs sngags grub dang sman chen dang / /
dpag bsam gyi ni shing dag dang / /
lus can rnams kyi 'dod 'jor 'gyur / /
zhes gsungs pas /
sems can gyi don du sangs rgyas thob par bya ba'i don du lus yid bzhin gyi nor bu rin po cher sprul pa'i blo sbyang bsgom snyam du bsams nas /
de nas rang gi lus po 'di yid bzhin gyi nor bu rin po che kha dog sngon po dbyibs brgyad gzhogs che chung mi 'bring po'i brla tsam du gyur par bsgom /
de rgyal mtshan gyi rtse mo la btags nas mchod pa phul te gsal ba btab pas mi mnyam pa'i char gcig babs /
des sa gzhi la chag chag btab par bsgom /
yang mchod pa phul nas gsol ba btab pas mi mnyam pa'i rlung gcig blangs /
des sa gzhi la phyag dar byas par bsgom /
yang mchod pa phul nas gsol ba btab pas bdud rtsi'i char babs pas sems can rnams kyi las dang nyon mongs pa dang tha mal gyi sha khrag thug pa sbyangs nas byang chub mchog tu thugs bskyed /
tshogs gnyis rdzogs nas sangs rgyas par bsgom /
yang mchod pa phul nas gsol ba btab pas rin po che'i char 'bebs pas de rnams la rin po che'i rgyan btags par bsgom /
yang mchod pa phul nas gsol ba btab pas lha'i na bza' pany+ca li ka'i char babs pas de rnams la na bza' gsol bar bsam /
yang mchod pa phul nas gsol ba btab pas zag med kyi bdud rtsi'i char babs pas 'jig rten gyi khams khengs par bsgom /
sangs rgyas dang byang chub sems dpa' rnams kyi thugs ka nas bdud rtsi babs pas kyang khengs par bsgom /
sum cu rtsa gsum dang /
sgra ma snyan dang /
'jig rten gyi khams kyi bdud rtsi dang bcud du gyur pa thams cad kyis khengs par bsgom /
de yang dang po de bla ma yi dam gyi lha la 'bul /
de nas sangs rgyas dang byang chub sems dpa' rnams la 'bul /
de nas riT drug sangs rgyas pa de rnams la phul bas de rnams kyis bdud rtsi de tsho ma lus par sangs kyis gsol basde rnams thams cad kyis rnam par mi rtog pa'i ye shes kyi chos sku thab par bsgom /
de ltar lus ni bla ma dang yi dam gyi lha /
sangs rgyas dang byang chub sems dpa' dang rigs drug sangs rgyas pa rnams la 'bul /
sems la ni rang bzhin grub pa med pas rang bzhin ma grub pa'i ngang la lhan gyis 'jog /
de las ldang bar 'dod na dge ba'i rtsa ba bsngo /
rmi lam sgyu ma lta bur bsgom /
lus yid bzhin gyi nor bu rin pa cher sprul ba'i le'u ste bdun pa'o / / / /
! brgyad pa blo sbyong 'chi kha ma'i man ngag bgyi ba /
'chi ba pha rol tu phyin pa drug gi sgo nas 'chi dgos pa yin /
'chi ba'i dus su yo byad gsum cha gsum du bgos la /
cha gcig bla ma dang dkon mchog la dbul /
cha gcig tshogs gsog byed /
cha gcig la bkye bkang la sogs pa ci rigs su byed pa yin gsung /
de sbyin pa yin /
tshul khrims la so sor thar pa'i ltung ba bshags bsdams byed /
smon 'jug gi sems bskyed sngar 'jug byed /
de tshul khrims yin /
bzod pa sngar 'khon yod na bzod gsol byed /
rtsan med na ka cha rna cha gcig tsam bsngos nas 'o cag gnyis 'di lta bu gcig yod pas bzod pa mdzod zer /
khos bzod pa len du ma btub na rang gi sems la mi bde ba med par byed pa yin /
brtson 'grus de rnams byed pa thams cad dga' spro dang bcas pas byed pa yin /
bsam gtan dang shes rab gnyis 'di'i khog na yod /
de nas dkon mchog gi spyan sngar mchod pa grub na rgyas par byed /
yan lag bdun pa rgyas par byed /
bdag gi rgyud la theg pa chen po'i blo sbyong gi rtogs pa phyin cim log pa skye bar byin gyis brlab tu gsol /
blo sbyong brjed pa'i gnas bzhir mi brjed par byin gyis brlab tu gsol /
'chor ba'i gnas bzhir mi 'chor bar byin gyis brlab tu gsol /
ces gsol ba btab /
de nas dkon mchog gi spyan sngar yi ge baM dmar ser gcig bsgom /
de 'od du zhu bas padma'i sdong po gcig tu gyur par bsgom /
padma'i ze'u 'bru rin po che dar zab kyis brgyan pa la bla ma dang yi dam gyi lha tha mi dad par bsgom la /
sngar gyi mchod pa de rnams blos blangs la 'bul /
yan lag bdun pa bya /
sngar bzhin gsol ba gdab /
de nas phyogs dben par 'bol ba'i gdan la lus rnam snang chos bdun nam bsam gtan gyi chos drug la bslab zer nas rkang pa rdo rje'i skyil krung bca' /
rgal tshigs gser gyi dong rtse brtsegs pa bzhin du drang tig ste srangs /
lag pa gnyis lte ba'i thad sor bzhi tsam bzhag pa'i sar mnyam par bzhag /
mgrin pa lcags kyu ltar bkug cing rgyab mdun gtam gsung /
g.yon phyogs su chus chus pa lan gsum tsam byas pa'i sna chu thigs pa lte ba'i thad kar yong tsam byed /
mig sna rtse la gtad /
so bar rta rnga shong+ba tsam byed /
lce yar rkan la sbyor /
mig btsums pa'ang min /
btsums na byang nas 'gro /
bgrad pa'ang min /
bgrad na yengs nas 'gro /
lha'i spyan ltar zim zim du bya /
de nas shes pa de lte ba'i thad kar khyil khyil pa lan gsum byed pa yin gsungs /
de nas sems can gyi don du sangs rgyas thob par bya /
de'i ched du theg pa chen po'i blo sbyong 'chi kha ma'i man ngag bsgam snyam du bsaMs nas 'khor ba'i sdug bsngal 'di thams cad dge mi dge mi g.yo ba'i las gsum las byung /
de nyon mongs pas kun nas bslangs pa las byung /
nyon mongs pa brgyad khri bzhi stong de'i rtsab bdag tu 'dzin pa 'di yin pas rang bzhin grub pa med pa gcig yang bdag tu bzung nas 'di'i kha 'dzin shags 'debs byed byed nas las bsags /
las kyis 'khor bar 'khyams nas 'khor ba'i sdug bsngal la thug pa med cing mtha' mi mngon pa gcig nyams su myong /
tshe 'di la yang kha 'dzin shags 'debs byas pas bde rgyu las sdug bsngal du song ba'am dge rgyu las mi dge bar song bas rang sa rang gi kha 'dzin dang /
shags 'debs byas pas lan /
da man chad du yang bdag tu 'dzin pa 'di ma spangs na snga mkho na bzhin du 'khor bar 'khyams pas /
'das ma 'ongs da ltar dus gsum du sdug tu 'jug mkhan rnag la gces par 'dzin pa'i 'gong po nga bdag bya ba 'di yin min la the tsho ma mi za /
'dis kha 'dzin shags 'debs byas pas phan na mthong ba thos pa yid la 'byung ba rnams lag len du ma btab pa gcig kyang med de /
'khor ba las sngar 'dis gang yang ring du ma song bas da gang legs legs la thong /
byug /
legs la thong snyam du bgyis la rang bzhin lengs skyur /
lhod des klod /
shig gis shig la zhog /
gzhan khams gsum 'khor ba'i sems can 'di rnams spyir mi spong ba yin /
drin can kyi pha ma sha stag kyang yin pas sems can gyi sdug bsngal rang la smin par bsgom /
rang gi bde ba dang dge ba sems can la smin par bsgom /
de gnyis phar log tshur log tu bsgom /
sangs rgyas dang byang chub sems dpa' rnams kyi dge ba'i rtsa ba yang blos blangs nas sems can la smin par bsgom /
de ltar sems can rnams sdig sdug dang bral nas sangs rgyas par bsgom /
rang yang sdig sdug dang bral nas yi dam gyi lha'i bsgom bzlas gong dang mthun no / /
de nas dkon mchog gi spyan sngar mchod pa grub na rgyas par byed /
yan lag bdun pa grub na rgyas par byed /
bdag gi rgyud la theg pa chen po'i blo sbyong gi rtoT pa phyin ci ma log pa skye bar byin gyis brlab tu gsal / /
blo sbyong brjed pa'i gnas bzhir mi brjed par byin gyis brlab tu gsol /
'chor ba'i gnas bzher mi 'char bar byin gyis brlab tu gsol /
de nas 'chi ba rang gi dus su bye dbuT chad pa'i dus su sems gsal la rtog pa med pa /
ston ka'i nam mkha' sprin bral ba lta bu /
sems can thams cad la yong /
de dang sngar gyi de gnyis gung bsgrig pa yin /
gung 'grig na chu sna dang breng 'breng ba bzhin du song nas de la lo'am zla ba tsam du gnas nas bar dor longs spyod rdzogs pa'i skur ldang ba yin te /
brtson 'grus can mthong chos la sangs rgyas pa yin gsung /
der ma zin na bar do'i chos su ldang bas yin te /
bar do'i byis pa lo lnga lon pa'i tshod tsam gcig 'ong /
kha dog lnga rnam pa lnga'i tshul du yod /
der sgyu ma'i dpe brgyad dang gnyis su med par shes na dug lnga ye shes lngar gyur nas 'gro ste /
chos kyi dbyings kyi ye shes dang mnyam pa nyid kyi ye shes gnyis chos kyi sku /
me long lta bu'i ye shes longs sku /
bya ba grub pa'i ye shes dang /
so sor rtogs pa'i ye shes gnyis sprul pa'i sku'o / /
'od kha dog lnga po de la chags shing mngan par zhen na dug lngar gnas gyur nas rgyu drug tu 'khor zhing rigs drug tu 'khyams te skye ba len pa yin gsungs so / /
lar skye ba 'di'am bdun nam bcu drug thug pas sangs rgyas pa yin gsungs te /
'khor ba thog mtha' med pa la ltos na sang nang gi tshod tsam yin gsung /
shin tu le lo can skye ba brgyud nas sangs rgyas pa bya ba yin gsung /
thun brgyad ma'i man ngag dge legs su gyur cig / / /
mang+ga lam / /
dd] gegs sel blo sbyong bzhugs so / /
! bla ma thugs rje can la phyag 'tshal lo / /
theg pa chen po blo sbyong gi gegs sel ni /
ltas ngan g.yang du len /
bdud srid du gcod /
bar chad lam du 'jug mi mkho shos la 'dod thog tu byed pa yin gsung /
dang po ni /
'jig rten pa srin bya'am /
wa rgyal ba la sogs pa ltas ngan pa byung ba'i dus su rtsis byed /
mo 'debs /
cho ga byed pa yin /
'o cag da ltas dang mtshan ma ngan pa byung ba'i dus su sdug tu 'jug mkhan bdag tu 'dzin pa 'di yin pas /
'jig rten gyi khams kyi ltas ngan pa byung gis dogs pa'i sdug bsngal bdag la smin /
bdag tu 'dzin pa 'di brlag tu chug cig snyam du len pa yin /
gnyis pa ni /
sdug tu 'jug mkhan bdag tu 'dzin pa yin gsungs /
lus la mi dang mi ma yin pa'i gnod pa byung ba'i dus su nga ni 'dis sdug tu bcug nas 'dug /
khyed 'di la dga' na da lta khyer /
mgo sogs ya bdud rgyal po khyer cig /
'di la gnod pa skyel ba rnams bka' drin che /
dgra 'dul rogs pa yin /
'dre 'dul rogs pa yin pas 'jig rten gyi lha 'dre mi gsum srid du bcad nas 'gong po ci brlag la thong /
snying tshim 'gal med do snyam du srid du gcod /
gsum pa ni /
lus kyi na tsha dang sems kyi sdug bsngal la sogs pa mi mkho ba dang /
bar chad ce byung yang khyed rang gi bdag tu 'dzin pas lan pa yin pas da dung yang bdag 'dzin mi spang na bar chad da dung byung bas 'jig rten khams kyi bar chad byung ba /
byung gis doD pa thams cad bdag gi steng du da lta nyid du hril gyis smin la /
bdag ni thul gyis brlag tu bcug cig snyam du lam du 'jug pa yin /
bzhi pa ni /
'di na phan btags pas phan na ci tsam pa'i phan gcig btags /
des 'khor ba las ring du ma song bas 'di brlag tu 'jug dgos pa yin pa la mi mkho ba byung bde go bcad /
bla ma'i byin rlabs yin /
bka' drin che /
da dung yang mi mkho ba thams cad 'di'i thog tu thong la thul gyis brlag tu chug cig snyam du 'dod thog tu byed pa yin / /
i thi / / / /
! theg pa chen po'i blo sbyong ma 'ongs pa'i lag len sbyong ba la gsum ste| blo sbyong brjed pa'i gnas bzhi ni /
'chi ba'i dus kyi gnad gcod /
bar do dang /
ma'i mngal dang /
skye ba phyi ma'o / /
'chor ba'i gnas bzhi ni /
mi'i gnod pa drag po byung ba dang /
mi ma yin gyi dang /
'byung ba'i na tsha drag po dang /
nyon mongs pa drag po skyes pa'o / /
de'i gnyen po bsten pa ni /
bla ma dang dkon mchog la mchod pa phul nas /
bdag gi rgyud la theg pa chen po'i blo sbyong gi rtoD pa phyin ci ma log par skye bar byin gyis brlab tu gsol / /
brjed pa'i gnas bzhir mi brjed pa dang /
'chor ba'i gnas bzhir mi 'chor bar byin gyis brlab tu gsol /
de nas chos skyong la gtor ma phul nas kyang de ltar bya'o / /
rang gi bsod naMs bsaD nas kyang theg pa chen po'i blo sbyong bdag gi rgyud la skye bar gyur cig /
brjed pa mi brjed pa dang /
'chor ba'i gnas bzhir mi 'chor bar gyur cig /
ces sman lam btab /
sems can spyi mthun gyi bsod nams kyis kyang de ltar ro / /
theg pa chen po'i blo sbyong nyams su len pa'i thag chod bzhi ni /
lam gcig chod /
'dun ma gcig 'gril /
rtog pa 'bur 'joms /
gnyen po bcom rdeg bya ba yin gsung ngo / /
lam gcig chod yin te /
sa lam rtsi rgyu med /
bdag 'dzin shas su che sdug / /
'di de ring brlag na de ring sangs rgya /
sang brlag na sang sangs rgya /
'di ma brlag na sangs rgyas med /
'di brlag na nam brlag tsa na sangs rgyas pa yin gsung ngo / /
'dun ma gcig 'gril yin te /
'gro chag nyal 'dug gi spyod lam ci byed kyang bdag 'dzin ci brlag dang /
sems can la phan ci thogs las med /
gzhan gyi 'dun ma mang po bya rgyu med gsungs /
rtog pa 'bur 'joms bya ba yin te /
kha cig rtog pa spang zer te /
rtog pa spang mi dgos lam du 'khyer ba yin /
chos sku'i rdzas yin te /
nyon mongs pa 'di dang po chung ngu gcig skye bas de ma thag 'joms dgos pa yin te /
de ma bcom na cher skyes nas mi spang ste /
dang po nyon mongs pa skyes ma thag tu gnyen po bsten pa tsam gyis ldog pa la o lo ci byas nas mi spang gsung /
rtog pa de skyes na gang nas skyes /
gnas na gang na gnas /
'gag na gang du 'gag /
bltas pas rang bzhin med par shes par byas nas sngar 'dris kyi mi dang 'phrad po bzhin du rang bzhin med par lam du 'khyer ba yin gsungs /
yang rdo tshan gyi khor kha ba babs pa bzhin du stong pa nyid du btang ba yin /
gnyen po bcom brdeg bya ba yin te /
nyon mongs pa skyes ma thag tu gnyen po gang la gang phan gyis phag mgo re la gtun bu che re'i tshul du bsgom gsungs /
theg pa chen po'i blo sbyong bsgom pa la gnyen po brten tshul gsum ste /
med sprul /
phrad gzhom /
rjes snyags bya gsungs /
dang po ni /
dper na sog po stag 'dul ba ste /
dang po thabs stag byed /
stag 'dul ba bslab pas stag byung ba'i dus su stag thul ba gcig 'ong /
sngar ma bslab na mi thul bas de'i dbang du 'gro /
de bzhin du nyan mongs pa 'dod chags la sogs shas gang che ba de raM raM sprul nas yang de 'phrog la log ste bzlog nas btang /
blo lung ma bstan du mi 'jog par rang bzhin blo sbyangs pas gnyen po nyon mongs pa skyes pa'i dus su gnyen pos rkyen thub nas 'ong /
nyon mongs pa'i dbang du mi 'gro /
de bzhin du bslab na gnyen pos rkyen mi thub /
nyon mongs pa'i dbang du bya ba yin gsungs /
phrad gzhom bya ba yin te /
rgan gzhon gnyis ka rkun ma byung ba bzhin mi bya /
de bzhin du nyon mongs pa 'di yang dang po nas che ba mi skye /
dang po nas chung ngu gcig skyes pas skyes ma thag tu khyod su yin byas nas log ste bzlog nas btang na nyon mongs pa'i dbang du mi 'gro /
gnyen pos rkyen thub nas 'ong /
de dus sum bzlog na je che je che la song nas de nas gnyen po rang gis mi thub pas nyon mongs pa skyes ma thag tu phag mgo re la gtun bu che re'i tshul du log ste bzlog nas btang ngo / /
rjes snyags bya ba ni nyon mongs pa'i dbang du song ba de'i rjes snyags pa yin te /
a tsam khyod 'dra ba'i khos chung gcig 'ong ba de lta bu byed pa'i shags ci yod snyam du rjes snyags pa yin /
gzhan yang nyon mongs pa skyes pa na /
'o khyod 'di tsug byas pas 'khor bar 'khyams pa yin /
da dung 'di tsug byed dam byas nas log ste bzlog nas btang ba yin gsungs /
sbyor ba la med sprul /
dngos gzhi la phrad gzhom / /
mjug la rjes snyags bya ba yin gsungs /
blo sbyong gi gnad don ni /
spung ba /
bskyed pa| sbyang ba gsum yin gsung /
spung ba ni /
rang la na tsha byung ba'i dus su 'jig rten na na tsha byung ba bsam gyis mi khyab pa cig yod pas de thams cad da lta nyid du nga la smin par gyur la sdug bsngal de thams cad rgyun cad par gyur cig snyam du bsgom ste /
sems can thams cad kyi sdug bsngal rang la spung ba yin /
bskyed pa ni /
gang na sar bug pa zang thal gcig bsgom /
de je chel song bas stong pa nyid du cham ste sang bar bsgoms la /
de'i ngang du lhan gyis bzhag pa yin gsungs /
sbyang ba ni /
gang na ba'i sar a dkar po gcig bsgom /
de je chung je chung la yal te rang bzhin med par song bar bsgom la /
de'i ngag du lhan gyis 'jog pa yin gsungs / /
theg pa chen po'i blo sbyong gi ngas skabs kyi dgos pa bzhi ni /
skyid kyi kha gnon yin /
sdug gi mjug sdud yin /
gcig por sdod na skyo grogs yin /
na na nad g.yogs yin gsungs /
na chos 'di lta bu gcig med na en skyid skyid 'dra na mi bya /
rgud na bya 'dod nas 'ong bas khyod 'khor ba sdug bsngal gyi rang bzhin yin pa la skyid snyam pa de log shes yin pas /
de skyes na gang nas skyes /
gnas na gang na gnas /
'gag na gang nas 'gag kha dog dang dbyibs ji ltar 'jug bltas pas rang bzhin med par shes pas skyid kyi kha gnon yin /
chos 'di lta bu gcig med na sdug bsngal byung ba dang nga la 'di 'dra ba gcig byung snyam nas sdug bsngal je che la 'gro ba la blo sbyong 'di yod tsa na /
spyir sdug bsngal thams cad bskyed par byed pa'i rtsa ba bdag tu 'dzin pa 'di yin te /
khyod lus la bdag tu 'dzin pas lan pa yin te /
sdug bsngal gyi rgyu char rkyen tshogs pas lan /
'ben ma btsugs na mda' mi phog /
mtho ma brtsegs na bya mi 'bab /
dpe de bzhin du bdag tu ma bzung na sdug bsngal yong don med pa la khyod rang gis bdag tu bzung bas lan pa yin /
snying tshim bdag tu ma bzung na 'di 'dra yong don med /
sa rdo ri brag nam mkha' stong pa la sdug bsngal yod dam snyam du byas pas sdug bsngal de zhi nas 'gro ste /
sdug gi mjug sdud yin /
gcig pur sdod na skyo grogs yin te /
chos 'di lta bu gcig med na gcig pur 'dug mi tshugs te /
khang par bsdad na phyir 'gro snying 'dod /
phyir bsdad nas khang par 'gro 'dod nas 'ong ba la chos 'di 'dra ba gcig yod tsa na /
spyir 'gro ba'i sdug bsngal bskyed pa'i rtsa ba bdag tu 'dzin pa 'di yin te /
rang bzhin grub pa med pa gcig la bdag tu bzung bas sdug bsngal du bcug pa yin pas /
da gang yod gang legs la thong /
byugs legs la thong snyam du byed /
'khor ba'i sems can 'di rnams spyir mi yong min pha ma drin can sha dag yin pas sems can rnams kyi sdug bsngal rang gi snying khar len /
rang gi bde dge sems can la bsngo /
de gnyis phar bzlog tshur bzlog tu bsgom pas 'di'i ro gcig myong tsa na /
nyin thung mtshan thung la cha ba yin pas gcig pur sdod na skyo grogs yin /
na na nad g.yogs yin te /
blo sbyong 'di med na na tsha ji ltar byung tsa na /
nad g.yog kun la'ang mi mgu /
'dis nga la 'di bas drag pa cig byed la thang pa la 'di la nga drin che ba cig yin te snyam nas yus kyi rgyal nas yong ba yin pa la blo sbyong 'di yod tsa na na ba sus kyang ma lan /
khyod rang gis bdag tu bzung bas lan pa yin /
bdag tu ma bzung na na tsha yong don med /
khyod la nad g.yog byas pas phan na da sngar phan chad nad g.yog thob par byas la tshad pa med /
sman 'di ma 'gams bya ba med /
rim gro 'di ma byas bya ba med /
sbyad byas pa la lhag ma lus pa med de /
'khog ba las thar ma thar da res thul gyis brlag tu chug cig /
snying tshim mo / /
bdag 'dzin 'di bdag gi brlag la thong /
'di ma brlab na sangs rgyas thob mi srid gsungs /
da khyod rang gi lus bdag tu bzung bas lan pa yin snyam du bsgom pas gzhan la nga rgyal bskyed pa med par 'gro ba yin pas na na nad g.yogs byas pa yin gsungs /
theg pa chen po'i blo sbyong gis lus ngag yid gsum gyi khyer so sdug bsngal byung na kun gyi blangs /
dge ba byung na tshogs su bsngo /
lus ngag sgyu ma brag cha bzhin /
'od gsol sems la 'gro 'ong med /
bya ba gsungs pas dang po la gnyis te /
nye rim nas blangs pa dang /
che rim nas blangs pa'o / /
dang po ni /
pha ma nye du 'brel ba'i sdug bsngal thams cad da lta nyid du bdag la smin par gyur la /
sdug bsngal de thams cad rgyun chad par gyur cig snyam du bsgom /
gnyis pa ni /
dmyal ba'i sdug bsngal thams cad bdag la smin par gyur la /
sdug bsngal de thams cad rgyun chad par gyur cig snyam du bsgom /
de nas yi dwags dang dud 'gro lha ma yin /
lha dang mi thams cad kyis blangs pa'o / /
dge ba byung na tshogs su bsngo ba la dge ba'i rtsa ba ci byung yang bdag gi dge ba'i rtsa ba 'di thams cad pha ma gnyis dang /
rigs drug gi sems can thams cad la smin par gyur cig /
sems can thams cad bde ba dang ldan /
sdug bsngal dang bral bar gyur cig snyam du bsgom /
lus ngag sgyu ma brag cha bzhin bya ba lus sgyu ma dang 'dra ste /
sgyu ma mkhan pos sngags dang rdzas kyi nus pa la brten nas bltad mo ba'i mig la sbyor sngags btab nas sgyu ma sprul pa sna tshogs byed pa cig snang yang bden par mi 'dzin /
snang ba nyid kyi dus na yang grub pa med la rtag chad gnyis dang bral ba snang ba tsam po de mtshon bya'i don rang gi lus 'di la mtshon nas bsgom pas snang la rang bzhin med par bsgom /
ngag brag cha dang 'dra ste /
brag cha yod pa'i brag de lung pa cong rong dog po brag tshad las ring ba mkhregs pa gcig la a ce brag cha lha mo byas tsa na| ci skad bos pa bzhin lan 'debs /
yod byas brag cha yin /
med byas snyon med du byung /
snang ba tsam po de dag lhang lhang po 'di la mtshon nas bsgoms pas brag cha dang khyad par med par bsgom snang la rang bzhin med par bsgom /
'od gsal sems la 'gro 'ong med bya ba 'od gsal gyis seMs la 'dir song bya ba med /
'dir gnas bya ba med /
skye 'gag gnas gsum dang bral ba ci'i ngo bor yang ma grub pa nam mkha' lta bu /
de ltar lus sgyu ma dang 'dra /
ngag brag cha dang 'dra /
sems rang bzhin grub pa med pas rang bzhin med pa'i ngang du lhan gyis 'jog pa yin gsungs /
dpal mar me mdzad nas brgyud pa'i gdams pa dge legs su gyur cig / / /
! jo bo'i blo sbyong don bdun ma lags so / /
na mo gu ru /
dus gsum sangs rgyas kun gyi lam gyi mchog /
byams dang snying rje stong pa zung 'jug pa /
bdag gzhan mnyam nyid bde sdug brje nus pa'i / /
thuD rje byang chub sems la phyag 'tshal lo / /
stong nyid bdag gzhan mnyam pa nyid / /
dgra gnyen med par mnyam nyid byang chub sems / /
gang la skyes na byang chub thob byed pa / /
'bri bsnan med par bla ma'i gsung bzhin bre / /
de la 'dir yid ches shing khungs btsun pa bla ma brgyud pa'i lo rgyus dang /
byin rlabs 'jug par bya ba'i phyir bla ma'i rnal 'byor bsgom pa dang /
sems can la byams pa bsgom pa dang /
'khrul 'khor gsum gyi sgo nas snying rje bsgom pa dang /
smon 'jug gi sems gnyis la ngo sprod pa dang /
'gal rkyen lam du bya ba dang /
dmigs pa can la phur tshugs su bsgom pa dang bdun las /
dang po ni jo bo la bla ma mang du yod kyang 'di'i brgyud pa ni /
rdo rje 'chang /
te lo pa /
nA ro pa /
Dom b+hi wa /
jo bo rje /
'jo dbang phyug rgyal mtshan /
po to ba /
rgya lcags ri pa /
lha ri rtsa brgyad pa /
dwaD po lha rje /
phag gru / /
rgya sgom ri /
sa zhig so /
rgya mkhar ri sa /
rin chen brag dmar ba /
zhang brag dkar ba /
bla ma dkon mchog byang chub dpal /
gzhon nu graD /
slob dpon zhang /
des shes rab bsod naMs /
des brtson 'grus la /
des slob dpon chos mchog la /
des slob dpon tshul khrims dpal /
des bud d+har t+na la /
das kI rti shi la la /
des chos rje rgyal ba bzang po la /
des chos rje bsod naMs rin chen la /
des gzhon nu rgyal mchog la /
des bdag la'o / /
gnyis pa byin gyis brlabs pa'i phyir bla ma'i rnal 'byor bsgom pa ni /
sems can thams cad kyi don du byang chub kyi sems bsgom snyam du sems bskyed pa'i ngang nas rang gi rtsa ba'i bla ma pad zla'i steng du bsgoms la /
de'i thugs ka nas 'od zer 'phros te /
chos 'brel yod tshad la 'phros tshur 'dus bla ma la thim /
de bzhin brgyud pa'i bla ma dang yi dam gyi lha tshogs dang /
sangs rgyas dang byang chub sems dpa' thams cad bsdus la bla ma la bstim /
de nas lus longs spyod dus gsum dge ba thams cad bla ma la phul la mos gus dung ba bya /
byams snying rje byang chub kyi sems khyad par can rgyud la skye bar byin gyis brlab tu gsol / /
zhes gsol ba drag tu gdab po| |bla ma'i rnal 'byor bsgoms pa tshar ba'i skabs cig /
de rnams la byams pa bsgoms pa gsum pa ni /
dang po rang gi rtsa ba'i pha ma mdun du bsams la| ma 'dis bdag dang phung po nying mtshams sbyor ba'i tshe 'gro ba mi'i sa la bzhag pas shin tu drin che ste /
de yang zla ba dgu ngo bcur lto na gnas pa'i tshe brtse ba'i bsam pas bskyangs te /
nga'i bu 'di gzhan su dang mi mnyam pa gcig byung na ci ma rung snyam du bu'i ched du mo 'debs /
phywa gog tshwa tshwa 'debs /
chu gtor btang /
klog 'don la sogs pa byed /
sbyor bas kyang bu la gnod pa'i spyod lam thams cad spong /
btsas nas kyang spu tshogs gcig dang gnyer ma sbar gang las med cing se gol gcig bzhag na 'chi ba las sbyong ste /
sha'i drod la rlan /
mi gtsang pa lag pas phyis /
kha'i zas snyod /
snabs lces phyis te cung zad cher song ste /
zas rang gis za shes pa dang /
pha ma'i ming nas 'bod shes pa dang /
'gro ga li tsam shes pa la dga' ba byas shing /
ma rang gi lus bas kyang gces par bzung /
bu'i ched du skyid sdug gtam gsum la ma bltas par bskyangs /
snyan pa'i ming nas bos /
byams pa'i mig gis bltas /
cher skyes nas gzhan la bre kha phul kha rtsam la ngo nag log log brtsegs nas bsags pa thams cad bu la phangs pa med par byin /
bu'i ched du skyid sdug gtam gsum rang gis blangs /
rang la nus pa yod na 'jig rten pa'i phun sum tshogs pa la 'khor los bsgyur ba'i lus la bkod kyang ches snyam pa mi skye /
'jig rten las 'das pa'i dbang du byas na sangs rgyas kyi bde ba la bkod kyang bu la ches snyam pa med par byas /
de ltar brtse ba'i sems kyis bskyangs /
byams pa'i mig gis bltas /
snyan pa'i tshig gis bos /
snying gi dum bu phyir lus pa lta bur bskyangs /
rang gis spyad du rung ba'i zas gos nor thams cad bu la phog cing rang bas gces par bzung /
zhag gcig med kyang blo mi bde bar byas /
phan sna tshogs nas btags /
gnod pa sna tshogs nas bsal ba'i drin can 'di bdag la 'di tsam drin chen snyam du mig nas mchi ma phyung ba'am /
lus kyi ba spu ldang ba tsam du bsam /
ma 'di la bdag gis ji ltar byas nas phan btags snyam du bsams la 'di ltar byas na bde ba dang ldan par gyur snyam du bsam /
de de bzhin du mched grogs bza' tshang la bsam /
de nas yul mi khyim mtshes la bsam /
de bzhin du mig gis mthong ba'i sems can la bsam /
de nas nam mkha' khyab tshad kyis sems can 'gro ba rigs drug thams cad la bsgom /
byams pa'i shugs chung na rigs drug re re la ma skyes kyi bar du bsgom du gzhug /
bdag 'khor ba thog ma med pa nas da lta'i bar du 'khyams pas sems can gyi ma byas pa yang grangs med la /
mdo myang 'das las /
ma yi thugs mtha' rgya shug tshig gu tsam / /
ril bur bgrang kyang sa yis mi lang 'gyur / /
zhes gsungs so / /
ma min pa la yin par bsgom pa min pas /
sems can thams cad la rtsa ba'i ma bzhin du ma skyes bar du bsgom /
bzhi pa ni /
lus ngag yid gsum gyis 'khrul 'khor bcas te snying rje bsgom /
de yang yid kyi 'khrul 'khor ni rigs drug re re la ma skyes bar du bsgom ste /
tsha dmyal brgyad ni /
yang sos / /
thig nag /
bsdus 'joms /
ngu 'bod /
ngu 'bod chen po /
tsha ba /
rab tu tsha ba /
mnar med do / /
de rnams ni dang po rnams la mtshon cha'i tsha ba /
phyi ma dag la ni lcags bsregs kyi khang pa me 'bar ba sum rims su bcug nas yun dpag tu med par mes bsregs pa la sogs pa'i sdug bsngal dpag tu med pa yod cing /
grang dmyal brgyad ni /
chu bur can /
chu bur rdol ba can /
a chu zer ba /
so tham pa /
kyi hud zer ba /
ut+pal ltar gas pa /
padma ltar gas pa /
padma chen po ltar gas pa ste /
grang ba'i dmyal ba la sdug bsngal dpag tu med pa yod pas /
de rnams kyi tshe tshad dang /
lus tshad rnams mngon pa dang mdo dran pa nyer bzhag la sogs pa nas bshad pa bzhin bsam la rang gi rtsa ba'i ma bzhin du ma 'dis sdug bsngal bzod klags med pa myong na snying rje snyam du bsam /
ma 'di rnams las ngan bsags pas sdug bsngal 'di lta bu dpag med myong ba snying re rje /
sdug bsngal las ji ltar byas na grol bar 'gyur snyam du bsam zhing /
mchi ma nyil nyil la bsgom /
lus kyi 'khrul 'khor ni thal mo gnyis 'gram pa la sbyar /
gru mo gnyis brla la btsugs /
lus tsog bur mgo bo bkug ngo 'dzum bsdus la ngag tu nga'i a ma a ma zhes 'don pa ngag gi 'khrul 'khor ro / /
de bzhin du yi dwags la yang phyi'i sgrib pa can lo mang po'i bar du zas skom mig gis kyang mi mthong /
mthong yang rnag khrag dang gre phub me mdag la sogs par song nas bzar mi btub pa'o / /
nang gi sgrib pa can ni lto ba lung pa'i ltos tsam /
kha khab mig tsam /
mgrin pa 'jag sbug tsam /
rkang lag 'jag ma tsam du gyur pas zas khar mi shong /
shongs kyang mgrin pa nas mi thar lto khengs na rkang lag gis mi theg pa la sogs pa'i sdug bsngal dpag tu med pa yod /
zas skom nyid sgrib par gyur pa ni /
bza' btung zos pas gre phub me ma mur dang lcags kyi tho lum 'bar ba dang /
thal bar song nas sdug bsngal ba la dmigs pa sngar bzhin snying rje bsgom /
dud 'gro byings na gnas pa rnams la sdug bsngal bsam gyis mi khyab pa yod par gsungs la rang gi mthong ba rnams la yang ma shi bar khog par lag pa 'jug pa /
bya ye dang gcan gzan gcig gis gcig ma shi bar za ba dang /
ston ka'i phyugs lug gsod pa dang /
hor la sogs pas dud 'gro gsod pa dang /
mi theg bzhin du 'khur dgos pa dang /
mi 'brud bzhin du rmos rmo dgos pa dang /
gzhan yang glen zhing gti mug pa la sogs pa'i sdug bsngal dpag tu med pa yod pas /
de rnams la dmigs la snying rje sngar bzhin du sgom mo / /
mi la yang skye rga na 'chi'i sdug bsngal dang /
med pa tsal gyis mi rnyed /
yod pa bsrungs kyis mi thub /
byams pa dang bral ba'i duH kha /
sdang ba dang phrad pa'i sdug bsngal skyid pa tshig ngan drag 'dul la sogs pa med thabs med pa'i bu dang /
khyo dang /
chung ma dang /
grogs dang /
dpon shi ba la sogs pa'i sdug bsngal dpag tu med pa dang /
gzhan yang tshe 'dir sdig pa sha dag spyod pa bzang sems skad cig kyang mi rgyu ba shi ma thag ngan song min pa 'gro sa med pa 'di rnams snying re rje snyam du sngar bzhin bsgom /
lha ma yin rnams la 'thab rtsod dang gsod shi'i sdug bsngal dpag tu med pa yod snyam du bsam /
lha la yang 'chi ltas kyi sdug bsngal dpag tu med pa dang /
grogs rnams kyi pha rol bor ba'i sdug bsngal dang /
lha 'ga' zhig la tam bu ra re tsam las longs spyod gzhan med pa la sogs pa'i sdug bsngal dpag tu med pa yod pas /
de rnams la dmigs bsal sngar bzhin snying rje bsgom mo / /
de rnams kyi tshe tshad lus tshad rnams mngon pa nas bshad pa ltar shes par bya'o / /
mdor na sems can 'di rnams ma drin can yin pas ma 'di rnams sdug bsngal 'di 'dra ba la spyod pa snying re rja bsam zhing /
bdag gi ma 'di rnams kyi shes rab kyi mig long /
thabs kyi rkang pa chag /
bla ma'i long khrid pa dang bral /
grogs bzang po chos la sbyor ba'i 'khor dang bral ba 'di rnams sdug bsngal dang bral bar gyur cig snyam du mchi ma nyil nyil bsgom mo / /
lnga pa la gnyis las /
dang po smon pa ni /
rang gi lus la na tsha byung ngam mi bde ba ci byung yang de'i dus su bdag gi mi bde ba 'di'i steng du sems can thams cad kyi sdug bsngal thams cad smin par gyur cig /
sems can thams cad kyi sdug bsngal bdag la smin nas sems can rnams la sdug bsngal gyi sgra tsam yang mi grag par gyur cig /
snyam du bsam /
yang rang gi lus ngag yid gsum la bde ba dang /
skyid pa dang /
dge sbyor 'phel ba dang /
blo dge phyogs su bskul du btub pa dang /
chos sgrub pa'i mthun rkyen tshang ba rnams sangs rgyas kyi bde ba dang dge ba tsam du bsam la /
bdag gi 'di sems can thams cad la smin par gyur cig /
sems can thams cad bde ba dang dge ba rgyas par gyur cig snyam du bsam /
gnyis pa 'jug pa ni /
ma rgan sems can rnams la gang gnod na sdug bsngal dang kun 'byung gi gnod pas /
de rnams kyi lus kyi na tsha dang /
sems kyi sdug bsngal dang /
nyon mongs pa dang /
sdig pa dang /
sgrib pa thams cad gyis bzhar ba ltar blos 'ubs kyis bsdus la sna bug g.yon pa nas rlung tshur 'ong ba dang sdongs la rang gi snying gi dkyil du zhuT /
mchog tu na tsha dang sdug bsngal gang byung yang de bzhin du snying gi dkyil du bzhuT so / /
thams cad rnams la gcig kyang ma lus par bsam mo / /
sems can rnams la gang gi phan na gnas skabs su chos kyi mthun rkyen dang /
mthar thug sangs rgyas kyi bde bas phan pas bdag gi lus ngag yid gsum la bde ba dang dge ba ci yod pa thams cad gnas skabs su mthun rkyen dang mthar thug sangs rgyas kyi bde ba dpag tu med par bsam /
de rnams rang la gcig kyang ma lus par sna bug g.yas nas rlung phar 'gro ba dang sdongs nas sems can rnams la smin par bsam mo / /
sems can rnams gnas skabs dang mthar thug gi bde ba rgyas par bsam /
stong pa dang snying rje rgyud la skyes nas bsam ngan gdug sems thams cad zhi bar bsam gsung ngo /
drug pa mdor na rang la na tsha dang sdug bsngal blo dang mi mthun pa'i rkyen nyes pa'i kha yogs dang /
kha smras dang /
bdag la 'char ka gtong ba dang /
dgras gtibs pa dang /
gnod kyi bar chad gtong ba dang /
cha rkyen ma 'dzoms pa dang /
sems rgyud la nyon mongs pa drag po skyes pa dang /
bla dge phyogs su bkol du mi btub pa dang bla ma dang dkon mchog la dad gus g.yel du song ba dang /
sgrub pa dang dge sbyor byed snying ma 'dod pa dang /
blo sna mang pos sems tshol khros khyer ba /
snying ma dga' ba /
nga rgyal dang /
rlom sems skyes pa| dam tshig nyams chag la sogs pa chos dang mi mthun pa thams cad bdud kyi bar chad yin pas bdud du shes par byas la rigs pa la ngar bskyed pa 'di ka'i dus su dgos pa yin snyam du bsams la /
nam mkha' dang mnyam pa'i sems can thams cad la byams snying rje byang chub kyi sems dung dung pa mchi ma 'chor bar bya ba bsgom /
dgra bgegs gnod par byed pa la lhag par bsgom /
de nas sa la gnas pa'i byang chub sems dpa' nas mnar med pa'i sems can dmyal ba yan chad kyis bar du gcod pa mi mthun pa'i phyogs thams cad rang la gang byung ba de'i steng du shugs bskyed la blangs la da nas blangs pa'i yul dang sdug bsngal dang blangs rgyu'i dngos po thams cad kyang rang sems 'khrul pa'i rang snang du thag bcad la sems skye 'gag gnas gsum dang bral ba'i ngang la glod la bzhag go /
de skyar zhing yang yang bsgom pas bdud kyi bar chad dang sdug bsngal thams cad dge sbyor gyi bogs 'don du 'gro bar bar chad thams cad blang dkon mchog gi byin rlabs su shes shing blo nges pa'i shes pa gting nas skye gsung ngo / /
de ltar byung na ltas ngan g.yang du len / /
bdud chos nyid du go /
rkyen ngan grogs su shar nas snang ba gang shar thams cad lam du 'gro ba cig 'ong gsung ngo / /
de ltar byung yang rlom sems mi bya /
byas na bdud yin /
yang rang gi dge ba dang /
lus sems kyi dge ba thams cad snga ma ltar shes par bya'o / /
de ltar snang ba thams cad rang sems su thag bcad la dus rtag tu dran pas zin par bya'o / /
bdun pa dmigs bsal can la phur tshugs su bsgom pa ni /
rang la gnod pa'i gdon bgegs sam /
sdang ba'i dgra la sogs pa bsgom ste /
de yang rang la sngar nas kha zug pa'i gdon nam /
blo bur du gnod pa'i gdon gang yang rung ste /
gdon de rmi lam la sogs par kho'i gzugs dang /
cho 'phrul gang ston brtaT la de ngos bzung ngo| |dgra 'am gdon de rang gi mdun du bkug la gsal bar bsgom la /
gzhan yang sems can la gnod cing 'tshe ba'i 'byung po'i rigs thams cad kyang bsam rigs drug gi sems can thams cad kyang bsam la /
gnod byed kyi gtso byas pa'i sems can rnams bdag gi ma drin can yin /
'di rnams bde ba dang ldan par bya /
sdug bsngal dang bral bar bya /
'di rnams kyi don du sangs rgyas thob par bya snyam tu sems bskyed par bya'o / /
de'i ched du byang chub kyi sems bsgom snyam du bsams la /
'di bdag gi ma drin can yin /
'di tshe sngam mang por pha ma yang yang byas pas lan chags 'ong ba yin /
ma drin can 'dis las ngan pa bsags pas lus 'di 'dra ba blangs /
lus 'di 'dra ba la brten nas nga med pa la ngar bzung /
bdag med pa la bdag tu bzung /
da lta sems can la gnod cing 'tshe ba sha stag byas pas 'khor ba dang ngan song gi sdug bsngal chen po las thar dus med pa snying re rje snyam du bsam /
rang gi rtsa ba'i ma lta bur bsam zhing nga'i a ma zhes ngag tu yang brjod cing snying rje drag po mig nas mchi ma nyil nyil pa'am lus kyi ba spu lngang ba tsam bsgom la /
khos gtso byas pa'i sems can rnams lus kyi na tsha ba sdug bsngal thams cad rang gi sems kyi mi bde ba gang yod pa de'i steng du 'ubs kyis bsdus la rang gi de dang gnyis med du bsdus la kho la gcig kyang ma lus par bsam mo / /
rang gi lus ngag yid gsum gyi bde ba dang dge ba thams cad kho la btang bas /
kho'i bsam ngan dang gdug sams thams cad zhi nas byang chub kya sems rgyud la skyes par bsam /
de yang yang bya'o / /
yang nad gdon thams cad bka' drin du bsgom /
dge sbyor gyi bskul ma byas pas drin che bas dus 'di nas sangs rgyas ma thob kyi bar du mi 'bral bar bya snyam du bsam gzhan yang lus sems kyi steng du sdug bsngal ma 'tshams pa byung ba'i tshe yid ma shi bar byas /
rig pa ngar bskyed la 'di ka'i dus su dgos pa yin snyam pa byas la /
gnod byed kyis gtso byas pa'i sems can thams cad kyi sdug bsngal dngos rgyu dang bcas pa rnams bsam /
rang gi rtsa ba'i ma lta bur drin che ba 'di rnams sdug bsngal 'di 'dra la spyad pa'i snying re rjen bdag la ni da lta sdug bsngal las grol bar byed pa'i nus pa med na ma 'di rnams ji ltar byas na sdug bsngal las grol bar 'gyur snyam du sems kyi 'khrul 'khor sems can thams cad kyi sdug bsngal bsam /
lus kyi 'khrul 'khor na /
lus tsog pur 'dug la lag pa g.yas pa'i thal mos 'gram pa sbyor /
gru mo brla'i steng du bzhag /
bzhin gyi mdog smin mtshams su bsdus la mchi ma 'don pa'i tshul du bya'o / /
ngag gi 'khrul 'khor ni nga'i a ma zhes brgya dang stong la sogs pa bgrang ngo / /
de ltar byams pa bsgom pas snying rje dbang med du skye ba 'byung ngo / /
ngu snying 'dod pa dang /
snying grang ba dang /
sdug bsngal can mthong ba dang /
thos pa dang dran pa tsam gyi snying rje rang dbang du skye ba 'byung ngo / /
de ltar byung ba dang sems can gyi sdug bsngal thams cad skra gris bzhar ba bzhin du sna bug g.yas g.yon nas rlung nang du 'ong ba dang nga sdos nas rang gi snying du zhugs sems can la sdug bsngal gcig kyang ma lus par bsam /
nyon mongs pa la sogs pa gang skyes kyang de ltar yang yang bya'o / /
yang dag pa'i don la 'di yin 'di min med pa'i lta ba'i steng du bzhag go /
rang gi bde ba dge ba thams cad ltos pa med par sems can thams cad la phar btang bas sems can thams cad kyi gnod sems gdug rtsub thams cad zhi bar bsam mo / /
de ltar byas pas nad gdon thams cad grogs su 'char ro / /
phan yon bsam gyis mi khyab bo / /
gnas skabs su nad gdon thams cad rang grol du 'gro ba'i shes byed mang du yod de 'dir ma bris so / /
bya ba gang byed kyang 'dis zin na sangs rgyas kyi lam du 'gro gsungs /
'di dang mi ldan na gsang sngags zab mo'i bzlas pa byas kyang mu stegs kyi drag sngags bzlas pa dang khyad med du 'gra gsung ngo / /
gzhan yang theg pa chen po'i mdo dang bstan bcos rnams su legs par blta ba'o / / / /
'chims kyi blo sbyong lags so / /
'di la lung med slar rtsal dgos /
lung thob /
! bla ma yang dag pa'i dge ba'i bshes gnyen rnams la phyag 'tshal lo / /
gdams pa 'di la don gsum ste /
dang po sbyor ba ni /
gnas dben par tshangs spyod mi mthun pa'i phyogs med pa'i gnas su bde ba'i stan la 'dug ste /
skyabs 'gro dang sems bskyed byas la rang gi lus phru ma phus btab pa lta bur bden med du bsam /
snying 'od dkar po'i phung por bsgom /
de'i spyi bo'i gtsug tu padma dang zla ba'i gdan gyi steng du rtsa ba'i bla ma bsgam /
sangs rgyas nas da lta'i bar gyi brgyud pa dang /
chos 'brel yod pa dang /
yi dam gyi lha dang /
sangs rgyas dang byang chub sems dpa' thams cad ngo bo 'di yin snyam du bsam /
yi kyi phyag dang mchod pa 'bul /
gsol ba 'debs pa ni bla ma yang dag pa'i dge ba'i bshes gnyen thams cad bdag la dgongs su gsol / /
bla ma yang dag pa'i dge ba'i bshes gnyen thams cad kyi bdag gi rgyud la theg pa chen po'i blo sbyong gi rtogs pa nyams pa med par skye bar byin gyis brlab tu gsol / /
nga dang bdag tu 'dzin pa da lta nyid du thul ba dang /
rkyen ngan bar chad thams cad chos kyi phyogs su 'khyer shes par byin gyis brlab tu gsol / /
zhes lan gsum gsol ba btab /
bdag gi blo 'di nyes pa'i skyon bag chags dang bcas pa thams cad spangs shing legs pa'i yon tan ma lus pa dang ldan pa'i sangs rgyas dngos yin snyam du bsam la /
bla ma'i sku gsung thugs la skyabs 'gro bya /
de nas bla ma tshangs bug na mar byon nas snying 'od kyi phung po'i nang du zhugs nas 'di nyid sangs rgyas dngos yin snyam du bsgom mo / /
bla ma'i sku gsung thugs rang gi lus ngag yid gsum la thim pas /
chos nyid 'od gsal chen por gyur pa de'i ngang du gnas tshad du bzhag /
de las rtogs pa 'phro na bla ma spyi gtsug tu bsgom mo / /
thugs dgongs yongs su rdzogs pa'i bsngo ba bya /
gsol ba gdab /
de lta bu nyin mtshan lan drug la sogs pa bya /
rang gang 'dod pa'i ting nga 'dzin rgyud la skye'o / /
dang po sngon 'gro dag la bslab ces pa ni de la gsum ste dal 'byor rnyed par dka' ba ni dal 'byor gyi chos bsam ste de'i snying po blang bar bya /
chos kyi mchog blo sbyong ba yin pas bsgom /
dal 'byor thob kyang gtan du sdod dbang med las kyi 'phen pa zad na nam 'chi cha med /
'chi ba'i dus su chos rgyud la ma skyes par 'gyod bzhin du shi na de las 'pham pa med pas blo sbyong dgos sam /
shi nas med par mi 'gro skye ba len dgos la 'khor ba gang du skyes kyang sdug bsngal gyi rang bzhin yin pas de spang bar bya /
de'i ched du blo sbyong bsgom /
rang rgyud la bsags pa'i sdig sgrib sbyangs gzhan la yang byams snying rje byang chub kyi sems bsgom mo / /
dngos gzhi la gnyis las /
dang po kun rdzob byang chub kye sems ni /
gtong len gnyis po spel mar sbyangs / /
len pa'i go rim rang nas brtsis zhes pa ni bdag la skye ba phyi ma'i phyi ma phan dang /
tha na sang phan smin rgyu'i sdug bsngal kun 'byung thams cad da lta smin par gyur cig snyam du bsam /
de bsam pas rkyen ngan grogs su 'gyur ba'i dgos pa yod /
de nas rtsa ba'i ma la byams pa dang snying rje bsgom la sdug bsngal kun 'byung thams cad zhe thag pa nas blangs /
de bzhin du sems can thams cad kyi dang /
'phags pa gsum gyi shes sgrib thams cad blangs /
mdor na bla ma dang sangs rgyas ma rtogs pa'i 'khor 'das kyi skyon thams cad rang gi snying gi nang du blangs /
de ltar yang yang blangs pas ro stod gzer pa la sogs pa byung na snying phrum bus pa lta bur bsam ste /
de yang rgya cher song bas nam kha'i mtha' khyab par bsam ste mthar yang rang bzhin med pa'i ngang la bzhag go /
de stong nyid bsgom pa bdag gi ma 'di rnams 'khor ba sdug bsngal gyi dngos rgyu la gnas pas snying rje sdug bsngal dngos rgyu mtha' dag las bsgral ste /
bde ba skyid pa bla na med pa la 'god /
de'i ched du lus longs spyod dge ba'i rtsa ba thams cad btang snyam du bsam la lus yid bzhin gyi nor bu rin po cher bsgyur /
longs sbyod lha dang mi'i rdzas nam kha' gang ba tsam pa dge ba dus gsum du bsags pa thams cad ma rgan la btang bas chos byed pa'i thun rkyen thams cad tshang ba dang /
tshogs gnyis rdzogs pa sangs rgyas par bsgom /
de bzhin du sems can thams cad la bsgom /
de gnyis rlung la bskyon par bya ces pa ni dbugs phyir 'gro dus longs spyod dge ba thams cad sems can la btang /
de ltar bsgom pas ting nge 'dzin nang du 'ong tsa na rang gzhan gyi sdug bsngal kun 'byung len /
de ltar byas pas rgyud la skye ba dang blo sbyong skye ba'i dgos pa yod gsung ngo / /
gnyis pa don dam byang chub kyi sems bsgom pa ni /
sbyangs nas gsang ba'i don la spyad ces pa ni bdag dge ba dang /
gzhan gyi sdug bsngal brje nus pa dang /
blo dman pa la gsang ba'i stong nyid bsgom ste| de yang dngos po thams cad bzung 'dzin gnyis su 'dus te /
bzung ba thams cad bem por snang ba thams cad rim gyis dpyad pas /
rdul phra rab yin la /
de yang phyogs drug la blta ba'i cha drug dbus sha stag tu gyur nas bden pa gcig tu ma grub pas de ma grub /
de dag gi bden pa du ma mi grub pas bem po bden pa med par bsgom /
nang rig pa ni 'das pa 'gag /
ma 'ongs pa ma skyes /
da lta kha dog med /
dbyibs med /
gnas med /
de ltar ma grub tsa na bden par ma grub pas na nang rig pa bden pa med par bsam /
phyi bem po ma grub pas bsgom bya'i yul ma grub /
nang rig pa snang ba ma grub pas sgom byed kyi blo ma grub /
bsgom bya sgom byed dang bral ba de la shes bya zad pa zhes zer /
de'i ngang las ma yengs par gnas pa la de kho na nyid bsgom zhes gsungs /
de bas na yul ci yang ma grub pa la blos cir yang me 'dzin /
cir yang mi rtog ba'i ngang la lhod de klod la bzhag /
'jur bus bcings pa'i sams nyid ni / /
klod na grol bar the tsham med / /
ces gsungs /
rtoD pa'i 'phro 'du thams cad zhi ba na zhi gnas ma rtog bzhin du gsal zhing dwangs pa gsal le mtshan mar 'jan pa ni lhag mthong zhes gsungs so / /
dang po thun chung la grangs mang por bsgom /
bstan pa thob nas ji tsam gnas kyi bar du bzhag /
de las ldang bar 'dod na sems can la snying rje bsgom zhing dge ba'i rtsa ba bsngo bar bya' / /
dngos gzhi'i dus kun rdzob don dam gnyis las /
res 'jog tu bsgom /
goms par gyur nas thams cad ma grub kyang kun rdzob sgyu ma tsam du bden pa dang zhen pa med par gtong len bsgom par bya'o / /
gsum pa rjes ni /
yul gsum dug gsum zhes pas yul gsum la brten nas dug gsum skye zhing /
de dge ba'i rtsa ba gsum du bsgyur te /
mig gi yul du gzugs sdug pa la 'dod chags skye ba dang /
sems can gyi 'dod chags rang gi snying gi dkyil du blangs /
rang gi lus longs spyod dge ba'i rtsa ba dang bcas pa sems can thams cad la btang bas seMs can thams cad 'dod chags med pa'i dge ba'i rtsa ba dang ldan par bsam /
mi sdug pa la zhe sdang dang bral la gti mug skyes pa yang de bzhin du bsgom /
de bzhin du rna bas sgra dang /
snas dri dang /
lces ro dang /
lus kyis reg bya'i bar du gsum gsum byung yang bsgom par bya'o / /
spyod lam kun tu tshig gis sbyangs / /
ces pa ni 'greng ba dang /
'dug pa dang /
nyal ba dang /
spyod lam thams cad du sems can thams cad kyi sdug bsngal kun 'byung thams cad da lta nyid du bdag la smin par gyur cig /
bdag phung bar gyur cig /
bdag dang dngos po med par gtan brlag la 'gro bar gyur cig /
bdag gi lus langs spyod dang /
dge ba thams cad sems can rnams la smin par gyur cig /
lam dang 'bras bu'i yon tan thams cad da lta nyid du 'byung bar gyur cig /
ces dgos kyang sbyar bar bya'o / /
de ltar sbyor bas ngag gi rjes su yid bzhugs nas myur du skye ba'i dgos pa yod gsungs /
blo sbyong thun gcig zhes bya ba dpal snar thang pa'i mkhan po mchims nam mkha' grags pa chen pos mdzad pa dge legs nam mkha' dang mnyam par gyur cig / / /
rnam dag gtsug gi nor bu la jo bos gnang ba'i blo sbyong legs so / /
! shas bya'i mkha' la tshad yod ma mchis kyang / /
stong dang snying rje gnyis su lam pa yi / /
mar me mdzad pa la gso bla ma la / /
sgo gsum dang ba'i yid kyi gus phyag 'tshal / /
'gro mgon bod du byon khar gdams pa ni / /
brtsi bar gyur pa'i nor bu bdag la gnang / /
nam mkha' 'di la rgyu rkyen ma mchis bu| |yod par su 'dzin med par su zhig 'dzin / /
chos rnams de bzhin shes par gyis shig bu / /
'di la gol na gol sa shin tu mang / /
nam mkha' lta bur mnyam par gzhog cig bu / /
'on kyang mkha' la 'ja' tshon 'khrigs pa na| |yod yod lta bur mdzes shing 'char ro bu / /
'di la rgyu rkyen yod par sus ma mthong / /
'on kyang rten 'brel lags mchis mkhas pa'i bu / /
'ja' tshon mkha' la rgyu zhing mkha' la yal / /
'di la rgyu rkyen yod par sus ma mthong / /
'di yang rten 'brel lags mchis mkhas pa'i bu / /
legs par brtags na 'ja' tshon nam mkha' 'dra / /
tha dad rnam dbye 'dug gam mkhas pa'i bu / /
ye nas stong pa chos kyi gnas lugs la / /
'gra la bsod glags med pa'i snying rje 'khrig /
snying rje byung yang chos kyi dbyings nas byung / /
thim yang chos kyi dbyings su thim mo bu 'khor 'das thams cad rang gi sems nyid de / /
de yang rgyu rkyen yod pa su ma mthong / /
brtags shing dpyad na nam mkha'i 'ja' bzhin dga' / /
des na nam mkha' 'ja' tshon ji lta bur / /
stong nyid snying rje shes par mdzod cig bu / /
gang yang rgya mtsho gting mtha' zab pa las / /
steng nas g.yo ba'i rba rlabs 'khrig pa mthong / /
rba rlabs byung yang rgya mtsho nyid las byung /
thim yang rgya mtsho nyid las thim mo bu / /
g.yo ba'i rlabs dang zab pa'i rgya mtsho las / /
tha dad rnam dbye yod pa sus ma mthong / /
de bzhin lhun gyis grub pa'i stong nyid las / /
'gro la g.yo zhing 'khrug pa'i snying rje byung / /
snying rje byung yang stong nyid ngang las byung / /
thim yang stong pa nyid la thim mo bu / /
me long g.ya' yis dag pa'i dkyil 'khor la / /
sna tshogs gzugs brnyan bkra bzhin shar ba de / /
me long nyid dam phyi rol gzugs las byung / /
de las gzhan nam 'on te rgyu med pa / /
gang du'ang dpyad na 'jig rten rten 'brel tsam / /
byed bzhin yad ma myong dang snang ba gnyis / /
tha dad rnam dbye yod par sus ma mthong / /
de bzhin stong nyid me long lta bu las / /
yod ma myong ste gzugs brnyan 'char ba ltar / /
stong dang snying rje bsten zhig mkhas pa'i bu / /
rnyog med chab kyi dkyil 'khor dngas ba la / /
chu shel zla ba'i gzigs brnyan shar na'ang / /
gnyis snang lta bur rang nyid 'khrul mod kyi / /
grub pa'i rnam dbye yod par sus ma mthong / /
rnyog med nam mkha' lta bu'i stong nyid las / /
'gro la bzod klags med pa'i snying rje shar / /
snying rje byung yang stong nyid ngang las byung / /
thim yang stong nyid ngang du thim mo bu / /
ji ltar gzugs kyi brag ri mthon po la / /
lhang lhang 'char ba'i sgra snyan byung na 'ang / /
sgra snyan brag las rnam dbye su zhig yod / /
'on kyang brag med yod med su zhig 'dzin / /
de bzhin ye nas dag pa'i stong nyid las / /
'gro la shin tu brtse ba'i sgra byung mod / /
stong nyid snying rje de bzhin bsgom shig bu / /
rnyog med nyi ma'i 'od tha dad nyid du sus ma mthong / /
stong nyid snying rje chen po gzugs su shar / /
snying rje de yang stong pa 'ba' zhig ste / /
stong pa nyid las snying rje gzhan yod par / /
mgon po gang gis ma bshad mkhas pa'i bu / /
kye ho stong nyid ngang du tshur nyon zhig /
'gro ba thams cad nyon mongs sdug bsngal spangs / /
stong nyid 'ba' zhig yin gyis shes par mdzod / /
de'i gnyen po yon tan mtha' yas kyang / /
stong nyid 'ba' zhig yin gyi goms par mdzod / /
spang gnyen tha dad lta bur mthong na yang / /
'khrul 'khor dag par bsam gtan lam du bsgom / /
de ltar ma go 'gro ba mtha' yas pa / /
rang la bsdus kyang spang dgos cang brda' ma / /
rang nyid snying rjer ltos dang cang 'khrul lam / /
snying rje stong par 'dug gam mkhas pa'i bu / /
stong pa snying rjer shar ram rtog dpyod can / /
stong dang snying rje rnam dbye 'dug gam a / /
kho bos zhe sdang rlung dmar 'tshubs na yang / /
stong pa nyid las tha dad med par mthong / /
de bzhin rnam par rtog pa mtha' yas pa / /
stong nyid ngang las nges par 'byung ba mthong / /
rnam rtog rnams la cer te ltas tsa na /
bden nam rdzun nam grub par ngas ma mthong / /
stong nyid ngang las lhod kyi klod tsa na| |rtog pa tsam yang 'char ba ngas ma mthong / /
de na stong nyid snying rje 'gal zla yang / /
dbye ba rdul tsam yod par ma mthong gi /
stong nyid snying rje dbyer med smos ci 'tshal / /
kye ho da ni 'gro 'am 'dug na yang / /
gnas de dgon pa yin no mkhas pa'i bu / /
dbu ma'i nang du sems nyid gnas pa de / /
stong pa'i gnas lugs yin no mkhas pa'i bu / /
de yi ngang du snying rje bsgom pa de /
dbye ba med pa'i rnal 'byor yin no bu / /
de ltar shes pa'i snying rje bsgom pa na / /
shin tu brtse yang stong nyid 'ba' zhig yin / /
stong nyid bsgom pas snying rjes ma khyab med / /
snying rje bsgom pa stong nyid kho na yin / /
stong pa tsam zhig zhi gnas tshol ba'ang bsgom / /
theg pa 'di yi stong nyid snying rje yin / /
snying rje 'di yi rang bzhin stong nyid yin / /
des na gnas don snying rjer shes par mdzod / /
khyod la bya ba'i rim pa mtha' yas kyang / /
brgya phrag ngos kyi bcar phur chen po 'di /
tshe 'di'i nyin bshad snying gtam tha mar bsten / /
da ni kho bo mi sdod bod du 'gro /
'phrin las dag kyang rdza dang la cha 'dra / /
tshe 'di'i 'du byed mi rtag glog ltar g.yo /
lus sems 'du ba'ang 'gron khang 'gron po 'dra / /
des de phyogs 'dir sdod pa srid pa bas / /
'dus pa'i tha ma bral ba 'dus byas chos / /
gdams ngag sems la 'chang na bu yin ang / /
bslab pa'i ngag la nyan na yun du dge /
ring por mi thogs byams pa'i zhabs drung du / /
shes rab pha rol phyin pa'i tshig don rnams / /
yongs su rdzogs par bya phyir dga' ldan 'gro /
khyod kyang skye ba 'di'i 'og rol tu / /
de drung snyegs nas gsung gleng byed par smon / /
phyogs bcu'i rgyal ba sras bcas ma lus pa / /
bdag cag rnams la brtse bar dgongs su gsol / /
dus gsum 'khor tshe skye gnas thams cad du / /
sgo gsum dge ba'i las la bkol ba rnams / /
sku gsum phrin las rdzogs pa ma gyur bar /
gang gi lus su skye ba 'dzin na'ang / /
pha rol phyin bcu sgo gsum 'khol ba dang / /
bla ma mnyes shing 'phrin las spel bar shog /
ces pa 'di 'gro ba'i mgon po bod du byon dus lam du 'jug pa na /
rnam dag gtsug gi nor bu la spyi chos su gdams pa lags so / /
'di'i brgyud pa ni /
jo bo nas mkhan po rma ston gyi bar sngar bzhin de jo ldan klung shod pa la /
des bshes gnyen shes rab bzang po /
des bud d+ha rat+na la /
des kir+t+ti shi la la / /
des chos rje rgyal ba bzang po la /
des chos rja bsad nams rin chen la /
des chos rje gzhon nu rgyal mchog la'o / /
dpal ldan bir wa pa'i blo sbyong lags so / /
! na mo rat+na gu ru /
dpal ldan bir wa pa'i zhal nas /
thog mad brtse bas bskyangs pa yi / /
drin can rnams la snying rje bsams / /
gnod byed 'di na bdag gi ma / /
sngon tshe yang yang phan btags kyang / /
smyon pa lta bur rang dbang med / /
mi dge las kyis mnar med 'gyur / /
de ltar dran pas srid gsum la / /
snying rje mthar phyin 'gyur ba yin / /
gsung de la mnyam med snying rje rnal 'byor ni /
snying rje theg pa chen po'i chos kyi rtsa ba yin /
'di med na pha rol tu phyin pa drug la sogs pa dang /
dam tshig gi skyed rdzogs la sogs lam ci tsam yod kyang theg pa dman par lhung ste /
byams pa snying rje byang chub kyi sems dgos pas byams pa ni phan 'dogs pa yin la /
snying rje ni /
gnod byed nas thogs drangs nas bsgoms te /
gnas dben par lus kyi spyod lam cha mnyam /
skyabs 'gro sems bskyed bya /
rang yi dam du bsam /
spyi bor bla ma bsgom / /
rang gzhan la gnod pa tshabs cher byed pa'i dgra bo lta bu gcig mdun du dmigs la /
snying rje'i rgyun dang 'thad pa gnyis spel mar bsgom /
dang po lus sgrim sems rtse gcig tu gnod byed la dmigs la /
ngag tu bdag la gnod pa byed pa 'di snying re rje brgya'am lnga bcu'am nyer gcig bgrang ba ni rgyun bsgoms pa'o / /
gnyis pa ni /
snying rje gnod byed 'dis skye ba snga ma phan chad kyi ma yin nges pas ma 'di snying re rje snyam du bsam yang yang bgrang ci'i phyir snying rje na ma yang lan gcig gnyis byas pa ma yin te /
lan grangs mang por byas pas snying re rje snyam du bsam nas yang yang bgrang /
ci'i phyir snying rje na ma nam byas res kyi phan dpag tu med pa btags pas snying re rje snyam du bsam nas yang yang bgrang /
ci'i phyir snying rje na spyir ma ni phan 'doT pa yin na da lta gnod pa byed pa ji ltar yin na /
gnod byed 'di ma yin yang shes pa la rang dbang ma thob pas smyon pa dang 'dra /
spyir sems can la khyad par du rang gi bu la gnod pa byed pa snying re rje snyam du bsam nas yang yang bgrang /
ci'i snying rje na de ltar gnod pa byas pa'i rgyus mnar med pa la sogs par skyes nas sdug bsngal drag pos gzir bar 'gyur /
gnod byed kyi ma 'di snying re rje snyam du bsam nas yang yang bgrang /
de ltar dmigs pa dang /
bgrang ba dang /
snying rje ba'i rgyu bsam pa lnga spel mar bsam pas mig nas mchi ma 'byung ba dang /
lus kyi ba spu ldang ba'am /
lus sems kyi zungs mi thub pa sogs rtags kyi mtshon pa'i snying rje ci lta ba bzhin skyes nas /
gnod byed 'dis thog drangs pa'i sems can thams cad kyi don du sangs rgyas thob par bya snyam du seMs bskyed la gnod byed dang sems can thams cad kyi yi dam gyi go 'phang thob par bsam la| spros med kyi ye shes la yun ring du bzhag /
rnam rtog yun langs na bsngo ba bya'o / /
de ltar gcig la ji lta ba bzhin skyes nas gnod byed bar ma dang /
chung ngu rnams la yang bsam /
de nas nye 'brel yul mi / /
bod 'dzam bu gling /
gling bzhi /
stong gsum nam mkhas khyab pa bsgom pas snying rje tshad med par 'gyur ro| |de ltar bsgoms pas rang gi zhe sdang khong khra la sogs pa rang zhi /
mdze nad gdon la sogs pa dgra rang zhi la 'gro /
sems can thams cad la ma bu gcig pa ltar brtse ba'i sems su 'gyur ro / /
spros med kyi ye shes khyad par can skye'o / /
gnyis pa rtsa ba rgyu'i rnal 'byor ni /
phyi nang spros pa mi bsrun pa'i / /
blo gros 'khrug par gyur pa'i tshe / /
bdag dang gzhan du brje ba yi / /
byang chub sems 'di dran par bya / /
des ni bdud dang nyon mongs tshogs / /
'joms shing spros med ye shes 'gyur / /
ces gsungs pas /
rnam mkhyen thob pa'i rgyu ni byang chub kyi sems yin pas de la kun rdzob dang /
don dam byang chub kyi sems gnyis las don dam ni /
spros med kyi ye shes yin no / /
dang po la mang du yod kyang 'dir bdag gzhan brje ba'i nyams len bla mas gsungs pa ni /
lus la nad drag pa dang /
sems la mya ngan gnyis ka la sdug bsngal dang /
dgra gdon phyi'i 'byung ba 'khrugs pa /
nyon mongs pa drag po la sogs pa skyes pa'i dus su de nyid lam du bya ba'i zhe sdang drag po skyes na bdag zhe sdang 'dis sems can zhe sdang can rnams kyi zhe sdang rgyu 'bras dang bcas pa nga'i 'di la smin par gyur cig /
yang sems can gyi rgyud la nyon mongs pa'i 'bras bu sdug bsngal thams cad rtsa ba bdag 'dzin gyi bskyed pa thams cad bdag la smin par gyur cig /
bye brag tu dmyar ba'i btso bsregs sogs yi dwags bkres skom /
dud 'gro'i gsod bkol /
lha ma yin la 'thab rtsod /
lha la ltung ba'i sdug bsngal sogs /
mi la skye rgas na 'chi la sogs /
nad pa rnams kyi nad /
dbul po rnams kyi dbul phongs pa /
dbang po ma tshang ba rnams kyi sdug bsngal ba thams cad bdag gi 'di la smin par gyur cig /
dal 'byor nas sa dang lam gyi bgegs thams cad dang mi mthun pa'i phyogs thams cad nga'i zhe sdang 'di la smin par gyur cig /
ces lus ngag yid gsum bsgrims la rtse gcig tu sems can gyi sdug bsngal thams cad rang la bsdus shing len /
de ltar chu tshod gcig gam /
gnyis sam /
gsum la sogs pa'i bar du rtse gcig tu bsgom /
ji srid nyon mongs pa'i rnam rtog de ma zhi bar du bsam /
nad kyi zug rngu ma zhi bar du lam du bya'o / /
sems can kun gyi sdug bsngal bdag la smin / /
ces ngag tu brjod do / /
de nas rang gi tshogs gnyis kyi rgyu dang 'bras bu'i dge ba ji snyed thams cad snying kha nas nyi ma shar ba'i 'od zer ltar 'phros te /
sems can la phog pas sems can thams cad sku dang ye shes kyi rang bzhin yi dam lha'i ngo bo la bkod par bsam ma| |de nas spros med kyi ye shes kyi ngang la bzhag pas ye shes khyad par can 'char ro / /
rnam rtog yun langs na dge ba bsngo'o / /
las dang po bas de ltar nyams su blangs so / /
gams nas rnam rtog phra rags 'jigs pa dang sdug bsngal la sogs gang byung yang snga ma ltar gcig tu gral la rtse gcig tu bya /
ngag tu bdag gi dge bas de kun bde thob shag /
ces brjod do / /
bdag gi lus longs spyod dge ba rnams sems can la smin nas zag med kyi bde ba thob par bsam /
dmigs pa'i dal myur yin don la khyad med gsungs so / /
rjes sngar dang 'dra'o / /
kun rdzob byang chub kyi sems la gnas skabs rnam rtog nyon mongs zhi /
nad gdon las grol /
skye 'gro thams cad la phan thogs /
dbang du gyur /
mthar thug longs sku /
sprul sku'i sa thob nas /
ma 'ongs pa na gzhan don phun sum tshogs par 'grub bo / /
don dam byang chub kyi sems kyi chos sku sa bon thob ste /
phyag rgya chen po mchog gi dngos grub thob /
de lta bu'i rten 'bral 'dzoms na rang ga lus ngag yid gsum rtags ci rigs su 'byung ngo / /
khyad par du shes pa bzung 'dzin gyi mtshan mas stong pa zhi gnas dang lhag mthong rgyud la 'char ro / /
de ka la rang rig pa'i ye shes skad cig ma zhes bya ba skad cig ye shes lnga'i ngo bar gnas te /
sems stong pa mi rtog pa chos sku /
rang rig pa longs sku /
gsal ba de sprul sku de gsum ngo bo dbyer med pa ngo bo nyid kyi sku'o / /
shes pa de nyid spros pa thams cad dang bral bas chos kyi dbyings kya ye shes so / /
de nyad rang stong par rtogs pa me long lta bu /
rang rig pa so sor rtog pa /
rang gsal ba bya ba grub pa'i ye shes /
de dbyer med pa mnyam pa nyid kyi ye shes /
dpal ldan bir wa pa'i dgongs pa rje btsun /
dar paN a tsa r+ya'i gsungs /
glau lots+tsha ba'i khrid yig mnyam med snying rje'i man ngag gi rgyud pa ni /
rdo rje 'chang /
bir wa pa /
rje btsun Dom b+hi wa /
rje btsun ma ti ba /
grub thob Ni ka la ba /
rje btsun ra bain ta pa /
chag lo ts+tsha pa chos rje dpal /
bla ma dam gzhon nu rgyal mtshan /
rdo rje 'dzin pa ma shri /
bla ma ye shes zhabs /
bzang po'i dpal /
des bud d+ha rat+na la /
des ki rti shi la /
des dzA ya b+ha dra /
des pu N+yai rat+na la /
des gzhon nu rgyal mchog la /
des bdag la'o / /
de las byung ba'i dge ba rnam dag de / /
'khor ba gnas pa'i sems can thams cad la / /
stong nyid snying rje lhag bsam rnam dag gis / /
zag med bde la myur du dgod par shog / / /
blo sbyong tshigs rkang brgyad ma lo rgyus dang bcas pa bzhugs so / /
! bla ma dam pa rnams la phyag 'tshal lo / /
dge bshes 'char ka ba'i zhal nas /
bdag bka' gdams pa rnams la dad pa'i 'di dang po slob dpon lcag zhing ba la tshig rkang brgyad pa 'di thos nas /
de nas rlung shod dge gong bar du 'di'i btsang dar bcad nas tshig rnams la sngo bgrang bag re byas pa las rgyud la skyes ni mi bdog /
skyes na 'di min gcig 'ong ba la gsung /
dang po ni /
'gro 'ong byed tsa na dgra byung gis dogs pa la 'di dran pas phan par byung /
blo rgod du thal bas mi la gnas khang gnya' ba sha stag dgos par song bas /
de tsa na gnas gsha' ma ma rnyed pa dang /
gzhan gyis brnyas pa byed pa byung ba la sogs pa ma btub pa thams cad la 'dis phan par byung gsung /
de nyid gang yin tshig rkang brgyad po 'di dag yin / /
bdag ni sems can thams cad la / /
yid bzhin nor bas lhag pa yin / /
don mchog sgrub pa'i bsam pa yis / /
mchog tu gces par 'dzin pa bslab / /
de la spyir sems can thams cad la yid bzhin gyi nor bu rin po cher bslab pa ni sems can dang /
rin po che gnyis 'dra /
chos gnyis yod /
rin po che 'dam gyi gseb tu bcug na kho rang gi 'dam yang 'byin mi nus la /
tshes bco lnga la dri bzang pos khrus byas /
rgyal mtshan gyi rtse mo la btags nas mchod pa phul na 'dzam bu gling pa'i dgos 'dod thams cad 'byung ba ltar /
sems can 'khor ba na nyes pa sna tshogs dang ldan pa yang rang gis rang 'khor ba nas 'don mi nus shing /
sdug bsngal dang kun 'byung sel mi nus kyang /
de la phan btags na gnas skabs dang mthar thug gi dge ba thams cad 'byung ste gnas skabs kyi bde ba yang sems can med na gang nas tshol te rang 'gaD la mthar thug gi bde ba yang sems can la brten nas 'byung ste /
de nyid sems can la brten nas sangs rgyas kyi go 'phang bla na med pa thob par 'gyur ro / /
ces sogs gnyis pa khyad par du /
gang du su dang 'grogs pa'i tshe / /
bdag la kun nas dman lta zhing / /
gzhan la bsam pa thag pa yi / /
mchog tu 'dzin pa gus pas bslab /
ces pa ltar gnas gang du bsdod kyang rung /
groD su dang 'grogs kyang rung /
phyogs thams cad du rang la dman par blta la snying thag pa nas gzhan la gus par bya ba bslab pa ni /
grogs rang las mtho ba bla ma dang /
rang dang mnyam pa tshangs par spyod pa dang /
dma' ba mol sprang la sogs pa'o / /
phyogs thams cad ni rigs dang bsam pa'i mthu dang skyon gyi ngos nas rang la dman par btags nas /
bdag rigs la nga rgyal byar mi rung /
de thams cad rigs ngan shan pa'i rigs yin la /
lus la nga rgyal byed /
gser mdog sdug cing 'gro bas blta ba'i 'os su yang mi 'dug /
bsam pa'i mthu las rang re thams cad mi sdug cing shes pa la nga rgyal byed na rigs pa'i gnas lnga las phyogs gcig kyang mi shes la bag re nyan pa kun la yang tshig don lhag chad byung yang ngo ma shes par 'dug /
spyod pa'ang 'phral gyi bya ba bdag dge sbyong du khas 'che yang /
bya ba ngan pa ma byas pa tsam yang mi 'dug la da lta yang bsam pa dug gsum du skye zhing lus ngag gi bya ba phal che ba ma dag par grub pas phyi ma mya ngan las mngon mtho rang yang thob par dka' ste /
spyod 'jug las /
bdag gi spyod pa 'di 'dras ni / /
mi yi lus kyang thob mi 'gyur / /
mi lus thob par ma gyur na / /
sdig pa 'ba' zhig dge ba med / /
ces pa rang gi skyon mtha' dag bsam la /
bdag gi 'og nas 'gro ba chu 'di las med snyam du nga rgyal bcag la gzhan la gus par bya ba la bslab ces pa ni gzhan gyi yon tan dngos su mthong ba dang rigs pa dang gzugs dang longs spyod dang chos kyi yon tan pha rol tu phyin pa drug la sogs pa gang mthong ba la skyon gyi rang bzhin la 'di lta bu'i yon tan dang ldan pa ngo mtshar che snyam du bsam mo / /
yang yon tan dngos su mi 'dug pa la /
'di kun la nang na yon tan ci yod mi shes snyam du bsam te /
a tsa ra gzugs ngan gyi gtam rgyud gsungs so / /
snying thag pa rus pa'i gting nas zhes pa ni bsam pa de yang kha tsam tshig tsam ma yin par thams cad la grong khyer med par gnyen lcag gtang dgos bsam pa de yod na 'phags pa spyan ras gzigs dbang phyug gis kyang rigs kyi bu legs so zhes gsungs pa yin no / /
de'i thad sa ni rgya mtsho de gzhol bas chu thams cad der 'bab pa bzhin nga rgyal med pa'i rgyud la 'jig rten las 'das pa'i yon tan skye ba yin pas /
sdud par /
'gro ba kun la bran gyur bzhin du gnas par bya| |gsungs te /
sde snod gsum gyi don yang nga rgyal de bcog pa'i thabs yin /
nga rgyal de yod na tshe 'dir yang su dang mi mthun pa gcig 'ong la phyi ma'i nyes pa yang /
rmongs pa gang zhig nga rgyal dbang gis ni / /
ngan song ba dang mi khom gnas su skye /
dbul dang dman pa'i rigs su skye ba dang / /
dmus long mthu chung mdog ngan 'dzin par byed / /
nyon mongs pa'i bag chags je thug la song ste /
yul dman pa thams cad la nyon mongs pa drag po skye la /
de las lci zhing mthar thug gi byang chub yang mi thob ste /
byang chub sems dpa' nga rgyal can / /
byang chub la ni de nyid ring / /
ces so / /
des na 'jig rten las 'das pa'i dman pa dang /
rgyud pa dang /
sdug bsngal thams cad bdag bzang por 'dzin pa las byung la /
'jig rten dang 'jig rten las 'das pa'i bde ba thams cad sems can las byung bas /
sems can thams cad yon tan can du bltas la nga rgyal bcag par bya'o / /
gsum pa ni /
de ltar byed du nyon mongs pas mi ster bas de yang sbang ba ni /
spyod lam kun tu rang rgyud la / /
brtag cing nyong mongs skyes ma thag /
bdag gzhan ma rungs byed pas na / /
btsan thabs gdong nas bzlog par bslab /
ces pa spyod lam thams cad du rang gi rgyud la brtag la nyon mongs pa skyes ma btsan thabs su bzlog pa la bslab pa ni spyod lam bzhi po gang byed kyang rang gi rgyud la 'dod pa'i rnam rtog la sogs kye mi skye dran shes bzhin gyis bdag gla skyes ma thag spang gi en gcig yang spang snyam na bltas nas 'gro ba'i 'bur 'joms bya ste bza' tsho gnyis la rkun ma byung ba bzhin byas na phyi lang can du song nas ye mi yong ba yin /
nyon mongs pa rgyud la 'phel zhen sdang la sogs pa thams cad je 'phel du 'gro ste /
mdo las /
de bzhin gnyid la dad pa dag /
phyir bzhin de bzhin gnyid cher 'gyur / /
de bzhin 'dod chags che ba dang / /
chang la sred pa'ang de bzhin 'gyur / /
cas gsungs /
nyon mongs pa'i bag chags je mthug la song ste /
yul dman pa thams cad la nyon mongs pa drag po skye la de las lci zhing sdug bsngal chen po nyams su myang dgos / /
nyon mongs pa spong na bag chags je srab la 'gro ste /
sngar gyi bag chags kyang zhar la 'gro la /
yul bzang po la bag chags phra mo las mi skye| di'i las 'bras phra bas myong ba nges par 'gro ba yin la /
nyon mongs pa la dgrar ltas la gnyen po stobs bskyed /
zhi ba lhas /
bdag ni bsregs te bsad gyur tam / /
de bzhin mgo bo bcad kyang rung / /
rnam pa kun tu nyan mongs pa'i / /
dgra la 'dud par mi bya'o / /
zhes gsungs pas /
'jig rten pa'i dgra bo lo ka las gnod pa mi byed la /
nyon mongs pas tshe rabs thams cad du gnod pa byed de /
bdag gi nyon mongs dgra bo gang / /
dus rings thog mtha' med pa ltar / /
dgra gzhan kun kyang de lta bur / /
yun rings thub pa ma yin na / /
cas so / /
yang 'jig rten gyi gra la phyogs phul na mi gnod par phan 'dogs la /
nyon mongs pa la de ltar phul na thu tu 'gro ste /
mthun par rim gros brten byas na / /
thams cad phan dang bde byed de / /
nyon mongs dgra ni brten byas na / /
phyir zhing sdug bsngal gnod par byed / /
ces so / /
yang 'jig rten pa'i dgras lus srog longs spyod la gnod pa tsam las mi byed la nyon mongs pas 'khor bar sdug bsngal dpag tu med pa bskyed par byed /
gal te lha dang lha min rnams / /
thams cad bdag la dgra langs kyang / /
de dag gis kyang mnar med pa'i / /
me nang khrid cing 'jug mi nus / /
nyon mongs stobs ldan dgra 'dis ni / /
gang dang phrad na ri rab kyang / /
thal ba tsam yang ma lus par / /
de bdag skad cig gcig la dor / /
zhes so / /
de ltar nyon mongs pa 'di la dgrar ltas la dor /
'jig rten gyi dgra yul 'thon yang phyis gnod pa byed du 'ong ste /
nyon mongs pa 'di spangs na phyis skye mi nus la /
sa bon tshig pa dang 'dra ba yin no / /
spang lugs spyod pa dang /
sgom pa dang /
lta bas spangs te /
de yang las dang po pa gnyen po stobs chung bas nyon mongs pa skye na bzlog dka' bas spyod lam gyis spang /
sgom pa ni nyon mongs pa re la gnyen po re gsungs /
skyes bu gsum gang sgom pa de /
nyon mongs pa thams cad kyi gnyen por 'gro bas de bsgoms pas chog /
blo yar tshad song na nyon mongs pa la yul med pas de ngo shes pas chog gis spang rgyu med de /
nyon mongs nyon mongs shes rab mig gis spang / /
zhes gsungs so / /
bzhi pa ni /
shin tu rang bzhin ngan pa dang / /
sdig pa dang sdug bsngal drag pos non pa rnams la shin tu rnyed pa dka' zhes gcas par bslab ces pa ni /
rang bzhin ngan pa'i sems can dang / /
sdig sdug drag pos non pa la / /
rin chen gter dang phrad pa ltar / /
rnyed par dka' bas gces 'dzin bslab / /
de la rang bzhin ngan pa na / /
sngon bsod nams ma bsags pas nyon mongs pa rang dbang med par skyes pa ste rgyal po a sang g+ha ta bu'am yang na 'phrang kha'i mi gcig la sha tshod byin pas kha tshig nas tshod ma snod dang bcas bskyur nas /
da kha chag dang yang zer blta bu'i mi dang /
sdig pa ni 'tshams med pa lnga dang sdom pa nyams pa dang dkor zas la sogs pa'o / /
sdug bsngal drag pos non pa ni /
mdze dang nad drag pos btab pa la sogs pa'o / /
de dag la mig sngar yang ltar mi rung bas /
ye yong du ma 'jug zer nas dgrar 'dzin te de ltar min te sdug bsngal la gnas pa de snying re rje rgyal po'i gshed mas khrid pa'i mi dang 'dra ba'i de dag la tshul khrims 'chal pa mthong na yang 'di 'gro ba cir 'gyur zhes mchi ma rab tu dbyung bar bgyi'o / /
zhes pas de dag la dang po tshig gi gros btab pa'o / /
des kyang ma nyan na zas nor gyi phan btags nas bzlog /
des kyang ma phan na bsam pas bzung nas sbyor ba bla gab kyang bsrungs te kho ba la mi phan par bdag la gnod yin sdud bsngal drag pos non pa kun la kha cig sna bkab nas 'gro ste /
de ltar byed kyang bdag la ma 'ong ba'i gdengs yang med pas sbyor ba de la kha zas dang sman la sogs pas phan btags bsam pas /
'gro ba'i sdug bsngal gang ci'ang rung /
de kun bdag la smin gyur cig /
ces blo sbyong /
rnyed par dka' zhing ces pa la bslab pa ni /
dper na rin po che dang 'phrad par dka' bas de mi 'dor bar len cing de dag kyang gces par byed pa ltar gang zag de dag rnyed pa dka' ba ni /
de dag la brten nas snying rje skye zhing /
de la brten nas byang chub kyi sems skye ba yin te /
des na rang gis ma 'bad par theg chen gyi lam bskyed pa'i dmigs yul de lta bu rnyed par dka' ba yin te /
ci'i phyir na 'phags pa dang 'jig rten pa'i phun sum tshogs pa la snying rje mi skye ngas byang chub kyi sems 'phel mi nus pa'i phyir sangs rgyas mi nus pa yin no / /
de nyid byang chub sems ni ma rtogs pa'i / /
sangs rgyas rnams ni thabs ma bzung / /
zhes gsungs pa'i phyir /
lnga pa ni /
rang la bskur ba la sogs pa'i nyes skyon gang byung yang dag tshangs mi bya bar gyong kha rang gis blangs pa la bslab ces pa ni /
bdag la gzhan gyi phrag dog gi / /
gshe bskur la sogs mi rigs pa'i / /
gyong kha rang gis len pa dang / /
rgyal kha gzhan la 'bul bar bslab ste /
rang gi lan nam ma lan yang gzhan gyi phrag dog la sogs pas bskur ba dang /
mi nyan par brjod pa ci byung yang mi bzod pa mi bya bar rgyud 'jam me byas la dag tshangs ngas ma lan 'dis lan zhes ye ma bya bar gyang kha rang gis blang ba ni /
glang ri thang pa lta bur bya'o / /
de nyid ma legs pa su la byung byang de'i gris khong na kho ba yang mchis gsung bar gda' /
de'i rgyu mtshan ni da lta sbyin pa dang /
tshul khrims la tshul sna tshogs nas 'bad par byed pa ni / /
sdig pa mang po dag cing tshogs rdzogs par byed pa'i phyir byed /
de bas bskur ba 'debs pa de bka' dren du shes na snga ma gnyis kyi dod ma yin yang dag tshangs byed na rang gi sdig pa dag dgos gsungs /
gyong kha rang gi blang ba ni las kyi steng du mi 'byung ba yin pas so / /
glang ri thang pa'i zhal nas phan yul gyi dge 'dun la mar tshod sun re drangs pa bas rang la nyes med kyi bskur ba 'debs pa la bka' drin che bar shes na sdig pa 'dag pa dang /
tshogs rdzogs pa'i rlabs de ka che ba yin gsung ngo /
de nyid spyod 'jug las /
de bas rab tu sdang sems la / /
brten nas bzod pa skye bas na / /
de nyid bzod pa'i rgyu yin pas / /
dam pa'i chos bzhin mchod par 'os / /
gsung la de yi 'thad pa ni / /
tshul khrims pas bzod pa bsod nams che ste /
zhe sdang lta bu'i sdig pa med / /
bzod pa lta bu'i dka' thub med / /
ces pa la sogs pa gsungs pa'i phyir ro / /
des gnod pa la ji mi snyam pa'i bzod pa'o / /
drug pa sdug bsngal dang lan gyi bzod pa ni rang gis sngar phan btags pa'am /
re che ba'i bsam pas yul der mgo bskor dang /
bsdo sdos byas na bka' drin che ba'i bsam pas dge ba'i bshes gnyen bsgom ces pa na /
gang la bdag gis phan btags pa'i / /
re ba che ba gang zhig gis / /
shin tu mi rigs gnod byas na'ang / /
bshes gnyen dam par blta bar bslab ste /
ra ba la ston pa na re bas khams su ston pa shes rab 'bar can phyin nas khong grogs po snying dang 'dra ba yin pas khong rang gis nga la mgron gsha' ma byed snyam nas phyin pa dang /
khong gis bsdo rdos byas nas phud de /
ci yod 'phrog tu bcug kho rang gis kyang khri mun nang du bcug /
der sngar byams pa dang snying rje la blo sbyongs ma sbyongs dang /
sdug bsngal de dag bdag smin cing / /
bdag bde ma lus de sman shog /
la sogs rdzun du song ma song der bsal bas de la shag mi gdab rang la ldog nas rtsi na'ang las dang mi dman steng du mi yong ste /
bdag gis sngon chad sems can la / /
'di 'dra ba yi gnod pa byas / /
de bas sems can 'tshe byed pa'i / /
bdag la gnod pa 'di byung rigs / /
zhes rang gis lan pa yin snyam du bsam la rgyud 'jam po byas pas rang bde /
yus ma pho bas gzhan yang bde ba yin /
rang gi las yin /
sdig pa spang ba'i 'phags pa rnams la sus gnod pa mi byed par 'grub pa yin no / /
gzhan bzlog nas kyang rang gi las ngan gyi kho la gos na bdag la gnod pa byas pas bdag la brten nas 'di ngan song du 'gro ba ni bdag gis lan pa yin te /
bdag gi las kyis bskul byas nas / /
bdag la gnod byed 'di 'byung ste / /
de ya sems can dmyal dong na / /
bdag gis de dag ma brlag gam / /
gsung pas 'di'i sdug bsngal skyob par rigs te /
gang dag bdag la kha zer ram / /
gzhan dag bdag la gnod byed pa'i / /
de bzhin 'phyar kha gtong yang rung / /
thams cad byang chub skal ldan 'gyur / /
ces pa'am / /
phan btags lan du gnod byed na'ang / /
lan la snying rje chen po bsgom / /
'dzam bu gling gi skyes mchog ni / /
nyes pa'i lan ni legs pas 'don / /
bka' drin che ba'i bsam pas dge ba'i bshes gnyen du bsgom pa ni /
dge ba'i bshes gnyen bka' drin che bas na /
bdag la khrims phog /
sgom lugs byin /
thar pa'i lam bstan pa'i bka' drin che ba ni /
rang gis ma bsgom /
ma bsrung na lam du mi 'gro la gang zag 'dis bdag la byin nas bdag gi sdig pa 'dag cing tshogs rdzogs par byas nas /
phan btags nas /
sgom gyi lung 'bogs mkhan dang /
khyad par med par dge ba'i bshes gnyen du lta bar bya ste /
de nyid kyang bde ba'i glu las /
dgra'am 'on kyang mdza' yang rung / /
nyon mong skye ba'i yul rnams la / /
dge bshes yin par su mthong ba / /
de dag gang na gnas kyang bde / /
gsungs pa de lta bu'i bsam pa skyes na 'byongs pa yan pas gzhan gang yang med kyang chog gang byas byang chub kyi lam gyi 'gro ste /
dper na gser gling du mi gtsang ba mi rnyed pa bzhin du'o / /
dper na chos bya ba rang gi blo 'chos kyis phyi'i yul 'chos pa ma yin pas mi de la lha 'dre mi dang gsum dgrar langs kyang /
de'i rgyud mi dge ba dang sdug bsngal bar mi btub pas sus kyang mi thub pas dpa' bo bya ba yin no / /
bdun pa ni /
mdor na dngos sam brgyud pas bde ba phan par 'dug pa thams cad ma rgan rnams la dbul zhing de dag gis gnod pa dang sdug bsngal thams cad gus pas rang gi snying khongs su blang ba bslab ces pa ni /
mdor na dngos sam brgyud pa yi / /
phan bde ma lus kun la dbul / /
ma yi gnod dang sdug bsngal kun / /
gus pas rang gi len par bslab / /
mdor bstan ni sngar bstan pa thams cad bsdu'o / /
gus pas ni ma'i drin bsam pa'i sgo nas rang gi khongs su blang ba ni kha tsam min par snying thag pa nas gtong len bsgom ste /
dngos su bdag gi bde ba zas dang sman la sogs pa btang ste sems can gyi sdug bsngal kun 'byung blangs na /
phyi ma mngon mtho dang nges legs thob pa'i rgyu yin /
dngos su blang du ma btub pa rgyud nas len pa ni bsam pas gtong len bsgom pa dang /
smon lam gyi tshe 'di'i bde ba bsngo ba ni /
spyod 'jug las /
bdag bde gzhan gyi sdug bsngal dag /
yang dag brje ba ma byas na / /
sangs rgyas nyid du mi 'grub cing / /
'khor ba na yang bde ba med / /
ces pas snying thag pa nas brjod do / /
brgyad pa ni de dag thams cad la nyes pa 'byung ba srid pas tshe 'di'i rtog pa dang cung zad kyang ma 'dres par byas shing /
chos thams cad sgyu ma ltar shes pa'i blos dngos po gang la yang ma chags par bslob pa ni /
de dag kun kyang chos brgyad kyi / /
rtog pa'i dri mas ma sbags par / /
chos rnams sgyu mar shes pa yi / /
zhen pa'i 'ching las grol bar bslab / /
ces pa thabs kyi gnyen pa ni / /
bdag bzang por shes su re ba la sogs pa tshe 'di'i rtog pa dang 'dres pa ni /
chos brgyad dang rang don du song na chos bdud du shor ba yin pas /
de sgyu ma lta bur shes nas gdod spang bas da ltar gyi snang ba la bden pa ma grub ste /
'di ltar stong pa'i chos rnams la / /
thob pa ci yod shor ci yod / /
gang gi rim gro byas pa'am / /
yongs su brnyes pa ci zhig yod / /
bde ba'am sdug bsngal gang las yin / /
mi dgar ci yod dgar spyi yod / /
ces dang /
thams cad nam mkha' 'dra bar ni| |bdag 'dras yongs su bzung bar bgyi / /
zhes so / /
thams cad la gsol pa dang /
smon lam du yang 'debs pa ni / /
bla ma dkon mchog la maN+Dal phul gsol ba gdab pa ni /
bla ma dus gsum gyi sangs rgyas byang chub sems dpa' thams cad kyi byin rlabs dang thugs rje yod na'am /
khro bo pha bcu ma bcu thams cad la mthu stobs yod pa dang /
ye shes kyi mkha' 'gro ma mthu'am nus pa yod na tshig rkang brgyad po 'di'i don bdag la skye bar byin gyis brlab tu gsol / /
bdag la sems can thams cad kyi sdug bsngal dang kun 'byung thams cad smin cing bdag gis byang chub kyi sems kyi 'bras bu de dag thams cad sems can thams cad la smin par byin gyis brlab tu gsol / /
zhes bden pa bzhi dang sbyar zhing sbyong ba'o / /
de dag la sogs pa dge ba ci byas kyi rjes su tshig rkang brgyad ma'i smon lam gdab bo / /
de'i smon lam btab pas byang chub kyi sems kyi bag chags 'jog go /
de lta bu'i dge ba'i rtsa bas lo zla ba thams cad du dus thams cad du 'da' bar bya'o / /
phyi ma'ang de lta bu'i dge ba'i bshes gnyen dang mjal ba dang /
grogs yang de lta bu dang mjal bar bya'o / /
snyam du bsams shing smon lam yang yang gdab par bya'o / /
byang sems glang thang pa'i tshig rkang brgyad pa'i 'grel pa ni /
'chad ka ba ye shes rdo rjes mdzad pa'i rtsa 'grel 'di ni blo sbyong gis man ngag zab par mchis so / /
'di la 'bad tshal rgyud la skye bar gyur cig /
! / /
a tsa ra gzugs ngan gyi gtam brgyud ni rgya gar du sprang po'i gseb na sgo rgyab tu sdod pa'i a tsa ra gcig 'dug pa la /
khrus ma'i thor ma song ba'i so sor zer ba gcig gda'o / /
de'i dus su mu stegs kyi rtsod pa byung bas gzhan gyi ma bzlog der khrus ma 'bod pa na de sgo rgyab kyi a tsa ra ma gi la khrus ma'i thor ma song tsa na so sor zer ba gcig 'dug ste byas pas de bos pas rtsod pa bzlog ste /
nang na yon tan su la yod mi shes gsungs so / /
bza' mi gnyis la rkun ma byung ba ma tshor bas /
da tshod skas mi yong snyam nas btang bas phyis nub nas de bas kyang thu ru song ba ltar ro / /
rgyal po a sang g+ha bya ba'i a tsa ra gshis ngan gcig jo bo drung du rgyan du bsten pas /
'di 'dra mi bsten par zhu zhus pas /
'di la bsten nas bzod pa'i yon tan rdzogs pa yin gsungs so / /
glang thang pa la pham pa dang po'i sgros gcig byung /
de mi bden na yang ra sgreng du ja dang 'bul ba la sogs pa'i rgya yus mdzad nas thugs dam la bzhugs so / /
tshig rkang brgyad ma'i zur 'debs yin mdzad de chen pas /
skyabs gnas yul la gus pa lam gyi brten / /
khas blangs tshul khrims dag pa'am gyi gzhi / /
tshe 'dir longs med bsam pa lam gyi phul / /
ma tshor 'pham kha len pa dge sbyong tshul / /
ces so / /
dbu ma rtog ge 'bar ba las / /
rgyal sras khyim pa 'dod spyod kyang / /
rab tu byung bas phyag bya'o / /
ces gsungs so / /
mdo sde snyan gyi rgyan las /
ma 'ongs tha ma'i dus kyi tshe / /
nga nyid yi ge'i gzugs su 'byung / /
zhes so / /
nags khrod gcig tu ri dwags dang gcan gzan nye bar gnas na ri dwags kyi srog gcod pa bzhin du dge slong dang bud med nye ba gnas na thar pa'i srog rtsa gcod pa nges so / /
jo bo'i zhal nas zla ba phyed kyi bden pa mthong ba'i dge slong gcig gis tshul khrims 'chal ba dang 'grogs na skye ba de la bden pa mi mthong ngo gsungs so / /
des na sdom nyams dang bud med la rgyang ring du bya'o / /
'gro ba'i don rgya chen po myur du 'byung bar shog /
theg chen gyi chos zab mo 'di la brten nas lhag pa'i bsam pa rnam par dag pa bdag gzhan brje ba'i byang chub kyi sems bcos ma ma yin pa rgyud la skye bar gyur cig /
! mgon po gser gling pa bla ma rin po che yab sras brgyud pa la gus pa chen pos phyag 'tshal zhing skyabs su mchi'o / /
byin gyis brlab tu gsol /
mkhyen rab dang thugs rje'i mnga' bdag mgon po gser gling pa'i zhal snga nas jo bo la bu khyod snyigs ma'i dus gzhan gyi don byed pa la /
bka' sde snad /
lung rigs pa /
bla ma'i man ngag thams cad hril de dril nas stan thog gcig tu nyams su len na /
nad dang gnod pa dang /
gdon bgegs dang /
bdud dang /
mu stegs sogs rkyen ngan bar chad thams cad kyis mi tshugs pa'i chos 'di rnams dgos te 'di skad du /
rtog pa thams cad 'bur 'joms te / /
gnyen po thams cad bcom brdegs yin / /
mtha' khob 'dul na dgos pa yin / /
'khor ngan log sgrub bzod pa la / /
snyigs ma'i dus su mkho ba yin / /
ces pa'i don ni rnam par rtog pa gang byung sa nas 'bur 'joms su bya dgos te /
kho gang na snang /
dbang po gang gi yul na snang /
dbyibs dang kha dog ji lta bu gcig snang btsal lo / /
'di dug sbrul lam khyi smyon dang 'dra ste /
nyer mi rung byung 'phro rang la gnyen pos le lo ma shor bar bcom ste /
mdo pas /
'dod pa khyod kyi rtsa ba shes / /
shin tu rnam par rtog las byung / /
zhes dang /
rnam rtog ma rig chen po ste / /
'khor ba'i rgya mtshor skyur byed do / /
zhes dang /
dbu ma 'jug pa las /
so so'i skye bo rnams ni rtog pas bcings / /
mi rtog rnal 'byor pa ni grol bar 'gyur / /
rtog rnams log par gyur pa gang yin pa / /
rnam par bcad pa'i 'bras bur mkhas rnams gsungs / /
zhes bya ba la sogs pa theg pa chen po'i bka' bstan bcos thams cad nas byang chub sgrub pa'i gegs chen por bshad pa'i phyir ro / /
de na le lo ma shor pa gal che'o / /
'dir blo mang na mthar mi phyin pas chos zab mo la'ang ma 'byams par 'dug na thams cad rtog pa 'joms pa la gcig chod du gril dgos te /
mdo las kyang /
yid la byed pa thams cad bdud las su bshad des na ci srid rnam pa thams cad mkhyen pa'i sangs rgyas ma thob kyi bar du tshogs mthong bsgom la sogs pa'i sa dang lam thams cad rtog pa 'bur te byung res kyis gnyen pos 'joms pa la 'dun ma 'gril bar chig chod du bya'o / /
mdor na rtog pa 'bur te byung res kyi gnyen pos kyang de'i rtsar slebs dgos te /
gnyen pos rnam rtog 'joms pa la 'dun ma thams cad 'gril dgos lam thams cad kyang de kho nas bcad dgos so /
de'i blang bya gnyen po rnam byang gi chos bzhi yin no / /
yang 'di skad gsungs te /
rkyen ngan dge ba'i bshes gnyen te / /
'dre gdon rgyal ba'i sprul pa yin / /
na tsha sdig sgrib kyi phyag ma ste / /
sdug bsngal chos nyid kyi yo langs yin / /
kun nas nyon mongs kyi chos bzhi ste / /
mtha' 'khob 'dul na dgos pa yin / /
'khor ngan log sgrub bzod pa la / /
snyigs ma'i dus su mkho ba yin / /
zhes pa'i don ni des na na tsha sdug bsngal la sogs pa mi 'dod pa'i 'gal rkyen gang byung yang des bskul ma byas la de'i steng du sems can thams cad kyi nad dang sdug bsngal yang blos lings te blang longs nges snyam du dga' ba'i 'du shes bya /
de bzhin du bde skyid la sogs mthun rkyen gang 'dzoms yang sems can la byin pas sems can gyi tshogs rdzogs pa la dga' ba'i blo sbyong / /
de bzhin du gzugs sgra dri ro la sogs pa snang ba'i rkyen gang byung yang bcal bas mi rnyed /
ma rnyed pa'i don la blo bzhag la chos nyid la bskul ba'i rkyen dge ba'i bshes gnyen yin /
byang chub sgrub pa'i grogs yin pas dga' ba bsgom mo / /
rgyal 'gong sren mo sa bdag la sags pa'i gnod pa byung tsa na des bskul ma byas nas sems can thams cad la gnod pa dang sdug bsngal ci yod pa blos lings te blangs /
'ongs nges snyam du dga' ba'i 'du shes bya gnod byed rnams la byams pa dang snying rje byang chub kyi sems kyis lus kyi sha khrag gang 'dod sbyin pas byang chub kyi grogs su 'gyur grogs byed pa yin pas /
gdon thams cad sangs rgyas kyi sprul pa yin pas de dag la dga' ba dang gus pa bsam gyis mi khyab pa bsgom mo / /
lhag par na tsha byung ba'i dus su sems can thams cad kyi na tsha dang sdug bsngal snying gi dkyil du blangs nas sems can thams cad spangs pa phun sum tshogs pa thob pa yin go bcad snyam du dga' ba bsgom /
nad med pa'i dus su des bskul nas rang gi bde ba rgyu dang bcas pa 'gro ba la sbyin pas sems can thams cad kyis rtogs pa phun sum tshogs pa thob pa yin go bcad snyam du dga' ba bsgom pas sdig sgrib kyi 'phyag ma yin te /
sdig sgrib la skad cig tsam yang bsdad pa'i bsdad glags med do / /
sdug bsngal brgya thams pa byung na 'tshol thabs brgya thams pa yong /
de yod ma myong bas ma rnyed thabs brgya thams pa yod pas /
de la spangs pa brgya thams pa /
rtogs pa brgya thams pa lam khyer te chos nyid kyi yo langs chen po yin te /
de la dga' ba'i 'du shes bsgom bar bya'o / /
de rnams ni spang bya kun nas nyon mongs kyi chos bzhi yin no /
yang 'di skad du /
skyid kyi kha non chen po ste / /
sdug gi mjug 'thud chen po yin / /
ltas ngan g.yang du 'gugs pa yin / /
mi mkho shos la 'dod thog yin / /
gnyen po log non gyi chos bzhi ste / /
mtha' 'khob 'dul na dgos pa yin / /
'khor ngan log sgrub bzod pa la / /
snyigs ma'i dus su mkho ba yin / /
zhes pa'i don ni /
des na dge sbyor gyi bgegs su 'gro ba'i bza' btung /
longs spyod snyan grags la sogs skyad 'dod kyi kha non la 'dod pa chung la chog shes pa'i sgo nas sdug gi mjug 'thud de rkang pa na na bskor ba bya /
sked pa na na phyag bya /
'dod pa che na gzhan la sbyin /
g.yeng ba la dga' na mtshams bcad /
long gtam la dga' na smra ba bcad do / /
gtam ngan nam / /
byur shan nam /
byad kha'am /
phur kha la sogs mi 'dod pa'i ltas ngan chen po byung na bdag 'dzin gyi 'gong po 'dul ba'i thabs yin pas bkra shis dang /
g.yang du 'gugs shing da dung thongs shig ces pa'i dpa' bskyed la de 'dra'i rigs mi mkho shos thams cad bdag la byung bas nga 'di thul na da phyin chad 'khor bar mi skye snyam du de la 'dod thog tu byas te /
bzod pa gsum mthu thob par bya'o / /
de ni gnyen po kun tu spyod pa'i log non gyi chos bzhi yin no / /
yang 'di skad du /
bdag ni las ngan gyi rtsa ba ste /
rgyangs te bskyur ba'i chos gcig yin / /
spang gnyen mjug sdud kyi chos gnyis te /
mtha' 'khob 'dul na dgos pa yin /
'khar ngan log sgrub bzod pa la /
snyigs ma'i dus su mkho ba yin / /
ces pa'i don ni bdag mi 'dod pa thams cad kyi 'byung gnas las ngan thams cad kyi rtsa ba yin pas 'di la gces spras ma byed par langs te bskyur la /
dgra dga' na dgras khyer /
'dre dga' na 'dres khyer mi rings na tshos la zo / /
rings na khur la rgyug /
ces rang la thed la btang la sems can thams cad kyi don byed pa ste rang don yal bar dor nas brtson pas gzhan don lhur mdzad pa'i bla na med pa'i byang chub kyi 'byung khungs yin pas sems can brtse bas skyongs la /
sdug bsngal rang la blang ba ni /
spang gnyen mjug sdud kyi chos rnam pa gnyis yin te /
sems can chen po rnams kyi 'gal rkyen khyad par can yin no / /
yang 'di skad du /
rgyangs kyis bskyur la lhod kyas glod / /
shigs kyis shig la 'bal le bzhag /
stong nyid rgyas 'debs pa bzhi yin te / /
mtha' 'khob 'dul na dgos pa yin / /
'khor ngan log sgrub bzod pa la / /
snyigs ma'i dus su mkho ba yin / /
de ltar nyams su blangs gyur na / /
skyes bu mi 'ching grol bar 'gyur / /
ces pa'i don ni bzung 'dzin gyi rtog pa thams cad phar rgyangs te bskyur la /
spros bral chos kyi dbyings su shes pa gsal la rtog pa med par lhod de glod la gang gis kyang ma bcings par bzhag par bya'o / /
de yang shes pa snga ma'i rjes su ma 'brangs /
ma 'ongs pa'i sngun mi bsu /
da lta ba ma bcings par shig de shig /
bcas bcos dang sgro bskur med rang sor 'bol le klod la bzhag te /
de ni stong nyid kyi rgyas 'debs bzhi yin no / /
nyams len de ltar byas na las kyi 'khor bar mi bcings grol bas thar pa thob par 'gyur ro / /
nyams len 'di las gzhan pa gcig yin na dus snyigs ma'i sems can rmu rgod thul bar mi 'gyur la 'di dang ldan na bar chad kyis mi tshugs pas 'gro don ngang gis 'grub zhes gsung ngo / /
mnyam med gser gling pa'i gsung ji lta ba bzhin du bkod pa'o / /
a mo g+ha pa sha'i rgyud las /
shes rab ni byang chub tu brjod la sems dpa' ni thabs te /
de gnyas dag gis sems can gyi don nyid 'grub par 'gyur ces pa dang /
gsang 'dus grol ba'i theg le las / /
de nas snying rje 'ba' zhig gi /
gzhir gyur yon tan thams cad 'byung / /
zhes pa dang /
rtsa ba snying rje med gyur na / /
dka' ba bzod pa mi nus so / /
ces gsungs so / /
'phags pa spyan ras gzigs kyi chos yang dag par sdud pa'i mdo las myur du mngon par rdzogs par sangs rgya bar 'dod pas chos mang po la bslab par mi bya /
gcig pu gang zhe na /
snying rje chen po'o / /
gang la snying rje chen po yod pa de las sangs rgyas kyi chos thams cad lag mthil du mchis par 'gyur ro / /
'bad pa med pa dang rtsol ba med par 'grub par 'gyur ro / /
'+m+dor na snying rje chen po ni chos thams cad kyi rtsa ba'o / /
zhes gsungs so / /
'gro mgon a ti sha la bla ma gser gling pa chos kyi grags pas mtha' 'khob 'dul ba'i don la gdams pa 'di gsungs par gda'o / / / /
theg pa chen po'i blo sbyong bzhugs so / /
! byams pa thogs med la sogs dang / /
gser gling pa dang jo bo rje / /
ston pa pu to shar ra ba / /
mal gro brag dmar ba la 'dud / /
spyir blo sbyangs pa'i sgo nas sangs rgya pa la /
thog ma nas rdo rje theg pa bsgom pa man chad blo sbyong du ma 'dus pa med /
spyi ming bye brag la btags te 'di la jo bo rje'i blo sbyong zhes 'd+gos so / /
jo bo la blo sbyong gdams pa'i srol gsum mnga' ste /
bla ma d+harma ra k+Shita /
bla ma byams pa'i rnal 'byor pa / /
gser gling pa'i lugs so / /
de la 'di bla ma gser gling pa'i lugs te /
'di'i lugs kye bdag tu 'dzin pa ma spangs par mngon zhen ma zhe bar byas nas byang chub tu sems bskyed par bzhed pas /
grub mtha' phyi rol pa dang mthun byas kyang 'gal ba med pa yin gsungs /
gdams pa 'di la dang po sngon 'gro dag la bslab par bya zhes gsungs te /
de la rtsis la gdab na bzhi ste /
dal 'byor rnyed par dka' ba /
mi rtag pa /
las rgyu 'bras /
srid pa'i nyes dmigs bsgom pa'o / /
dang po ni /
mi khoms pa'i gnas brgyad las log pa /
rang gzhan gyi 'byor pa lnga lnga dang ldan pas 'di bskal pa bye ba brgya stong du rnyed pa dka' ba lung rigs kyi sgo nas bsams la /
rnyed par dka' ba ma go na don yod par bya ba ni tshe 'di'i bya ba gang byas kyang de don yod par mi 'gyur bas chos bya chos kyi mchog bdag dang gzhan du brje ba'i byang chub kyi sems bsgoms snyam du sam /
de go le bya snyam na thob pa'i dal ba /
yun ring du mi gnas pa'i rtag pa 'chi ba rjes su dran pa bsgom ste /
sngar skyes pa la ma shi ba med pas kyang 'chi /
tshe 'dzad pas kyang 'chi /
tshe'i mtha' skad cig ma las ma 'das pas 'chi /
nges par chos bya / /
'dzam bu gling pa'i tshe la nges pa med pa dang /
rang gi 'phen pa ci yod cha med pa dang /
phyin nang gi rkyen mang bas nam 'chi cha med pas de ring nas chos bya /
de yang 'chi ba la shAkya thub pa byin rung /
khro bo bzhis bsrung rung /
nye du mang pos bskor rung /
rdzas dang yo byad mang po yod kyang cis kyang mi phan pas su'i yang ngo bsrung mi bya bar chos bya /
chos kyi mchog kyang bdag gzhan brje ba'i byang chub kyi sems bsgom /
shi nas med de cha mnyam na med de mi cha skye dgos de yang las kyi skye ba la /
las dge ba yang mtho ris dang thar pa la sogs par skye / /
mi dge bas ngan song gsum la sogs pa'i duHkha 'byung bas sdig pa sngar byas pa rnams zad par bya /
phyin chad mi bya bar bsdams /
dge bsngar gyi rnams la gsos gdab par /
phyin chad nus pa yod tshad du bya /
de dag gi mchog kyang bdag dang gzhan du brje ba'i byang chub kyi sems yin pas da bsgom dge bas mtho ris su skyes kyang bde ba med de 'khor ba mtha dag duH kha yin pas 'khor ba mtho dman gyi mdo ru ma gyur yang /
klu sgrub kyi rje su 'brang ba la nyes dmigs bdun la sogs pa bsam la srid pa mtha' dag las yid 'byung bar byas la de las 'da' bar bya /
thar pa thob par bya| de theg mar mi byed na 'khor ba las me 'da' / /
thar pa thob pa'i bgegs bdag tu 'dzin pa yin pas de yang /
de mi yong ba'i thabs mchog kyang bdag gzhan brje ba'i byang chub sems bsgom pa yin pas de bsgom /
dngos gzhi gtong len spel mar bsgom /
sems can gyi duHkha kun 'byung bdag la blangs /
len pa'i go rim ma nas brtsams gsungs pas /
rtsa ba'i ma pha nye du yul mi yul khams bod yul gyi /
'dzam bu gling gi gling bzhi bstong spyi phud /
stong gnyis bar ma'i stong gsum /
phyogs bcu yungs 'bru bri ru bcug pa tsam du gang yang nges ma khyab pa'i phyogs bcu nam mkha'i khams khyab tshad kyi sems cad mdun du bsam la /
rtsa ba'i ma 'dis dal 'byor byin nas de yang rkang blon gnas pa'i dus /
btsas dus /
gsos dus /
skyes nas zas gos /
nor gnag phangs dgu byin /
bdeb ni lo ka pa'i dbang du byas nas /
'khor los sgyur ba'am /
'das pa'i dbang du byas nas sangs rgyas kyi bde ba dang ldan yang nga'i bu la 'di mi 'os snyam pa med pa byas /
byams pa'i mig gis bltas /
brtse ba'i sems gyis bsam /
gces pa'i ming gi btags /
duHkha las skyabs /
bde ba la nus pa yod tshad du sbyar bas drin che bas /
dngags kyang drin lan du 'di rnams duHkha las skyabs bde ba la dgod /
de yang duHkhas 'phral lam phugs su gnad /
kun 'byung gi mi ster bar 'dug pas de gnyis las dbral snyam du bsam la /
sems can gyi duHkha kun 'byung gnyis po ma lus par skye gris bzhar ba ltar sangs blangs la /
rang gi snying gi dkyil du gzhug /
bdag gi lus 'di yid bzhin gyi nor bu rin po cher bsgyur la sems can thams cad la gtang bas de las dgos 'dod thams cad 'byung bas /
sems cad thams cad la gnas skabs su chos kyi go cha rkyen ma tshan ba med pa 'byung zhing mthar thug sangs rgyas kyi sa la yer gtong bar bsgom pa de gtong len thun gcig bsgom pa'o / /
de la nges pa skyes shing brtan par gyur na de gnyis dbugs la skyon par byas te /
dbugs phyir rgyu ba na gtong la /
nang du rgyu ba na len par sbyangs te /
rlung la brten pa'i ting nge 'dzin mi 'byung mi srid pas /
blo sbyangs pa dang 'jam rlung 'dzin pa dus cig 'grub par 'ong /
de ltar bsgom pas gtong ba ni byams pa /
len pa ni snying rje gnas skabs dang mthar thug gi duHkha dang bral zhing bde ba la 'god par 'dod pas dga' ba /
nye ring med pas btang snyoms /
sangs rgyas kyi sa la yer de 'jog pa byang chub kyi sems yin pas /
gser gling pa'i kun rdzob kyi sems la blo sbyong ba'i gdams pa'o / /
de rnams bsgom pa na skye ba bsgom pa na mi skye ba rnam pa yin /
bsgoms ma bsgom med par skyan chen po yin / /
dmigs pa ni yul rnams ni bsams pa bsod nams de'i rnam par smin pa de gsuM go bzlog pa nas tshad med par 'jog go /
de ltar blo sbyong ba'i dngos gzhi mnyam gzhag de nor ma nor dang skyes ma skyes gtan la 'bebs pa ni rjes kyi shes par byed pas rjes bston pa ni yul gsum dug gsum dge rtsa gsum rjes kyi man ngag mdor bsdus pa'o / /
rang gi rgyud la yul gsum la brten nas dug gsum skyes pa na /
de'i rgyu mtshan brtags dpyad byas nas sems can gyi 'dod chags la sogs pa sangs kyi bdag la blang /
bdag gi lus rin po cher bsgyur la sems can la btang bas des sems can 'dod chags med pa'i dge ba'i rtsa ba dang ldan par byas mthar thug sangs rgyas su yer btang /
dug gsum ji srid blta bar nga rgyal dang phrag dog la sogs pa nyon mongs pa thams cad la sbyar ro / /
'phral la gang thub bsgom la sbyar /
sems can la 'phral gyi duHkha dang kun 'byung gi rnam gcig tu 'dug pa bdag la blang bdag gi lus rin po cher bsgyur la de dag la btang bas 'phral du chos kyi cha rkyen /
phugs su rdzogs pa'i sangs rgyas su yer btang /
bdag bde pa'i rnam pa la gang snang ba de sems can la btang /
'phral phugs kyi don 'grub par bsam spyod lam kun tu tshig gi sbyang /
spyod yul yongs su dag pa'i mdo ltar tshig tsam du yang sems can gyi sdig sdug thams cad bdag la smin par gyur cig par bsam /
bdag gi bde legs thams cad sems can la smin par gyur cig par bya| thog mtha' gnyis la sbyang ba gnyis bya /
dang por gang rtsam pa'i ldang ba'i sngon du mi lus dan yod par bya ba'i phyir gtong len byang chub kyi sems sgom snyam du go cha bsgo /
nyal dus sam rjes nang bar bltas la de grub na dga' ba dang rjes su yi rang bas dga' ba bsgom /
ma grub na gnong bskur bshags gdab bya /
le lan thams cad cig la dga' /
thog ma med pa nas de lta'i bar gyi mi bde ba'am /
duHkha thams cad bdag 'dzin las byung bas na |'di la gnod na cis gnod kyang gnod par bya snyam du bsgom /
kun la bka' drin che bar bsgom /
gnas skabs dang mthar thug gi phan bde thams cad yul sems can la brten nas 'byung ste /
'phral gyi zas gos la sogs pa'am /
phugs kyi rdzogs pa'i byang chub kyi lam /
bsam pa byang chub kyi sems sbyor ba pha rol du phyin pa drug po thams cad sems can la brten nas rdzogs su rung gi sems can med na mi rdzogs pas bka' drin bsgom la gtong len bsgom /
bkol ba gsum la rtag tu sbyang /
pha ma /
mkhan slob dge ba'i bshes gnyen la sogs pa drin lan du sdig pa rlabs can rgyud la yod pa rnams la snying rje bas phan btags btags pa tshur gnod pa byed du 'ong ba rnams la brten nas rang gi 'tshor sla bas gsum po de la khyad par du bkal gyin gtong len bsgom /
dbang po gnyis kyi gtso bo bzung rang gi chos la skyes bu dam pa mi rnams kyis ma khrel ba gang zag gi dbang po dang /
rang khrel mi khrel lam 'gyod mi 'gyod bstun nas bltas pa rang rig pa'i dpang pa'o / /
gnyis po tshang na thams cad blang rang la duHkha kun 'byung mi mkho bar rtogs na drin gyi sems can thams cad la yang mi mkho bar rtogs par byas la sems can gyi gnyis po bdag la blang bdag lu rin po cher bsgyur la sems can la btang 'phral la chos kyi cha rkyen ma tshang ba med pa mthar sangs rgyas su btang /
dka' ba rnam pa gsum la bslab rang gi nyon mongs pas rta byas nas gtong len bsgom la dang po rgyud la nyon mongs pa skyes pa na ngos zin pa'am dran pas zin dka' /
bar du nyon mongs pa gnyan pos bral bar dka' /
tha ma nyon mongs pa tsher chod dka' bas gsum te /
rta tu dong pa dran pa /
bar du brel ba /
tha ma tshar ci chod bya ba la bslab /
rgyu'i gtso bo rnam gsum blang /
chos byed pa'i sems can la bla ma dam pa dang mjal ba /
rang gi rgyud bkol du rung ba /
zas gos gnas khang nye g.yog la sogs pa mthun rkyen 'dzoms pa gsum rgyu'i gtso bo yin pa la /
de rnams ma 'dzoms pa thams cad la blang /
bdag ga lus rim po cher bsgyur te /
dgos 'dod mtha' dag 'byung bar sems can la btang bas sems can thams cad gnas skabs su rkyen gsum po ma tshang ba med par byas /
mthar sangs rgyas su yer btang /
gnyis po gang byung bzod par bya 'dzoms shing phun sum tshogs par byung yang gtang len la g.yel bar mi bya /
ma 'dzoms shing rgud kyang des zhum nas gtong len bsgom pa bar mi bcad par chos bya /
chos rnams dgongs pa gcig tu 'dus /
dal 'byor rnyed dka' /
'chi ba rjes dran /
las 'bras srid pa'i nyes dmigs byams snying rje byang chub kyi sems pha rol tu phyin pa drug /
bdag med gnyis bsgom pa thams cad kyi dgos pa bdag 'dzin 'di nyes pa thams cad kyi rtsa ba yin pas spang ba dang /
gzhan gces 'dzin gyi byang chub kyi sems 'di yon tan thams cad kyi 'byung gnas yin pas bsgrub /
chos thams cad kyi rtsa ba'am dgongs pa de las /
mi 'da' shags ngan ma dgod /
byang chub sems dpa' sems can gyi don byed pas ngag tu rtsub mo mi gdon /
yus mi bsgom byang chub sems dpa' sems can gyi don byed pa de las mi bya rgyu byas pa yin pas lan gzhan la yus che rgyu med pas yus mi bsgom / /
ko long ma sdom /
byang chub sems dpa' la gzhan gyis nyes pa byas pa ni byang chub lag mthil tu gtong rgyu byung ba yin pas dga' ba bsgom gyes ko long mi sdom /
'or che yang byang chub sems dpa' sems can gyi don byas pa de rang gi las mi bya ba byas pa yin pas lan la ma re tha ma'or che'o / /
byas pa tsam la yang mi lta 'phrang 'gugs ma bya /
sems can 'dis bdag la nyes pa 'di dang 'di byas snyam pa'i mi ngan lam gyi 'phrang ma sgugs /
gzhung bzang mi bsten /
'khon 'dzin gyi bsam pa thog ma med pa nas 'bral ma myong ba de dang gtong len byang chub kyi sems bsgom pa de 'gal bas de yang spang /
mgyoD kyi rtse mi gtod /
rang byang chub pa'i bsgrub bya sngon la bsgrub pa dang byang chub sems 'gal ba de yang mdzo khal glang la mi bya'o / /
nyes pa thams cad bdag tu 'dzin pa las byung ba yin te /
nyes 'gyod gzhan la mi rgal /
skyid kyi yan lag tu sdug mi btsal skyid pa'am bde ba 'dod na de'i rgyu'am yan lag tu tshong dang /
bzo dang so nam la sogs pa byed pa de'ang bdag 'dzin kho na'i phyir byed de des bde skyid mi rnyed /
rkyen la ltos pa med par sbyangs /
gtong len byang chub kyi sems bsgom pa ni rkyen legs shos sam nyes shos la ltos nas sgom pa'i nyes pa med de /
legs par mthong rung /
nyes par mthong rung /
gang snang snang rgyu mtshan du byas la bsgom /
rnal 'byor thams cad gcig gis bya chos gang bsgom yang gtong len byang chub kyi sems bsgom pa'i cha rkyen du bya /
log na gnyen por de nyid bsam /
sgom skyon la sogs pa byung na gnyen po la sogs pa gzhan nas mi tshol bar gtong len kho na bsgom /
'bral med gsum dang ldan par bya /
lus kyi 'grub tshad phyag dang bskor ba la sogs pa /
ngag gi smra tshad mdo dang snying po la sogs pa /
yid kyi sems tshad lha bsgoms pa la sogs pa /
gang byed kyang dmigs pa gtong len las mi 'da' bar bya /
lha bsgom lta bu la sa bon la sogs pa'i spro bsdu thams cad gtong len bsgom na rnal 'byor gyi mchog go /
gnyis po srog dang bsXd ba las gtong len gyi byang chub kyi sems bsgom pa srog dang bsdos la'ang bya ste /
de gal che ba'i tshad do / /
bla ma dam pa'i gdams ngag spya dang mthun gtong len byang chub kyi sems kyi gdams pa ston pa'i bla ma shin tu mnyan pas dam tshig bsrung ba shin tu dka' ste /
sngags sam phar phyin gyi gzhung bla ma lnga bcu pa la sogs pa gzhan dang mthun no / /
spyi don gsum la bslab par bya /
gtong len bsgom pa de'ang /
spyir sangs rgyas kyi bstan pa spyi dang mi 'gal ba khyad par du dge ba'i bshes gnyen gyi bka' srol dang mi 'gal pa /
bye brag tu yang rang gi khas blangs kyi bslab sdom thams cad mi 'gal bar blo sbyong /
nyams pa med pa rnam pa gsum bsten /
byin rlabs la re dgos pas bla ma la dad gus nyams pa med /
gom pa las dbang du gyur pa'i gtong len byang chub kyi sems bsgom pa la 'dun pa nyams pa med pa yon tan thams cad kyi gzhi ma tshul khrims dag pa las byung ba yin pas rang gis khas blangs pa'i bslab sdom la gus pa nyams pa med par blo sbyongs /
yan lag nyams pa brjod mi bya /
rang gis dag par bsrungs kyang mi stongs kyang cha bas rang gis dag par bsrungs pa'i yan lag yan pas gzhan ji ltar yang nyes skyon brjod par mi bya| gzhan phyogs gang yang mi bsam mo / /
legs nyes yin min bde sdug thog tu byung ba la brten nas de ka rgyu mtshan du byas shing blo sbyong dgos pas /
spang bya 'di gnyen po 'di phyogs su chad pa med par thams cad bsten la gtong len bya| res 'jog mi bya nyams sad pa lta bus blo mi 'byongs pas dus rtag tu gtong len byang chub kyi sems sbyong ba la snyang phur btab pa 'drar blo sbyangs /
yud tsam pa mi bya /
rdzogs pa'i sangs rgyas ni grangs med gsum gyis bsgrub dgos pas byang chub kyi sems bsgom pa ni yud tsam mam /
tshig gcig gam bskal pa gcig tsam gyis mthar mi phyin pas yun bsrings la bsgom /
del ched du sbyangs /
bdag gi lus la sogs pa gtang pa dang gzhan gyi duH.kha thams cad bdag la len pa de ngas nus sam mi nus sam snyam du nyams sad pa tsam gyis mi yong pas /
rtsa phran chad pa ltar /
khal do bcad pa ltar ram /
la bcad du sbyar /
rtog dpyod gnyis kyi mthar bya yang /
gtong len rgyud la skyes snyam pa'i brtan pa yod snyam byed na nyon mongs pa skye ba'i yul dang phrad pa'am /
sems can duH. kha can dang phrad pa'am /
bdag la bde ba 'am duH. kha skyes pa na /
gtong nus sam mi nus /
len nus sam mi nus nyon mongs pa'i gnyen por song ma song steng nas zhun bya /
gsal bar dbyung /
yid bde 'ba' zhig rgyun du bsten /
legs nyes ci byung rung bde sdug ci la thugs kyang /
gtong len byang chub kyi sems bsgom pa'i cha rkyen nam rta'am grogs su mi 'gyur ba med pas ci byung yang dga' ba kho nar bya'i sdug bsngal du gyur ba'i rgyu ma grub po / /
'bras bu re ba thams cad spang /
gtong len byang chub kyi sems skyangs la gnas skabs kyi phan yan nam mthar thug gi sangs rgyas thob par 'dod pa'am /
dga' ba byung na rang gi don du bde ba'am /
'bras bu 'grub pa la re ba thams cad spang /
gnas skabs dang mthar thug thams cad du /
gzhan bde dang gzhan ched kho nar blo sbyang go log mi bya /
'dun pa go log mi bya ste /
rang don gyi 'dun pa spangs la gzhan don 'ba' zhig tu blo sbyang /
snying rje go log brnyas chos sam /
khyad bsod kyi snying rje spangs la brtse sems kyi mi bzod pa bsgom /
bzod pa go log rang 'dod kyi phyir duH.kha bzod pa spangs la /
gzhan ched du byang chub bsgrub pa'i duH.kha bzod par bya /
brtson 'grus go log 'dod yon gyi phyir spyod pa'i brtson pa'am /
rang don gyi brtson pa sbangs la /
gzhan don sangs rgyas bsgrub pa'i brtson 'grus brtsams /
ro myong ba go log rang 'dod grub pas dga' ba spangs la gzhan don grub pa la dga' ba bsgom /
rjes su yi rang ba go log sems can nyes pa byung ba la yi rang ba spangs la /
bde legs su gyur ba la yi rang ba bsgom /
gnad la mi dbab /
stobs la sogs pa yod pa'i gang zag yin na /
mi'am mi ma yin pa la gzir ba'am gnad la dbab pa mi bya /
lha bdud du mi dbab /
gtong len byang chub kyi sems bsgom pa yon tan gyi rang bzhin yin pa las /
de la nga rgyal byas na skyon gyi gzhi mar cha bas de mi bya /
rgyu'i gtso bo ngos bzung /
rdzogs pa'i sangs rgyas thob pa'i sa bon nam rgyu'i gtso bo gtong len nam byang chub kyi sems bsgom pa yin gyi lus ngag gi mngon mngon pos mi phan /
de ni lus ngag tu mi gdon yengs thub par bya'o / /
dus rtag tu bsam pa gtong len byang chub kyi sems la ma yengs par blo sbyangs gtong log mi bya /
lus gzhan la gtong ba de kha tsam tshig tsam min pas zhe thag pas gtang /
gzhan gyi sdig sdug bdag la len pa de kha tsam tshig tsam min pas zhe thag pas dngos su blangs la de bdag 'gas pa'am /
'phir ba'am /
glag pa tsam du gyur bar bsgom /
de rnams bsdus nas bsgom pa ni stobs lnga dag la sbyar ba bya /
gtong len bsgom pa'i 'dun pa rgyun ma chad du yid la byed pa ni 'phen pa'i stobs so / /
gtong len byang chub kyi sems rgyud la skye ba'i phyir mchod pa bsnyen bkur gtor ma sogs pa byed pa ni /
dge ba'i rtsa ba dkar po'i sa bon bsags pa'i stobs so / /
gtong len byang chub kyi sems rgyud la skye bar bya ba'i phyir /
bla ma dang dkon mchog la sogs pa la gsol ba 'debs /
rang gi smon lam rgyun du 'debs pa ni smon lam gyis stobs so / /
dus rtag tu gtong len byang chub kyi sems bsgom pa la blo goms pas nyams su myong zhing rang dbang du gyur ba ni goms pa'i stobs so / /
gtong len de lta bu bsgom par mi nus snyam du bdag gces 'dzin gyi blo byung na de tshar gcod pa ni sun 'byin pa'i stobs so / /
'chi khar bsgom pa dang 'chi bar 'dug pas bar do thams cad du gtong len byang chub kyi sems mtshan nyid pa ci skye snyam du bsgom pa ni 'phen pa'i stobs so /
ka cha spong thag 'os pa la gtang /
mchod pa gtor ma bsnyen bkur 'os pa byed pa la sogs pa dkar po dge bsags sa bon gyi stobs so / /
bla ma dkon mchog mchod pa dang /
chos skyong la bar do man chad du gtong len byang chub kyi sems skye bar mdzad du gsol / /
zhes gsol ba 'debs /
rang yang de ltar smon lam rgyun du 'debs pa smon lam gyis stobs so / /
'chi ka'i gdams pa'i gsol 'debs bya'o / /
'dun pa bsgyur la rang sor bzhag /
gtong len bsgom pa la 'dun pa la bsgyur par byed pa de lta bus lam mi chod zer ba la sogs pa byung na rang gi shes pa bsgyur bar bya ste /
sangs rgyas kyi rgyu'i rtsa ba'i ngo bo yin pa'i phyir /
snyigs ma lnga po rab rgyas pa / /
snyigs ma lnga'i dus phyin ci logs rgyas pa nyon mongs pa shas che ba'i nyon mongs ci skyes thams cad byang chub lam du bsgyur byed pa / /
gtong len gyi grogs sam gta' ma'am /
cha rkyen du bsgyur ba byed pa'o / /
man ngag bdud rtsi'i nying khu 'di / /
sde snod thams cad kyi bcud gtigs pa'i nyeng khu'o / /
dam pa dag las rgyud pa yin /
byams pa nas gser gling pa /
a ti sha /
dge bshes ston pa /
pu to ba /
sha ra ba /
mal gro ba /
brag dmar ba'o / /
de rnams la lta ba spyad pa /
dam tshig tshul khrims la soD pa gang la yang skyon nam lhad dam zol med pas dam pa'o / /
de dag las snyan nas snyan du brgyud pa'i gdams pa /
bdag gzhan brjes nas gtong len gyi byang chub sems bsgom pa la snang grags yin min /
mthar thug thams cad byang chub kyi sems sbyong ba'i cha rkyen du khyer nas blo sbyong bar byed pa'i gdams pa'o / /
blo sbyong gdams ngag rdzogs so / /
bkra shis / / / /
blo sbyong tshogs bshad ma bzhugs so / /
@# / /
kun mkhyen thugs ni brtse ba'i dbang gyur cing / /
gzhan don ro gcig thub dbang sras kyi gtso / /
byams mgon nas brgyud brgyud pa'i bla ma la| |rab dad dga' ba'i yid kyis phyag 'tshal te / /
theg chen lam gyi rtsa ba byang chub sems / /
bdag gzhan brje ba bla ma rnams kyi gsung / /
bde ba'i 'byung gnas dge ba'i gter chen po / /
kha 'byed gnad kyi gdams pa 'dir bstan bya / /
yang dag par rdzogs pa'i sangs rgyas kyis gsungs pa'i chos kyi 'khor lo rim pa gsum /
gsung rab yan lag bcu gnyis / /
sde snod rim pa gsum / /
theg pa che chung /
chen po la sngags pha rol tu phyin pa rnams kyi nyid kyis gzigs pa'i lam thuD rjes gzhan la gsungs pas legs par gsungs pa'i bka' yin la /
rje btsun byams pa la sogs pas de'i dgongs pa bkral ba ni bstan bcos yin na / /
bka' dang bstan bcos thams cad kyi brjod bya mdor bsdus pa ni /
nga zad par byed pa dang /
gzhan gces par 'dzin pa gnyis su 'dus so /
theg pa'i dbang du byas na /
dang po nyan rang gi theg pas bsdus la| gnyis pas theg chen bsdus so / /
de nyams su len pa la sngags la brten pa dang /
pha rol tu phyin pa'i lugs gnyis las /
phyi ma nyams su len pa la jo bo la lugs gsum mnga' ste /
dang po d+harma rak+Shi tra la zhus /
'di rten dge tshul du bzhugs /
thugs rje che bas sku sha bcad nas btang /
rig pa'i gdams ngag slob dpon rta dbyangs kyis mdzad pa'i mdo snga brgyan gyi rjes su 'brangs /
lung dbyig pa gsum gyi phreng ba la brten /
de gnyis ka bod du ma 'gyur gsung /
'jug lugs bden pa bzhi'i sgo nas 'jug /
lta ba nyan thos bye brag tu smra ba dang mthun /
sgom lugs dang po nas bdag gzhan mnyam pa nas bsgom gsung /
'di la dang po'i brgyud pa mi gsung /
gnyis pa 'jam dpal nas brgyud /
bla ma byams pa'i rnal 'byor ba la zhus /
byams pa kho na bsgom pas de ltar grags /
ku sa li chung ba yin /
khyi la dbyug pa rgyab pa'i rjes byung ba'i gtam rgyud can yin /
lung nam mkha' snying po'i mdo la brten /
rig pa'i man ngag bslab btus kyi rjes su 'brangs /
'jug lugs mdo sde gzhan gyi sgor 'jug pa /
lta ba nyan thos mdo sde pa dang mthun /
sgom lugs gong dang 'dra /
gsum pa byams pa nas brgyud /
bla ma gser gling pa la zhus /
lung dri ma med par grags pa'i mdo la brten /
rig pa'i man ngag byang chub sems dpa'i rje su 'brangs /
lta ba mu stegs pa dang yang thun mong ba /
'jug lugs phar rol tu phyin pa'i sgor 'jug /
sgom lugs dang po nas brje ba nas bsgom /
de ltar brgyud pa'i lugs gsum las /
'di byams pa nas brgyud pa ste /
byams pa /
thogs med /
dbyig gnyen /
blo gros brtan pa nas gser gling pa'i bar du brgyud pa'o / /
'di lung dri ma med par grags pa'i mdo las /
'jig tshogs la lta ba de bzhin gshegs pa'i gdung zhes pa dang /
'jig tshogs la lta ba ri rab dang mnyam pa bskyed kyang /
byang chub kyi sems skye zhing /
de las sangs rgyas kyi chos rnams kyang 'byung ngo / /
zhes pa la sogs pa dang /
rig pa byang chub sems dpa'i sa las /
byang chub sems dpa' gnas dben par song nas /
bsam pa dag cing snying thag pa nas dang bas kun tu rtog pa dag gis sbyin par bya ba'i chos rnam pa sna tshogs pa rgya chen po dpag tu med pa dag la mos shing sems can la sbyin pa dag stob par byed na /
des byang chub sems dpa' tshigs chung dus tshoD dpag tu med pa 'phel bar 'gyur ro| |de ni byang chub sems dpa' shes rab chen po dang ldan pa'o / /
zhes pa la sogs pa gsungs so /
grub mtha' phyi rol pa dang mthun pa ni /
kun tu btags pa'i bdag 'dod pa ma yin yang /
lhan cig skyes pa'i bdag la brten nas bdag 'khor bar sdug gi dogs pa dang /
bdag gi ma drin che ba la sogs pa la brten nas byams pa la sogs pa skye bas 'jig tshogs la lta ba de bzhin gsheD pa'i gdung zhes pa'i don yin no / /
jo bo bla ma dran gsungs nas bshums pa'i rgyu mtshan yang /
kho bo'i sems bzang po dum tsam 'di bla ma de'i drin yin gsungs pa ltar ro / /
'jug lugs shes rab kyi pha rol tu phyin pa'i sgor 'jug pa ni /
dang po bdag gzhan brje ba la brten nas thabs kyi cha goms par byas nas /
de brtan pa na shes rab bsgom pa ste /
jo bo'i lam sgron las /
thabs goms dbang gis bdag nyid kyi / /
gang gis shes rab rnam bsgom pa /
des ni byang chub myur du thob / /
bdag nyid gcig pu bsgom pa min / /
zhes pa'i shes rab kyi pha rol tu phyin pa'i man ngag gi stobs kyis khrid par bya ba yin gsungs /
'di la phyir mi ldog pa'i rtags sbyor lam nas yong gsungs /
'di jo bos dge bshes ston pa min pa la ma gnang /
ston pas khu la sogs pa la 'di dang 'di gnang nas /
kho bo la 'di gnang ba ji ltar lags zhus pas /
ngas khyod ma yin pa la bstan sa ma rnyed pa yin gsungs skad /
dge bshes ston pas kyang po ta ba ma yin pa la ma gnang /
po to bas kyang /
sha ra ba dang /
glang ri thang pa las gzhan la gnang ba med /
dge bshes chen po 'chad dka' ba byis pa nas chos la mos pas mi skya'i dus nas chos mang du zhus /
gnyal du dge bshes chos 'bar gyi gra sar rab tu byung nas chos kyang mang du gsan /
yar lungs su snyegs mched gnyis la mngon pa kun btus tshar bdun tsam gsan /
dge bshes snyegs dang 'grogs nas /
ya gad pa la be'u 'bum tshar gcig phyis gcig gsan te 'di rtsad ma gcad /
de nas glang ri thang pa'i slob ma gnyal pa yon tan shes rab la /
khyed kyi dge bshes la yon tan ji 'dra yod dris pas /
blo sbyong yod par thos /
kho rang slob ma yin yang 'di mi bzhugs par gda' /
der nyang lcags shing pa la glang ri thang pa'i lugs kyi tshig brgyad po de gsan /
bka' gdams pa la dad pa'i rgyu yang des byas gsung /
de nas dol pa dang lung smad pa dang mjal nas der lo bzhi bzhugs /
dgung lo sum cu bzhes kyi bar la brten /
de nas gra'i so thang pa de'i zhal nas /
nga'i mchod gnas bya gsungs pa la sngar gyi tshig brgyad po de gsan pas bka' gdams pa la mos pas mchi bar zhus /
der khong gis gtor ma gcig mdzad nas /
da khyod mnar med kyi me gseng du bsreg kyang bar chad med par bla ma gcig dang ma mjal na /
ngal byin rlabs med pa yin gyi gsungs /
de nas sum cu so gcig gi lo la dbu rur byon /
glang thang pa la dad de 'das /
khong gi shu la na rgyud sum tho dris pas /
mnyan mtho zer /
der glang thang du bzhud par bzhed nas /
g.yog po gsum sngon la dpe cha skyel du btang bas /
gnyan dang /
ba wa 'dul ba 'dzin pa dang /
mdo sde dang gsum /
glang thang 'dzin pa lam mthun par 'dug zer nas log nas byung /
'o na mi 'ong bar 'dug /
khyed gsum bzhor sha ra ba can du song /
nga zhang brag dmar ba can du ltar 'gro gsung nas 'brom pa nas gyes nas ser ba khar byon /
ser thog pa'i gnyer ba la snam bu gcig btsongs te /
dgun zla ba gnyis der bzhugs /
dpyid 'jod mor byon /
mtshar snar dgung lo bcu gnyis bsad snyoms mdzad /
de nas 'jod mo ke rur 'byon par bzhed nas byon tsa na /
sha ra ba'i grwa ba lho gnyel ba zong tshong ba mang po byung /
phyag rten byas nas 'di tsug mdzad pas ga na mchi /
gzhor gshegs zer nas dre'u rab dgon par nas khal gcig phog nas der bzhugs su bcug /
khong rnams zong skor la song /
der log nas gzhor byon /
dbyar de nyan thos kyi sa gsung zhing 'dug /
gsan pas byings nyog ge ba gcig las blo 'khul ba kho na ma byung /
'di kun gyi zur dang ye ma byung bas med snyam nas rgyags skyel ba gcig yod pa la nga gal te don gnyer du 'gro bas ma skyel cig byas /
chos 'di 'dug na bsdad /
mi 'dug na 'gro dgos /
khyi lud bzhin phung po gang khyer bsdad pas mi yong dgongs /
zhu ba'i skabs ma byung /
nyin gcig grwa ba rnams ston mo la zhugs /
dge bshes pa kho rang gis bzhengs pa'i 'bum pa la bskor ba mdzad cing bzhuD pa'i sar 'jigs se gcig gis phyin nas phyag byas cam se gting nas 'dir bzhugs par zhu dang /
zhu rgyu gcig bdog zhus pas /
bo d+hi rtsi'i phreng ba gcig bgrang gin ston pa la gros ma chod pa ci dog /
dge bshes po to ba la theg pa chen po blo sbyong bya ba bdog skad pa zhes gleng nas /
kho bo de la mos /
chos lugs 'di 'dra ba yang gda' na /
khang pa ma rnyed pa la sogs pa la res phan par byung /
res btub grags pa yang ma byung /
lam du 'gro'am mi 'gro lags zhus pas /
phreng ba rdog cing ston pa la btub ma btub kyi lam na med /
sangs rgyas mi 'dod na mi 'dod /
'dod phan chad lam der ma zhugs par 'tshang rgya mi srid gsungs /
'di tsam pas chog gsungs tshod kyi nang na nyams myong khyad par can yod nges snyam pa cig byung gsungs /
'o na lung chos pa la lung dgos na bdog gam zhus pas /
spyod 'jug gi /
'gro ba'i sdug bsngal gang ci'ang rung / /
zhes pa de yong ngam snyam tsa na /
slob dpon klu sgrub la tshad mar mi byed pa su bdog /
de'i rin chen phreng ba na mar la /
bdag la de dag sdig smin cing /
bdag dge ma lus der smin shog /
zer ba gda' gsung /
der phyag gsum 'tshal yong /
rin chen phreng ba yod dam dris pas yod zer /
zhal phye ltas pas 'dug ste /
sngar en res ltas pa la ma zin par 'dug gsung skad /
der dga' nas rgyags skyol cig byas nas gzhor lo gnyis tsam /
dge gong du lo drug tsam lo ngo dgu 'di sha stag rtsad gcad /
gan dmar dge la zongs 'dogs zer ba bzhin du byas gsungs skad /
shar bar 'phos nas sgang ma sgi thog tu song gsung /
de tsam gcig bzhugs kyang lkog tu rtsad gcod pa las tshogs su sa bon gcig yod pa'i sar btub na de tsug kyang mdzod ang gsung ba zur sa gcig las ma byung /
de yang 'phrig yod pas gong rung /
gzhan gya de yang mi go ba gcig las ma byung ste /
des thugs chung yang dkyel che grags /
grwa ba nyis stong brgyad brgya tsam re dus re la 'tshogs pa la /
slob dpon gcig pu las gzhan la 'phrig tshad ma byung /
stabs ka ba tsam la yang spyod yul yongs su dag pa'i mdo la brten pa gcig las ma gnang bar 'dug gsung /
de bas mang ba gcag la gnang na phan che ba gcig yong bar 'dug pa la gsung skad /
de nas 'chad dka' ba khong dag la yang dang po sus kyang rtsad ma chod /
phyis mdze bo kha yar la gnang ba la dag snang che che kha yar gyi tshor nas gcig gis gcig sgran cing zhus pas /
ming mdze chos su grags /
byin gyis skyor lung na bzhugs pa'i dus su gcung po dang /
'bal bo ches zhabs tog byas nas mdze mo rkang lag chad pa gcig khur nas bza' byin chos gsungs pa dang /
lha sdings su thos pa dka' dang /
gnyis po de la cam tshe skon /
sku rgyab tu bzhag nas mdzad pa dang /
yang mdze pho gsos pham phabs dang gdams ngag gnang bas mdze chos zer /
phyis 'dris su byon nas 'di tshogs su gsungs pa'i chos min /
btub pa kha yar la lkog tu khrid pa yin te /
su la yong ba dang /
su la mi yong yang mi shes par 'dug /
lkog tu khrid pas mi lang bar 'dug pas /
da thams cad la tshogs su byed pa yin no gsungs nas tshogs su gsungs pa yin /
des na 'di thams cad la med pa'i theg pa chen po thun mong ma yin pa'i lam yin /
chos gcig la 'di las zab pa dang rgya cheb med /
dge bshes chen po 'chad dka' bas kyang shar ba la 'di rtsad ma chod kyi ring la bla ma brgyad cur nye tsam bsten /
ji tsam pa'i chos dang gdams ngag thob kyang sangs rgyas sgrub pa la da dung 'da tsug min pa cig ga shes na yong de yod dam snyam pa las kho thag chad pa gcig ma byung ba la /
sha ra bal 'di rtsad chos pa dang /
da yong 'di las lhag pa gang na yang med snyam nas thag chod /
'gram chu mi ldang /
nyan snying mi 'dod pa /
lhod pa gcig byung gsungs skad /
'di byung na mis ltas na tha mal ba 'dra ba la /
rang ci byed thams cod mkhyen pa'i rgyu 'ba' zhig tu 'gro ba cig yong /
de yang rlabs can sha stag tu 'gro ba cig yong /
'di sha stag tu thugs dam du mdzad pas 'da' dka' tsam na yang 'jig rten na sgra gcig thos pa la blo sbyang gi sgra las snyan pa med pas /
khyed kyis nga'i rna bar sgrogs zhes pa dang /
byis pa brda' phrad nas gzhan gyi sdug bsngal len pa la gad ngam me /
dga' yal le gcig yin pa la /
da res ni 'dod pa tsug ma byung /
bde ba can gyi snang ba cig kho na byung gsungs nas thams cad kyi sdug bsngal khong la spangs par bzhed pa dang /
gcung pos sku khams zhan par gda' bas thugs dam mdzod cig ces zhus pas /
blo sbyong gi tshig kha yar gsungs nas sku khams zhan yang de lta bu min pa tsham tshom gyi sa chod par ma mthong gsungs skad /
des na 'di thugs dam gyi mthil phyung ba'o / / / /
! dge ba'i bshes gnyen spyil bas kyang dang po gyen gyi lha sdings su slebs /
'di yang dang po der gsan nas lo nyi shu rtsa bzhi bsten /
de'i bar la 'di sha stag dris pa 'dra ba cig byas /
thugs dam yang dang po 'di sha stag mdzad pas yengs pa la sogs pa ci byung yang gnod pa mi mnga' /
spyil bu yang mchod khang rang yang med par 'di sha stag sbyang snyam pa yin pa la gsungs /
rtog pa yang tshig gi sbrang ba'i skabs su skyes pa yin gsungs skad /
phyis tshogs bsdus nas kyang 'chad ka dang lha sdings pa la sogs par mang du gsungs /
phyis gyen na bzhugs pa'i dus na spyil du 'pho dkar dge sbyong skye'u chung na re /
dge bshes chen po'i slob ma mang po cig byon pa la sku tshe thung bar byung /
de cis lan na| nga'i bsam pa la sngags phar phyin gnyis la blo sbyong 'di las zab pa mi 'dug pa la /
de tshogs bshad byas pas lan snyam pa cig byung zer bas /
dge ba'i bshes gnyen pa'i zhal nas /
de bden /
'di las zab pa med de /
tshogs su bshad pa'i 'os min yang slob dpon khong thag ring du gshegs pa dang /
lkog tu khrid kyi ma lang bas tshogs su gsungs pas de'i srol du song ba yin gsungs /
de nas spyil gyi ring la yang slob dpon mnyes pa gcig dang /
lhag ma zhib tshegs breg gsum pas zhus pa gcig dang /
ston grwa ba shul ma la'ang de las ma gnang /
de rnams la yang 'di tshogs kyi 'os ma yin te /
khong mi chen gyi ngo ma phyogs pa yin /
nga tshogs su 'di las bshad pa mi yong bas khyed rang thams cad nan chags gyis shig gsungs /
des na rang cag thams cad kyang gong ma de rnams kyi rjes su slob cing /
ci byed thams cad mkhyen pa'i rgyu las gzhan du mi 'gro bar 'dod pas gdams ngag thun mong ma yin pa 'di la nges par thob par byas la blo sbyong ngo / / / /
! 'o na 'di sangs rgyas gang gis sbyongs lugs yin /
dus gang du /
ji ltar sbyang snyam na /
ston pa shAkya thub pa'i sbyong lugs yin te| snying rje pad dkar las /
sngon bskal pa grangs med pa gang+ga'i bye ma snyed 'das pa na bskal pa 'dzin pa chen po zhes bya ba las 'khor los bsgyur ba'i rgyal po rtsibs kyi mu 'khyud zhes bya ba'i mdun na 'don bram ze rgya mtsho'i rdul zhes bya ba la sras mtshan dang ldan pa rgya mtsho'i snying po zhes bya ba byung ste /
de sangs rgyas pa'i mtshan de bzhin gshegs pa rin chen snying po zhes bya ba'i drung du /
bram ze rgya mtsho'i rdul gyis bskul nas rgyal po dang /
rgyal po'i sras stong dang /
rgyal po brgyad khri bzhi stong dang /
bram ze'i bu bde gshegs rin chen snying po'i mched brgyad cu dang /
bram ze'i slob ma bye ba phrag gnyis kyis sems bskyed pa las de thams cad kyis zhing dag par sems bskyed /
bram ze gzhan thams cad kyis spangs pa'i snyigs ma'i sems can pha la phar mi 'dzin /
ma la mar mi 'dzin /
dge sbyong dang bram ze dang /
rgan rab la de dag tu mi 'dzin pa'i 'dul dka' ba'i dus su sangs rgyas nas 'dul bar shog cig pa'i smon lam btab /
ram po ba'i zhal nas /
sangs rgyas byin po sngangs pa ltar byas nas bshums so skad /
des na bcom ldan 'das bram ze rgya mtsho'i rdul du skye ba zhes pa nas kyi sbyongs lugs yin /
de nas me'i shing rta 'dren pa dang /
byams pa'i stobs kyi mchod sbyin dang /
stag gi skyes rabs la sogs pa gang du skyes pa thams cad du ji ltar sbyangs pa mdo na bzhugs pa yin /
mgon po byams pa /
shAkya thub pa bas sems bskyed pa bskal ba bzhi bcu rtsa gnyis pas snga ba la /
sngon du shakya thub pa sangs rgyas pa yang brtson 'grus phun sum tshogs pas 'di la bslab pas so / /
de lta bu nyams su len pa'i tshul ni /
dngos gzhi lus lta bu dang /
de'i yan lag lta bu gnyis so / /
dang po la gsum ste /
sbyor ba dang /
dngos gzhi dang /
rjes la blo sbyong ba'i tshul lo / /
dang po sngon 'gro dag la bslab /
ces pa na /
dal 'byor rnyed dka' ba dang /
'chi mi ba rtag pa dang /
'khor ba'i nyes pa bsam pa'o / /
'di dag dong 'khrid pa de nas sems pa la 'jug pa /
sems de nas snying mi 'dod pa /
yengs de nas pa la sogs pa thams cad du 'di dag gis bskul lcag gis nas sems pa'o / /
dal 'byor rnyed dka' bsam pa la /
dal ba la mi khom pa'i gnas brgyad spangs nas chos byar khom pa yin la /
de la mi khom pa'i gnas brgyad ni /
ngan song gsum dang /
lha tshe ring po de mi ma yin pa'i 'gro ba bzhi dang /
yul mtha' 'khob pa dang /
dbang po ma tshang ba dang /
log lta can dang /
sangs rgyas ma byon pa'i zhing du skyes pa ste /
mi'i 'gro ba bzhi ste brgyad do / /
de ltar yang /
dmyal ba yi dwags dud 'gro dang /
tshe ring lha dang kla klo dang /
sangs rgyas 'byung min log lta dang / /
lkug pa 'di dag mi khom brgyad / /
ces so / /
'byor ba ni /
chos kyi mthun rkyen 'byor ba ste /
rang 'byor lnga dang /
gzhan 'byor lnga tshang ba'o / /
de la rang 'byor lnga ni /
mir skyes pa dang /
yul dbus su skyes pa dang /
dbang po tshang ba dang /
gnas la dad pa dang /
las kyi mtha' ma log pa'o / /
gzhan 'byor lnga ni /
sangs rgyas 'jig rten du byon pa dang /
des chos gsungs pa dang /
bstan pa gnas pa dang /
bstan pa'i rjes su 'jug pa gzhan yod pa dang /
zhugs pa'i phyir snying brtse ba'o / /
klu sgrub kyi 'khor lo bzhi'am /
thogs med kyi smin pa brgyad dam /
dbyig gnyen gyi yon tan bdun yang 'byor ba yin no / /
de rnyed par dka' ba sems pa ni /
ngo ba dang /
rgyu dang /
dpe'i sgo nas sems pa'o / /
dang po ni /
'dzam bu gling gi mi bas yob phye rdzing gang ngam /
mtsho mtha' gcig gi sbrang ma mang bas so / /
gnyis pa ni /
rgyu tshul khrims rnam par dag pa yin te /
de bsrung ba shin tu nyung bas so / /
gsum pa ni /
me tog gi tshogs la sogs pa'i mdo dang /
klu sgrub la sogs pa'i bstan bcos las /
shing bu gcig par rus sbal gyi mgrin pa chud pa la sogs pa dpe mang du gsungs pa yin te /
rgya mtsho bshes sprangs las /
cher g.yengs gnya' shing bug dang / /
rus sbal phrad pa bas kyang dud 'gro las / /
mi nyed ches thob dka' bas mi dbang gis / /
dam chos spyad pas de 'bras mchis par mdzod / /
ces dang /
de nyid spyod 'jug las phyir na bcom ldan gyis / /
rgya mtsho cher g.yengs gnya' shing gi /
bu gar rus sbal mgrin chud ltar / /
me nyid shin tu thob dkar gsungs / /
zhes dang /
de bzhin gshegs pa 'byung ba dang /
dad dang mi lus thob pa dang / /
dge goms rung ba 'di lta bu / /
dkon na nam zhig thob par 'gyur / /
zhes dang /
bde slob springs las /
gshegs lam ston 'gro ba 'dren par chas gyur pa / /
sems kyi stobs chen mi yi rnyed pa gang yin pa'i / /
lam de lha dang kla yis rnyed min lha min dang / /
mkha' lding dri za mi'am ci dang lto 'phyes min / /
zhes dang /
dal spyod 'jug las /
'byor 'di ni rnyed par shin tu dka' / /
skyes bu'i don grub thob par gyur pa la / /
gal te 'di la phan pa ma bsgrub na / /
phyis 'di yang dag 'byor bar ga la 'gyur / /
zhes dang /
mi khom pa brgyad las log pa'ang rnyed par dka' /
mi sdong po bkod pa las /
'gyur ba'ang rnyed par dka' / /
dal ba phun sum tshogs pa ma tshang ba med pa yang rnyed par dka' /
zhes pa la sogs pa mdo bstan bcos du ma las gsungs pa las rnyed par dka' ba 'di thob pa'i dus su chos ma byas na dal 'byor chud gsan pa yin te /
'di spyod 'jug las /
'dra'i dal ba rnyed gyur nas / /
bdag gis dge goms ma byas na / /
'di las bslus pa gzhan med cing / /
'di las rmongs pa'ang gzhan med do / /
ces dang gang tshe dge spyod skal ldan yang / /
bdag gis dge ba ma spyad na / /
ngan song sdug bsngal kun rmongs pa / /
de tshe bdag gis ci byar yod / /
ces pa la sogs pa gsungs pas chos la 'bad dgos te /
mi slob spring las yi dngos po shin tu dka' rnyed nas / /
don du brnag pa gang yin de ni bstun te bsgrubs / /
ces dang /
gang zhig thob nas skye ba'i rgya mtsho mthar 'byin cing / /
byang chub mchog gi sa bon dge ba'ang 'debs gyur pa / /
yid bzhin nor bu bas kyang yon tan lhag pa yi / /
mi nyid de ni 'bras bu med par su zhig byed / /
ces gsungs shing /
chos la byang chub gyi sems las bzang ba med pas 'di bsgom pa la 'bad par bya'o / /
gnyis pa 'chi ba mi rtag pa bsam pa la gsum ste /
nges par 'chi ba dang /
nam 'chi cha med pa dang /
'chi ba la cis kyang mi phan pa'o / /
dang po la gsum ste /
sngar skyes pa la ma shi ba med pa dang /
tshe 'dus byas yin pa dang /
skad cig ma yin pas nges par 'chi ba'o / /
dang po ni /
'di ltar skye ba thams cad kyi /
mdun na gnas pa 'chi ba ste / /
zhes dang /
sa'am myang 'das gsal ba las /
'on te mtho ris na / /
skyes nas la la mi 'chi ba / /
'ga' zhig khyod kyis mthong ngam ci / /
thos sam 'on te the tshom za /
zhes dang /
ce ste sangs rgyas rnams kyi sku / /
mtshan dang dpe byad kyis brgyan pa / /
rdo rje'i sku yang ma rtag na / /
chu shing snying po 'dra ba yi / /
lus can rnams la smos ci dgos / /
zhes pa ltar ro / /
gnyis pa tshe 'dus byas yin pas nges par 'chi ba ni /
'dus byas bsags pa'ang skad cig 'jig 'gyur te / /
skye la sogs pa'i sdug bsngal nyon mongs ldan / /
zhes dang /
'dus 'dul ba lung las /
byas rtag par 'gyur ba yi / /
gnas de gang na'ang yod ma yin / /
'dus byas thams cad mi rtag gis / /
myang ngan ma byed kun dga' bo / /
zhes dang /
kye ma 'dus byas rnams mi rtag /
skye zhing 'jig pa'i chos can yin / /
skyes nas 'jig par 'gyur ba ste / /
de bas nye bar zhi ba bde / /
zhes pa ltar ro / /
gsum pa ni /
tshe skad cig ma yen pas nges par 'chi ste /
spyod 'jug las nad med nyi ma 'di lta bu / /
zas bcas 'tshe ba med kyang ni / /
tshe ni skad cig bslu ba ste / /
lus ni thang cig brnyan po yin / /
zhes dang /
mar slob springs las /
me shugs drag rlung gis bskyod pa lta bu yi / /
tshe ni skad cig gnas pa'i dengs yang yod ma yin / /
zhes pa ltar ro / /
nges par 'chi yang da dung long yod snyam na /
de'i gnyen por nam 'chi cha med pa bsgom pa la gsum ste /
lus la snying po med pa dang /
tshe la dus btab med pa dang /
'chi ba'i rkyen mang ba'o / /
dang po ni /
rtag pa dang gtsang ba la sogs pa'i snying po med pas nam 'chi cha med de /
lus slob springs las /
mtha' thal ba mthar skam mthar 'grul zhing / /
tha mar mi gtsang snyang po ma mchis pas / /
rnam par 'jig ste myags par 'gyur ba ste / /
so sor 'gyes chos can du mkhyen par mdzod / /
ces dang /
sa dang lhun po rgya mtsho nyi ma bdun / /
'bar bas bsregs pa'i lus can 'di dag kyang / /
thal ba yang ni lus par mi 'gyur na / /
shin tu nyams chung mi lta smos ci 'tshal / /
tshe ni gnod mang rlung gis btab pa yi / /
chu yi chu bur bas kyang mi rtag na / /
dbugs 'byung dbugs rngubs gnyid kyis log pa las / /
sad khom gang lags de ni nga mtshar lags / /
zhes dang /
'dor gzhon nu ma bdun gyi rtogs brjod las /
bar 'gyur ba'i lus srog la / /
rtswa dang chu yi zil pa ltar / /
zhes pa la sogs pa gsungs pa ltar ro / /
gnyis pa tshe la dus btab pa med pas nam 'chi cha med pa yin te /
mdzod las /
sgra mi snyan na tshe stong ste / /
gnyis na phyad phyed spangs pa'o / /
'di na ma nges tha mar ni / /
lo bcu dang po dpag tu med / /
ces pa ltar ro / /
gsum pa 'chi ba'i rkyen mang bas nam 'chi cha med de /
'chi rin chen phreng ba las /
ba'i rkyen du ma gyur pa'i / /
dngos de gang yang yod ma yin / /
zhes dang /
'chi ba'i rkyen ni mang ba ste / /
gson pa'i rkyan ni nyung zad cig /
de dag nyid kyang 'chi rkyen te / /
de lta bas na chos mdzod cig /
ces pa ltar ro / /
des na nam 'chi cha med pas chos la 'bad dgos te /
sang mtshan mo bzang po'i mdo las /
tsam 'chi bar sus shes kyi / /
de ring nyid nas bstun te bya / /
'chi bdag bde chen nyid dang ni / /
khyed cag shes pa ma yin no / /
zhes dang /
yid spyod 'jug /
las /
brtan mi rung 'che bdag 'di / /
byas dang ma byas mi sdod pas / /
na dang min kun gyis kyang / /
glo bur tshe la yid mi brtan / /
zhes so / /
gsum pa 'chi ba la cis kyang mi phan pa la gsum ste /
gnyen bshes kyis mi phan pa dang /
rdzas dang yo byad kyis mi phan pa dang /
rang gi lus kyas mi phan pa'o / /
dang po ni /
bdag spyod 'jug las /
ni mal na 'dug bzhin du / /
gnyen bshes mang pos mtha' bskor kyang / /
srog chad pa yi tshor bdag bdag nyid gcig bus myong bar 'gyur / /
zhes pa lta bu'o / /
gnyis pa rnyed pas mi phan pa ni /
rnyed spyod 'jug las /
pa mang po thob gyur te / /
yun ring dus su bde spyad kyang / /
chom pos phrogs pa ji bzhin du / /
sgren mo lag pa stong par 'gro zhis dang /
gzhon nu ma bdun gyi rtogs brjod las sa yi bdag po 'bad pa stong dag gis / /
khyim du rdzas rnams bsags par byas pa dang / /
mi yi skad cig gis ni 'dor 'gyur te / /
dge legs gcig pu 'di nyid lam du bstan / /
zhes pa ltar ro /
gsum pa lus kyis mi phan te /
spyod 'jug las /
lhan cig skyes pa'i sha rus kyang / /
zhig ste so sor 'gyes gyur na / /
zhes pa ltar ro / /
de ltar mi rtag par ma shes na /
spyod 'jug 'jug las /
thams cad bor te cha dgos par / /
bdag gis de ltar ma shes pas / /
mdza' dang mi mdza'i don gyi phyir / /
sdig pa rnam pa sna tshogs byas / /
zhes pa ltar 'byung ngo / /
de ltar mi rtag par shes na rgyal po la gdams pa'i mdo las gsungs pa ltar chos 'ba' zhig mgon dang skyabs dang dpung gnyen du shes nas chos la 'bad pa gcig byung zhing /
chos la byang chub kyi sems las bzang ba med pas de bsgom pa la 'bad pa gcig 'byung ba yin no / /
gsum pa 'khor ba'i nyes dmigs bsam pa ni / /
'gro drug so so'i nyes pa dang /
spyi'i nyes pa'o /
dang po la dmyal bar skyes nas de'i sdug bsngal spyod pa ni /
las mi dge ba spyad pa'i 'bras bu te /
bshes springs las /
sems can nyes pa spyad pa spyod rnams la / /
yang sos thig nag rab tu tsha ba dang / /
bsdus 'joms ngu 'bod mnar med la sogs pa'i / /
dmyal ba rnams su rtag tu sdug bsngal 'gyur / /
zhes gsungs pas /
de'i sdug bsngal ni /
'di na nyin gcig mdung thung sum brgya yis / /
rab tu drag btab sdug bsngal gang lags pa / /
des ni dmyal ba'i sdug bsngal chung ngu la'ang / /
'ol yang mi phod char yang mi phod do / /
zhes dang /
dmyal ba bris pa mthong dang thos pa dang / /
dran dang bklags dang gzugs su bgyis rnams kyang /
'jigs pa bskyed par 'gyur na mi bzad pa'i / /
rnam smin nyams su myong rnams smos ci 'tshal /
zhes sdug bsngal du mas nyam thag cing /
yi dwags na yang 'dod pas phongs pa yin / /
skyed pa'i sdug bsngal rgyun chags mi 'chos pa / /
bkres skom grang dro ngal dang 'jigs pa yis / /
bskyed pa shin tu mi bzad bsten 'tshal lo / /
zhes sdug bsngal gyi bye brag du ma gsungs shing /
dud 'grar skyes na de'i sdug bsngal las /
dud 'gro'i skyes gnas na yang gsod pa dang /
bcing dang brdeg sogs sdug bsngal sna tshogs pa / /
zhi 'gyur dge ba spangs pa rnams la ni / /
gcig la gcig za shin tu mi bzad pa / /
zhes gsungs pa lta bu yin la /
mir skyes kyang sdug bsngal las ma 'das pas /
mi ni yang dag nyid du mi bde zhing / /
mi rtag bdag med mi gtsang rig par bgyi / /
zhes pa la sogs pa gsungs shing /
lhar skyes na yang sdug bsngal las ma 'das pas /
mtho ris na yang bde chen de dag gis / /
'chi 'pho sdug bsngal nyid ni de bas che / /
de ltar bsams nas ya rabs rnams kyis ni / /
zad 'gyur mtho ris slad du srid mi bgyi / /
lus kyi kha dog mi sdug 'gyur ba dang / /
stan la mi dga' me tog phreng rnying dang / /
gos la dri ma chags dang lus las ni / /
sngon chad med pa'i rdul 'byung zhes bgyi ba / /
mtho ris 'chi 'pho sgron byed 'chi ltas lnga / /
lha yul gnas pa'i lha rnams la 'byung ste / /
sa steng mi rnams 'chi bar 'gyur ba dag /
sgron par byed pa' 'chi ltas dag dang 'dra / /
zhes gsungs pa lta bu'o / /
lha ma yin du skyes na de'i sdug bsngal ni /
lha min dag na'ang rang bzhin gyis lha yi / /
dpal la sdang phyir yid kyi sdug bsngal che / /
de dag blo dang ldan yang 'gro ba yi / /
sgrib pas bden pa mthong ba ma mchis so / /
zhes pa lta bu'o / /
des na rigs drug gang du skyes kyang sdug bsngal ba ni /
'khor ba de 'dra lags pas lha mi dang / /
dmyal ba dud 'gro yi dwags rnams su ni / /
skye ba bzang po ma lags skye ba ni / /
gnod pa du ma'i sgor 'gyur mkhyen par mdzod / /
ces gsungs pa yin no / /
gnyis pa 'khor ba spyi'i nyes pa ni /
rgyas par byas na brjod kyis mi lang ste /
nges pa 'dod pas phongs dang 'chi ba dang / /
na rga la sogs sdug bsngal du ma yi / /
'byung gnas 'khor ba la ni skyo mdzad cing / /
'di yi nyes pa'i shas kyang gsan par mdzod / /
ces gsungs pa ltar /
sdug bsngal thams cad kyi 'byung gnas de las rags bsdus pa 'ga' tsam brjod na /
'khor ba mtho dman gyi nyes pa dang /
nges pa med pa'i nyes pa dang /
lus grangs med pa blangs pa'i nyes pa dang /
'dod pa la ngoms pa med pa'i nyes pa dang /
gcig pu grogs med pa'i nyes pa la sogs pa rnams yin te /
dang po mtho dman gyi nyes pa ni /
brgya byin mchod 'os nyid du gyur nas ni / /
las kyi dbang gis phyir yang sa steng lhung / /
'khor los bsgyur ba nyid du gyur nas kyang / /
'khor ba dag tu yang bran nyid du 'gyur zhes pa lta bu dang /
nges pa med pa'i nyes pa ni /
pha nyid bu nyid de bzhin chung ma nyid / /
skye bo dgrar gyur pa ni bshes nyid dang / /
bzlog pa nyid du mchis pas de'i slad du / /
'khor ba dag na nges pa 'ga' ma mchis / /
zhes pa dang /
lus grangs med pa blangs pa'i nyes pa ni /
re re'i bdag nyid rus pa'i phung po ni / /
lhun por mnyam pa snyed cig 'das gyur te / /
zhes dang /
myang 'das gsal ba las /
phan tshun dag tu rtsod pa'i phyir / /
mgo bo bcad pa gang yin pa / /
spungs na de ltar mtho ba ni / /
tshangs pa'i 'jig rten las thal 'gyur / /
zhes pa la sogs pa lta bu'o / /
'dod pa la ngoms pa med pa'i nyes pa na /
re res rgya mtsho bzhi bas lhag pa yi / /
'o ma 'thungs te da dung so so yi / /
skye bo'i rjes su 'brangs nas 'khor ba bas / /
de bas ches mang nyid du btung 'tshal lo / /
zhes dang /
kar sha pa Na'i char phab kyang / /
'dod ldan rnams la ngoms pa med / /
ces pa la sogs pa gsungs pa lta bu'o / /
gcig pu grogs med pa'i nyes pa ni /
spyod 'jug las /
skye na'ang gcig pu skye 'gyur zhing / /
'chi na'ang de nyid gcig 'chi ste / /
zhes pa lta bu'o / /
yang nas yang du nying mtshams sbyar ba'i nyes pa yang yod de /
ma yi thug mtha' rgya shug tshig gu tsam / /
ril bu'i grangs kyang sa yis lang mi 'gyur /
zhes gsungs pa lta bu'o / /
des na 'khor ba 'dir gang du skyes kyang sdug bsngal 'ba' zhig las med pas /
de ltar 'di kun mi rtag bdag med de / /
skyabs med mgon med gnas med de slad du / /
'khor ba chu shing snying po med pa la / /
mi mchog khyod kyi thugs ni 'byung bar mdzod / /
ces pa ltar bsam zhing go na /
srid gsum dag la rmi lam na yang mi 'dod cing / /
zhes pa'am /
phra men ma'i bu mo la zhen pa log pa'am /
tshal tshig pa'i bya'am /
srin mo'i gling gi tshong pa lta bu'i blo skyes na /
de las thar bar byed pa'i chos byed dgos /
chos ma byas par rang thar du yang mi 'gro /
gzhan gyi byas pas kyang mi phan /
des na thar pa bdag la rag las 'di la ni / /
gzhan gyi grogs bgyer ca yang ma mchis pas / /
thos dang bsam dang sgom dang ldan pa yin / /
bden pa rnam pa bzhi la bag yod mdzod / /
ces gsungs pa ltar rang kho nas bya dgos /
chos mang po cig yod kyang byang chub kyi sems las bzang ba med pas /
spyod 'jug las /
byang chub sems skyes gyur na skad cig gis / /
'khor ba'i btson rar bsdams pa'i nyam thag rnams / /
bde gshegs rnams kyi sras zhes brjod bya zhing / /
'jig rten lha mir bcas pa'i phyag byar 'gyur / /
zhes dang /
sems 'grel las /
skyes bu gang zhig skad cig tsam / /
byang chub sems ni sgom byed pa / /
de yi bsod nams phung po ni / /
rgyal ba yis kyang bgrang mi spyod / /
ces gsungs shing /
khyad par du /
spyod 'jug las /
gang zhig bdag dang gzhan rnams ni / /
myur du skyabs par 'dad pa des / /
bdag dang gzhan du brje bya ba / /
gsang ba'i dam pa spyad par bya / /
zhes pa ltar bdag gzhan brje ba las bzang ba med /
'o na dgyes rdor ram /
phyag rgya chen po'am /
stong pa nyid bzang ba ma yin nam snyam na /
rgya gar du dgyes rdor bsgom pa'i rnal 'byor pa cig rgyun du zhugs pa thob pa cig byung ba la /
jo bo'i zhal nas /
de stangs bzang ba yin /
ma legs na 'chugs te cha ba yin gsungs skad /
po to bas kyang de skad gsungs pa la gzhan ma rangs nas /
spyan snga ba la jo bo 'di skad gsung zer zhus pas /
de a cang /
de bas byang chub kyi sems med na /
he badzra bsgom pa dmyal bar yang 'gro /
yi dwags su yang 'gro /
dud 'gror yang 'gro gsungs te /
byang chub kyi sems med na de dag gi rgyur yang 'gyur la /
byang chub kyi sems ni gzhan du mi 'gyur bas so / /
stong pa nyid kyang dmyal ba nas rang sangs rgyas man chad kyi rgyu rkyen yin la| byang chub kyi sems ni pha'i sa bon ltar sangs rgyas kyi rgyu thun mong ma yin pa yin pas gzhan du 'gyur mi srid la /
sangs rgyas kyi chos thams cad skye bar byed pas sa bon lta bu'o / /
zhes pa la sogs pa phan yon mang du gsungs pas 'di las bzang ba'i chos med /
chos gzhan bsam ste rgyud la skyes na gnyen por 'gro /
'di'i tshig dran pa tsam gyis gnyen por 'gro /
bde ldan gyis 'gro /
nyan rang du yang mi gol /
byang chub sems dpa'i spyod pa rlabs can du 'gro /
des sngon 'gro'i chos dag ma bsam par 'di sems snying 'dod pa dang /
bskul ba dang /
blang rgyu mi yong bas /
dang por dal 'byor rnyed par dka' ba go zhing /
'jig par sla bas mi rtag par shes la /
shi nas med par mi 'gro bar skye dgos la| de yang las kyis skye zhing las ngan pas ngan song du skyes nas de'i sdug bsngal thams cad 'byung zhing /
las bzang pos lha mi thob kyang sdug bsngal las ma 'das shing /
'khor ba'i sems can thams cad thog ma med pa nas kyi ma rgan drin can yin pa la sdug bsngal gyis nyam thag pa mi bzod pas kun nas blangs pa'i byang chub kyi sems 'byung bas lam rim 'og ma thams cad 'di'i sngon 'gro yin no / /
dngos gzhi gang bsgom snyam na /
dngos gzhi gtong len spel mar sbyang / /
zhes bya ba ste /
len pa med na brje bar mi 'gro la /
gtong ba med par tshogs mi rdzogs pas gtong len gnyis yin no / /
bdag dang gzhan du brje bya ba / /
gsang ba'i dam pa spyad par bya / /
ces gsungs pa'i don yin /
de yang gong du bstan pa ltar sngon du bdag med gnyis bsgom nas 'di sgom pa'i lugs kyang yod pa las 'dir bla ma gser gling pa'i lugs kyi bdag 'dzin dang bcas pa'i dus nas bsgom pa'i lugs yin /
gtong len gnyis kyang sngon du len pa bsgom /
de'i dmigs pa'i yul yang kha cig gyad stobs po che thub na thams cad thub pa'i dpes dgra'am mi sdug pa la bsgom zer ba yang yod /
slob dpon kA ma la shi las tha mal ba nas bsgom zer ba yod kyang /
jo bos skye sla bas rtsa ba'i ma nas bsgom par bzhed /
kun slong gi bsam pa tshad med pa'i bsam pa yang slob dpon ka ma la shi las thang mnyam pa'i chu dang sla ba ltar btang snyoms nas sems pa yang yod /
dpal bskal ba bzang po'i rdo rje la sogs pa rtsa ba yin pas snying rje nas bsgom pa yang yod /
jo bos byams pa nas bsgom par bzhed /
de yang 'di ltar bsam par bya ste /
thog ma nyid du rang gi rtsa ba'i ma gang yin pa de /
ma shi bar yod na gang na yod pa'i sa der gsal bar yong bas der dmigs /
shi nas med na mdun du dmigs la ma de'i skye ba 'di dang gzhan gyi drin dran pa sngon du 'gro bas snying du sdug cing yid du 'ong ba dang gces par 'dzin pa'i bsam pa bskyed nas ma rgan 'di bde ba dang ldan na ci ma rung /
bdag gis bde ba la 'god par bya /
phan pa dang bde ba thams cad bdag gis bsgrub par bya'o snyam du bsam pa thag pa nas byams pa'i sems gsal sing ba bsgom par bya /
'dod pa bde ba 'dod kyang ngo bo sdug bsngal las ma 'das pas ma rgan 'di'i sdug bsngal rgyu dang bcas pa thams cad dang bral na ci ma rung /
bdag gis sdug bsngal thams cad las bral bar bya snyam du bsam pa thag pa nas snying rje bsgom par bya'o / /
de yang ma mi dran na zhang po la sogs pa gang drin che ba nas bsgom zhes rnal 'byor pa chen po gsungs skad /
sne zur pas dge bshes mnga' ris pa a ne la dmigs nas sems su bcug pa lta bu'o / /
bsam pa des kun nas blangs nas ma'i rgyud la yod pa'i sdug bsngal dang kun 'byung len pa ste /
'bras bu sdug bsngal zhes pa skye rga na 'chi'i sdug bsngal nas /
grang ba dang /
btso bsreg dang /
bkres skom la sogs pa'i sdug bsngal brgyad dam /
gsum gyis bsdus pa sangs rgyas pa'i gegs su gyur pa thams cad ma'i rgyud la skye gris bzhar ba bzhin sangs kyis blangs nas rang gi snying gi dkyil du len /
blangs nas kyang rang la mi 'byung bar byed pa'i de blangs nas rtsar 'jog pa ma yin te /
snyang gi nang du len pa yin gyi /
yan lag gzhan la 'jog pa tsam ma yin /
de blangs pas rang la phan du re ba la sogs pa'i ltos pa gang yang med pa len pa'o /
de'i rgyu kun 'byung las dang yon mongs pa gnyis las /
las kyi kun 'byung mi dge ba bcu /
mtshams med pa lnga /
de dang nye ba lnga /
khas blangs kyi sdam pa gsum 'gal na dmyal bar mda' 'phangs pa bzhin 'gro ba'i rgyu bzhi la sogs pa dang /
nyon mongs pa'i kun 'byung dug gsum mam drug rtsa ba /
nyi shu nye ba'i mongs pa'am /
nyon mongs pa brgyad khri bzhi stong ngam /
sbubs bye ba gsungs pa'am /
mthong spang dang /
sgom spang ste /
rdo rje lta bu'i spang bya man chad len pa'o / /
de ltar sdug bsngal dang kun 'byung ste spang bya ma lus pa sgrib pa gnyis bag chags dang bcas pa bral nas sangs rgyas par sems pa'o / /
de nas pha dang spun zla la sogs pa nas /
nye 'brel /
yul mi khyim mtshes nas /
stong gsum gyi bar du sems pa'o / /
sa mtshams lkog chos nas 'byung ba bzhin no / /
de nas g.yul yungs kar drangs pas bskyed ces pa ltar /
stong gsum yungs kar gyis bkang nas shar phyogs kyi stong gsum re re yungs kar re bzhag pas yungs kar zad kyang shar phyogs la 'bri ba med pa ltar /
phyogs bcu kun la sbyar te /
nam mkha'i mtha' khyab kyi sems can la bsgom pa'o / /
de nas ngan song gsum gyi yang dmyal ba'i sdug bsngal me las gyur pa dang /
mtshon cha las gyur pa dang /
nad las gyur pa dang /
sems las gyur pa dang /
chu bur can nas padma ltar cher gas pa'i bar dang /
rgyu kun 'byung zhe sdang la sogs pa'i nyon mongs pa'i bar dang /
mi dge ba cher spyad pa thams cad len /
yi dwags kyi yang bkres skom la sogs pa'i sdug bsngal dang /
'dod chags la sogs pa'i nyon mongs pa dang /
mi dge ba 'bring du spyad pa thams cad len /
dud 'gro gcig gis gcig za ba la sogs pa'i sdug bsngal dang /
gti mug la sogs pa'i nyon mongs pa dang /
mi dge ba chung ngu spyad pa thams cad len /
mtho ras kyi yang mi'i skye rga na 'chi la sogs pa /
'dod lha'i 'chi ltas la sogs pa| khams gong ma gnyis kyi 'chi 'pho dang ltung ba la sogs pa thams cad len /
res sems can gyi khams dang /
res re re dang de'i yang sems can re re nas sems /
de med na kha la yi nas don thog tu mi skyol /
res nam mkha'i mthas khyab kyi sems can ma lus pa la dus gcig la sems /
de med na blo'i 'bral mi yong /
res dmyal ba lta bu sems can re re'i rtsar rang gi lus re bsams nas lan /
res lus 'di gcig pu la thams cad kyis len /
res rags rim nas len /
res gang snang ba'i len /
res 'di kun la sbyang mi dgos snyam pa mi gnang ba'i len /
res dmyal pa'i blangs /
sangs rgyas pa nas byang chub sems dpa'i blangs /
sangs rgyas pa'i bar du sems res dmyal ba'i blangs /
yi dwags su drangs /
de nas grangs /
dud 'gro /
de nas mi /
de nas 'dod lha rigs drug /
de nas gzugs khams gnas ris bcu bdun /
de nas gzugs med mu bzhi /
de nas nyan rang /
byang sems sa bcu'i bar du rim pas len /
res nyon mongs pa rnams phye nas len /
res las /
res sdug bsngal rnams phye nas len /
res mi rtag pa nas dngos 'dzin gyi bar lam gyi mi mthun phyoD rnams len /
res ser sna la sogs pa pha rol tu phyin pa drug gi mi mthun pa'i phyogs rnams len /
res gtsang bar 'dzin pa la sogs pa byang chub kyi phyogs kyi mi mthun pa'i phyogs len /
res su bcu'i mi mthun pa'i phyogs len /
res ngan rtog sna tshogs nas mthong yang sgom spang gi bar gyi nyon sgrib thams cad len /
res rtag pa dgu bzhi sum cu rtsa drug nas rtog pa phra mo'i bar shes bya'i sgrib pa thams cad len /
de ltar sems tshul sna tshogs kyi bsam pas mi skyo /
nges shing don thog tu skyol /
blo 'byongs rkyen /
shes bya la spyangs pa che /
zhar la chos gzhan gyi grangs yan chad tshang /
sdag pa mang po dag /
tshogs mang po bsog pa'i rkyen la sogs pa 'byung ba'o / /
de yang dgra dang tha mal du byas pa la mi skye bas ma drin can du byas nas sems pa'o / /
de yang ma ma yin pa la yin par sems pa ma yin te /
thog ma med pa nas kyi ma drin can yin pas yin pa la yin par sems pa'o / /
de rnams kyang byams snying rje gsal sing ba res kun nas blangs shing len pa'o / /
'phags pa nyan thos dang rang sangs rgyas de gnyis la blangs rgyu med dam snyam na /
yod de /
ltos pa dang bcas pa thams cad sdug bsngal yin la /
khong 'khor ba la 'jigs pa dang bcas pa dang /
phung po'ang sdug bsngal yin pas 'bras bu sdug bsngal dang /
dgra bcom pa'i phung po ma gtogs pa sdug bsngal dang kun 'byung khyab mnyam du 'dod pas so / /
yang byang chub sems dpa'i nyon mongs pa ni rnam par rtog pa'o zhes pas /
gong mas rtog pa nyon mongs par 'dod pa dang /
shes bya'i sgrib pa kha ma 'phri bar yod pa dang /
yang spang bya'i lhag ma tshogs lam na phal cher yod pa nas bzung ste /
sa bcu la btson lcags sgrog las grol ba'i lcags 'gros ltar shes bya'i sgrib pa phra mo yod pa'i bar len pa'o / /
de dag kyang lam lnga /
sa bcu /
'bras bu bzhi rim pas len pa dang /
re re nas len pa dang /
dus gcig tu len pa sngar ltar ro| |'o na de dag gis blangs na sangs rgyas kyi sa la 'jog pa sku gnyer ches pa ma yin nam /
rang 'chang ba mtha' dag dang ma bral bas de sgrub par mi nus so snyam na rang gis sems bskyed pa'i tshe khas blangs pas mi bya ba med /
ji ltar khas blangs na bdag gis sems can ma bsgral ba bsgral /
zhes pas sems can thams cad 'khor ba'i sdug bsngal las bsgral nas sa dang po la 'god par khas blangs pa yin /
ma grol ba dgrol zhes pas mtshan ma'i 'ching ba las dgrol /
sa bdun pa la 'god pa yin /
dbugs ma phyin pa dbugs dbyung zhes pas rgya mtsho la gru bo che btang ba ltar sa brgyad pa nas rtsol ba dang bral ba 'bras bu gsum la 'god pa yin /
yongs su mya ngan las ma 'das pa yongs su mya ngan las 'da' zhes pas sa bcu rgyun gyi tha ma rdo rje lta bu la gnas pa rnams kyang /
mya ngan zhes pa dngos 'dzin gyi bag chags cung zad kyi shes bya'i sgrib pa yod pas de las 'das par khas blangs pa yin pas /
de ltar sgrub dgos gsungs /
spyir len tshul de ltar yin pa la /
bye brag da lta mngon sum du mthong ba dang thos pa la sogs pa 'khruD pa byas nas mi bzad nor 'dzad la sogs pa dang /
rims la sogs pa nad tshab chen gyis na ba dang /
mdze byung ba dang /
khe 'dod pas tshong byas nas mdzo yan shi nas glang shi brag zad la song ba dang /
rgas pas sbyor mi bzod par song ba dang /
rab byung gi sdom pa shor nas khyi ro rul ba ltar song ba dang /
ma 'dzom pa dang /
mi dang mi ma yin pas gnod pa skyel ba dang /
ngad pa dang shes rab med pa la sogs pa dang /
ji tsam nyan yang chos mi go ba dang /
bsam du ma btub pa dang /
chags sdang la sogs pa rgyas pa dang /
dbang chung bas pha spun la sogs pa mnyam pos rdog nyed dang brnyas bcos la sogs mi 'dod pa'i gnod pa thams cad rang la len pa'o /
rang la de dag byung ba dang byung gis dogs pa dang /
gzhan yang chags che ba dang /
yul sa gnyan pa dang /
ro bag dang /
mi gtsang ba byung gis dogs pa dang /
rmi lam ngan pa dang /
rtags dang mtshan ma ngan pa dang /
gzhan gyi gtad khram dang rbod gtong dang /
'dre 'gras la sogs pa byung gis dogs pa thams cad la sems can gyi de thams cad rang la len /
blangs pas kyang rang la phan du re ba'i ltos pa gang yang mi byed pa'o / /
da nas phyi snod kyi ngam grog gam /
g.yang sa'am /
tshe ra ma dang yul ngan pa la sogs pa thams cad blangs te blo sbyong bas so / /
gzugs mi sdug pa dang /
sgra mi snyan pa dang /
dri mi zhim pa la sogs pa thams cad blangs nas gzugs sdug pa la sogs par sems pa'o / /
mdor na sangs rgyas dang bla ma ma gtogs pa phyi nang snod bcud kyi skyon thams cad len pa'o / /
sangs rgyas skyan thams cad spangs shing yon tan thams cad rgyas pa yin /
bla ma la babs la blang rgyu med kyang tshu rol mthong ba'i blo ngo na bsgres pa dang sku khams zhan pa la soD pa blang du rung ngam zhus pas /
de 'dra bsam du mi rung gsung /
des na chos gang nas kyang sangs rgyas dang khyad med par bshad pas blang du mi rung gsung skad /
de dag ni len pa'o / /
da gtong ba 'di med par tshogs mi rdzogs /
len pa bas kyang gal che ba yin pa las spyir ni /
bdag gi lus dang longs spyod dang / /
dus gsum dge ba skyes pa rnams / /
sems can kun gyi don sgrub phyir / /
'phangs pa med par btang bar bya / /
ces pas 'di gsum btang ba dang /
bdag gzhan brje ba' byang chub kyi sems dang /
sems can gyi don du dmyal bar 'gro ba chos phal du bshad kyang 'di ni ji ltar bsgom pa dang /
'di'i dus su 'di bsgom la sogs pa mtha' rgya chod pa gang yang med pa yin /
da gtang ba'i dus su lus longs spyod dge rtsa gsum btang bas /
de dag gis sangs rgyas pa'i rgyu rkyen ma lus par byung nas sangs rgyas par sems pa'o /
de la lus gtong ba'i tshe 'das pa btang rgyu med /
da ltar gyi las dang ma 'ongs pa'i lus len tshad gtong /
de la dgag pa gsum ste /
lha bsgom zhing gtang ba dang /
sha khrag tu gtong pa dang /
btang bas zad par sems pa'o / /
dang pa lha bsgom zhing gtong ba /
lha la ma gus par 'gro /
rtsa ba'i ltung ba yang 'byung /
rab kyis thams cad lhar shes pa'i lha la lha thim pa la nyes pa med /
gnyis pa kha cig sha 'dad sha khyer la sogs pa byed pa yang mi rung ste /
des spyir yang mi btub /
la la de la mi dga' ba yang yod pas so / /
dug dang mtshon la sogs par byas nas kyang mi rung ste /
sems can la gnod pas so /
sha khrag dang mtshon dug /
de dag gnyis kyis phan bde'i rgyur 'gro ba ni ma gtogs so / /
'o na ji ltar byas nas gtong snyam na /
sdong po bkod pa las /
bdag nyid 'gro ba thams cad kyi nye bar 'tsho ba'i yid bzhin gyi lus su bsgyur /
zhes pa'am /
rdo rje rgyal mtshan gyi bsngo ba las /
'byung ba chen po bzhi sgo sna tshogs dang /
tshul sna tshogs dang /
rnam grangs sna tshogs nas sems can thams cad la nye bar 'tsho ba de bzhin du byang chub sems dpa' bdag nyid kyi lus kyang sems can gyi nye bar 'tsho ba'i gzhir bsgyur /
zhes pa dang /
spyod pa la 'jug pa las /
sems can kun gyi don bsgrub phyir / /
yid bzhin gyi ni lus su bsgyur / /
zhes pa ltar yid bzhin gyi lus su byas nas gtong ba'o /
rang gi lus longs spyod dge ba rnams yid bzhin nor bu rin chen ltar bsams nas /
de yang kha dog dang dbyibs la sogs pa bsam mi dgos /
ci dgos dang ci 'dod 'byung ba la zer /
gtong ba'i rim pa yang dang po rtsa ba'i ma mdun du dmigs nas de la btang bas /
ma de'i 'tshang rgya ba'i nyer len gyi rgyu dad pa dang brtson 'grus dang shes rab dang byang chub kyi sems la sogs pa dang /
lhan cig skye bar byed pa'i rkyen dge ba'i bshes gnyen dang /
dpe cha /
phyi nang gi mthun rkyen /
zas gos la sogs pa gang dgos sgrub pa ste sangs rgyas par sems pa'o / /
de bzhin du pha la sogs pa nas nam mkha'i mthas khyab kyi sems can ma lus pa dang /
ngan song gsum dang /
nyan rang dang /
sa bcu'i byang chub sems dpa'i bar la btang pas snga ma lta bur gyur nas sangs rgyas par sems pa'o / /
yang yid bzhin gyi nor bu las zas gos la sogs pa gang 'dod pa 'byung ba ltar rang gi lus 'di las kyang nam mkha'i mthas khyab kyi sems can thams cad la zas gos gnas mal /
yul zhing /
nye 'brel 'khor 'bangs /
zhon pa la sogs pa 'jig rten pa'i bde ba thams cad dang /
mkhan slob dang /
dpe cha la sogs pa thams cad dang /
dad pa dang tshul khrims la sogs pa 'jig rten las 'das pa'i bde ba'i rgyu 'bras thams cad 'byung bar sems pa'o / /
yang yid bzhin gyi nor bu dbang gi rgyal po la sogs pas sems can mang po'i don byed pa de bzhin du rang gi lus 'di yang sems can re re'i mdun na yod par bsam nas snga ma ltar ro / /
gang la gang dgos byung na sangs rgyas /
yang rang gi lus bem po'i rnam pa dang /
chu la sogs pa sems can re re'i mdun du gnas nas kyang snga ma ltar ro / /
yang res ril po'i rnam pa dang /
res mgo la sogs pa gsed nas gtong ba'o / /
yang sdug bsngal gyis nyams thag pa dang mtshan ma ngan pa thams cad gong ltar blangs nas lus btang bas bde ba dang mtshan ma bzang ba la sogs par sems pa'o / /
de yang bsam pa de ltar blo sbyong ba las bdud gcod pa bzhin tho tshor ma song ba dang /
thog tu zur sa med pa byung ba yang nyam nga ba dang /
'jigs pa dang /
bag tsha ba med par rang gis rgyangs kyis song bar sbyong ba'o / /
phyi snod la btang bas kyang gser gyis gzhi la bai DUr+yas mig mangs ris su bris pa la sogs pa dag pa'i 'jig rten gyi khams bde ba can nam /
padmo can la sogs pa ltar gyur par sems pa ste /
chos nas zhing sbyang bar bshad pa yang de nyid yin gsungs /
gtang ba ni bla ma dang sangs rgyas la yang gtong ba ste /
phal po che'i gling gzhi nas byung ba ltar mchod pa'i sbrin rab 'byams bsam gyis mi khyab par byas nas phul bas thugs dgongs thams cad rdzogs pa dang /
rnam par thar pa la sogs pa thams cad dar ba dang rgyas pa dang /
gtsang ba la sogs par byed pa'o / /
nyan thos dang rang sangs rgyas dang /
byang chub sems dpa' la btang bas spang bya'i lhag ma spangs ste /
tshogs gnyis rdzogs nas sangs rgyas pa dang /
mchod pa'i sprin rnams gang bzhed kyis thugs dgongs rdzogs par bsam mo / /
longs spyod btang ba ni /
rta dang glang po dang /
'bru dang /
rin po che dang /
zas gos dang /
yul dang khang khyim dang /
'khor 'bangs la sogs pa rang dbang ba thams cad do / /
mi dbang ba ni /
phyi nang gi dngos po gang yin yang ma byin par len par 'gro bas btang du mi rung ste /
phyi sdod kyi nags tshal dang me tog dang rin po che la sogs pa gang zag sgo res bdag tu ma bzung ba sems can spyi mthun gyi bsod nams kyis grub pa ni rang yang dbang ba yin pas btang rung la /
bcud kyi sems can ni rang rang gis bdag tu bzung bas btang du mi rung ste /
rol mo yang ngang pa'i skad de 'bul ba yin /
lus de khos bdag tu bzung bas dbul du mi rung gsung ba ltar ro / /
blo chung ba la de ltar yin la /
blo rgya che ba rang 'dod kyi 'khris med pa la ni /
gzhan ched du gzhan btang du rung ste /
lha bla mas mi ma yin pa chen po thun mong ba kun yang dkon mchog la phul nas kha yig btab pa dang /
bran jo bo la sha tsha bas de nyid kyi bya ba sgrub pa la nor rdzas la sogs pa ma dris par btang yang nyes pa med pa lta bu'o / /
yang grub mtha' la brten pa ltar na /
nyan thos pa ltar rang gi snang ba 'di rang gi nyon mongs pa'i dbang gis 'bras bur go na'ang gzhan gyis la btang ba med pas thams cad btang bas chog /
sems tsam pa ltar na rang gi rnam par shes pa 'di nyid don du snang bar shes na'ang gzhan gyi btang ba med pas thams cad btang bas chog /
dbu ma bas sgyu ma'i sprul pa ltar shes nas btang du rung ste /
rang gzhan gnyis med la gnyis su rtog pa phyin ci log yin pas so / /
de ltar longs spyod btang du rung mi rung dpyad pa tha mal gyi blo dang bstun pa tsam yin gyi /
chos kyi go ba cig byung na dbang po drug gi gyur pa thams cad rang dbang bas gtong ba yin la /
de yang gzugs lta bu re re la yang sdug mi sdug tha mal ba la gsum gsum du gnas shing /
de re re la yang lnga'am drug tshang bar gnas pas sdug pa btang bas dga' ba bskyed pa dang /
mi sdug pa btang bas yid 'byung ba'i yan lag tu gtong ba'am /
de yang gzugs lta bu re re la yang longs spyod lnga'am drug tshang ba ste /
kha dog dang dbyibs mig gi longs spyod nas yid kyi yul du chos spyod pa'i bar du btang ba dang /
de re re la yang gzugs kyi longs spyod dpag tu med pa dang /
rnga dang dung la sogs pa sgra'i longs spyod dpag tu med pa dang /
rdo rje rgyal mtshan gyi bsngo ba drug pa nas bshad pa ltar btang ngo / /
de re re las kyang 'jig rten dang 'jig rten las 'das pa'i yo byad dpag tu med pa byung nas sngar bzhin 'tshang rgya ba'i rgyu rkyen ma lus pa byung nas sangs rgyas par sems te /
re res kyang gdul bya'i ngos nas sbyar na /
nor 'dod pa la nor gyi snang ba 'byung ba nas zas gos /
gnas khang dang 'bru dang /
rta glang yul zhing dang /
pha ma nye 'brel dang 'khor 'bangs dang /
nad dang gdon dang bral ba la sogs pa gang 'dod kyi snang ba 'byung ba dang /
lha chos kyi gnas dang /
dgon pa dang /
grogs dang dpe cha dang /
mchod gnas dang /
mchod cha la sogs pa gang 'dod kyi snang ba dang /
dam pa'i chos kyi dbang du byas na rten dal 'byor dang /
dad pa la sogs pa 'phags pa'i nor bdun dang /
bslab gsum /
mi rtag pa la sogs pa'i lam rim dang tshad med bzhi /
byang sems gnyis /
sbyor ba pha rol tu phyin pa drug /
bsdu ba'i dngos po la sogs pa byang chub kyi phyogs kyi chos sum cu rtsa bdun dang /
sdom pa'i rim pa /
rgyud sde bzhi /
'phrin las dang /
sangs rgyas kyi chos dang /
yon tan la sogs pa gang 'dod pa dang /
mos pa dang gang gis 'dul ba'i snang ba 'byung ba dang /
de thams cad kyis kyang 'tshang rgya ba'i rgyu rkyen du song nas sangs rgyas par sems pa'o / /
de bzhin du sgra nas chos kyi bar dang /
bye brag zan chang gcig gtong ba la de bzhin du sbyar ro / /
bla ma dkon mchog la 'bul ba yang spyir /
gzugs la rnam gsum shes byas nas / /
lha rnams kun la dbul bar bgyi / /
zhes pa ltar gsum ka yang gong ltar dbul ba dang /
bye brag tu nor rdzas yul khyim dang zas gos ma la stan re re yang dpag tu med pa dang /
re re yang lnga ka tshang ba dang /
de re re la yang dpag tu med pa ste /
mar me'i snang ba las /
sangs rgyas kyi zhing khams thams cad du rin po che'i sgron me'i 'od dang /
tsheg chom gyi sgra las rol mo dang /
dri las spos kyi rnam pa dang /
ro las zhal zas dang /
reg bya las gos te /
thams cad dpag tu med pa rgyun mi 'chad pa 'byung bar bsams te /
dngos po de nyid dang mthun par byas nas 'bul ba'o / /
lus dang longs spyod /
yang rang gang la chags chags med cig dge ba yin pas /
pa'i dngos po de dka' zhing gtong ngo /
dngos su chos gos gsum ma gtogs pa gtong ba'o / /
dge ba dus gsum ka'i gtong ba ste /
zhi ba lhas / /
dus gsum dge ba skyes pa rnams / /
zhes dang /
klus /
bdag gis bgyis dang ma bgyis pa'i / /
dge ba /
zhes dang /
brgyad stong 'grel pa las /
bar gsum gyi dge ba rnams bsngo bar gsungs pa'o| de la zas byin pa'i dge ba'i rtsa bas sems can zas la zhen pa med pa dang /
bdud rtsi'i zas nas ro mchog gi bde ba'i ye shes kyi zas dang ldan par gtong zhing /
btung ba byin pa'i dge bas sems can thams cad ro bro ba thams cad la mi chags pa dang /
mtshan mar mi 'dzin cing chos kyi shugs dang dga' ba bla na med pas tshim par gtong ba dang /
mal stan byin pa la sogs pa rdo rje rgyal mtshan gyi bsngo ba drug pa la sogs pa nas gsungs pa ltar gtong ba'o / /
nam mkha' mdzod kyi mod las /
bdag gi dge ba'i rtsa ba'am chos la mkhas pa gang yin pa de sems can thams cad kyi nye bar 'tsho bar mi 'gyur bar ma gyur cig /
ces pa'am /
rdo rje rgyal mtshan gyi bsngo ba dang po dang /
byang sa dang /
rgyan dang /
rin phreng dang /
spyod 'jug la sogs pa ltar dad pa lan cig skyes pa nas byang chub kyi sems rlabs chen skyes pa'i bar bsam pas bsdus pa'i dge ba dang /
dud 'gro la zan chang ba gcig byin pa nas bsdu ba bzhis bd+su pa'i bar sbyor bar bsdus pa dang /
bsod nams gsum /
zag bcas zag med kyis bsdus pa'i dge ba sna res kyang sems can thams cad la ci 'dod 'byung zhing sangs rgyas kyi rgyu rkyen thams cad tshang nas sangs rgyas par sems pa'o / /
de yang sems can re re la yang lus longs sbyod dge rtsa ril po re re gtong ba'o / /
des kyang gar yang mi phyin pas dus gsum gyi sangs rgyas dang byang chub sems dpa' bla ma brgyud pa dang bcas pa de gsum gtong ba'o / /
de btang na rung ngam snyam na rung ste / /
khong bdag 'dzin spangs shing dang po sems bskyed tsa na thams cad sems can la btang ba yin pas so / /
de tsa na yid bzhin du bsgyur cing /
btang rgyu yang dpag tu med do / /
sa dang po ba'i byang chub sems dpa' la yon tan brgya phrag bcu gnyis yod pa nas bzung ste /
sangs rgyas kyi dus skad cig ma gcig la 'phrin las dpag tu med pa 'byung ba'i bar dang /
byang chub sems dpa' rigs ldan dang po sems bskyed pa na yang nam mkha'i khams su mi shong ba'i bsod nams dpag tu med pa'i phyir dang /
sangs rgyas kyi ba spu'i bu ga nas bzung nas mtshan dang dpe byad la sogs pa bsod nams kyi rgyur dpag tu med pa gsungs pa'i phyir ro / /
de ltar btang rgyu dpag tu med pas sems can gyi don ma lus par 'grub pa'i rgyu rkyen tshang bas tshogs rdzogs pa dang /
don byed pa la chogs med pa dang /
de dag gi thugs dgongs rdzogs par byed pa yang de yin gsungs /
de ltar gtong ba gsum ka yang rtsa ba'i ma nas sems can thams cad dang /
mnar med pa nas sangs rgyas kyi bar rim par gtong ba dang 'ubas bsdus nas dus gcig la gtong ba dang /
lus longs spyod la sogs pa sna re las kyang thams cad 'byung bar gtong ba dang gsum ka ril bo re re gtang bas kyang de ltar gtong ba dang /
lus la sogs pa mang po byas nas sems can re re la gtong ba dang /
'di gcig pus sems can thams cad tshim pa la sogs pa len pa'i skabs ltar ro / /
de ltar bsams kyang gzhan la de ltar mi 'byung bas don med do snyam na /
rtsigs su mi che sna tshogs sbyong / /
rab bdun la sogs dpe bzlas la'ang / /
zhes pa'am /
ji lta ji ltar mang du mi rtag na / /
de la gnas pa'i rnam par rtog pa des| |de lta de ltar de la sems gzhol 'gyur / /
zhes pa dang /
gzhan phan las la mthu med kyang / /
da yi bsam pha rtag tu bya / /
gang la bsam pa de yod pa / /
de ni de la don gyis zhugs / /
zhes pa ltar de ltar blo sbyong ba yin te /
mos pa spyod pa'i dus yin pas da lta mos pas sbyong la /
de nas de la blo gzhol ba dang don gyis zhugs par yang 'gyur zhing /
sa thob nas yon tan brgya phrag bcu gnyis dang ldan zhing mgo dang rkang lag gtong ba la sogs pa sbyor bas dngos su gzhan don byed cing /
sangs rgyas nas yon tan bsam gyis mi khyab pa thob nas 'bad rtsol mi mnga' bar gzhan don rgyun mi 'chad pa yin no / /
des na yon tan dang 'phrin las thams cad rgyu 'di bzhin sbyangs pa las 'byung ste /
rnam 'grel las /
rgyu tshogs pa las 'bras skye ba / /
zhes dang /
'bras bu rgyu yi rjes su 'jug /
zhes pa ltar ro / /
des na rgyu dang mthun pa'i 'bras bu 'byung ba yin gyi rgyu med kyi 'bras bu 'byung ba nam mkha'i padmo bzhin no / /
des na 'di yod na lta ba spyod pa sgom pa 'bras bu gsum po thams cad 'das chog /
sman dkar po chig thub lta bu yin /
sa thob pa'i byang chub sems dpa'i mdzad spyod nas sangs rgyas kyi bar gyi mdzad pa thams cad da lta nas dngos su nyams su blang du yod pa yin pas 'di las lhag pa'i chos gang na yang med gsung /
dngos gzhi de rang yin /
de yang re re la sbyangs na skyo bar 'gyur bas spel mar sbyang zhes pa'am spel mar bslab ces pa ste /
sems can thams cad kyi sdug bsngal dang kun 'byung rang gi snying gi dkyil du len pa dang /
rang gi lus longs spyod dge ba'i rtsa ba gsum sems can la gtong ba ni thun re la spel nas sgom pa'o / /
de yang gong ltar res rtsa ba'i ma nas sems shing spel /
res rim gyis mthar chags su dang /
res las ngan can dang /
res nyon mongs pa can sha stab dang /
res skad cig ma snga bal len /
phyi ma la gtong ba'o /
ba la sogs pa ste /
de ltar byas na blo sbyong rkyen shes pa don la 'gro don dang rdo rus thug /
rkyen 'di byung na tshogs rdzogs pa dang sgrib pa sbyong ba la tshegs med de /
sdig pa ci tsam yod kyang bskal pa'i mes byi'u sha med la bya ba bzhin du 'gro gsung /
de yang gang zag gi khams dang bsam pa'i bye brag gis la la 'di thos pa tsam gyis sangs rgyas sgrub pa la rgyu 'di 'thad snyam nas spro dgar 'jug pa yang yod /
kha cig 'di 'dra dran pa ltas ngan yin snyam nas mi mos shing skrag pa yang yong bas phyogs gcig tu nges pa med /
de yang a re 'dod kyi mi yong bas /
bla ma'i gdams ngag bsod nams kyi phul /
dad pa dang /
brtson 'grus dang /
shes rab la sogs pa'i stobs dang /
tha na mi rtsa drag po tshun chad ra mda' bzlog nas dol chod du sbyong ba gcig dgos /
khral ma tsam byas pas yong ba'i lam na mi bdog /
'bad rtsol drag po dang snying stobs la brten nas sbyong ba gcig dgos pa yin /
de yang res sa bcu'i byang chub sems dpa'i spyad pa spyad du byung ba snyam du dga' ba bsgom /
res 'di rgyud la skye bar gsol ba gdab /
sgom snying mi 'dod pa dang /
rgyud la mi skyes pa'i gegs sgrib pa sbyang /
skye ba'i mthun rkyan tshogs bsag /
chos skyong la 'phrin las zhu /
smon lam gdab /
chas 'di sha stag ston pa blta /
mnyan /
grogs 'di sha stag sgom pa dang 'grogs /
'di sgom du mi rung zer ba dang /
'o na ta zer ba dang mi 'grogs /
des na phyoD thams cad nas chos kyi khri la blangs la bsgom pa'o / /
'o na 'di lta bu'i chos gang nas bshad snyam na /
mdo brgyud bstan bcos thaMs cad nas bshad /
ji skad du phal po che'i nor bzang gyi rnam par thar pa las /
'gro ba'i sdug bsngal bdag nyid la bsgyur bar ni mos /
bdag nyid 'gro ba kun gyi nye bar 'tsho ba'i lus su bsgyur zhes gtong len gnyis gsungs pa dang /
mchog gi spyod pa'i smon lam las kyang /
sems dmyal dud 'gro gshin rje'i sdug bsngal dang / /
dud 'gro'i gnas rnams mi yi sdug bsngal dang / /
'gro ba'i sdug bsngal phung po mtha' dag rnams / /
bdag la babs 'gyur 'gro ba bde bar shog /
ces dang /
byams pa mchog spyin gyi smon lam las kyang /
srid rtse man chad mnar med yan chad dang / /
'jig rten bgrang du med pa thams cad kyi / /
lha dang lha min lto 'phye chen po'i tshogs / /
bde bar gyur cig sdug bsngal bdag gis blangs / /
zhes dang /
slob dpon klu sgrub kyis kyang /
bdag la de dag sdig smin cing / /
bdag dge ma lus der smin shog /
ces dang /
slob dpon zhi ba lhas kyang /
bdag dang gzhan du mnyam pa dang / /
bdag dang gzhan du brje bar bgyi / /
zhes dang /
bdag nyid skyon bcas gzhan la yang / /
yon tan rgya mtshor shes byas nas / /
bdag 'dzin yongs su dor ba dang / /
gzhan blang ba ni bsgom par bya / /
zhes dang /
gang zhig bdag dang gzhan rnams ni / /
myur du skyabs par 'dod pa des / /
bdag dang gzhan du brje bya ba /
gsang ba'i dam pa spyad par bya / /
zhes dang /
bdag bde gzhan gya sdug bsngal dag /
yang dag brje bar ma byas na / /
sangs rgyas nyid du mi 'gyur zhing / /
'khor ba na yang bde ba mad /
ces dang / /
de ltas bdag gnod zhe ba dang / /
gzhan gyi sdug bsngal zhi bya'i phyir / /
bdag nyid gzhan la btang ba dang / /
gzhan rnams bdag bzhin bsrung bar bya /
zhes dang /
'gro ba'i sdug bsngal gang ci'ang rung / /
de kun bdag la smin gyur cig |ces dang /
rje btsun byams pas kyang /
mdo sde rgyan las /
bdag dang gzhan du mnyam pa'i lam nyid dam / /
bdag pas gzhan gces sdug pa rnyed nas ni / /
de ltar bdag pas gzhan don mchog tu shes / /
rang gi don gang gzhan gyi don gang yin / /
zhes dang /
ji ltar snying rje'i bdag nyid gzhan gyi don gyi phyir / /
bdag la sdug bsngal mi bzad gdung bar rab byed pa / /
de ltar 'jig rten gdung ba'i las kyis gzhan dgra la'ang / /
shin tu brtse ba med par 'jug par 'gyur ma yin /
zhes dang /
slab dpon rta dbyangs kyi smon lam bdun cu pa las /
skye bo nyon mongs dug gis mgo rmongs pa / /
de dag rnams la mi dge gang mchis pa / /
de ni bdag nyid kho na dga' bzhin du / /
ci nas dmyal ba rnams su gzhol bar bgyi / /
'jig rten rab zhi bde ba'i bdud rtsi yis| |tshim nas yid ni dga' bar bgyid gyur cig /
'gro ba dag gi sdug bsngal ci snyed pa / /
de ni bdag gis dang du len par shog /
ces dang /
slob dpon dbyig gnyen gyi tshogs kyi gtam las /
rang gi lus dang srog dang ni / /
sems can kun la btang bar bya / /
lus can kun la byams pa dang / /
snying rji'i sems kyis khyab par bya / /
sdig pa kun gyi rnam smin ni / /
rang gi rgyud la mngon 'dod cing / /
bsod nams kun la yi rangs dang / /
sangs rgyas bdag nyid che la bsam / /
zhes dang /
rang gi lus dang srog nyid ni / /
yid kyis rjes bzhin btang bar bya / /
zhes dang srog chags kun gyi sdig pa rnams / /
thams cad bdag la smin par ni / /
de ltar sdig pa len byed cing / /
'gro ba phongs pa'i sdig pa blangs / /
zhes dang /
gzhan kun bdag gir bya ba dang / /
rang gi rten la gzhan du bya / /
zhes dang /
slob dpon thogs med kyis kyang / /
byang chub sems dpa'i sar gsungs pa ltar ro / /
bde mchog gi rgyun bshags nas kyang /
sems can kun gyi sdug bsngal bdag la smin / /
bdag gi dge bas de kun bde bar shog /
tshe rabs kun tu sgo gsum rin chen dang / /
bum bzang dpag bsam shing sogs lta bur shog /
ces pa la sogs pa du ma gsungs pa yin no / /
yang rigs chad dang /
nyan rang gis sangs rgyas mi thob par gsungs pa de dag sangs rgyas la 'god mi nus sam snyam na /
de ni blo chung ba la dgongs pa yin gyi /
rnal mar sangs rgyas la 'god mi nus pa mi srid pas blo 'di lta bu sbyong ba'i dus su de ltar thag chod nges pas te /
bde gshegs snying pos 'gro kun yongs la khyab / /
sems ni rgya chen mchog tu rab ba skyed de / /
'gro ba 'di dag ma lus sangs rgyas rgyu| |'di na snod min sems can gang yang med / /
ces dang /
chos kyi dbyings la dbyer med phyir / /
rigs ni tha dad rung ma yin / /
zhes dang /
de bzhin nyid ni thams cad la'ang / /
khyad par med kyang dag gyur pas / /
de bzhin gshegs nyid de yi phyir / /
'gro kun de yi snying po can / /
zhes dang /
rdzogs sangs sku ni 'phro phyir dang / /
de bzhin nyid dang dbyer med phyir / /
rigs yod phyir na lus can kun / /
rtag tu sangs rgyas snying po can / /
zhes gsungs pas sems can thams cad la sgom zhing sems can gang la byed pa na mi dge ba bcu dang mtshams med pa lnga byed pa dang / /
bstan pa rtsa ba nas 'jig pa'i sde 'khrug byed pa rnams la /
na ba'i bu la khyad par yang / /
ma ni rim gro byed pa ltar / /
de bzhin byang chub sems dpa' yang / /
dam pa min la lhag par brtse / /
zhes pa'am /
skyes bu chen po'i sgrub bya ni / /
'khor ba yin par ma shes shing / /
rigs chad gdul bya'i gtso bo ru / /
ma shes kye ma bdag nyid la'ang / /
zhes pa ltar shes par byas la /
gtong len gnyis kyis sems can thams cad 'tshang rgya ba'i rgyu rkyen tshang nas sems can thams cad sangs rgyas par bsgom pa yin gsungs /
de yang len pa'i go rim ni /
len pa'i go rim rang nas rtsam / /
zhes bya ba ste /
thos bsam gyis blo ma sbyong ba /
rang la gces par 'dzin pa shas che'i gang zag 'ga' zhig gzhan gyi sdug bsngal len pa la skrag pa lta na /
des dang po rang nyid kyi sdug bsngal len pa la slob pa ste /
rang gi thog ma med pa nas bsags pa'i las byed nges dang /
rnam smin myong nges rnams tshe 'di la smin par gyur cig /
ces pa nas /
'dir yang tshe smad la smin rgyu /
tshe stod la len pa la sogs pa'o / /
de nas brtsams nas rtsa ba'i ma nas sems can thams cad kyi bar dang /
mnar med pa nas bzung ste / /
nyan rang byang chub sems dpa'i bar gyi len pa ste /
mdo sde rgyan las /
rab 'bar dgra yi dbang du song / /
sdug bsngal gyis non mun pas sgrib / /
bgrod dka'i lam la rab tu zhugs / /
'ching ba che dang yang dag ldan / /
zas chen dug dang 'dres la zhen / /
lam ni rab tu stor gyur pa / /
lam gol rab zhugs stobs chung ba'i / /
sems can rnams la snying rje'o / /
zhes gsungs pa lta bu'o / /
yang gang zag rnam par rtog pa mang bas bskol du mi rung ba dag dmigs pa la sems gnas pa dang / /
'byongs rkyen par bya ba'i phyir /
de gnyis rlung la skyon par bya /
dang po'i dus su gtong len yun ring por spel nas bsgom /
de nas res thung la shin tu 'byongs nas rlung la skyon par bya'o / /
zhes bya ba ni /
rlung phyir rgyu tsan /
rang gi lus longs spyod dge ba gsum sems can la gtong /
nang du rngub pa na sems can gyi sdig sdug gtam ngan la sogs pa rang la len pa'o / /
des ni sems zin pa yang yong gsungs /
de bzhin du bza' btung mi dang gtam byed pa la sogs pa thams cad rlung la skyon cing byed pa'o / /
de dag ni mnyam bzhag go / /
rjes la nyams su blang tshul ni /
yul gsum dug gsum dge rtsa gsum / /
rjes kyi man ngag mdor bsdus pa'o / /
zhes bya ba ni /
rjes kyi spyod lam gyi dus su sbyang ba'i tshul te /
dbang po drug gi yul yid du 'ong ba dang /
ma 'ong ba dang /
bar ma gsum la brten nas bdag gi rgyud la nyon mongs 'dod chags dang /
dug gsum dge rtsa gsum du bsgyur /
zhe sdang dang /
gti mug gsum skye ba ltar na /
sems can gyi de gsum bdag la smin par gyur cig /
sems can ma chags pa dang /
zhe sdang med pa dang /
gti mug med pa'i dge ba dang ldan par gyur cig snyam du sems sbyong ba rjes kyi man ngag go |man ngag snying po mdor bsdus pa / /
spyod lam kun tu tshig gis sbyang / /
zhes bya ba ni rjes kyi spyod lam gyi dus na blo sbyong ba'i tshul tshig gis sbyong ba ste /
'gro 'chag nyal 'dug la sogs pa'i dus thams cad du snying po bgrang ba bzhin tshig gis sbyong ba ste /
jo bo'i zhal nas /
rgya gar shar phyogs kun na /
sdug bsngal 'phags pa'i bden pa /
kun 'byung 'phags pa'i bden pa sogs bzhi tshig gis bsgom pa yod gsungs /
dge bshes ston pa yang 'jig rten chos brgyad mgo snyoms la res rtsa na rnyed dang ma rnyed gsungs /
res stod smad ces bgyi gsungs /
res snyan mi snyan /
res grags mi grags zhes gsungs /
'jig rten mkhyen pa la sogs pa'i tshigs bcad mgo phyung /
mjug phyung mdzad /
phu chung ba yang rgyal lha khang gi bza' mi shi ba grangs yang gom pa re dor zhing /
ya 'chi ba 'chi ba gsungs pa dang /
glang ri thang pa yang /
khe dang rgyal kha thams cad jo bo sems can la 'bul /
de ci ste na /
bde ba'am yon tan thams cad sems can la brten nas 'byung ba yin pa'i phyir ro / /
gyong dang phung kha thams cad rang la blangs /
de ci ste na /
skyon nam nyes pa thams cad bdag tu 'dzin pa la brten nas byung ba'i phyir zhes rtag tu gsung ba ltar spyod lam thams cad du sems can gyi sdig dang sdug bsngal bdag la smin par gyur cig /
bdag gi bde ba dang yon tan thams cad sems can la smin par gyur cig /
ces pa'am /
bdag la de dag sdig smin cing / /
bdag dge ma lus der smin shog /
ces pa'am /
sems can kun gyi sdug bsngal bdag la smin / /
bdag gi dge bas de kun bde thob shog /
ces sam /
mthong zhing thos sam rjes su dran yang rung / /
reg gam gtam du brjod par gyur kyang rung / /
rnam pa kun tu 'gro la phan pa ni / /
bde dang ldan pa rtag tu byed gyur cig /
ces pa la sogs pa rtag tu snying po bgrang ba bzhin byed cing tshig gi sgo nas sbyangs na mthar don la 'jug par 'gyur /
ma bcos rgyud la skye bar 'gyur /
sngags rnying ma ba'i gyer bsgom kun yang 'di dang don cig /
de yang dang po tsa na khar mi thon pa byung dogs yod /
goms tsa na 'chad ka ba snang srid kyi sgra la blo sbyang gi sgra las snyan pa med pas nga'i shed kyis ma nus /
khyed kyis brjod dang gsungs pa ltar yong /
de tshig gi cang yong nge snyam na /
sne zur bas tsan+Ta m+hA ro Sha bgrang bas jo bor wal gyis yong /
thabs dang shes rab gnyis sa dang po gsungs /
ci'i phyir gyi lam na med gsungs /
des na 'di gnyid smug gi dbang du yang mi 'gro /
nges rkyen la leT pa yin gsung ngo| |de rnams ni blo sbyong gi lus sam dngos lta bu yin no / /
da ni de'i yan lag gam rgyas bshad tsam ston par byed pa la /
tshigs su bcad pa dang /
tshig lhug pa gnyis so / /
dang po tshigs su bcad pa'i don ston /
'di dag la grangs dang go rim la sogs pa'i nges pa med /
don blo la ma skyes bar du bsgom gsungs nas snga phyi'i 'brel la sogs pa med par gsungs /
yang gsung gi gdams pa'i gnad las kyang /
'grel cung zad mdzad pa yang bzhugs /
bla ma'i gsung las kyang 'grel cung zad mdzad pa yang bzhugs pas /
'dir yang blo la rdog bde ba'i phyir 'grel cung zad byas na don gsum du gnas te /
ji ltar sbyang ba'i tshul dang /
'byongs pa'i tshad dang /
sbyangs pa'i dgos pa'o / /
dang po la gsum ste /
skye ba'i rgyu dang /
mi nyams pa'i thabs dang /
'phel ba'i rkyen no / /
dang po la gsum ste /
sngon 'gro kun slong gi khyad par dang /
dngos gzhi bya ba'i khyad par dang /
rjes la bde ba'i khyad par ro / /
dang po ni /
thog mtha' gnyis la bya ba gnyis / /
zhes bya ba ste /
thog mar mal nas ldang ba'i dus su /
bdag gis de ring bdag 'dzin thul zhing rang gces 'dzin gyis ma gos par byas /
sems can gzhan gces 'dzin ma nyams par bya snyam pa'i 'phen pa btang /
dgong mo nyal khar seng ge rnam par brtse ba'i ting nge 'dzin gyis de ring thog mar de byas so / /
de nas de byas so / /
zhes bya ba'i rnam grangs rnams rim par brtags nas spyir chos khyad par du blo sbyong dang 'gal ba spyad nas 'dug na /
de tshe bdag la rngan bgrang zhing / /
bla ma'i gdams ngag dran par bya / /
ces bya ba yin pas dal 'byor chud gson pa rang la rang gis gnod pa skyel ba khyod lta bu yong ba snyam du bsams la bzod gsol dang bshags sdom byas la sang nas de lta bu mi bya'o snyam du bsgom pa dang /
chos dang mthun par byas nas 'dug na dga' ba bsgom te dal 'byor don yod par byas /
dus don yod du 'das snyam du bsams nas /
dge ba 'di yis chos rgyud la skye ba dang skye ba thams cad du byang chub kyi sems dang mi 'bral bar gyur cig ces smon lam btab /
yang nang par lngas tsa na /
de ring bdag gis kha sang bas khyad par du 'phags pa 'di bzhin du bya snyam du bsam zhing /
'phen pa gtong ba gal che /
de ltar byed ces tshig tu mi brjod /
bsam pas 'di 'ba' zhig sbyang /
dgra byung ba dang na tsha drag po byung ba la sogs pa'i dus su sngar bzhin du bsam /
gnyen po bla ma dkon mchog gi byin rlabs /
chos skyong gi mthu stobs /
rang gi dus gsum gyi dge ba /
sems can spyi mthun gyi bsod nams ci 'dug ltas la rkyen bzhis dus bzhi po der bdag 'di bsgom pa la 'gran zla med pa me 'bar ba la shing bsnan pa ltar 'gro bar bya'o / /
kun slong gi go cha de lta bu gyon pas dngos gzhi'i khyad par la gsum ste /
shes par bya ba dang /
spang bar bya ba dang /
blang bar bya ba'o / /
dang po la gsum ste /
dgra zin shes par bya ba dang /
nor ma nor shes par bya ba dang /
gzhung don ji ltar shes par bya'o / /
de la dang po shes par bya ba ni /
le lan thams cad gcig la gda' / /
kun la bka' drin che bar bsgom / /
zhes bya ba ste /
thog ma med pa nas dgra zin ngos ma zin /
spang blang dmigs ma phyed pas chos byas tshad bdag 'dzin gyi chos su song bas nor /
thar pa dang thams cad mkhyen pa sngar 'dris gang yang nyer ma song bas /
da res dgra zin ngos zin par bya /
de rang gang yin na rang la dgrar ltas la spang /
sems can la zin du ltas la gces par bya ba gnyis las med pa yin /
de la bdag tu 'dzin pa la dgrar bltas pa ni /
le lan thams cad gcig la gda' / /
zhes pas bstan te /
mi 'dod pa ci byung yang gyong gzhan la mi gda' /
sgom chen pa'i 'khor med rang gcig pus mar khu bkol bas mar khu lud nas bo bas /
le lan dri bo sprang 'gyed kho nas lan zer ba bzhin du da lta rang cag mi 'dod pa re byung tsa na /
sa yul gnyan pa dang /
'dres rtser ba dang /
bla mas thugs la ma btags pa la sogs pa gzhan la le lan 'dod de nor ba yin /
le lan thams cad rang gi nang du bdag tu 'dzin pa la 'ded pa ste /
bdag tu 'dzin pa la brten nas / /
bdag yod na ni gzhan du shes / /
bdag gzhan cha las 'dzin dang sdang / /
'di dag dang ni yongs 'brel las / /
nyes pa thams cad 'byung bar 'gyur / /
zhes pa ltar skyon dang nyes pa thams cad de las 'byung ba'i phyir /
des na mi 'dod pa phyi snod la brten nas byung yang rung /
nang bcud las byung yang rung /
mtho la bzhang ba sangs rgyas dang chos skyong gi dka' chad byung yang rung /
dma' ba mul spang la sogs pas byas kyang rung /
mang ba sems can gyis byas kyang rung /
ngan pa shig gis byas kyang rung /
rlung mkhris bad kan la sogs pa 'byung ba'i gnod pa yin yang rung /
de thams cad kyi rtsab bdag 'dzin gyis lan par shes par bya /
da lta sde pa nang /
dge bshes nang /
pha spun nang /
dpon g.yog nang /
dpon slob nang /
bka' gdams pa nang /
yon mchod mi mthun pa la sogs pa thams cad kyi rtsa ba bdag 'dzin yin te /
yod par 'dzin /
yod rigs nga 'ba' zhig gces par bzung nas gzhan thams cad thed la gtang ba byis pa so so skye ngo thams cad kyi chos nyid yin /
de la brten nas nyon mongs dang sdug bsngal thams cad 'byung bas /
'jig rten dag na 'cho ba gang yod dang / /
'jags dang sdug bsngal ji snyed yod gyur pa / /
de kun bdag tu 'dzin pa las gyur na / /
'dre chen de ko bdag la ci zhig bya / /
ces gsungs pa yin /
'jig rten na mi 'dod pa'i dngos po ci yod pa thams cad bdag 'dzin las byung ba yin te /
gang dang gang du skyes pa'i lus 'di la bdag tu bzung zhing nga med pa la ngar bzung nas 'di'i kha 'dzin 'dod mi 'dod gnyis kyi dgag sgrub byed byed na gzhan la g.yo sgyu khram gsum byas nas nyon mongs pa dang las ngan thams cad bsags nas thog ma med pa'i dus nas spyir 'khor ba mtha' med /
dgos ngan song gsum gyi sdug bsngal thams cad 'dis lan du bcug /
spyod 'jug las /
yid khyod rang don byed 'dod pas / /
bskal pa grangs med 'das gyur kyang / /
ngal ba chen po de lta bus / /
khyod kyi sdug bsngal 'ba' zhig bsgrub / /
da lta'i sdug bsngal thams cad kyang 'dis bskyed /
da dung kyang 'di la dgrar ma ltas na 'di bde bar 'dod pas las ngan bsags nas 'khor ba mtha' med du sdug bsngal yin ring dos la drag pas gdod kyang 'khyam du 'jug pas rang la dgrar cig bzung bar bya /
'di yis brgya phrag thams cad du / /
'khor par bdag la gnod pa byas / /
da ni 'khon rnams dran byas te / /
khyod kyi rang don sems pa gzhom / /
zhes pa ltar dgos /
blo bde bar sdod pa mi rigs /
de ltar yun ring rgyun chags dgrar gyur pa / /
gnod pa'i tshogs rab 'phel ba'i rgyu gcig po /
bdag gi snying la nges par gnas 'cha' na / /
'khor bar 'jigs med dga' bar ga la 'gyur / /
zhes gsungs pa ltar yin /
nyes dmigs can gyi dmigs pa'am /
gnas ni gang du skyes pa'i lus yin te /
rnag khrag gi thum po /
chu ser gyi rkyal pa /
'di la gces par bzung zhing bsrung ba ni / /
gcer bu chor ma khur ba dang 'dra / /
'jig rten sdug bsngal ji snyed pa / / /
de kun rang bde 'dod las 'byung / /
zhes pa ltar yin /
sdug tu 'jug mkhan 'di dma' 'bebs dgos /
'di la dgrar shes pa gcig byung na rang la rang ngan smras byed /
khyad par kha gtong ba thams cad dgra 'dul grogs byed par /
snying thag pa nas gon skyid mgo btsugs pa yin /
theg pa chen po'i chos mtha' dag la brjod bya /
bdag phyir btang nas gzhan rtser gyi bzung ba ste gnyis po de las med /
gzhan yang bstan pa thams cad nyon mongs spong ba'i ched yin te /
nyon mongs pa thams cad kyi rtsa ba nga dang bdag tu 'dzin pa yin /
de cher thul na bde skyid cher yong /
'bring la 'bring /
chung ngu la chung ngu yong /
ye ma thul ba la bde skyid ye mi yong ba yin /
des na sdug bsngal dang nyes skyon thams cad kyi rtsa ba 'di la dgrar zung dgos /
sngar de ltar ma shes pa yin /
de bla ma'i man ngag la brten nas dgrar 'dzin pa /
khyod kyis kho bo gar brlag pa'i /
sngon gyi dus de gzhan yin gyi / /
zhes pa ltar yin /
de tsa na rkyen ngan gyi 'phrang las sgrol /
gnyen po'i thang la sleb pa'i chos pa gsha' ma cig gdod yong ba yin gsungs te /
de rnams ni bdag 'dzin la dgrar shes par bya ba yin no / /
gzhan la zin du shes par bya ba ni /
kun la bka' dran che bar bsgom / /
zhes bya ba ste /
spyir yang sems can thams cad drin can yin te /
sems 'grel las /
gang dag sngon chad pha ma dang / /
gnyen bshes gyur cing yang btags pa'i / /
sems cad de dag rnams la ni / /
byas pa bzo ba nyid du bya / /
ces pa ltar yin la /
khyad par du bdag la gnod byed drin can du bsgom pa ni /
spyod 'jug las /
de bas ngal bas ma bsgrub pa'i / /
khyim du gter ni 'byung ba ltar / /
byang chub spyod pa'i grogs gyur ba'i / /
dgra la bdag gis dga' bar bya / /
ces pa ltar bsgom pa ste /
spyir pha rol tu phyin pa drug ma rdzogs par sangs rgyas mi thob /
de sbyin pa dang tshul khrim la sogs pa slong ba dang /
mkhan slob dang /
lung 'bogs mkhan la sogs pa la brten nas rdzogs pa ltar bzod pa yang gnod byed la brten nas rdzogs pas /
gnod pa byed pa kun la bka' drin can du bsgom pa'o / /
de yang 'di ltar bsam te /
da lta bdag la gnod pa byed pa'i mi'am mim yin pa 'dis thag ma med pa nas ma byas pa'i grangs sa'i ltos rgya shug gi tshig gu tsam du grangs pa bas mang ba gcig byas nas byams pa'i mig gis lta lta ba /
brtse ba'i sems kyis 'dzin 'dzin pa /
gnod pa dang mi phan pa las skyob skyob pa /
phan pa dang bde ba thams cad kyis phan 'dogs pa'i drin can yin snyam pa yid du 'ong zhing bde na dga' ba'i byams pa bsam /
des na da lta dag la gnod pa byed pa 'di 'khrul nas byed pa yin /
'dis thog ma med pa nas sdig sdug gtam ngan thams cad la ma 'joms par bdag gi don byas pas las ngan bsags nas 'khro ba mtha' med du 'khyams shing sdug bsngal nyams su blangs pas de thams cad kyi le lan bdag la thug nas 'dug /
da lta yang bdag gzhan gyi don du byang chub sgrub pa la bdag gi las ngan gyis ma rgan bskul nas bar chad byas pas sems can thams cad kyi bde ba la bar chad byed pas /
skyeb phyi ma la dmyal bar 'gro ba'i le lan yang bdag la thug pas nying re rje snyam du bsam la /
spyir thog ma med pa nas kyi drin can gyi ma yin pa dang /
bye brag da lta gnod pa byed pa yang bdag ga byang chub bsgrub pa'i grogs par bya ba dang /
bdag gis sems bskyed pa'i dus su lus longs spyod dge rtsa thams cad gzhan la btang bar shes par byas nas /
bdag gis lus can thams cad la / /
lus 'di ci bder byin zin gyi / /
rtag tu gsod dam smod pa'am / /
rdeg sogs ci dgar byed la reg /
ces pa ltar byas nas gnod byed la mi khro bar drin can du shes par byed pa'o / /
de ltar dgra zin gnyis su kha tshon gcod ma shes na bla ma'i skyon yin /
mtha' ma nus na slob ma'i skyon yin pas dmigs phyed par byas la blang dor bya /
slob dpon zhi ba lhas /
bdag ni skyon bcas gzhan la yang / /
yon tan rgya mtshor shes byas nas / /
bdag 'dzin yongs su dor ba dang / /
gzhan blang ba ni bsgom par bya / /
zhes dang 'jig rten sdug bsngal ji snyed pa / /
de kun rang bde 'dod las 'byung / /
'jig rten bde ba ji snyed pa / /
de kun gzhan bde 'dod las byung / /
mang du bshad lta ci zhig dgos / /
byis pa rang don byed pa dang / /
thub pa gzhan gyi don mdzad pa / /
'di gnyis kyi ni khyad par ltos / /
zhes pa la sogs pa du ma gsungs pa yang dgra zin shes par byas pa'i don du gsungs pa yin / /
glang thang pa yang ji tsam pa'i po ti zab mo cig zhal phye ba la skyon thams cad rang gi yin pa dang /
yon tan thams cad sems can gyi yin par gsungs /
de'i gnad kyi khe dang rgyal kha sems can la sbyin pa dang /
gyong dang bub kha rang gis blangs sems pa 'di min pa go rgyu gzhan ma rnyed gsungs skad /
gsung rgyu yang rgyun du khe dang rgyal kha sems can la 'bul /
de ci ste na /
yon tan thams cad sems can la brten nas 'byung ba'i phyir ro / /
gyong dang bub kha thams cad rang la blangs /
de ci ste na /
nyes dmigs thams cad bdag tu 'dzin pa las 'byung ba'i phyir ro / /
zhes snying po bgrang ba bzhin gsung skad /
po to ba yang /
legs pa byung na btsun chung 'di'i tshod la shed /
de tsam yod pa ces dang /
nyes ba byung na kho bo de'i gseb na zhugs pa lags gsungs pa ltar ro / /
mdor na bdag 'dzin ma zad par 'khor ba las thar mi srid cing /
gzhan gces par ma bzung bar sangs rgyas thob mi srid pa yin par shes par byed pa ni dgra zin shes par bya ba yin no / /
da blo sbyong nor ma nor shes par bya ba ni /
spyi don gsum la rtag tu bslab / /
'dun ma bsgyur la rang sor bzhag /
ces bya ba ste /
blo sbyong khas blangs dang mi 'gal ba dang /
blo sbyong tho chor ma song ba dang /
blo sbyongs phyogs rer ma song ba dang gsum ni blo sbyong ma nor ba yin la /
spyi don gsum po 'di dang 'gal na nor ba yin no / /
dang po bdag blo sbyong ba lags pas /
'di kun gyi mi gnod zer nas khas blangs pa'i bslab pa phran tshegs la sogs te las 'bras khyad du gsod pa dang /
blo sbyong 'di yod na gzhan ci yang mi dgos zer nas sde snod kyi lag len dang 'gal ba de thams cad dor la /
bsam pas blo sbyong zhing /
sbyor bas ka ri ka nas rdo rje theg pa'i bar gyi khas blangs dang dam bcas pa dang mi 'gal zhing gtsang mar bsrung bsde snod spyi dang mi 'gal ba'o / /
gnyis pa ni /
gnyan sar nyal ba dang /
shing gnyan gcod pa dang /
'go ba'i nad yod sar 'gro ba dang /
dam nyams dang /
mdze pho la sogs pa dang /
'dre dang 'grogs pa la sogs pa tho cho thams cad spangs la /
dge bshes ston ba'i rnam thar gtsang ma bstan pa'i srol chen po r+wa sgreng du btsugs pa bstan pa gru bzhir nyams su len pa dang mi 'gal bar byed pa ste /
gzhan yang ye shes rgyan la bya ba la sogs pa lags zhus tsa na /
nga'i 'dun ma min /
r+wa sgreng ba'i lugs yin gsungs pa ltar ro / /
gsum pa ni /
bdag 'dzin 'dul ba dang ser sna spong ba dang /
bzod pa bsgom pa la sogs pa gang rung re la gtub par 'dug kyang gzhan la ma gtub pas phyogs rer song ba ste mi la bzod kyang mi ma yin pa la mi bzod pa 'dre rtogs che ba dang /
de las bzlog pa dang /
mi che ba la gus la chung ba la brnyas pa dang /
de las bzlog pa dang /
nang mi la byams phyi mi la sdang ba dang /
de las bzlog pa la sogs pa phyogs re ba brjod kyi mi lang ba yod pas der ma song bar phyogs thams cad nas 'byongs pa ma nor ba yin /
gzhan du bu la khra dang spyang khyi byams su song na blo ma 'byongs pa yin no / /
chags med mnyam pa nyid du sbyong ba'o /
de yang sbyor bas lus ngag tu de ltar byed na nyams len nor ba yin pas rang don byed pa'i bsam pa de gzhan bde 'dod par blo sbyong bar 'dun pa bsgyur la /
lus ngag gi spyod pa gzhan gyi rtsar ngag tu mi 'don te /
sha khyer khrag khyer ram /
chos gos ster ba'am /
tshogs su mdze po la sogs pa la snying rje yod pa ltar byed pa dang /
sha ba'i grangs ltar mdung kha byed pa dang /
bdag 'dzin thul nas gzhan mi dgos zer ba yod pa la de 'dus pa dang yang 'gal /
tho chor yang chabs blo sbyong thams cad mngon tshar chung la don gyis chos che ba gcig byed dgos gsungs pas gzhan gyis ma tshor bar rgyud smin pa gcig byed na nyams su len lugs ma nor ba yin /
sems la blo ma 'byongs par lus ngag tu blo sbyong ba'i rnam 'gyur ston pa'am /
sems la blo cung zad 'byongs kyang sde snod dang 'gal ba dang /
skabs su ma babs pa dang /
dgos pa med pa thams cad tho chor 'gro bas sbyong lugs nor ba yin no / /
gsum pa gzhung don shes par bya ba ni /
rdo rje nyi ma ljon shing ltar / /
gzhung don la sogs shes par bya / /
ces bya ba ste /
dper na rdo rje rin po che pha lam zhes pa de gzugs gru bzhi la sogs pa ji ltar yod pa dang /
yon tan ji tsam yod pa de dum bu brgya stong la sogs par bcag kyang gru bzhi la sogs pa'i dbyibs dang yon tan mi 'dor ba'i dpe de bzhin du blo sbyong 'di yang dbu zhabs su dril bas kyang blo sbyong yin la /
tshig gi yan lag tu bshad pa'i tshig re re la yang blo sbyong gra ma chags /
zur nyams pa'i don gnas pa yin no / /
nyi ma'i 'od zer gcig shar na 'od zer thams cad shar nas 'ong ba yin /
de bzhin du blo sbyong gi tshig gcig gi don blo la skyes na tshig don thams cad blo la skyes pa yin pas grangs nges dang go rim la sogs pa mi dgos /
blo la gang bde ba nas bsgom pas chog pa'o / /
yang sman gyi ljon shing gi rtsa ba dang /
sdong po dang /
yal ga dang /
lo ma dang /
shun pa dang /
me tog 'bras bu re res kyang nad bzhi brgya rtsa bzhi ma lus par sel ba yin /
thams cad log pas kyang de nyid yin /
de bzhin du blo sbyong 'di'i tshig yan lag re res kyang nyon mongs pa dang bdag 'dzin thul /
thams cad log pas kyang de bzhin yin pas 'brel dang go rim la sogs pa med kyang chog pas don rgyud la ma skyes kyi bar du bsgom par bya'o / /
de ltar na de dag shes par bya ba gtso che ba tsam du byas pa'i ming tsam yin no / /
gnyis pa spang bar bya ba la bzhi ste /
nyon mongs spang ba dang /
phyogs mthun spang ba dang /
re ba sbang ba dang /
ltos pa spang ba'o / /
dang po ni /
nyon mongs gang che sngon la sbyangs / /
zhes pa'am /
rags pa gang yin sngon du sbyangs /
zhes bya ba ste / /
chos byed du mi ster ba thams cad kyi rtsa ba nyon mongs pa yin /
de'i rtsa ba bdag 'dzin yin /
'khor ba thog ma med pa nas sdug tu bcug pa thams cad 'di yin /
da lta yang byi ba tsig tsig zer na kho'i rna ba gcod dam sems /
'brug cig byung yang kho'i mgo la rgyab kyis dogs /
rgyal khams na nad rims yod zer yang kho la byung gis dogs /
sa yul gnyan zer na kho drag la khyad kyi dogs /
de bzhin du la la gtam ngan gyis doD nas sdug bsngal /
la la dgra ma thul gyi doD nas sdug bsngal /
la la gnyen ma 'khyongs kyi doD sdug bsngal ba la soD pa brjod kyi mi lang ba cig yod de /
de thaMs cad kyi rtsa ba bdag tu 'dzin pa yin /
so so'i skye bo thams cad 'di'i rang bzhin du gyur nas ci byed bdag tu 'dzin pas byed bcug te 'di 'dul dgos pas 'di 'dul ba la /
de yang zhar zher gyi mi thul bas /
thel por sbyang dgos te /
'di thul na pho ba dug thabs kyi na ba bzhin du 'dug pa de zhi ba bzhin du bde lhan pa gcig gdod 'ong /
de tsug ma byung ring la sham thabs mdzo khal gcig zad /
bum pa mgo thog tu bzhag /
mi tshe thos pa byas kyang thams cad log nas yeng yeng byas pa gcig yin /
bde ba skad cig kyang med /
bdag 'dzin 'di cung mgo non na chos gnyen por song ba yin pas bde lhan yong /
de'i steng du sems can blo phugs su bcug pa gcig byung na theg pa chen po shong ba chen po bya ba yang de la zer /
de yang long yod snyam pas mi yong bas da lta rang nas 'bung dgos /
mi 'dod pa rang la len /
'dod pa gzhan la gtong na bdag 'dzin thul ba yin /
des gzhi byas nas 'dod chags zhe sdang la sogs pa gang shas che rtags nas de kho na la gtso bor sbyong ba yin /
de yang kha cig rtags te rtogs pa tsam gyi spong ba yang yod /
kha cig rtogs pa tsam gyi spong ba'i nges pa med /
gnyen po bsgom pa'i dod spong nas yong /
khyad par du bla ma dang grogs pos rtogs nas 'ong bas rtoD du bcug pa yang bya ste /
'chad ka pas sha ra brtogs du bcug pas mnyes pa'am /
lugs smad pa sne zur na bzhugs tsa na grogs po rtogs du bcug pas rtogs pa lta bu yin /
de ltar spyod lam rnam bzhi dus dang gnas skabs thams cad du rang gi rgyud la rang gzhan gyis rtags te /
rtogs nas gnyen po de kho na brten /
gzhan yo de'i bar du re zhig bzhag /
de thul nas 'dug snyam na tshul bzhen ma yin pa yid la byas la /
yang skye mi skye nyams sad skye ba lta na dngos gzhi ma thob pa yin /
pas gnyen po bsgom 'jug yul lam rkyen ngan dang 'phrad kyang mi skye na thul pa yin /
de thul ba dang so chag 'og nas se'u skye bsnyam byed kyang bde blag tu thul 'ong ste /
gyad stobs po che thub na gzhan bde blag tu thub pa dang 'dra'o / /
de ltar rags pa sngon du sbyang ba'i tshul yang las dang po bas rkyen ngan gyi gnad ring la yul las 'byol ba dang 'thab nus na 'thab pa yin te /
mkhas pas legs par 'bros pa'am / /
mkhas pas legs par 'thab par bya / /
ces so / /
yang /
brtan pa ma thob bar du rkyen ngan gnod / /
brtan pa thob nas rkyen ngan grogs su 'gyur / /
zhes pa ltar ro / /
rkyen ngan grogs su 'gyur ba gnyal pa ngo sras kun / /
nang du 'dzugs res yod tsan 'phel gsung ba dang /
ston pa seng ge rgyal mtshan /
glang ri thang na yod tsan se be re la sogs blo rtsa len pas 'byongs stobs che ba byung ba la da lta de tsam gyi rkyen blo rtsa len pa med pas de tsam 'byongs stobs ma byung zhes pa lta bu yang yong /
kha cig rkyen byung nyid nas nyams zin pa'i 'thab dgos te /
'thab dgos te /
cang a bo khras rtse tsa na khyod da gtong na nga 'di gtong zer ba ltar gang la gang 'os kyi gnyen po brten nas /
bdag ni bsregs te bsad gyur tam / /
ma go bo bcad par gyur kyang sla'i / /
rnam pa kun tu nyon mongs pa'i / /
dgar la 'dud par mi bya'o / /
zhes pa ltar /
gnyen po'i sran bcug nas byed pa'o / /
dgra yin rgyu yang /
spyod 'jug las zhe sdang sred sogs dgra rnams ni / /
rkang lag la sogs yod min la / /
dpa' 'dzangs min yang ji zhig ltar / /
'di dag gis bdag bran bzhin byas / /
zhes pa la sogs pa dang /
'dod chags zhe sdang gti mug gsum / /
snying gi nang du bkug byas nas / /
jag pa rang gi sems la 'gyed / /
chom po 'di las cheb med / /
ces pa mang du bsams nas byed pa'o / /
gnyis pa phyogs 'dzin spang ba ni /
phyogs su 'dzin pa thams cad spang / /
zhes pas te /
yul dus rnam pa nges pa tsam ma yin te /
phyi nang snod bcud thams cad dang 'phags pa dang /
sems can yid du 'ong ba dang mi 'ong ba thams cad la sbyong ba'o / /
'byongs tsa na /
thams cad la mnyam skad yong ba chos nyid yin no / /
gsum pa re ba spang ba ni /
'bras bu re ba thams cad spang / /
zhes bya ba ste /
'di byas pas mi ma yin gyi gnod pa mi yong du re ba dang /
gtam snyan du re ba dang /
mkhan slob la sogs pas rtser re ba dang /
zas gos la sogs pa 'dzom du re ba dang /
gzhan la phan btags de'i lan la re ba dang /
chos pa gsha' ma yin zer du re ba dang /
tha na sangs rgyas thub tu re ba gcig byung yang /
rje btsun gyis /
rgyal la sogs la chags pa phra / /
zhes gsungs pas 'di phyis bsdus pa'i re ltos gang yang med pa gcig sbyong ma shes na /
chos 'di'i phyogs gcig zha ba yin pas 'bras bu gang la yang re ba med par sbyong ba gal che /
tshe 'di'i re ltos can gyi spyir chos tsam du yang mi 'gro /
phyi ma'i re ltos bye brag tu byang chub sems dpa'i chos su mi 'gro bas so / /
rang don du sangs rgyas 'dod kyang rang sangs rgyas kyi rgyu yin pas so / /
bzhi pa ltos pa spang ba ni /
rkyen gzhan dag la ltos mi bya / /
ces bya ba ste /
spyir thos bsam bsgom gsum chos spyod bcu thams cad rkyen gzhan la mi ltos mi srid /
thams cad rkyen la ltos dgos te /
zas gos gnas khang sgrub zas na so la sogs pa'i mthun rkyen tshang ba dang /
dgra 'dre la sogs pa med pa dgos te /
byang pa shes rab 'bar la po to bas chos bsam du btub pa ma gsungs pas / /
lto 'grangs /
kha ngoms /
grogs pos blo rtsa ma blangs tsa na srag srig gtub par snang zer ba dang /
dges dkor spyan snga ba'i grwa par /
ma 'dzoms yul du phyin la 'dzoms pa gcig bya snyam tsa na /
yar lungs su phyin pas 'dzoms pa cig ma byung bas rmongs nas mgo bar 'dug /
'khor ba bya ba ma 'dzoms pa'i ming du 'dug pa la zer ba dang /
'khun ka ma ba'i der ma 'dzoms /
gtsang du byon nas mthun rkyen 'dzoms pas dgon mchog gi mchod pa dang /
rang gi khams gso ba dang bzang du byas sems pa la skyid chen po byung zer ba dang /
kha rag pa'i slob ma khams log pa la 'bri mar gyi mar khu btang bas 'bri'i nu ma la sgom yod pa da lta las cha med zer ba dang /
'kho bo yang kho rang dag gi zhabs kyi gnyer ma ston cing nga'i 'di tsug song ba la da grub thob mi 'byung ba yin gsungs pa dang /
gshe ston byang 'bar yang gzhon pa 'khur ba dmar tho le ba mthong tsa na /
ngas khyod la phan thogs pa cig 'dug ces dang /
rgas khog pa mthong tsa na /
khyod shas ma log par spyad zer nas da nga'i 'dir bsdad kyang phan pa mi yong zer ba dang /
kha cig do cig grogs po sems pa rims pa tsho gcig dang 'grogs pas bsam du btub pa byung zer ba dang /
kha cig grogs po tsho gcig gi blo rtsa blangs nas ma byung zer ba yod /
kha cig brel bas ma byung dal na yong bar snang zer ba dang /
kha cig yengs nas ma byung dben na yong zer ba yod /
gnyags seng ge grags shig /
bka' gdams pa lam 'bras sgom na nga'i chos mngon pa'i bstan bcos 'di kun khong du ma chud par khong ji tsug sgom nas las 'bras las 'bras zer ram gsungs pa la 'di lta bu'i thos pa la sogs pa'i rkyen gang la yang ltos mi dgos /
'dzom na de nyid rgyu mtshan du byas nas ma 'dzom na ma sdang na /
byams na /
ltogs na /
'khyags na /
'byor na /
rgud na /
na na /
mi na na /
rgan na /
gzhon na /
ltogs na /
'grangs na /
dgras gtser na /
sprang 'gong gi tsha rags rgyugs na /
bla mas thugs la btags na /
ma btags na /
grogs pos rtsa blangs na /
de dag rgyu mtshan du byas nas bsgom pas chog /
glang thang gi gnyen ston shed tsha /
nang mi mang po med pa la dge bshes rin po che'i chos mthun re la dod byas nas sdad zer ba dang /
jo sras dang seng ge rgyal gyi gtam sngar gleng ba ltar yin /
'gro 'chag nyal 'dug /
spyod lam thams cad du sbyang bas chog /
khom brel thams cad du sbyang bas chog /
'di la mthun rkyen sems kyi snying stobs gcig pus chog /
skyon dang bcas pa'i sems 'di la / /
yon tan mang po gcig mchis te / /
gang ltar goms pa de ltar 'byung bya ba yin pas /
gang tsug bya byar btub /
'di las zin ko mthas med /
gang tsug bslab bslab yin /
de yang phyis mi la 'chad tsa na de skad zer ba yin snyam pa des mi yong /
nga rang nyams su blang sgom snyam pa byas na chos kyi byin rlabs gdod yong ba yin /
'di la yang na lha gsol /
yang na gzhob mthong du sbyong ba cig dgos gsung /
de ltar na bzhi po de spang bar bya ba gtso che ba yin no / /
gsum pa blang bar bya ba la gsum ste /
gang nyams su blang ba'i chos dang /
gang gis nyams su len pa'i thabs dang /
ji ltar blang ba'i tshul lo / /
dang po ni /
da res gtso bo nyams su blang / /
don chen gang yin blang bar bya / /
ces bya ba ste /
thog ma med pa nas pha 'tsher rnying pa lta bu ngan song gsum du 'khyams pa yin /
da res bsod nams 'ga' zhig gis bskal pa bye ba brgya stong du yang rnyed dka' ba'i dal 'byor gyi lus thob pa'i dus da res tshe 'di'i don byed pa bas phyi ma phan chad kyi don byed pa gtso /
chos la yang bshad sgrub gnyis las bsgrub pa gtso /
sgrub pa yang phyi rol gya spyod tshul las sems sbyong ba gtso bo yin te /
byang chub sems dpa'i spyod pa dag /
tshad med par ni gsungs pa las / /
sems sbyong ba yi spyod pa ni / /
nges par de srid spyad par bya / /
ces pa ltar ro / /
sems sbyong ba rnams kyi nang na yang gtso bo byang chub kyi sems yin te /
theg pa 'di la byang chub kyi / /
sems mchog yin par bstan pas na / /
byang chub tu ni sems bskyed nas / /
'bad pas mnyam par bzhag par bya / /
ces pa ltar ro / /
byang chub kyi sems kyang /
bdag gzhan mnyam pa bas brje ba gtso bo yin te /
gang zhig bdag dang gzhan rnams ni / /
myur du skyabs par 'dod pa des / /
bdag dang gzhan du brje bya ba / /
gsang ba'i dam pa spyad par bya / /
ces pa ltar ro / /
de yang lus ngag tu brje lo byed pa bas kyang rang gis nang du sbyang ba gtso /
de yang lung rigs kyi skye dbar du bcug nas sbyong babs bla ma'i man ngag la brten nas u tshugs su sbyong ba gtso /
spyod lam yang 'gro 'chag pas mal du sbyong ba gtso bas de ltar bslab par bya'o / /
yang thabs la nyen mi 'byung bar byed pa /
don chen gang yin blang bar bya / /
ces pa ni /
rab tu byung bas rgyal po'am khyim pa'i bya bar 'gro ba'i dge ba rjes can byed pa ste /
gser 'bum 'dri ba dang gtsug lag khang bzhengs pa la sogs pa mang po cig yod de /
de dag byas pa tsam gyis bslab pa nyams nas 'gro /
de dag dang 'gal bas zhe sdang sha stag bsogs /
de'i rkyen gyis gzhan la gnod pa mang po 'byung /
rang gis dben pa bsten pa dang chos nyams su len pa nyams nas 'gro /
grogs 'chal ba dang /
'dres khyer ram /
dam nyams la sogs pa gang na ma rungs pa rnams dang 'grogs dgos /
de'i gzhis sde rtsod la sogs pa thams cad kyang 'byung /
rang gzhan gyi lus srog gi bar chad du yang 'gro ba'i rgyu mang ba yong bas de lta bu la sogs pa'i dge ba rjes can gang yang mi bya gsungs /
'o na gang bya na /
rang gi khas blangs pa'i bslab pa dag par bsrungs /
de don che ba yin /
sdig sbyangs /
ngag byin gyis brlabs pa zhu /
dge ba byang chub tu bsngo /
bla ma brgyud pa dang bcas pa la gsol ba btab /
lam rim bsgom /
bla ma dang dam tshig ma nyams pa bya /
byams snying rje byang chub kyi sems bsgom /
stong pa dang snying rje zung 'jug tu bsgom /
yi dam gyi snying po bgrang /
de rnams thams cad sgrub pa'i rtsa ba bla ma rtag tu bsgom /
grogs bzang po dang 'grogs /
lha mchod pa la sogs pas tshogs bsags /
sgrib pa sbyang /
de rnams la 'byung gsungs /
don de rnams rgyud tshod mtho dman med pa sngags pha rol tu phyin pa gang gi sgor zhugs pa yin yang rung /
sgrub par mi nus pa med pas don che ba yin /
gnyis pa gang gi nyams su len pa'i thabs ni /
dka' ba gsum la bslab par bya / /
dngos dang yan lag gnyis kar sbyangs / /
drag 'chun spong len drag tu bya / /
ces bya ba ste /
de la dka' ba gsum ni /
dang po dran pa dang /
bar du bzlog pa dang /
tha ma rgyun bcad par dka' ba'o / /
de yang dang po ni /
gzhan gyi blo rtsa ma blangs /
lto 'grangs /
kha ngoms pa'i dus su btub /
lab yong ba bzhin byung yang rkyen ngan dang 'dom thug byung tsa na /
gnyen po dran dka' ba yin gsungs /
gnyen po dran par gyur kyang bar du bzlog par dka' ste /
mid pa chu hril yong /
de tsa na 'bung pa cig dgos te bzlog par dka' /
lan cig bzlog kyang kho'i rnam 'gyur mthong ba'am /
dran zhing tshig pa dkrug dkrug yong bas bzlog pa de yang rgyan bcad par dka' gsungs /
de ltar yin pa la gnyen po skye la rkyen ngan byung tsa na gnyen po dran pa /
'di la bdag gis zhen bya zhing / /
'khon du bzung la g.yul sprad de / /
zhes pa bzhin bar du bzlog pa dang /
tha mar rgyun gcod pa la 'bad dgos /
de ltar 'byung bar yang gsol ba gdab /
'di la the tshom za ba cig byung yang nam zhig skye ba'i rgyur 'gyur /
grogs po mthun pa glengs langs pas nges pa skye ba gcig byung yang nam zhig skye ba'i rgyur 'gyur /
da lo 'ga' /
zla ba 'ga' po 'di la 'bad nus na dka' ba gsum las thar bar 'gyur ba yin /
nyin par 'di dran na nyin par byang chub sems dpar bzhugs /
mtshan mo dran na mtshan mor byang chub sems dpar bzhugs pas dran par bya ste /
mi mthun pa'i phyogs bzlog la rgyun bcad /
shes rab chen 'di la blo'i 'bral dang /
brtson 'grus chen 'di la spo ba ci 'dug blta /
sgom bzang na 'dir mugs kyi theng ma theng blta'o / /
yang dngos dang yan lag gnyis ka sbyangs /
zhes pa 'di dngos su byed na bdag med man chad 'di'i yang lag tu byed pa dang /
'di lam gyi yan lag tu byed na nyon mongs pa gang byed kyi gnyen po 'dis byed pa ste /
zas gos la sogs pa ma 'dzom pa dang /
nad dang dgras rtser ba dang /
nyon mongs pa drag po 'bar ba la sogs ma btub pa byung tshad la gnyen po 'di la 'bad nas /
mi bde ba gang yang med pa gcig ma byung na /
chos 'di ye ma byung ba yin no / /
'di byung na ci byung yang mi bde ba gang yang med pa gcig yong /
'di byang sems 'byongs pa kho na la dgos bya ba min /
nyon mongs pa dang bdag 'dzin 'dul ba la sogs pa nyan rang dang thun mong ba gcig kyang yod /
'di tsam gyis mi yong rang la 'phyar ka gtong ba la sogs pa la bka' drin che /
dge bshes yin zhes ngag tu mi brjod /
bsam pa de ltar bsgom shing nyon mongs par ma shor bar byed pa'o / /
de yang ngos 'dzin par byas nas spong lugs ni /
drag 'chun spong len drag tu bya / /
ces dang /
nyon mongs la byed pa ste /
chos thams cad nyon mongs pa'i gnyen por song ba cig dgos /
da lta thos pa la sags pa nga las mkhas pa med ces pa la sogs par song bas nyon mongs pa nyon mongs pa'i grogs su song ba de gdon ngos ma zin sna la yug gam a khu byang chub 'od kyi a phyis mig la nu ma snun pa dang 'dra ba yin /
de bdag 'dzin gyi gzhi byas pa'i nyon mongs pa 'dul ba la gnyen pos drag 'chun cher byed pa'o / /
gsum pa ji ltar nyams su blangs pa'i tshul la bzhi ste /
tshe gcig gi bya ba dang /
nyin gcig gi kun spyod dang /
thug phrad lam khyer dang /
rkyen ngan grogs bsgyur ro / /
de la tshe gcig gi bya ba ni /
stobs lnga dag la sbyang bar bya / /
ces bya ba ni /
skye ba tshe gang gi bya ba 'dis byed pa ste /
'di la yang skye ba tshe gang du bya ba dang /
khyad par du 'chi kha'i gdams ngag tu bya ba'i tshul gnyis las /
tshe gang du bya ba'i stobs lnga ni /
man ngag snying po mdor bsdus pa / /
zhes pa ni /
stobs lnga dag la sbyang bar bya / /
ces pa'i gong 'dir bcug nas 'brel ba'ang yod /
'phen pa'i stobs dang /
dkar po sa bon gyi stobs dang /
sun 'byin pa'i stobs dang /
goms pa'i stobs dang /
smon lam gyi stobs so / /
de la 'phen pa'i stobs ni /
da nas sangs rgyas kyi bar du blo sbyong dang mi 'bral bar bya snyam pa dang /
tshe thung 'di dang /
lo 'di dang /
zla ba 'di la blo sbyong dang mi 'bral bar bya snyam pa dang /
khyad par du de ring bdag la kha zer ba dang /
khyad par kha gtong ba la sogs pa gnod cing ci byung yang bdag gis bdag tu 'dzin pa rnams thams cad du ma shor bar thul bar bya /
thul nas kyang phyis mi btang bar bya snyam du 'phen pa gtong ba ste /
dper na nam ma langs par shing thu ru 'gro snyam tsa na gnyid sngar sad nas yong ba dang 'dra /
de bzhin du 'phen pa'i stobs kyis rkyen ngan dang phrad pa dang /
gnyen po dran nas yong ba yin /
dkar po sa bon gyi stobs ni /
thun mtshams su yang blo sbyong rgyud la ma skyes pa skye ba dang /
skyes pa gong nas gong du 'phel ba'i ched du tshogs bsog /
sgrib pa sbyong /
bla ma la gsol ba gdab /
chos skyong la 'phrin las zhu /
thos bsam sgom gsum dang chos spyod la 'bad nas bsod nams bsags nas 'di rgyud la skye ba'i dge ba la tshul sna tshogs nas 'bad pa'o / /
sun 'byin pa'i stobs ni /
bdag tu 'dzin pa sun 'don pa ste /
'khor ba thog ma med pa nas spyir 'khor ba mtha' med /
dgos ngan song gsum du 'khyams te /
de thams cad bdag gces 'dzin rang bde 'dod pa 'dis lan pa yin /
tshe 'di la yang mi 'dod pa ji snyed cig 'byung ba dang /
bza' mi rnaMs 'grogs ma shes pa dang /
khas blangs gnas su ma 'khrol ba thams cad 'dis lan /
mi rtag pa nas gnas lugs kyi bar rgyud la skyer mi 'dod pa yang 'dis lan /
mkhas pa /
btsun pa /
bzang ba /
thos pa che ba /
sgrub pa rim pa thams cad nyon mongs pa'i gnyen por ma song bar grogs su song nas nga las mkhas pa med /
nga las btsun pa med ces pa thams cad bdag 'dzin ma thul bas lan pa yin /
mi chos /
lha chos /
gar song /
gang ma mkho ba /
sangs rgyas bsgrub kyang nyan rang rgan po re re 'gro ba'i bar thams cad bdag tu 'dzin pas rang rgyal ba dang gzhan pham par 'dod pas lan pa yin pas 'di sun 'don /
'jig rten dag na 'tshe ba gang yod dang / /
zhes pa'i don bsam /
bdag ni bsregs te bsad gyur tam / /
zhes pa ltar gnyen po bskyed par byed pa'o / /
goms pa'i stobs ni /
bdag gzhan brje bar rgyun du goms par byed pa ste /
'di la mos pa dang /
'dun pa yun ring ba dang /
dar drags pa dang /
bar ma chad par ma bsgoms na thog ma med pa nas bdag gces par 'dzin pa 'dor mi nus /
gzhan la gces 'dzin mi 'byung bas rgyun du goms par bya /
'di goms nas rgyud la skyes na chos thams cad bde bar 'gro ba'i ting nge 'dzin ces pa'am /
lha bde /
klu bde /
kun bde /
rab gang bya ba yong bas /
'jig rten bde ba 'debs pa ste / /
smon lam gyi stobs ni /
dge ba ci byas kyi rjes dang /
gzhan yang dus thams cad du bdag 'dzin thul ba dang /
thul nas phyis mi ldang bar smon lam 'debs pa ste /
'gro ba'i sdug bsngal gang ci'ang rung / /
de kun bdag la smin gyur cig /
la sogs pa theg pa chen po'i mdo rgyud bstan bcos na bzhugs pa rnams smon lam du 'debs pa /
de ltar stobs lnga bo de la sbyangs na /
tshe gcig gi bya ba thams cad 'chun /
bdag gzhan brje ba'i byang chub kyi sems skyes nas 'phel /
de la brten nas yon tan thams cad 'byung gsungs /
khyad par 'chi ka'i gdams ngag tu byed na /
theg chen 'pho ba'i gdams ngag ni / /
stobs lnga nyid yin spyod lam gces / /
zhes 'byung bas dang po dkar pos bon gyi stobs rang gi yo byad gang yod pa bla ma dkon mchog la spong dag bya /
zhen pa skye ba'i mi la sbyin du mi rung /
shul du yang sdig rkyen du ma 'gyur tsam gyi shom par bya /
mchod gnas rnams la mchod pa bzang bar dbul /
drin can la nor gyi dang por sbyin du mi rung /
de nas tshe 'di'i dngos po gang la ma chags shing phyi mar mi 'jigs pa'i blo bskyed /
de nas smon lam gyi stobs ni /
mchod pa bshams la bshags sdom dang bzod gsol bya /
skyabs 'gro la sogs pa'i sdom khrims gso /
dkon mchog la mchod pa dang /
chos skyong la gtor ma phul la /
byang chub kyi sems gnyis bar do dang phyi mar dran pa /
chos 'di ston pa'i bla ma dang mjal chos 'di nyams su len pa dang blo sbyong /
ba la sogs pa'i gsol ba dang smon lam gdab gsungs /
de nas sun 'byin pa'i stobs ni /
thog ma med pa nas da lta'i bar du sdug bsngal du bcug pa bdag 'dzin 'di yin /
da dung yang 'di ma zad kyi bar du sdug bsngal 'ba' zhig sbyor bas 'di brlag tu gzhug /
brlag rgyu de yang lus la bdag tu bzung bas lan 'dug pas bar dor lus ye ma blang bar yal du gzhug snyam pa dang /
de ltar bdag tu 'dzin mkhan gyi sems can 'di yang nam mkha' la yal du gzhug snyam pas bdag 'dzin sun 'byin pa'o / /
de nas 'phen pa'i stobs ni /
bar dor chos 'di dran par bya'o snyam du yang nas yang du 'dun pa btang bar bya'o / /
de nas goms pa'i stobs ni /
sngar nas goms par byas pa khyad par du dran par byas la /
spyod lam gyi stobs kyi 'pho ba yin pas ngos g.yas pa phab /
lag pa g.yas pa 'gram pa la brten pa'i mthe'u chung gis sna bug g.yas pa bkag la /
g.yon nas dbugs rgyu bar bya'o / /
dbugs phyir 'gro na'ang 'gro ba la brten nas gtong len gnyas sbyang /
de'i mod la don dam byang chub kyi sems 'chi ba med par dran par bya /
de'i ngang la 'pho bar bya'o / /
gnyis pa zhag gcig gi kun spyod ni /
rnal 'byor thams cad gcig gis bya / /
ces bya ba ste / /
chos gnas zas kyi rnal 'byor sogs mang du bshad pa la 'dir zas gos spyod lam la sogs pa'i rnal 'byor thams cad 'di gcig pus byed pa'o / /
de ji ltar byed ce na /
zas gos la sogs pa 'dzoms na bdag gi bde ba 'dis sems can bde ba dang ldan par gyur cig /
ma 'dzom na sems can rnams kyi ma 'dzom pa'i sdug bsngal thams cad bdag la smin par gyur cig snyam du sgom pa la sogs pa ste /
spyod lam rnam bzhir dbang po drug gi spyod lam thams cad gtong len gnyis su sbyong ba spyod yul yongs su dag pa'i mdo'am /
dkon mchog sprin gyi mdo'am /
rje btsun byams pas /
rgyal sras spyod tshe ji lta ji lta bur / /
dbang po'i spyod yul sna tshogs 'jug gyur pa / /
de lta de ltas rigs pas mthun tshig gis / /
sems can phan phyir de mthong 'du byed gces / /
zhes pa ltar shes par byas nas byang chub kyi sems sbyong ba'i rnal 'byor gyis byed pa'o / /
gsum pa thug phrad lam khyer ni /
'phral la gang thug bsgom du sbyar / /
zhes bya ba ni /
glo bur du mi dang mi ma yin pa dang dud 'gro dang thug pa byung ba'am /
dbang po drug gi spyod yul du gyur pa gang la thug kyang 'phral 'phral du sbyong ba ste /
skyid sdug la sogs pa'i dus thams cad rang yul dang mi yul la sogs pa'i yul thams cad /
gnas gdon grwa sa la sogs pa'i gnas thams cad dang /
'gro 'chag la sogs pa'i spyod lam thams cad mthong thos la sogs pa'i dbang po'i yul thams cad la'ang 'dod mi 'dod gnyis yod par kha tshon bcad nas 'dod pa de /
sems can thams cad gtong mi 'dod pa rang la len par sbyong ba'o / /
de yang lto 'grangs nyi ma dro na dpa' spyod kun kyang che zer ba ltar /
mthun rkyen 'dzom na bla mas kyang o lo o co byas /
grogs pos kyang bla rtsa blangs tsa na btub rab yong ste /
rkyen ngan dang 'dom thug byung ba'am /
las ngan gyi 'bras bu tshan po che smin nas sdom pa shor ste /
gzhan gyi khyi ro bzhin tsog par lta ba'am /
mtho rgod 'bar ba byung na gzhan gyi skyug bro bar lta /
mthong tsam rang na sna bkag nas 'bros kyin byung nas bu smad dang khang khyim la sogs pa thams cad gzhan rkyen ma 'dzom pa dang /
gtam ngan dang brnyas pa la sogs pa ci byung yang /
'jig rten gyi khams na 'di kho na 'dra ba dpag tu med pa cig yod pas de rnams snying re rje snyam du bsams la /
de ltar byung ba'i dus /
de dag gi mi 'dod pa thams cad bdag la smin la /
sems can gyis 'di 'dra ba'i sdug bsngal myong bar ma gyur cig snyam du sems /
rang gi lus longs spyod dang dge rtsa thams cad gzhan la btang nas sems can thams cad bde skyid snyan gsum dang ldan par bsam /
rang la tshe 'di la yang ji 'dra yong mi shes te /
ji 'dra yong gi gdeng thob med pas /
las ji 'dra bsags mi shes pas sdug bsngal ri sdib pa bzhin byung yang ji snyam yang mi byed par sdug na sdug theg cing chos ma 'chor ba /
skyid na skyid theg cing chos ma 'chor ba gcig dgos /
'di med na dbyar re dgun re'i brang zla re re gnyis gnyis po yang mthun pa med /
dge slong yin na lag bde mi rnyed /
dge tshul yin na slob dpon mi rnyed /
des ce lan na 'di med pas lan /
rang kho na mtho dga' dang bzang dga' rgyal rgyu byung na re 'dod pas lan gsungs /
der ma song brang zla rnyed tsam pa'i bzod pa re skyed dang /
tshe 'di la yang 'dod mkhan med pa 'di las nyes pa che ba mi gda' ba gziT dang /
bdag tu 'dzin pa 'di la ko long gcig sel ma nus na rta sga rngas su bcug na bde mi srid zer ba ltar gang byas kyang bde ba med /
gang ltar byas kyang ma btub pa 'di med pas lan /
de lta ma bsgoms na ma 'ongs pa na yang mi 'ongs /
'di la mos pa che ba dang sgom bzang ba dang /
sngags kyi nus pa thon pa la sogs mi dgos /
ka kha ngo mi shes pas kyang btub /
'di nyid dran pa'i dus nyid nas blo lhod sang nge bde ba rgyas nas 'ong / /
nyon mongs pa'i gnyen por 'gro bas chos thams cad la bde bar 'gro ba'i ting nge 'dzin zhes pa'am /
dgra 'am 'on te mdza' yang rung / /
nyon mongs skye ba'i yul rnams ni / /
dge bshes yin par sus mthong ba'i / /
mi de gang na gnas kyang bde / /
zhes jo bos bde ba'i glu las gsungs pa'am /
gang na gnas kyang gzhal yas khang / /
su dang 'grogs kyang yi dam lha / /
sems ni ye nas chos kyi dbyings / /
bla mas gsal bar byed pa tsam / /
zhes pa de yang gdod cig yong /
'di med na rig pa dang yon tan ci bslab kyang phung 'don dang dug pos su cha /
de yang mid pa chu hril gyi byung ba'i dus de nyid du dol chod du sbyang dgos /
en cig bzhag pas mi yong /
'di byung na mi gcig pu la chos gcig pu /
chos gcig po la go chod pa bya ba de 'byung ba yin /
de yang de tshod du khral ma tsam du byas pas mi yong /
snying la zur dod a ma'i bu rgod du skyes nas khyod shi snyam pas nyon mongs pa la 'bur 'dzings byed pa cig dgos /
su dang 'grogs kyang pham len /
khe gzhan la gtong /
'jig rten gyi chos 'dod shos gzhan la gtong /
mi 'dod shos rang la len na rin po che gser gling du phyin tsa na /
khyi la rdeg pa'i rdo mi rnyed pa bzhin du 'dom thug gang byung kyang sangs rgyas kyi rgyur chas bas 'phral la gang thug bsgom du song ba yin /
'di med na thos pa che ba dang sgom bzang ba la sogs pa thams cad nga'i chos su song /
nga'i mkhar bu brtsigs nas nga la sdang zhes pa la sogs pa dang /
nga las mkhas pa med pa la sogs par 'gro /
de tsan li sgom gzhon nu graT gsung pa'i nga dang la gnyis kyi sdug tu bcug gsung ba bzhin du 'gro /
de tsa na chos thams cad 'gran dos su song nas rang kho na mtho brtsig 'dod pas lam du mi 'gro ba' steng du 'da rang nas sdug /
thams cad la gzhu mchog phab nas 'pham blangs na 'di rang nas je bde cha /
de yang ring po mi thogs dran pa'i dus nyid nas 'ong gsungs /
bzhi pa rkyen ngan lam du blangs pa la gsum ste /
sdug bsngal dang /
dus ngan dang /
ma 'dzom pa lam du blangs pa'o / /
de la sdug bsngal lam du blangs pa ni /
gnyis po tshang nas thams cad blang / /
zhes bya ba ste /
sdug bsngal dang kun 'byung gnyis kyis nyams thag na /
'di lta bu'i skabs su chos gang 'ong zhes dang /
'khun cing yi mug sdod pa ma yin te /
de'i steng du sems can gzhan gyi yang len pa'o / /
de yang rang gi sdug bsngal yang rgas pas sbyor mi bzod pa dang /
dgra 'dre'i nad kyis mnar ba dang /
nor dang nye du'i phung gyod la sogs pa brjod kyis mi lang ba zhig yod /
zhang btsun chung 'chims pa spun gnyis gtsang du slob gnyer la phyin pas gnyis ka log pas zhag gcig las bar du ma zhugs par shi ba dang /
spun zla gcig yar lungs su lus pa de lta bu'i sdug bsngal dang /
rang rgyud la zhe sdang drag po skyes pa la soT pa nyon mongs pas gzir ba'i tshe rang gi nyams la dpag nas sbyangs na blo sbyong blo'i gting du phyin pa cig yang /
de ltar ma sbyangs na kha bshus pa cig las mi 'ong gsungs /
de lta bu dang ldan pa'i sems can la byams snying rje bsam nas bdag la de dag gi sdug bsngal dang kun 'byung ma lus par len pa'o / /
'di la thos pa che ba la sogs pa mi dgos /
gang dgos na snying stobs phun sum tshogs pa cig dgos /
snying la zur dod po cig dgos /
de yang da lta rang du byas na btub pa yin /
rgyug thag ring po'i phyi ma lta bus mi yong /
dkar na zho dang /
dmar na khrag byas /
nyon mongs dang sdug bsngal nam skyes kyi dus su nyams len gyis slebs nas bde mal gyis 'gro ba cig byung na chos byung ba yin /
ming 'phags par btags /
dge sbyor sdud pa tshar re med pa de mu stegs pas kyang thu ba yin /
gnyis pa dus ngan lam du blangs pa ni /
snyigs ma lnga po bdo ba 'di / /
byang chub lam du bsgyur bar bya / /
ces bya ba ni /
da lta lnga brgya tha ma'i sems can /
dus /
tshe| nyon mongs /
lta ba snyigs mar gyur pa'i dus 'dir byang chub sgrub pa la sogs pa'i chos dka' ba'i dus 'dir mi 'dod pa sha stag 'byung ba la de thams cad byang chub kyi lam du bsgyur ba'i chos blo sbyong 'di yin pas /
gang na ma btub pa rgyu mtshan du byas nas byang chub kyi lam du bsgyur ba'o / /
de yang bdag gzhan pa rje ba'i byang chub kyi sems ma skyes pa skye ba dang /
skyes pa gong nas gong du 'phel bar bya ba'i phyir kun gyis rang ba'i rgyu dgu bsten zhes pa ltar /
bla ma chos 'di lta bu ston pa bsten /
grogs po 'di sgom pa dang 'grogs /
chos 'di ston pa mnyan /
de'i bgegs sgrib pa sbyangs /
mthun rkyen tshogs bsags /
gsol ba gdab /
chos skyong la 'phrin las zhu /
'di rgyud la skyes ma skyes kyi nyes pa bsam /
rnam rtog ngo shes pas gnod pa med pa rkun mngo shes pa'i nyams zer ba bzhin du rang la nyon mongs ram ram byung tsa na /
nyon mongs pa dang po'i rtsa ba bdag 'dzin de dgrar ngo shes na /
zhi bar 'gyur ro / /
'di lan cig dran pa dang /
mos pa lan cig byung ba dang /
lan cig spro bskyed pas kyang gnyen por 'gro'o / /
brgyar 'grogs kyang sgom rgyu 'di las ye med /
snying phyung yang dmar po lder lder po gcig la med gsungs /
gsum pa ma 'dzom pa lam du blangs pa ni /
rgyu yi gtso bo rnam gsum blang / /
zhes bya ba ste /
chos byed pa la rgyu'i gtso bo gsum yod de /
nye par len pa'i dbang du byas na /
dad pa dang brtson 'grus la sogs pa phun sum tshogs pa yod pas mi rtag pa nas gnas lugs kyi bar ji ltar bsam pa bzhin du skye ba'i blo bkol du btub pa dang /
lhan cig byed pa'i rkyen gyi dbang du byas na /
yang dag pa'i dge ba'i bshes gnyen mtshan nyid dang ldan pa /
slob ma'i rtogs pa spel ba'i gdams ngag la ma tshang ba med pa /
rtogs pa dang ldan pa /
mi bar khyis ma chod pa gcig gi thugs la 'dogs pa dang /
de nas zas gos la sogs pa'i mthun rkyen log 'tshos ma bsgrub pa /
su la yang rag ma las bar 'dzoms pa gsum tshang na /
sangs rgyas bsgrub pa la tshogs med pa jo bo dang /
dge bshes ston pa 'dzoms pa lta bu gcig yod pa la da lta de gsum 'dzoms pa tsam med de /
la la'i gang yang ma 'dzoms /
lung lung gi gang yang ma 'dzoms /
phal che ba'i gsum ka la ma 'dzom pas /
rang nyams la dpags nas byams brtses kun nas blangs nas sems can gyi de gsum yang rang la len /
yang gzhan rang la chos mnyam por 'grogs nas mnyan pa la mi dge ba dang /
sdom khrims mnyam por blangs nas ma thub pa dang /
sgom lung mnyam por nos pa la sngar sgom ma myong /
da lta bsgoms mi srid /
phyin chad bsgom par mi 'gyur ba 'di tsam pa'i thu ba med de /
de thams cad len pa'o / /
de rnams rgyu de gsum dang ldan nas sangs rgyas par sems pa'o / /
de ltar shes par bya ba la sogs pa gsum gyi dngos gzhi song nas /
de rjes ni /
yid bde 'ba' zhig rgyun du bsten / /
zhes bya ba ste /
der blo sbyong ba'i chos kyi ro myong bar byas /
rkyen ngan ci byung rang blo sbyong sgom pas chog snyam nas blo mi bde bar med par bya ba'o /
rnyed mi rnyed la sogs pa dgra bcom pa la yang yod /
dgra bcom pa la mdze byung ba dang /
ltogs nas shi ba dang /
gtam ngan gyis phog pa la sogs pa mang po bshad de /
sems la mi dga' ba med /
so so skye bo yid mi bde ba'i rang bzhin du 'dug pa yin /
da lta yang so skyer song bas 'khor dang zang zing 'dod pa dang /
bdag 'dzin ye mi yong bya ba dka' /
dga' mi dga' med pa cig dgos /
jo bo'i zhal nas /
'du ti babs pa 'tshang mi che /
na ba 'tshang che ba gsungs pa ltar blo sbyong ba la mi 'dod pa 'byung ba 'tshang mi che /
mi dga' ba byung ba 'tshang che ba yin /
sha po ba shes nged kyi dge bshes thugs ma bde zer ba 'di tsam skur ba che ba med gsungs pa ltar yin /
'jig rten pa'i chos 'dod mi 'dod bzhi bzhi'i mi 'dod pa'i chos bzhi la 'dod thog tu blo sbyangs na thams cad 'dod pa'i chos sha stag tu song nas /
'phrang dang bgegs ci byung yang blo mi bde bar mi 'gyur na mnyam gzhag tu gtong len sgom pa'i rtogs pa rjes kyi gtan la phab pa yin /
byang chub sems kyi rta zhon pa / /
bde nas bde bar 'gro ba la / /
zhes pa'i don yang yin /
lha bzhin phun sum tshogs pas kyang / /
khengs par yang ni me bgyi ste / /
yi dwags bzhin du rgud pas kyang / /
zhum pa nyid du mi bgyi 'tshal / /
zhes dang /
bstod pas mgu bar mi 'gyur zhing / /
smad pas 'khrugs par mi 'gyur ba / /
'di ni dam pa'i chos nyid do / /
ces gsungs pa ltar go bgos so / /
tshul khrims dang bla ma'i dam tshig la gzhi byas nas 'di sems pa skad cig kyang yengs med du dgos /
de 'dra ba cig ma byung na chos med pa dang tshul chos mkhan yin pas ngas chos ma byung /
tshul chos yun ring du byas pa la /
'o 'dod bod lo /
mdor na mi 'dod pa ci byung yang mi dga' ba med par blo sbyong gi grogs su 'gro bar slob cing /
rkyen ngan ci byung yang bde bar gnas nas nyams su blangs pa'i rjes mnyam bzhag gis ro myong bar bya ba yin no / /
blo sbyang mi nyams pa'i thabs la gsum ste /
gzhan la brten pa dang /
rang la brten pa dang /
gnyis ka la brten pa'o / /
dang po la gsum ste /
yul dang /
bsam pa dang /
sbyor ba la brten pa'o / /
dang po yul la brten pa ni /
bkol ba rnams la rtag tu sbyangs / /
zhes bya ba ste /
spyir yong ba snyam byed kyang 'di rnams la ma byung na nyams nas 'gro ngas 'di dag la rtag tu sgom par bya ba'i bkol ba lnga yin te /
dang po rang la drin che ba'i mkhan slob dang pha ma la sogs pa la sdig pa bsags na tshe 'dir graD pa ngan pa 'byung / /
de tsam na blo sbyong ba la dgos pa med par 'gro bas drin can la khyad par du bsgom /
gnyis pa gcig tu 'dug pa'i brang grogs po 'du tshogs stabs su byed cing /
bsre slad che ba'i rigs rnams la tshig mtho dman la sogs pa 'chor bas rtag tu bkol la bsgom /
gsum pa rang dang 'gran dgos su 'dug pa ste /
mi chos kyi pha spun la sogs pa dang /
lha chos kyi chos grogs la sogs pa rnams la rtag tu bkol la bsgom /
de ma byung na chos ci tsam byas kyang rgya mtshor mchil ma skyur ba bzhin cad med du 'gro /
grogs po'i ming byang bris nas stan thog tu rtsams pa byung ba dang /
grogs po bab pa la ngan pa de skya zhal song nas snying tshim zer ba lta bu la blo sbyong gi gnas med /
dge sbyong spyi'i chos tsam yang mi yong bas bkol zhing spyod pa gal che /
bzhi pa chur la gnag pa'i rigs te /
phar la gnod pa ci yang ma byas kyang tshur la gnag pa'i rigs skye ba snga ma'i sha 'khon gyi byung ba yad de /
de la zhe sdang gi blo rdol na snying rje'i thag pa 'chad zer ba ltar yod pas bkol la rtag tu bsgom /
lnga pa tshur la ci yang ma byas kyang phar la thams cad kyi yid du mi yong ba'i rigs yod de /
gtsang du ban de gcig la 'di dang po nas snying du ma sdug ces dang /
skyid smad du 'di las snying du ma sdug ma byung zhes ded pa lta bu yong bas de dag gi sdig sdug tshur blangs nas rang gi dge ba de dag la gtong ba'o / /
'dis gtsang mar gtang ba yang dka' /
dge bshes kun yang rang gis phan la gzhan gyis mi phan na dga' ba dang /
mi skya kun 'di shi na mkhar spe yong ba re ba las med pa la /
ban de kun la 'di shi na yul khams 'di cog ge thab snyam pa yong ba yin /
'di dag la bkol nas ma bsgoms na /
rtsa ba chod pa mi tshor ba /
phu chung ba'i gsung ltar rtag tu bsam pa gal che'o / /
gnyis pa bsam pa la brten pa ni /
gzhan phyogs ci yang mi bsam mo / /
zhes bya ba ste /
spyir sems can thams cad /
khyad par chos sgor zhugs pa /
yang dgos kyi rang gi grogs rnams kyi mi chos lha chos gang gi yang skyon mi bsam /
mi brjod /
skyon mthong yang rang gi skyon dang 'khrul bar shes par bya'o / /
gsum pa sbyor ba la brten pa ni /
yan lag nyams pa brjod mi bya / /
ces bya ba sta /
'jig rten gyi dbang du byas na theng po /
zhar ba la sogs pa dang /
'das pa'i rmongs pa /
'chal ba /
dam nyams la sogs pa brjod na /
blo sbyong la sogs pa yang yong mi srid /
'di la mdung kha byed zer ba'am /
nyes pa gling dran byed pa yang da ye mi yong bas yong /
gnyis pa rang la brten pa la gnyis te| bsam pa la brten pa dang /
sbyor ba la brten pa'o / /
dang po ni /
rgyu mtshan thams cad gzhom par bya / /
ces pa ste /
gang zag 'dis nga la mi rigs pa 'di ltar byas snyam pa la sogs pa'i rgyu mtshan blo sbyong nyams par byed pas mi legs pa'i bsam pa thams cad spang bar bya'o / /
gnyis pa sbyor la brten pa ni /
gnyis po gang byung bzod par bya / /
ces bya ba ste /
phun sum tshogs pa dang rgud pa gang byung yang bzod pa med na chos gtang dgos yod pas de gnyis theg pa gcig dgos /
glo bur du phun sum tshogs pa byung na da yong ngas ci yang grub /
nga'i gong na mi med snyam nas gyon chings sdums /
gtsug lag khang bzhengs pa la sogs pa ci yang byed du yong /
ram po'i padmo snum pa yod pas ci ma dran gsungs /
kha cig 'khor dang bsnyen bkur byung ba na dregs nas gzhan la brnyas pa dang dran tshad byed pa yong ste /
phun sum tshogs pa ma bzod pa yin pas phun sum tshogs pas dregs pa dang chags par mi bya /
chos brgyad kyi dbang du ma shor bar byas la /
chos kyi grogs su dgyor /
bsod nams skyes tsa na bkum pa gal che gsungs /
yang rgud nas dbul por gyur te /
'og nas chu mi 'bab pa byung na nga la 'di 'dra yang bya snyam du yi mug pa dang spo shi nas dge sbyor mi nus pa dang /
'di tsug 'dug pa la chos gang nas 'ong zer nas phongs par gyur nas sdig pa ngang gi 'phel zhes pa ltar chos 'chor dgos yod pas de ma bzod pa yin pas mtho ris dang /
ngan song gi mtho dman dang skyid sdug la ltos nas mo'i skyid sdug gi bar na khyad po che mi 'dug /
phyir la g.yeng ba med pas dge sbyor 'phel snyam du bsam ste /
skyid sdug gnyis ka bzod pa glang ri thang pa lta bu gcig dgos /
de gnyis gang byung yang 'di'i dus su chos mi byed na nam byed snyam du bsam nas me 'bar ba la shing bsnan pa ltar grogs su 'gro ba gcig dgos / /
lha bzhin phun sum tshogs pas kyang / /
khengs pa nyid du mi bgyi ste / /
yi dags bzhin du rgud pas kyang / /
zhum pa nyid du mi bgyi 'tshal / /
zhes pa ltar yin no / /
gnyis ka la brten pa ni /
nyams su blang ba sla bar bslab / /
log nod thams cad gcig gis bya / /
ces bya ba 'di lta bu nyams su blangs par mi nus par 'dug snyam na /
'dar bar 'gyur bas de'i gnyen po lus ngag gi dka' ba sna gcig kyang mi dgos /
sbyor ba thams cad bsam pas sbyangs pas chog /
nang ma gcig gi lto yang bcas mi dgos pas sla'o / /
chos gzhan la sgrub pa'i gnas grogs la sogs pa du ma dgos /
'dir de lta bu la skyid sdug la sogs pa gang la yang mi ltos pas so / /
'di sbyong mi 'dod pa dang /
skyid sdug rang 'dzom ma 'dzoms la sogs pa'i rkyen gang byung ba de nyad nyams su len pa'i mthun rkyen byas nas nyam ma su blangs pas chog pas nyams su blangs pa shin tu sla'o /
sbyangs kyang mi skye ba dang skye ba med pa la sogs pa rgyu mtshan gang gis kyang snga ma ltar len pa'o / /
gsum pa 'phel pa'i rkyen la gsum ste /
mi nyams pa'i spyod pa dang /
phyogs med du sbyang ba'o / /
dang pa ni 'bral med gsum dang ldan par bya / /
ces bya ba ni /
kho bo theg pa chen po yin zer nas bya rgyu ci gtong len bsgom te log non byed pa'o /
yang med pa ma yin gyi /
lus bskor ba dang phyag 'tshal ba dang /
bla ma dang dkon mchog gi zhabs tog dang mi 'bral ba dang /
ngag skyabs 'gro dang bzlas brjod mdo 'don pa la sogs pa dang mi 'bral ba dang /
yid kyi blo sbyong bsgom pa dang mi 'bral ba'o / /
yid kyi 'di bsgom zhing bzlas pa byed pa ni gnyid du mi 'gro /
des mkhar ba byas nas chos bsam du btub pa yin gsung /
yang nyes ltung bshags mi dgos /
gzhan gyi yang len pa la de 'dod thog zer ba min /
gzhan gyi len pa la yang rang gi phra mo nas yod pa cig dgos /
yid rnam par rtog pa ngan pa gang skyes pa 'phral la 'joms pa'i snying stobs dang ldan pa gcig dgos /
dper na mu steT kyi mthu byed pa la tha thor srog chags gang byung ba gsod pa dang 'dra /
rnam rtog gang skyes skyes la bya'o / /
de ltar sgo gsum dge ba la 'bad pas me 'bar ba la shing bsnan pa ltar blo sbyong gong nas gong du 'phel bar 'gyur ro / /
gnyas pa mi nyams pa'i spyod pa ni /
nyams pa med pa rnam gsum bsgom / /
zhes bya ba ste| bla ma la gus sems ma nyams pa dang /
blo sbyong la spro dga' ma nyams pa dang /
bslab pa la bag yod ma nyams pa gsum gyi blo sbyong gong nas gong du 'phel bar ro / /
de la theg pa chen po'i yon tan thams cad bla mar dad gus la rag lus pa /
bla ma la sangs rgyas dongs kyi 'du shes nye bar bzhag la /
dus thams cad du gus pa ma nyams par bya'o / /
gus sems nyams na ltag chu chad ba'i rdzing bzhin du 'gro /
yur ba 'dom gang gi byed pa ltar /
bla ma'i man ngag gcig la dad gus nyams kyang rang gi rgyud la ye shes kyi chu mi 'bab /
dad gus nyams pas dam tshig nyams bya ba kho na min te /
rang rgyud la yon tan skye 'phro 'chad pas dam tshig nyams pa dang 'dra /
'di la btub tshad kyis bgyi yid kyis mi yong /
brtse chung las snyal nas byed pa gcig dgos /
bla mar ma zad su dang 'grogs kyang gus pa ma nyams pa gcig dgos te /
su dang 'grogs kyang ngan shes bya / /
sprang po'i bu bzhin dma' sa bzung / /
zhes ba ltar bsgom pa yin gsungs /
de yang dad gus bya snyam pa gcig gis mi yong /
dad gus byas pa dang /
ma byas pa ni phan yon dang nyes pa bsams nas grogs mtho dman med pa kun la gus par bya /
su dang yang 'grogs mi shes lag sde mi rnyed pa thams cad grogs la dad gus med pas lan pa yin /
theg chen gyi chos thams cad grogs la brten nas nyams par gsungs pa yin pas gus pa gal che'o / /
blo sbyong la spro dga' ma nyams spro ba nyams na skye mi srid pas spro sems ma nyams pa gcig dgos /
pa ni /
theg pa chen po'i yang snying sangs rgyas kyi sa bon drung pa yin snyam pa byas nas chos gang dang yang mi snyoms par nyams su spro dga' dang byas nas /
len pa'am / /
de yang spro bar bya snyam pa tha na khyi gcig dang 'grogs kyang 'di la dad gus bsgoms /
ma bsgoms na chos yong mi srid /
tsam gyis mi yong /
phan yon dang nyes dmig bsams nas 'jug pa gcig dgos /
da lta dang po mi 'dzin /
bzung yang brjed du 'jug /
ma brjed kyang sems snying mi 'dod pa 'di la sbro ba med pas lan pa yin pas /
dus thams cad du spro bas 'jug pa cig dgos gsungs /
bslab pa la bag yod ma nyams pa ni /
skyabs 'gro nas bzung ste bsnyen gnas /
dge tshul /
dge slong /
smon 'jug dbang gi bar rang gi gang dang gang khas blangs pa'i sdom khrims la skad cig kyang glod pa'i skabs med /
da lta bslab pa gsha' mar song ba la chos byungs kyang mi skye ba 'dug pa 'di bag yod nyams nas gzhi rtsa chad pa yin pas /
chos gang byas kyang mi yong /
'di bsha' ma med par rnal 'byor pa'i rtsar phyin /
de nas chang gi them bu skye re byas nas khyim pa kun nged la bsgom chen bzang po gcig yod zer nas log lta la bkod de dmyal bar skyur ba 'di bag yod dgos /
de la brten 'dres byed pa'i grogs po kho na yang gal che /
de tsam gyi mi gnod zer ba dang /
sku khams che ba dang /
'di gling snying mi 'dod pa dang 'grogs na mi nyams mi srid /
gtsang du bka' gdams pa gcig dang mtshan nyid pa gcig 'groT phyin pas /
mtshan nyid pa rme shon rtse ba la bka' gdams pa de dang po mi mgu / /
phyis kho rang yang nga kha cig dang skom na zer nas kho bas thu bar song lo / /
de bzhin du cha gsungs /
gsum pa phyogs med kun khyab tu sbyang ba ni /
yul la phyogs med dag tu sbyang /
khyab dang gting 'byongs kun la gces / /
zhes bya ba ste /
phyogs re bas mi 'byongs pas phyogs med du sbyangs na 'phel zhing rgyas par 'gyur ba yin /
nga 'dre la bzod stobs che /
kho mi la bzod stobs che /
nga stong pa shas che /
kho snying rje shas che zer ba kun phyogs re ba yin /
'phags pa'i yon tan med dang /
so so skye ba'i yon tan thams cad phyogs re bar song bas chos nyid yin te /
gang zag gi bye brag gis kyang kha cig rgyud tsam na yong la /
'byor tsa na nga'i gong na mi med /
gong dkar gyi gong na khyi med snyam nas spa bkug bkug nas shor ba gzhan du cha ba yong ba yin /
kha cig 'byor tsa na btub pa la /
rgud tsa na khyed rang nyams la ma babs pa yin /
nga gnas skabs 'di tsug 'dug pa la zer na sdug mi theg pa yang yod /
de bzhin du bstod tsa na zeng gis phug ron gyi snar shing bu sug pa bzhin 'gro ba dang /
smad ra btang tsa na mi bzod pa 'di la dug gcig btang rgyu la snyam pa yong /
yang kha cig zas la btub la /
gos la zhen pa dang /
kha cig nang gi chags pa chung la phyi'i che ba dang /
kha cig de las bzlog pa dang /
kha cig yon tan tsam med pa la khengs nas phyin par rtsa ba mthong nas de la mi bzod pa dang /
kha cig yul du chos 'chor /
kha cig byes su chos 'chor ba la sogs pa dang /
yang kha cig sde pa /
kha cig grwa pa /
kha cig ser sna /
kha cig phrag dog /
kha cig zhe sdang /
kha cig nor phyir 'chi nus pa la sogs pa 'di la bskal bar bshad kyang 'dzad pa med gsungs /
da chos nyan bshad /
lta sgom pa thams cad kyis nyon mongs pa'i gnyen por 'gro ba cig dgos /
de'i rtsa ba bdag 'dzin yin pas de'i gnyen po phyogs med nas sbyong ba cig dgos la /
de yang so sor rtog pa'i shes rab kyi mtha' chod par bya'o / /
bla ma'i gdams ngag yod na ser sna la sogs pa gang che ba la thel por sbyong /
ci byas bdag 'dzin gyi gnyen por song na ma nor /
bdag 'dzin thul na khams gsum srid pa dgu thul lo / /
thub pa yin dang sha sang gang la gtad pa med rtse gang las med gsung /
de yang zas la sogs pa'i rnal 'byor thams cad la 'dis khyab pa dang /
nya ma lha khang du phyin pa lta bu ma yin gyi snying thag pa rus pa'i khong nas sbyong ba glang thang pa dge ba dmyal bar bsngo nga'am /
'chad ka pa pha rol gyi sdug bsngal len pa la dga' yal le gsungs pa ltar sbyong ba'o / /
chos nyams su len pa bya ba sgreng skyed byas pa dang /
tshig de ngo shes pas mi chog /
don nang du nyams su len pa cig dgos gsung /
gnyis pa 'byongs pa'i tshad ni gsum ste| tshad dngos dang /
de'i rtags dang /
spang pa'o / /
dang po ni /
byang ba'i tshad ni log pa yin / /
zhes bya ba ste /
las dang po mos pa sbyong ba'i dus yin pas mos pas 'byongs pa'i tshad ni / /
phyin nang snod bcud rang bzhin gyi rten chags zhen btang nas log rtsa na yin te /
zhen pa'i zug rngu dam gyur na / /
bzang ngo snyam yang nor bar bzhed / /
ces dang /
'khor bar chags pa'i yid dang ldan rnams rtag tu 'khor / /
zhes dang /
rgyal ba rnams kyi byang chub chags med gyur la reg /
ces gsungs pas gang la yang ma zhen par bslab pa gal che /
sangs rgyas kyi chos gsungs pa thams cad kyang chags zhen bzlog pa'i thabs su gsungs pa yin /
jo bo'i lam rim gsungs pa thams cad kyang zhen pa spong ba'i rim par gsungs pa yin /
'chi ba bsam pas tshe 'di la zhen pa bzlog pa nas /
bdag med gnyis bsgom pas dngos po dang mtshan mar zhen pa bzlog pa'i bar ro / /
de bas nyan rang gi thar pa tsam sgrub pa la yang /
thams cad btang bas mya ngan 'das / /
bdag blo mya ngan 'das pa sgrub / /
ces zhen chags med pa gcig dgos par gsungs pa yin /
chags zhen mtha' dag spangs pa sangs rgyas nyag gcig yin /
bslab pa gsum /
tshogs gnyis /
pha rol tu phyin pa drug /
lam lnga sa bcu gsungs pa thams cad kyang zhen pa spong ba'i thabs yin /
tshe 'di la zhen pa'i sgo gnyis yod de /
lus dang lus las gzhan pa'o / /
dang po lus la chags pa ni /
bdag lus gang la chags pa yis / /
'jigs gnas chung la 'jigs skye ba / /
zhes pa la sogs pa nyes pa mang du gsungs la /
lus las gzhan la chags pa ni /
rdzas yo byad dang gnyen 'brel la sogs pa la chags pa ste /
nor la chags pas g.yengs par gyur rnams la / /
srad pa'i sdug bsngal las grol skabs med do / /
ces pa la sogs pa gsungs pa'i nyes pa dran par byas la zhen pa bzlog /
de nas phyi ma'i lus la chags pa la yang sgo gnyis yod de /
lus bye brag can la srid pa phyi mar lus bzang po cig thob par 'dod pa dang /
shi nas lus med par shes tsa na g.yang du lhung ba snyam byed na lus bye brag med pa la sred pa 'byung ba'o / /
de yang dbugs 'gro tsa na gang du skye ba'i lus gcig byung ba snyam byed pa las shes pa 'pho /
nyan thos sde pa kha cig bar do mi 'dod pa yang yod /
bar do 'dad pas kyang der las bsog par mi 'dod dang po bar do'i lus blangs pa de las gzhan du 'gyur bar 'dod la /
theg chen pas bar dor las bsog par 'dod /
der shul na gnas pa'i dge sdig gi las mo byed cing sngar ma shi tsa na snang ba wal le yod par 'dod /
shul na 'dug pas dus tsa na shi snyam pa'i 'du shes skye /
zhag bdun phrag bdun du bar don gnas /
zhag bdun bdun nas lus mi 'dra ba re len par 'dod /
ma'i mngal du 'jug pa'i dus na yang snang ba bzang po la khang bzang /
ngan pa la 'jag spyil du 'jug pa'i snang ba 'byung /
bar do'i lus kyang kho rang nang dang lha'i mig dag pa gnyis kyis mthong /
gzhan gyis mi mthong gsungs /
dbang po lnga ka tshang /
rtsig pa la sogs pa la ma thogs /
zas su dri za /
ma'i mngal la thogs nas de'i gzuT de nyid kyang pho mo'i gzugs tha dad du yod pas mo yin na pha la chags /
ma la phrag dogs pho yin na de las bzlog pa'o / /
zhes pas mtshams sbyar nas pha ma'i sa bon gyi rgyas gtum pa bzhin song nas dar cig brgyal nas 'gro /
de nas ming gzugs kyi myu gu 'grub bo / /
bar do mi 'dod pas phyi ma'i lus la chags pas 'tshams sbyor bar 'dod pa yin /
gzugs med du skye na snying khar rang gi snying gi phyoT gcig tu ming gzhi la bdag tu bzung bas 'tshams sbyor /
sngar nas bar do'i sems can rdo rje gdan la thogs par bshad /
'khor ba 'grub pa thams cad zhen pas byed pas bar dor yang ma zhen pa gal che'o / /
de yang 'chi khar ma zhen pa gcig dgos /
de la da lta gang la yang ma zhen par blo sbyong dgos gsungs /
de ltar ma zhen par bslab pas sngags pa kun la bar dor rig 'dzin gyi gnas su phyag rgya chen po'i dngos grub thob nas lus de 'gro ba rigs drug gang du yang ma gtogs pa'i 'ja' lta bu gcig tu kho rang gi snang ba la 'byung bar 'dod pa'o / /
de bas na sems can gyi lus thams cad las dang chags pa'i rtsa ba las byang chub sems dpa' sa thob pa yan chad kyi skye ba nyon mongs pa'i dod snying rjes byas /
las kyi dod smon lam gyis byas nas sems can gyi don du skye ba len pa'o / /
gnyas pa 'byongs pa'i rtags ni /
'byongs rtags chen po lnga ldan yin / /
zhes bya ba ste /
blo 'di lta bu 'byongs tsa na /
byang chub sems dpa' chen po dang nyes pa phran tshigs la 'dzem pas 'dul ba 'dzin pa chen po dang /
gzhan dang 'dom thug byung ba'i tshe bzod pa ri bzhin brtan pas dka' thub chen po dang /
lus ngag gi dge sbyor la bltas na rtag tu dad pa dang rtson 'grus dang ldan pas dge sbyor ba chen po dang /
bka' bstan bcos thams cad kyi brjod par bya ba'i don gyi gtso bo dang /
rang gi sems 'byongs pas rnal 'byor pa chen po gcig yong ba'o / /
de yang bslab legs gcig dgos /
kha sang dang na nang yang de las med kyi mi yong /
snga thun pas phyi thun /
thun stod pas thun smad skyel tshol dgos /
de yang thos pa dang dran pas kyang en re yong ste /
'bras bu de tsam mi 'byung bas 'di la dus cig tu tshig dril du 'byung ba gcig dgos /
de yang ma 'ongs pa la rtag tu go cha bgo bya ba yin pas sems can gyi sdig sdug rang la len pa dang rang gi dge bde gzhan la gtong bar go cha gyon pa yin te /
de rang bas kyang mi dang mi ma yin pa'i gnod pa ci byung ba na phyis 'dom thug la sogs ci byung yang bzod par bya snyam pa dang /
khas blangs kyi sdom khrams dang skad cig dang ma bral bar bya snyam pa dang /
ngan smras /
phrag dog /
skur 'debs la sogs pa ci byung yang bzod par bya snyam du go bgos nas phyis 'dom thug la sogs ci byung yang 'phrang thub pa gcig yong ba yin /
de bas kyang chos dang 'gal ba'i 'phrang byung tshad la chos dang mi 'gal bar bya snyam du go cha gyon pa'o / /
gang la gnod pa byas kyang bde 'brel ba / /
bde ba'i 'byung gnas de la skyabs su mchi / /
zhes dang /
dgra 'am 'on te mdza' yang rung / /
nyon mongs skye ba'i yul rnams la / /
dge bshes yin par sus mthong ba / /
de ni gang na gnas kyang bde / /
zhes dang /
kha zer 'phar ka gtong ba dang / /
smod cing phrag dog byed pa rnams / /
dpa' bo khyod kyi zil du brlag /
ces pa dang /
phan btags lan du gnod byas kyang / /
yang lan snying rje chen po bsgom / /
'dzam bu gling gi skyes mchog ni / /
nyes pa'i lan yang legs pa'i ldon / /
zhes dang /
gang dag bdag la kha zer ram / /
gzhan dag gnod pa byed pa'am / /
de bzhin 'phyar ka gtong ba'ang rung / /
thams cad byang chub skal ldan gyur / /
zhes pa ltar blo sbyong ba'o / /
'di yod na gzhan gang med kyang 'tshang rgya /
tshe mjug 'di rang la rgyud khyad par can du 'gro ba yin gsung /
don byung ba med kyang tshig 'di dran pas da'i mod la zhi bar 'gyur ba yin /
myur du mngon par rdzogs par sangs rgyas par 'dod pas byang chub kyi sems rin po che la bslab /
ces pa'i gtam rgyud gsungs pa rnams kyang 'di la gsung pa yin gsungs /
ji tsam pa'i skye shi mtha' mi mngon pa gcig byas pa la 'di lta bu'i chos bsgom /
ye myong ba yin snyam du bsam /
shar ba dang 'joms pa dang bla ma'i thugs la 'dogs na bya /
mi'i rtsis su byed na bya /
de dag med na mi bya snyam na chos bor zin pa yin gsungs /
sdings pa shed rgol ba byung tsa na chos gtong ba chos byed pa'i dus na byin rlabs mi yong gsungs /
des na da nas bzung nas tshe 'di bar de phyi ma sangs ma rgyas kyi bar du chos 'di dang skad cig kyang ma bral ba /
'di ston pa'i dge bshes dang mjal ba'i smon lam gdab gsung /
gsum pa rgyud la skyes pa'i dpang po ni /
dpang po gnyis kyi gtso bo bzung / /
zhes bya ba ste /
mi rnams na re /
chos 'byung nas 'dug /
bdag 'dzin thul nas bal chu nas drangs pa bzhin du 'jam nyal gyis song nas 'dug zer ba dang /
de skad zer yang rang gi shes pa lngas de'i dus su sgus se bar song /
de'i dus na yang bdag 'dzin shar snyam pa dang /
de las bzlog nas rang gi nang du dmyal bar spya bo tshugs su song yang 'gyod pa med snyam pa rang gi gtso bo yin /
rang gi dad pa dang shes rab dang brtson 'grus la sogs pa nus pa yod tshad kyis yengs pa dang /
dbye ba skad cig kyang med par rgyun mthud nas snying khrag chus shal nas 'bungs pas da ni da lta rang du 'chi yang nga la skyes gdon rgyu med sems pa cag dgos /
de tsam nas sgrub pa'i nyams len tshad du longs pa yin pas /
gzhan gyis bdag gi legs pa sna re mthong ba dang phan pa sna re mthong ba la mgu ba yong ba yin pas de mi gtso /
de bzhin du bshad pa dang bzlas pa byed pa kun yang gzhan ba bgo ba dang /
gnod pa sel ba gtso /
rang gi mkhas pa dang nus pa yong snyam pa mngon pa'i nga rgyal yin srid pa'o / /
de la soT pa zad pa med ba cig yod de| phyi'i gtso bo ra yong ba yang rang gi nang gi byed pas byung ba yin /
phyi'i spyod tshul legs pa'am /
ngag tu smra legs pas kyang chos 'byung bar rtsi ba yod de /
bdag 'dzin spong lo byas nas ka cha 'dra ba phad phod byas nas gtong ba'am /
gzhan gyi gyod la sogs pa byung tsa na mad mad lags /
kho bos lan zer nas khas blangs pas chos byung 'dug zer yong srid de /
de dpang po gtso bo ma yin /
rang gi sems la gcig dgos /
chos spyi'i dbang du byas na /
chos byung ma byung lus ngag yid gsum la lta ba yin /
'di'ang lus ngag ji ltar 'dug na'ang 'dug /
sems kho na la lta ba yin /
de la yang bla mas gdams ngag ma lus par gnang ba dang /
rang la yang snying stobs yod pas sgom pa cig dgos /
de yang mngon du ma gyur bar du sgom pa cig dgos /
de yang lha dang bla ma la snying nas gsol ba gdab /
chos skyong la 'phrin las zhu ba la sogs pa la 'bad la 'di tshad ldan du skye ba la 'bad par bya'o / /
gsum pa sbyang ba'i dgos pa ni /
chos kun dgongs pa gcig tu 'du / /
yon tan gzhan pas khyad par 'phags / /
zhes bya ba ste /
bka' dang bstan bcos thams cad kyi dgos pa thar pa thob pa yin la /
de la bdag 'dzin thul ba cig dgos /
thos bsam sgom gsum thams cad kyang bdag 'dzin 'dul ba'i ched yan la /
bdag 'dzin ma spangs par nyan rang gi thar pa yang mi yong na thams cad mkhyen pa lta ci smos /
de nas mkhas par blo sbyong /
btsun par khrims bsrung ba la sogs pa thams cad nga las mkhas pa med pa la sogs pa nga'i grogs su song na nor la /
bdag 'dzin gyi gnyen por song na blo sbyong ba'i dgos pa grub pa yin no / /
'di ni mthun rkyen gzhan la mi ltos pas yon tan khyad par du 'phags pa yin te /
chos gzhan la rkyen gzhan la ltos dgos pa dang /
khams bzang dgos pa dang /
na so gzhon dgos pa dang /
dben dgos pa dang /
bla ma'i rtsar bsgom dgos pa dang /
na tsha la sogs med pa dgos pa dang /
shes pa'i byar gzugs dgos pa la sogs pa du ma yod pa la /
'di la gnyis /
thun mong gi tshul khrims dang /
thun mong ma yin pa theg pa chen po'i dam tshig gnyis med kha med yin /
de gnyis med na rtsa ba med pa bya ba yin pas yang mi srid /
de gnyis yod na rkyen gzhan gang la yang ltos mi dgos pas gzhan las khyad par 'phags pa'i yon tan dang ldan pa yin no / /
de ltar na yon tan khyad du 'phags pa'i rgyu mtshan rkyen gzhan la ma ltos pa la byed na rkyen la mi ltos pa'i rgyu mtshan ci snyam na mi mthun sgom gyi groT su bsgyur / /
zhes bya ba ste /
'di rkyen ngan lam du bsgyur ba'i skabs su byas na yang bde /
'dir yang rgyu mtshan du sbyar du btub pas sdug bsngal nyon mongs pa drag po dang ma 'dzoms pa la sogs pa thams cad 'di'i cha rkyen du byed pa ste /
tshe 'di la bsgom gzhan thams cad bzhog /
de ring nas 'di bsgom nga yang mos pa byed pa yin pas khyod la yang skye ste 'ong /
'di med na bsgom bzang zer ba thams cad 'dom thug byung tsa na /
gnyen por ma go'am /
'di bzhin du dngos 'gal du ma song bar brgyud 'gal du ma song ba shed kyi nyon mongs pa chung du ma song bar khengs grags sam nga rgyal cher song nas yong bar snang /
'di rgyud la lan cig dran pa'am bsgom tsa na /
nyon mongs rim gyis byung ba de 'jam lhan gyis 'gro bar snang /
des na rang rgyud la mi 'dod pa byung ba dang /
byung gis dogs pa na sems can thams cad kyi mi 'dod pa byung ba dang byung gis dogs pa thams cad len pa'o / /
'di go na stong pa nyid kyang ngang gis go bar 'ong /
'di med na lta ba mtho ba dang bsgom bzang zer ba thams cad yus kyis rgyal nas 'ong /
khyad par du spyi'i khur 'khur ba la 'di med kha med yin /
'di min en tsam gyis dge rtsa dung la rdul phyid gsungs /
de ltar na gang gis bsgom gyi grogs su bsgyur na thams cad theg chen lam du bsgyur /
zhes bya ba ste /
snyigs ma lnga bo bdo ba /
mi dge ba mtha' dag tshang ba /
tshe la yang chos la sogs pa gang yang bya long med pa /
lta ba ngan pa sna tshogs pas gzings pa'i dus 'dir gtong len gnyis la sbyangs te /
ci byed theg chen gyi lam du bsgyur ro / /
de dag gis tshigs su bcad pa'i don bstan pa yin no / /
da ni tshig lhug pa rang gi sems la gros gdab pa ston pa /
yus mi bsgom /
zhes pa ni /
pha rol la bdag gis drin yod pa'i rgyu mtshan dang /
rang mkhas pa dang btsun pa dang bsgom bzang ba dang /
mi che ba la sogs pa rgyu mtshan gang gi phyogs nas kyang yus kyi rngam pa dang /
re che bar mi bya /
khyad par du phug na sgom par gsol ba kun yang yus che bar yong bas /
'di med pa gcig gal che /
gzhan don byas pas yus che na yang /
gzhan gyis ma bcos /
rang gi khas blangs pa yin pas yus ches gang na yang med /
rgyu sbyangs na /
ba du ba dang /
sku bsrungs 'chir ma btub ces ngu zhing grogs po la yus gsol ba lta bu pha ma bla ma la soT pa su la yang mi bya /
de bsgom na ci nas kyang shaT ngan yong bas /
shaT ngan ma rgod ces bya ba ni /
mi skya tha mal pa yin kyang shags ngan sna tshogs yong ba /
de la mis kyang 'phya /
rang yang ma btub na chos byed pa'i gang zag gis shaT ngan sna tshoT byed na chos par mi btub /
khyad par du blo sbyong ba'i gang zag gis khyed ces shags ngan byed na chos par mi btub /
khyad par du blo sbyong ba'i gang zag gis khyed ces shags ngan byed na gtong len dang 'gal bas mi bya /
rang gis ma nyes pa dang gzhan gyis nyes pa bshags ngan gyi rjes su rang gi nyon mongs 'brang nas gzhan gyi 'tshang rus pa'i gting nas 'bru ba'i bzong bu mchu rings mi bya /
rang cag yul yul la sogs par skye ci skye reng reng shags ngan mi rgod pa gcig gal che /
de ltar mi rgod pa la 'di dgos pas /
ko long ma sdom /
zhes bya ba ste /
'di kun btags pa yin pas gros byar btub /
gzhan shugs kyis rang dbang med par yang yong ba yin /
lan cig ma bsdams na ji sdom du chad /
sdom na sdom snying je 'dod du cha /
da lta sder med na zan mi len /
en tsam re'i nyes legs la bsdams nas kho bo'i ja su gyi dod /
de rang gi bka' mchid de la gyis zer ba ltar mi bya /
rang la gnod pa mang /
sngar dma' phab pa dang /
tshig ngan bsnun pa la sogs pa ci byas kyang rang la gyod gda' /
tshig ngan gyi lan la sogs pa mi bya zhing /
sems kyi ko long mi sdam /
da lta chos gnyen por ma song bas bzod stobs shU bas chung / /
ko long tsang btsan pas dam par 'dug ste /
chos byas pas go mi chod pas bdag 'dzin gyi gnyen por 'gro bar bya| rnal 'byor pa chen po mtho mtho rlung /
dma' dma' chu la bskyur gsungs pa lta bu gcig dgos /
'di med na rtsa ba med pas blo sbyong yong mi srid /
dus thams cad du sems sgo nas khris se brtsig dgos /
'di byung na chos kyi srog rtsa yin pas blo sbyong gzhan rnams ngang gi ngang gis yong /
'di med na shags ngan rgod pa yang mi srid /
su dang 'grogs kyang mi bde bas ko long sdom pas len pas so legs nyes ci byung yang rang gi nang du mid nas sdod pa cig dgos /
de lta ma yin na nag po'i chos bzhi /
sems can blos spong /
skyabs kyi dam tshig /
dge sbyong du byed pa'i chos bzhi po rtsa ba nas gcod /
dpon slob dam tshig nyams su 'dis 'jug /
bza' mi nang 'dis mi mthun du 'jug /
brang zla mi rnyed du 'dis 'jug pas 'di dang dus thams cad du 'brel ba med pa gcig dgos pas /
ja sun mtho dman dang 'dug sa legs nyes la ko long mi sdam /
yang ko long la sdom pa re yod pa min /
ra sgreng ba'i rnam par thar pa la gnod pa cig byung na ko long bsdoms /
bsdam yang dgos gsungs /
de'i rnam par thar pa khyim pa dang thun mong pas so nam bzhi la sogs pa mi byed pa dang /
chang srog la babs kyang mi 'thung ba dang /
chos spyod bcu ka mi spong ba la sogs pa du ma yod pa de rnams la 'gal na ko long sdom pa cig dgos /
de la 'di yang dgos pas 'or chen ma 'dod /
ces bya ba ste /
rang gi gzhan la phan pa byas pa la lan byed pa byung na phya byad bzang /
khyod ltar byed pa mi yong bar gda' zer /
lan byed pa ma byung na ngas dka' sla skyid sdug de tsam byas kyang 'or chen tsam yang kha nas mi thon pa 'dug /
mi la byas ma byas med zer ba lta bu bsam du mi rung /
de yang ngo mi rtag pas mi yong bas yud tsam pa mi bya /
ces bya ba ste /
res ci byed /
res ci byed kyi mi yong /
kha cig byed byed 'dra byas nas /
yang sun sun ltar 'dor ba dang /
mi dang 'grogs pa na yang mdza' ba dang 'thab pa la tshegs med pa mi bya te /
gzhung bzang po'i rgyud ltar du skyo bsun med par thang nge sgreng nge nyams su len par byed pa'o / /
yang dus la bab na ngan lan byed pa mi rung bas /
'phrang ma sgug ces bya ba ste /
ston pa dar la 'bar na bas rim gro lho brag pa yo'i khral bsdus nas byed par gleng ba na /
dar ma rin chen shed zhag gcig 'di nga'i kha dog tu mi 'du ba gcig byung ba zhes pa lta bu dang /
'phan yul ba gcig gi gnyal du gnas cig tu spur phyin pas btsun pa cig gi sgo dbar du brtsir phyis 'phan yul du ma par yong tsa na btsun pa de byung bas /
mi des sngar sgo dbar brtsir ba zhe la bzhag nas /
'o cag ngo shes pa yod byas pas btsun pa de 'od zer bas gnas 'dir sgo dbar du brtsir ba ngo shes byas nas rma phab pa de lta bu la 'phrang sgug zer ba yin /
sems bskyed byas pa dang /
blo sbyong bsgom pas 'di bsam pa'i skabs med /
'di yod ring la de gnyi yod mi srid pas yang rang la gzhan gyi ngan byas pas nga lan ma grub pa zhe la bcangs nas grub tsa na byed pa ste /
yang rang gi nyes pa gzhan la brgal du mi rung ba ni /
mdzo khal glang la ma byo /
zhes bya ba ste /
mi 'dod pa rang la 'byung gis dogs nas gzhan la byo byo byed pa des blo sbyong yong mi srid /
so so'i skye bo las mi yong bya ba min te /
gnyen pos sun 'byin pa yin te /
'chad ka ba mtshan nyid kyi gra sa na bzhugs pa'i tshe grogs po ston pa zla grags bya bas /
gnas po'i khang pa'i steng du mal bcas pas skar khungs nas rdo shor ba /
'og na dkar yol gyi gong rtse yod pa'i steng du lhung nas rums kyis song ba gsung /
gzhan zhig la btsugs nas ma legs pa chen po la thug gsang /
de na snod bcag pa dang tshigs bcas byas pa gzhan la ma bsgyur /
las ka la sogs pa gzhan la mi bya'o / /
yang 'dod shos ci thob byed pa'i 'gyogs kyi rtse la mi brtaT ces bya ba ni /
'dod pa spyi so na 'dug pa ma rtse rtogs pa 'di ngan pa kho na la yod pa'i nges pa med /
bzang po dran shes che re ba kun la slar 'byung nye /
'di dge bshes gro lung pa bsgres po byed tsa na /
gang 'dod pa dang legs pa g.yor rtsang dang phan yul ba la byin /
gang na ma btub pa de'i nang nas kyang khong dag gi byas pa bzhin du dgos /
de lta rgan pas da tsug byas kyang gzhon pas 'bug tu yong /
de shor thabs ni med yang /
gzhung bzang po la ma brten /
zhes bya ba ni /
rang la gnod pa byas pa la 'di bzhin du byas zhes 'khon du byas pa dang /
gzhan la gros la sogs pa'i phan pa bsten pa la nyan du ma 'dod na /
phyis ngas de tsa na bya ste ma btub pa /
da ni ci dga' ba gyis zhes yun du 'chang ba mi bya /
da lta nyon mongs pa byung du ma tshor ba de gnyen po ma bsten pas yin /
gnyen po bsten na chu'i gnyer ma tsam yod pas 'bur 'joms byed dgos gsung /
yang gnad la mi dbab /
ces bya ba ni /
khyod pha nas ngan bya ba la sogs pa dang /
rab tu byung ba kun la khyod kyi mkhan slob la sdom pa med ces dang /
khyod rang la sdom pa med ces pa'am /
gzhan gyi mi bsad pa gzhan la rgyus med pa la khrom du sgrog pa lta bu te /
'di dug ma blud /
mtshon ma btab pa yin yang blo sbyong 'di'i ngos nas 'di las sdig che ba med /
kho bsad pa bas kyang thu ba yin /
sngon rgya ston byis pa tsan gzhan gyi rta dkrogs nas brag la 'phyongs nas bsad pas /
pha mas brdungs pas ma'i nga rdong nga la rdo rgyab /
dar khyim du ma btsud pa la khos khyed rang gi yon bdag rdo rje dbang phyug gi 'bri rkus nas gsod pa zer zhing 'o dod bos nas rta skyin dang /
'bri skyin dang /
bab pa lta bu 'di las sdig che ba med gsungs /
yang go log mi bya /
ces bya ba ni go log dru ste /
'dun pa dang /
rjes su yi rang ba dang /
ro myang ba dang /
gnyer sems dang /
snying rje dang /
bzod pa go log go /
de la 'dun pa go log ni /
chos sgor zhugs nas chos la 'dun pa mi byed par 'jig rten pa'i chos la 'dun pa'o / /
rjes su yi rang ba go log pa ni /
chos bsha' ma byed pa la rjes su yi rang ba mi byed par rang gnag pa la ma legs pa byung ba la yi rang bsam /
sdig byed pa de kho la bab /
khes ma lan byed dgos par yod zer ba dang /
rgya byang rdor babs pa la g.yor dar ma legs shed /
ngan pa yang dag pa snying tshim /
skya zhal gyi song ngam zer ba lta bu sgom du mi rung /
ro myang ba go log ni /
sngar bsha' ma byung ba'am /
rtogs pa khyad par can byung ba'am /
byang chub sems dpa'i spyod pa dang mthun pa'i dge ba la ro mi myang bar /
sngar dgra brtul ba dang /
'dod pa spyad pa yid la dran zhing ro myang bar byed /
des khams sos gnyid sangs 'gro na dmyal bar 'gro bar shes par bya /
gnyer sems go log ni /
byang chub sems dpa'i gnyer sems bya ba /
nam mkha'i mthas khyab kyi sems can thams cad kyis ma ma byas pa med /
de yang drin can gyi ma yin pa de rnams dmyal bar sdug bsngal gyis dogs dang /
'khor bar gnas pa rnams sdug bsngal las grol ba dang /
bde ba'i mchog sangs rgyas la 'god pa yin /
rang gi kha 'og tu 'du ba rnams chos la sbyor ba'i gnyer sems mi byed par nor bsog pa dang /
gnyen skyong ba dang /
tshe 'di'i bya byed la sbyor ba dang sems can thams cad bde ba la 'god pa'i sems bskyed pa'i gnyer sems yin pa la /
sems can bde ba la phrag dog pa dang /
rang dang mnyam po gong du shor gyis dogs pa la blo sbyong yong mi srid gsungs /
snying rje go log ni /
sdug bsngal dang sdug bsngal gyi rgyu la gnas pa la snying rje mi bsgom par chos byed pa'i dka' spyod la snying rje bsgom pa'o / /
bzod pa ga log ni /
chos kyi ched du dka' spyod cung zad kyang mi nus par 'dod pa'i ched du tshong /
so nam dang /
dgra 'dul /
gnyen skyong gi dka' ba du ma nus pa'o / /
yang lha bdud du mi dbab /
ces bya ba ni /
'jig rten pa'i lha ma mgu na gnod pa byed pa de /
lha bdud du song ba yin /
de bzhin du blo sbyong gis nga rgyal gzhan la brnyas pa byed pa ste /
nga min pas bden pas gzhi mi shes /
blo sbyong min pas sangs rgyas mi thob ces pa la sogs pa rkun ma nags la btang nas rjes brag la gcod pa yin pas de dag spang la /
sman nad thog tu btang zhing /
zhing bdag 'dzin la rma phebs par byas la 'gro ba kun la bran gyi tha ma bzhin gnas par bya'o / /
de yang nam dgos cha med pas /
yongs thub par bya /
ces bya ba ni /
dper na rta la byang che ba kun gyi ma yengs na /
mi bde ba'i sar yang mi skyur la /
yengs na thang bde ba las yang glo bur du rta 'grogs na rdeb pa yin /
de bzhin du gnyen po brtan na rkyen ngan chen pos kyang blo sbyong mi nyams kyang gnyen po bsten rgyu med pa'i dus su rkyen cung zad kyis chos 'chor bas rtag tu ma yengs par sbyong ba gcig dgos te /
bdag gis de ring bdag 'dzin thul ba lam yengs par dran par bya /
nyon mongs par ma shor bar bya snyam du 'phen pa gtong /
de nas lhan cig rjes su gcod pas nyes pas gos sam ma gos snyam du rtogs te /
dus [de ltar rtogs nas ma shor bar byed /
rtag tu yengs pa med pa gcig] thams cad du khris se ba brtsig dgos /
'di dang bral dgos na mi nag po phal ba las mi yong /
yengs med du sgom pa'o / /
yang res 'jog mi bya /
ces bya ba ni /
res blo sbyong sgom res blo ma khel bar gan 'dra tshol /
mtshan nyid pa la la dag sde snod du ma shes kyang 'chi ba dran na 'dis go mi chod snyam nas sngags pa chung ma can ra'i gam du 'gro ba yang yod /
de bzhin du kha cig 'dres gnod kyi dogs pas drag sngaD kho na zlos /
res 'ga' tshe 'di'i che thabs sgrub /
res 'ga' phyi ma'i don byed pa de /
zhon pa gnyis la bzhon na bar du lhung /
kha cig ni sgom pas snying po bgrang ma dgos zer ba dang /
ltung ba bshags mi dgos /
ltung bas lus la gnod dam bsams la gnod zer ba dang /
dkon mchog la mchod pa byas na'am /
mis mthong du ra ba'am /
mthong na dga' ba byung bas sa gtor ba yod de /
de thams cad nor zer bar gda' /
don 'dir ji ltar byed na /
lta ba'i shan spyod pa la ma phog par lus ngag gis sangs rgyas kyi bka' las ji ltar 'byung ba /
'dul ba las ji ltar bcas pa| jo bo /
ston pa /
po to ba gsum gyi gdams ngag las ji ltar 'byung ba rnams gra mchags /
zur ma nyams par sgrubs la bsam pa 'di 'ba' zhig sbyong ba'o / /
yang spyod pa'i shan lta ba la phog nas rnam rtog gi mdud pas bcangs pa yod /
yang kha cig sngags la brten nas 'dul ba phyi /
'dul ba la brten nas sngags phyi /
chos thams cad gru bzhir khyer shes pa nga'i bla ma rgya gar ba las ma byung ba yin zhes gsang phu ba gsung skad /
'di la go bas mtha' chod pa dang /
byed ngo shes pa cig ma byung na kha cig gi ji skad byas pas ji tsug yin nam snyam pa yong bas de tsug ma go bar sgro 'dogs rbad kyi chod par byas la /
nyams su zung 'jug tu blang bar bya'o / /
zas gos la sogs pa'i rnal 'byor thams cad 'dis bya /
'chi ba'i tshe yang gzhan gyi skye shi'i sdug bsngal thams cad bdag la smin par gyur cig par blo sbyong /
'dzom ma 'dzoms la sogs pa'i yid la byed pa thams cad spangs la /
'di kho na nyams su blang ngo / /
yang gto log mi bya| ces pa ni /
nad pa kun shi yis dogs nas glud gtor /
gto byed pa de mi 'chir re nas byed pa yin /
de bzhin du chos spyi'i dbang du byas na /
gzhan gyi sdug bsngal blangs pas rang la bde ba yong du re ba dang /
rang gi bde ba sems can la btang bas mang po re ba ste /
de ltar na sha bo ba ni rang chos par ston pas chos byed bzang po kun ja sun gyi sen bag re btang nas nged cag grogs po yin zer ba dang /
gnas gzhi kha drag po la 'ju ba dang /
lkog tu yon ba ga re la bun skyed 'tshol ba dang /
a ti thum thum bag re bzlo bar bzhi po de'i gseb nas chos pa'i yang rtse re ba ste /
ba stor re dang chus khyer ro lta bu la gcig yong ces 'dir sangs rgyas kyi mtshan nyid dang /
de ji tsam du gal che ba dang /
de'i rgyu'i gtso bo gang yin pa dpyad nas gnad kyis phul te bsgom pa cig dgos /
de lta ma yin na gnubs da lang skra 'dzom pas ngan pa yang dag pa 'di rig pa'i gnas kyi 'tshol lugs sam /
ngas cang ma byas par 'di tsam pa byung ba yin byas pas ang 'o na 'o skol dpon g.yog rgyag pa cig par byung gsungs pa ltar thos bsam sgom gsum byas pa dang /
bum chog dang bla khe byas pa thams cad rgyag po cig par song na rlung gi khyer ba yin pas ci byed tshe 'di dang /
rang gi bdag 'dzin la ma 'khris pa cig byed pa'o / /
de la 'di dgos pas /
gnyis po srogs dang bsdo /
zhes pa ni /
spyi'i dam tshig dang /
dgos 'di'i dam tshig go /
dang po ni /
skyabs 'gro la sogs pa khas blangs pa dang /
bla ma'i dam tshig rnams dang 'gal ba srog dang bsdos nas ma byed pa'o / /
gnyis pa 'ban chos pa bzhin du ltung ba gleng res kyi mdung kha byed pa dang /
lus ngag tu bdag gzhan brje lo byed pa ni /
'di nas bshad pa'i /
yan lag nyams pa brjad mi bya / /
ces pa la sogs pa dang /
'dun pa bsgyur la rang sor bzhag /
ces pa la sogs pa dang /
'gal bas 'di'i dam tshig dang 'gal ba ste /
ltung ba gleng ba ni /
skyon kho na la rtogs pas blo sbyong yong mi srid /
lus ngag tu skyabs 'gro la sogs pa khas blangs pa rnams gra ma chag /
zur ma nyams par nyams su blang dgos pa yin gsung /
de la 'di dgos pas /
rtog dpyod gnyis kyi thar bya /
ces pa ni /
rang rgyud la nyon mongs pa gang che brtags nas de'i gnyen po dgos su bsten nas spang ba la 'bad pa drag po bya /
yang khong gi lan zer ba'i 'das pa'i nyes pa dang /
ma 'ongs pa na 'di 'dra byung /
gnyen po 'di bzhin bsten /
snyam du go cha gyon zhing spyod pa ste /
'das pa'i dbang du byas nas na tsha dang dgra 'dre'i gnod pa dang /
brang zla ma rnyed pa dang /
kha grang zer ba dang /
rkun ma dang /
brdung rdeg la sogs pa gnod pa ci byung ba thams cad tshe thog ma med pa nas kyi bu lon dang lan chags dang sha 'khon ci yod pa thams cad des byang bar gyur cig par blo sbyong /
ma 'ongs pa la do nub srod dam /
tho rangs nas bzung nas khyi la khyod da ra gtong na /
nga 'dir cha zer ba ltar nga la skur ba 'debs pa dang /
rkun ma 'dzugs pa dang /
'di nas bton nas gtong ba dang /
nad drag po la sogs pa 'di lta bu byung na bdag gzhan brje ba'i byang chub kyi sems 'di bzhin du bsgom snyam du go cha gyon pa ste /
po to ba rang cag la btsong mo cig gi bu chung skyel du byung nas zhes pa la spyan snga ba ni mi dga' bar 'dug ces dang /
phu chung ba nga ni 'chi ba bas gso bar 'dug ces pa ltar /
'das ma 'ongs gnyis la sbyar nas bsgom rtogs dpyod gnyis kyi thar gyis bdag 'dzin gyi 'khris gnod par bya'o / /
pa'o / /
de yang du dus gcig tu yong ba cig dgos pas /
dol chod du sbyang /
zhes bya ba ni /
gtar ka'i rtsa rbad chod byed pa dol chod zer ba ltar nyon mongs pa skyes ma thag tu tsham tshom dang /
nem nur med par gnyen pos 'bur 'joms byed pa'o / /
de la yang rang don dang ma 'dres pa gcig dgos pas /
dug can gyi zas spang /
zhes bya ba ni /
zas bzang pos lus brtas par byed kyang dug dang 'dres na 'chi ba ltar /
byang chub kyi sems las sangs rgyas 'byung yang /
dngos 'dzin dang 'dres na 'khor ba'i sdug bsngal skyed pas dug can gyi zas dang 'dra'o / /
yang phyi ma lha mi'i bde ba dang /
nyan rang gi thar pa'i bde ba thams cad blo sbyong gi dug yin pas spang bar bya'o / /
yang bde ba 'dod pas gzhan la ngan sems byar mi rung ba nyid /
skyid kyi yan lag tu sdug ma 'tshol /
zhes bya ba ni /
dgra shi na rang la gnod pa byed pa med pa dang /
nye 'brel shi na de'i nor bdag la yong du re ba dang /
sgom chen grogs po shi na yul der rang la bsod nams yong du re ba la sogs pa dang /
khyim pa dang thun mong ba'i so nam rnam bzhi las skyid pa re ba dang /
de thams cad skyid pa 'dod pas sdug bsngal 'tshol ba yin /
glang ri thang pa'i bla sman jo btsun rin byang dpon g.yog la yon bdag kun gyi zho bskyal nas skyid pa la sdug btsal ta /
de bas kyang 'dzom pa gcig pa bzhed nas mdzo mo gcig srel bas zho la sogs pa skyel ba'i 'phro chad /
dbyar mdzo zhing gseb tu song zhing nye gnas pa sbyong lo / /
de lta bu la sogs pa skyid kyi yan lag tu sdug bsngal 'tshol ba mang po yong ba rnams spang la /
sems can thams cad bde na dga' /
skyid na dga' ba la bsam pa bzang zer ba yin pas da ltar bya gsungs /
de rnams kyi thabs kun rdzob byang chub kyi sems bsgom pa bstan nas /
da ni shes rab kyi cha don dam byang chub kyi sems bsgom pa bsdus te bstan pa ni /
brtan pa thob nas gsang ba bstan / /
zhes pa ni /
don dam pa'i byang chub kyi sems nyams su blang bar bstan pa 'di la sbyor ba dang /
dngos gzhi dang /
rjes gsum du gnas pa las /
dang po ni /
dkon mchog gi mchod khang du lha dang bla ma la mchod pa phul la gsol ba btab la /
bsam gtan kyi khang par stan bde ba la skyil krung gis 'dug ste /
dbugs nyi shu rtsa gcig bgrang ngo / /
de nas lus ngag yid gsum bsam gtan gyi snod du rung bar byas pa'o / /
de nas kun rdzob byang chub kyi sems sngon du btang la /
dngos gzhi ni /
'di kun gcig car 'jug pa'i lugs yin pas /
dngos gzhi bdag thams cad kyi stong par gcig car bsgom yang sbyor ba' dus su so sor rtogs pa'i shes rab kyi rim par rtsis la gdab ste /
'di ni zhi gnas kyi rlan gyis rtogs pa'i myu gu skye ba'i dgos pa yod gsungs /
de la thog mar bzung ba rang bzhin med par bsgom pa ni /
chos rnams rmi lam lta bur bsam / /
zhes pas bstan te /
'di ltar snang ba rang bzhin gyi phyi nang snod bcud 'di thams cad rang gi sems 'khrul ba'i snang ba tsam las ma gtogs pa sems las tha dad pa'i don rdul tsam yang ye nas grub pa med /
rig pas dpyad na rigs don bden pa med par sems pa dang /
de nas 'dzin pa rang bzhin med par bsgom pa ni /
ma skyes rig pa'i gshis la spyad / /
ces gsungs pas sems 'di yang 'das pa 'gag /
ma 'ongs pa ma skyes /
da lta ba yang cha gsum dang ldan zhing gnas 'di na gnas bya ba dang /
kha dog dang dbyibs dang bong tshod la sogs pa gshis spyir ma grub cing ma skyes par bsam pa dang /
de nas chos thams cad rang bzhin med par bsgom pa ni /
gnyen po nyid kyang rang sar grol / /
zhes pas yul sems thams cad stong pa nyid du dpyad pa'i gnyen po byed pa'i sems 'di nyid kyang ma grub pas yul sems gnyis su ma 'dus pa'i shes bya med la /
de gnyis rang bzhin med par dpyad zin pa'i phyir ro / /
de ltar spyir yang ma grub pa la cir yang mi 'dzin pa'i ngang la glod la /
rig pa gsal la mi rtogs pa 'di bying rgod kyi dbang du mi btang bar so mar bzhag go ces ston pas /
lam gyi ngo bo kun gzhi ngang la bzhag /
bdun po sems byung rtog pa sna tshogs bdun po sems byung rtog pa yin pas rtog pa'i shes pa yul can rang dag par mi btang bar rtogs pa gang skyes la /
rig pas bltas la chos nyid kyi ngang du glod la /
yin pas spang / /
zhes gsungs pa yin no / /
phyi rtogs pa skyes tshad kyang rig pas rig pa la ltas la chos nyid kyi ngang du glod cing 'gro \u0f38chos thams cad kyi rtsa ba'i gzhi smra bsam brjod du med cing spros pa dang bral bas gzhi ma ji ltar gnas pa bzhin du spangs /
de ltar bzhag cing nyams su blangs par bya'o / /
bar bya'o / /
de yang thun chung la grangs mang ba ste /
thun zhabs bsdu ba dang bcas shing bzang gyis byed pa mchog yin no / /
zhes pa ltar ro /
rjes la bya ba /
thun mtshams sgyu ma'i skyes bur bsam / /
zhes gsungs pa yin no / /
phung po lnga dbang po drug spyod lam rnam bzhi thams cad rten 'brel tshogs pa'i snang ba sgyu ma lta bur shes par byas nas bden 'dzin dang chags sdang la sogs pa'i rjes su mi 'brang bar ma rtogs pa'i 'gro ba la snying rje skye zhing mnyam bzhag gi nyams ma dor bas zung 'jug chen po'i ngang la gnas par bya'o / /
de ltar bsgrub pa thams cad kyang / /
dngos 'dzin zhen pas ma slad par / /
mkha' bzhin ye stong chen ro dgyer / /
'chi med bde chen ngang du 'gro /
zhes gsungs pa yin no /
dus gsum rgyal ba sras bcas kun gyi lam / /
theg chen sde snod ma lus kun gyi bcud / /
bla ma rnams kyi thugs dam kun gyi gtso / /
blo sbyong gdams pa zab mo 'di yin no / /
rnam dbye ma lus gcig tu bsdu phyir dang / /
rnam dbye'i bye brag khyad par rtogs phyir dang / /
rnam gnyis la brten go ba sla phyir dang / /
rang sems dga' ba bskyed phyir 'di byas so / /
rin chen bla mas bla ma'i gsung la brten / /
rang gis blos kyang cung zad don la sbyong / /
'brel dang go rim gnad kyi gdams pa dang / /
bcas pa'i tshul gyis blo sbyong 'di bshad do / /
de ltar gyur la 'gal 'khrul ci mchis pa / /
bla ma brgyud par bcas la bzod par gsol / /
la las mthong ste ma dad skyes gyur na / /
rgyu mtshan bstan phyir de yang bzad par gsol / /
bdag gis 'di sbyar dge ba'i me tog la / /
'gro drug bung ba'i tshogs kyis nyer bsten te / /
gzhan don ro gcig sbrang rtsi legs spyad nas / /
chos 'di nam mkha'i don du byed par shog /
'di sangs rgyas bsgom pa'i tshogs bshad chen mo yin zhing /
sems dpa' chen pos mdzad pa'i blo sbyong gi khrid yig gi btus gzhi yang 'di yin no / /
lung ma thob /
dza ga taM / / / /
rgyal ba yang dgon pa'i gdams ngag bzhugs so / /
@# / /
'dus byas la rtag pa med kyi / /
zhen med kyi 'khri ba chad /
'khor ba na bde ba med kyis / /
nges 'byung gi skyo shas bskyed / /
'jig rten la snying po med kyi / /
rdzun la blo gtad ma byed / /
rang sems sangs rgyas yin gyi / /
ngo shes kyi zhal mjal gyis gsungs / /
yang tshe 'di'i grib so yol la / /
thar lam rdog sna bskul cig /
'du 'ji'i blo sna rings so / /
'phyi phyis blo sna btungs shig /
spro yang sdod dbang med do / /
phyi mar gang phan som cig /
dal 'byor rgyun thob dka' 'o / /
thob tshe snying po long cig /
'khrul pa 'dris pa sla'o / /
dran pa'i so pa tshugs shig /
'dod yon 'dred pa mkhas so / /
dgos med zhen pa log cig /
chos min snying po med do / /
ji dgu thed la bor cig /
'chi bas rting nas btubs so / /
myur ba'i skam sha zo cig /
ces so / /
yang /
'chi ba snying la bzhog dang /
brtson 'grus la thang lhod med pa'i gnad yin /
'khor ba'i skyon tshang soms dang /
zhen pa rting nas bzlog pa'i gnad yin /
blo sna gzhan don du sbyongs dang /
ci byas chos su 'gro ba'i gnad yin /
bsam rgyu bla ma la gyis dang /
thugs yid gcig tu 'dras pa'i gnad yin /
snod bcud yi dam du sbyongs dang /
tha mal gyi zhen pa bzlog pa'i gnad yin /
gang shar so mar bzhog dang /
'khor ba rang grol la 'gro ba'i gnad yin /
gnad drug gi gdams pa'o / /
rgyal po bzhi ni /
dad pa'i rgyal po 'chi brjes su dran pa /
sgrub pa'i rgyal po 'jig rten blo yis mthong ba /
mos gus kyi rgyal po bla ma sangs rgyas su mthong ba /
rtog pa'i rgyal po gnyis snang gi ltos chos zad pa'o / /
gsung yang /
bde ba thams cad ldan par 'dod na /
'dod chags la gnyen po thongs dgos /
sdug bsngal thams cad dang bral bar 'dod na /
zhe sdang la gnyen po thongs dgos /
bla na med pa'i byang chub thob par 'dod na /
gti mug la gnyen po thongs dgos /
mgo thon par 'dod na /
nga rgyal la gnyen po thongs dgos /
gegs thams cad sel bar 'dod na /
phrag dog la gnyen po thongs dgos /
'di ltar zab chos kyi gnad ma 'dus pa med pas /
gsol ba thob /
gzhig pa chug gsungs /
yang /
dad pa la mi rtag pa'i so ba tshugs /
dge sbyor la brtson 'grus kyi lcags kyis brab /
dam tshig la rang sems kyi dpang po zhog /
dgra dug lnga la kha nang du ldog gin stos /
yang /
lha chos kyi rtsab dad pa /
jo bzangs kyi rtsa ba zhen log /
'gro don gyi rtsa ba snying rje /
byin rlabs kyi rtsa ba mos gus /
sangs rgyas kyi rtsab rtogs tshad gsungs /
rtsa ba lnga'o / /
bsgyur ba lnga ni /
rtag sems 'chi bar bsgyur ba /
chags sems sgyu mar bsgyur ba /
sdang sems snying rjer bsgyur ba /
spyod lam chos spyod du bsgyur ba /
rnam rtog lta bar bsgyur ba'o gsungs /
yang /
'das pa'i rjes spyod pa 'gyod /
zhen gyi phyi rnyogs yin gyi bzhog /
ma 'ongs pa'i sngun bsu ba /
re dogs kyi bsam rgya yin gyi zhog /
da lta ba la bzo byed pa /
chags sdang gi yo langs yin gyi zhog /
gang shar bzo med du 'jog pa /
chos sku'i ngo sprod yin gyis skyong gsungs /
yang /
na tsha 'di yang dag tu grub pa med kyi 'dzin phur thon /
kun rdzob tu las 'bras mi bslu ba yin gyi las ngan sdig sgrib sbyong /
ngo bo blo bral yin gyi 'dzin med kyi ngang du bzhog /
skye byed bdag 'dzin yin gyi re dogs kyi 'khri ba chod /
rang gshis chos sku yin gya na zug gi rang zhal ltos /
gang byung byin rlabs yin gyi ci byung dngos grub tu som /
je dgu sems kyi gang la'ang du H kha ma byed /
chos bdun po de sems la zhog /
nyams len nang thog tu sbyongs gsungs so / / / /
sarba shu b+haM /
rten 'brel snying po'i khrid yig bzhugs so / /
@# / /
bla ma dam pa'i zhabs la phyag 'tshal lo / /
jo bo lha gcig gi blo sbyong la /
d+ha rmar+k+Shi ta /
byams pa'i rnal 'byor pa /
bla ma gser gling pa'i lugs dang gsum yin gsungs /
'di la sbyor ba /
dngos gzhi /
rjes gsum mo / /
dang po sbyor ba ni /
mdun gyi nam mkhar bla ma brgyud pa dang bcas pa dang /
thugs rje chen po bsgoms la /
yan lag bdun pa rgyas bsdus gang rung dang /
'byor na maN+Dal dbul /
gsol ba gdab pa ni /
tshe 'di'i 'dun ma thams cad chos su 'grub par byin gyis rlobs /
byams snying rje byang chub kyi sems rgyud la skye bar byin gyis brlab tu gsol /
chos min gyi bsam pa skad cig tsam yang rgyud la mi skye bar blo chos su 'gro bar byin gyis brlab tu gsol /
rtogs pa dang ting 'dzin rgyud la skye bar /
sems can thams cad ma ru go bar byin gyis brlab tu gsol /
zhes gsol ba gdab bo / /
dngos gzhi la byams pa dang /
snying rje byang chub kyi sems bsgom pa'o / /
dang po ni /
byams pa bsgom pa ni /
snying rje'i chu bo byams pa ste /
de sdug bsngal la yang dag skye /
zhes gsungs pa'i don /
thog mar tshe 'di'i ma la byams pa bsgoms pa ste /
byas pa shes shing drin du bzo ba la byams pa skye pas so / /
de yang dang po mngal na yod pa'i dus su /
kha zas mi mthun pa spong ba la sogs pa /
chud zos dogs kyis dogs nas bskyangs pas drin shin tu che /
de nas skyes pa dang 'bu rid lta bu de /
sor mo bcu'i kha la blangs /
zas lces bsnyed mi gtsang ba lag pas phyis /
sha la gcer nas /
nu zho bsnun pa la sogs pa'i sgo nas kyang bskyangs pas drin che /
cher skyes pa dang /
zas gos nor la sogs pa thams cad bu la byin te /
mdor na 'khor los bsgyur ba'i rgyal srid thams cad mo'i bu la yod na ches pa med snyam pa' sgo nas bdag skyabs pas /
de lta bu'i brtse bas bskyangs pa'i ma 'di bde ba'i rgyu la dgod par bya'o snyam du /
rkang gi khong /
rus pa'i gting nas bsgom par bya'o / /
byams pa la 'god par bya'o / /
snyam pa go cha dang 'brel ba'i byams pa /
gyur cig snyam pa smin lam dang 'brel ba'i byams pa /
bde ba dang bde ba'i rgyu dang ldan na dga' snyam pa rjes su yi rang 'brel ba'i byams pa'o / /
gsungs /
de nas cung zhig ngal bso la lhod klod de /
ma bcos pa'i ngang la bzhag go /
de ltar gsol ba gdab pa /
byams pa bsgom pa /
lhod klod pa gsum la zas bza' yun re tsam bya gsung ngo / /
de ni thog mar ma la dmigs pa'i byams pa bsgom pa'o / /
de la snying rje skyes ma skyes kyang rung ste /
gnyis pa byams pa gnyen la bsre ba ni /
'di man chad thams cad la sngon 'gro rjes ni gong dang 'dra'o / /
dngos gzhi ni pha dang nye du dang thams cad 'di rnams kyi ma ma byas pa med /
bdag 'khor pa thog med nas skye shi'i 'dor len 'ba' zhig byas /
ma byas res kyis phan btags gnod pa las skyabs pas drin can gyi ma rgan 'di rnams bde ba'i rgyu dang ldan pa la bdag gis dgod par bya'o snyam du snying thag pa nas bdag gi bsgom mo / /
mi'i 'gro ba rnams la bsgom pa ni /
yul mi khyim mtshes lung pa gcig gi ma gnyis gsum bzhi 'dzam bu'i gling /
gling gsum re re nas bsgom mo / /
de nas dmyal ba la byams pa bsgom pa /
de nas yi dwags la /
byol song la /
de nas lha la bsgom pa la yang byed mi'i de sngon la bsgom /
lha la 'chi 'pho ltung byed /
rims nad rab tu tsha bas nyog nyog por 'gro ba la sogs pa lha ma yin la 'thab rtsod kya duH. kha la sogs pa dpag tu med pa bsgom mo / /
lha ma yin la dmigs pa btsugs na sgom sa med /
byol song la rigs bye ba stong phrag brgyad cu yod /
phyi'i rgya mtsho chen po'i nang 'dom bcu gnyis man chad na chang bsrings pa'i spang ma tsam yod de /
nya chen po nya ming de /
'di chu srin rnams kyi chu thig re 'thungs pa'i nya che chung dpag tu med pa khong pa'i nang du song nas 'chi /
yang chung ba mang pos chen po re'i gzhogs la bug pa brag phug tsam dod nas zas te /
dgra zin med pas glo gzhibs nas gcig gi gcig za ba'i duH. kha dpag tu med pa dang /
yang dud 'gro kha 'thor ba gcan gzan ri dwags bya byi'u 'bu srin la sogs pas kyang gcig la gcig gi za ba'i duH. kha dpag tu med par bsam la bsgom /
mi la 'khor ba rnams kyang rgas rgas shi shi bar la khal bkal /
spu btags /
zho bzhos /
bshas nas za ba la sogs pa duH. kha dpag tu med par yod pa bsgom mo / /
yi dwags la rigs sum cu so drug yod /
de yang lngar 'dus pas de rnams kyi duH. kha dran par byas la bsgom /
dmyal ba la byams pa bsgom pa ni /
dmyal khams bco brgyad kyi duH kha dran par byas la bsgom /
byams pa la snying rje ma skyes na /
gnyis pa snying rje bsgom pa ni /
gzhan sbyor ba dang rjes gong bzhin byas dngos gzhi la rtsa ba'i ma la snying rje bsgom pa ni /
gong bzhin drin dran par byas te /
drin can gi ma rgan 'di bde ba dang ldan /
sdug bsngal dang bral na dga' ba la /
'khor ba sdug bsngal gyi rgya mtsho na 'khyams kyin 'dug pa snying re rje snyam du bsgom /
'di man chad dangs gzhi'i 'dun pa bsgyur la dmigs pa thams ca tshang bar byams pa'i skabs su bkar bzhin bsgom par bya'o / /
yang gong bzhin byams pa gnyis gang rung la snying rje skyes nas /
snying rje chen po bskyed pa ni lus kyi lus bcun te tsog pu la sogs bya /
so bar du mdzub mo gcig bcug la 'gram pa bsten lus kyi ngag bcun pa ni khong pa'i nang na yar la a ma zhes drangs /
ngag gis yid bcun pa ni /
sems can dmyal ba la sogs rigs drug la snying rje bsgoms shing /
'di rnams kyis ma ma byas pa med pas /
ma 'di rnams snying rje a zhes snying thag pa nas bsgom /
ma min pa la mar bsgom pa min te /
bstan bcos mya ngan bsal ba las /
ma'i thug mtha' rgya shug tshig gu tsam / /
ril bu bgrangs kyang sa yi lang mi 'gyur / /
zhes gsungs /
gnyis pa byang chub kyi sems bsgom pa ni /
snying rje rang byas pas mi phan gtong len bsgom dgos te /
dmyal ba la sogs kyi ma de rnams kyi duH. kha bdag la tshur bsdu /
bdag gi bde ba de rnams la byin pas /
gnas skabs dang mthar thug gi bde ba thams cad thob par bsgom /
de yang duH khas dngos su gnod /
kun 'byung gis thar du mi ste /
bas /
sems can thams cad kyi duH. kha dang /
kun 'byung gnyis spu gris bzhar ba ltar blangs la rang la tshur bsdu /
rang gis bde ba thams cad sems can gzhan la byin pas /
gnas skabs su chos kyi mthun rkyen ma tshang ba med pa byung zhing /
mthar thug sangs rgyas yer thob par bsam /
rmi lam du yang bsgoms te /
chus khyer ba khang pa gzhig pa /
mtshon rdeg pa la sogs gang byung yang bsgom /
yang snying rje ting nge 'dzin gnyis las /
gang la bsgom pa del snying rje lhang skyes pa de snying rje dngos yin la /
de'i ngang la gtong len bsgoms nas yid gzhan du ma yengs par lhod klod nas bzhag pa ni snying rje'i tang nge 'dzin yin gsungs /
yang zhi gnas kya ting nge 'dzin bsgom du skyes na don rgyud lta bu dang bsres nas sgom gsung /
yang 'di'i dmigs pa thog ma nas snying rje skyes nas snying rje tshad med pa dang gtong len bya /
de lung thob par bya ba'i phyir dmigs pa thams cad bya /
spyir 'di la bzhi nad thog tu dbab pa /
gdon thog tu dbab pa /
bar chad kyi thog tu dbab pa /
las dang nyon mongs pa'i thog tu dbab pa'o / /
dang po ni rang la gang byung yang sems can thams cad kyi nad bdag la bstim la /
sems can thams cad nad dang bral bdag gi nad ji che la song bar bsam zhing /
drug tu re'i bsam pa mi bya| yang dang yang du bstim zhing bsgom /
gnyis pa gdon thog tu dbab pa ni don rgyud ltar pho gdon sa bdag ma gdon gang byung yang sems can thams cad kyi gdon bdag la bstim pa dang /
gdon yang mar bsgom /
bdag gi bde ba ma rnams la byin par bsam la gtong len byang chub kyi sems bsgom /
de ltar gdan mar bsgom /
bdag bur mthong ste ma dga' bu skyid 'ong /
gcod bzhin du 'jigs skrag la sogs blos mi 'ong gsung /
gsum pa bar chad kyi thog tu dbab pa ni /
bdag la bar chad gang byung yang / /
sems can thams cad dang sgrub pa po thams cad kyi bar chad bdag la bsdu zhing /
bdag gi bde ba de rnams la byin pas bar chad dang bral bar bsam pa yang yang du bya'o / /
bzhi pa las dang nyon mongs pa'i thog tu dbab pa la gnyis /
rgyu nyon mongs pa'i thog tu dbab pa dang / /
'bras bu las kyi thog tu dbab pa'o / /
dang po ni /
nyon mongs pa gang rags pa de thog mar slongs la /
phal cher zhe sdang slong sla /
de yang zhe sdang rags pa na /
mi gri brdeg 'dod pa la sogs pa 'ong la /
phra ba la tshig pa za ba go lag yang 'di skyur na snyam pa 'ong / /
gti mug slong dka' ste| bsgoms na phyis nas slongs gsungs /
nyon mongs pa gzhan yang slongs ci rigs la yong /
de yang gang gis slongs byung yang /
byung ma thag mi bsgom ste| stobs rdzogs pa dang bsgom /
dper na zhing 'ga' zhig la lo btab na /
thog mar zlum skyes kyang skyes ma thog nas mi 'bal te /
zlum rtsab nas mi thon phyis zlum gyi stobs rdzogs pa dang bral na rtsa ba 'thon shing legs pa dang 'dra'o / /
des na nyon mongs pa gang skyes kyang stobs rdzogs pa dang /
sems can thams cad kyi nyon mongs pa zhe sdang sogs bdag la bstim /
bdag gi bde ba sems can thams cad la byin pas nyon mongs pa thams cad dang 'bral bar bsgom /
'bras bu la dbab pa ni / /
rang gi nyams la dmyal ba la sogs ngan song gsum gyi snang ba gang byung yang ngan song gsum gyi duH. kha thams cad bdag la bstim pa yang yang bya /
yang nyam nga ba'i rnam pa byung yang /
sems can thams cad kyi nyam nga ba bdag la bsdu zhing gtong len bsgom mo / /
spyir 'di la nyams thog nas bsgom 'tshol ba dang /
sgom thog nas nyams 'tshol ba gnyis yin gsungs /
de la dang po ni /
gong gi byams pa snying rje byang chub kyi sems gsum gyis dmigs pa bsgom pa la nyams gang skyes skyong zhing bsgom pa'o / /
bsgom thog nas nyams 'tshol ba ni /
dpe gcod bzhin du nad gdon la sogs gang byung yang gtong len byang chub kyi sems bsgom zhing /
nyams skyong ba kho na yin no / /
yang bsgom snying mi 'dod pa byung na 'jig rten gyi khams na sgom mi byed pa la zad pa med snyam du bsam la res klod la bzhag /
yang ji ltar bsgom bya gsungs /
spyir 'dir khrid kyi dmigs pa spo zhing bsgom pa ni /
dper na pha bong chen po 'don pa la phyogs mtha' dag nas glags gar che lta zhing /
bzung ba dang 'dra gsung /
chos thams cad rten cing 'brel bar 'byung ba yin la de'i rtsa ba'am snying po ni /
byams snying rje byang chub kyi sems bsgom pa yin pas na rten 'brel snying po zhes bya'o / /
'di bla ma gser gling pa'i gtong len byang chub kyi sems bsgam pa'o / /
'di'i brgyud pa ni /
stom pa sangs rgyas byams pa /
gser gling pa /
jo bo rje /
slob dpon ston pa /
po to ba /
rgya lcags ri ba /
rnal 'byor pa chos g.yung drung /
sgyer sgom zhig po /
rgya sgom ri pa /
bo dong pa /
bla ma dbang pa /
nyan po pa /
de rnams la brgyud pa lags so /
rang gi rjed byang spang ba'i phyir /
sgro skur med pa rdo rje'i tshig /
bla ma'i gsung 'di yi ger bkod / /
dge bas ma rnams sangs rgyas shog / /
sarba mang+ga laM / /
dd] blo sbyong gsung bgros ma'i kha skong bzhugs so / /
@# / /
dus gsum rgyal ba sras dang bcas rnams la / /
sgo gsum dang ba'i sgo nas phyag 'tshal lo / /
theg chen blo sbyong lam gyi rten gyi chos / /
sngon 'gro'i chos bzhi chung zad 'dir brjod bya / /
'dir theg pa chen po blo sbyong gi sngon 'gro'i rten gyi chos bstan pa la bzhi las /
dang po dal 'byor rnyed dka' bsam pa ni /
'khor ba'i rgya mtsho las bsgral te thams cad mkhyen pa'i go 'phang thob par byed pa la /
rgyu thabs shes zung du 'brel ba'i chos rnam par dag pa byed dgos pa la /
de lta bu'i chos byed pa la /
rten dal 'byor mi lus rnam par dag pa cig dgos te /
slob spring las /
bder gshegs lam rten 'gro ba 'dren par chas gyur pa / /
sems kyi stobs chen mi yi rnyed pa gang yin pa / /
lam de lha dang klu yis mi rnyed lha min dang / /
mkha' lding rigs 'dzin mi 'am ci dang lto 'phyes min / /
zhes gsungs pa ltar / /
des na chos sgrub pa'i dal 'byor gyi lus 'di shin tu rnyed par dka' la /
bdag gis da res dal 'byor thob pa 'di /
don med du mi 'gyur bar chos rnam par dag pa cig byed dgos so snyam du bsgom mo / /
dal 'byor rnyed par dka' ba ci ste snyam na /
'di la bzhi ste /
rgyu'i sgo nas /
ngo bo'i sgo nas /
grangs kyi sgo nas /
dpe'i sgo nas rnyed pa dka' ba dang bzhi'o / /
dang po ni dam pa'i chos bsgrub pa'i rten dal 'byor gyi mi lus 'di thob pa la /
rgyu chos rnam par dag pa cig byed dgos te /
zhi ba lhas /
dge ba dag kyang ma byas shing / /
sdig pa dag kyang nyer bsags na / /
bskal pa bye ba brgyar yang ni / /
bde 'gro'i sgra yang thos mi 'gyur / /
zhes pas /
dge ba ma spyad cing sdig pa bsags na /
dal 'byor thob pa lta ca smos /
bde 'gro zhes pa'i sgra tsam yang thos par dka' ba'i phyir ro / /
des na sems can gyi byed tshul la brtags nas /
chos dang chos min phyid pa'i blos dpyad na /
chos rnam par dag pa shin tu nyung bas /
'bras bu dal 'byor thob pa shin tu dka' 'o / /
gnyis pa ngo bo'i sgo nas rnyed par dka' ba bsam pa ni /
'o na dal 'byor zhes bya ba ci lta bu zhig la zer zhe na /
dal ba brgyad 'byor pa bcu ste /
chos bco brgyad tshang ba'i lus gcig la zer ba yin no| |de la dal ba brgyad ni /
mi ma yin pas bsdus pa'i mi khom pa bzhi dang /
mi'i 'gro ba bas bsdus pa'i mi khom pa bzhi dang /
mi khom pa brgyad spong ba'o / /
mi ma yin pas bsdus pa'i mi khom pa bzhi ni /
ngan song gsum dang lha tshe ring po'o / /
ngan song gsum ni phal cher la chos kyi sgra yang mi grags la /
ngan song gi sdug bsngal shin tu drag pos gzir bas /
sdug bsngal gyi kha khyer 'ba' zhig la song nas /
chos sgrub tu mi khom mo / /
lha tshe ring po ni mngon pa'i nga rgyal shas che zhing /
'gal rkyen log lta skye ba'i gnas yin pas /
chos sgrub tu mi khom mo / /
mi'i 'gro ba bas bsdus pa'i mi khom pa bzhi ni /
mir skyes kyang kla klo dang /
sangs rgyas ma byon pa'i 'jig rten gyi khams su skyes pa dang /
log lta skyes pa dang /
lkugs pa rnams ni chos sgrub tu mi khom mo / /
de la kla klo ni /
chos kyi sgra yang mi grags la /
ma bag mar len pa la sogs pa chos dang 'gal pa'i tha snyad phyin ci log pa spyod pa'o / /
sangs rgyas ma byon pa'i 'jig rten gyi khams su sgrub rgyu'i sangs rgyas kyi gsungs pa'i chos med pa'o /
log par lta bas ni /
chos kyi rtsa ba gcod pa'o / /
lkugs pa ni dbang po nyams te /
de yang yid kyi dbang po nyams pas chos dang chos min pa'i rnam 'd+b+ye la rmongs pas chos kyi tha snyad las 'das pa'o / /
de nyid kyi phyir na /
mi khom pa brgyad las thar pa ni shin tu dka' ste /
rigs drug gi 'gro ba phal cher 'di nyid kyi nang du 'dra pa'i phyir 'byor pa bcu ni /
gzhan 'byor lnga /
rang 'byor lnga ste bcu'o /
dang po ni /
sangs rgyas 'jig rten tu byon pa des chos gsungs pa /
bstan pa gnas pa /
bstan pa'i rjes su gzhan 'jug pa yod pa /
gzhan gyi phyir snying brtse ba yod pa'o / /
gnyis pa ni /
rang nyid mar skyes pa /
yul dbus su skyes pa /
las kyi mtha' ma log pa /
dbang po tshang ba /
gnas la dad pa'o / /
de la sangs rgyas 'jig rten du byon pa dkon te /
spyir sangs rgyas byon pa'i bskal pa la sgron bskal dang /
sangs rgyas ma byon pa'i bskal pa la mun pa'i bskal pa zhes bya la /
deng sang gi bskal pa 'di la sangs rgyas stong byon pas sgron ma'i bskal pa bzang po zhes zer ro / /
de'i rjes su mun pa'i bskal pa drug cu /
de'i rjes su yon tan bkod pa zhes bya ba'i sgron ma'i bskal pa gcig /
de'i rjes su mun pa'i bskal pa khri /
de'i rjes su bskal pa snyan pa chen po zhes bya ba sgron bskal gcig /
de'i rjes su mun bskal sum brgya /
de'i rjes su dpe skar ma lta bu zhes bya ba'i sgron bskal gcig 'byung bar gsung ste /
de ltar na sgron bskal bzhi'i ring la mun bskal khri sum brgya drug cu 'byung bar gsungs pa dang /
sgron bskal yang /
skyes bu'i tshe yar 'phel ba dang /
mar 'grib pa gnyis las /
yar 'phel ba la sangs rgyas mi 'byon par gsungs pa'i phyir ro / /
de ltar yang so sor thar pa'i mdo las /
sangs rgyas 'jig rten byon pa brgya lam de / /
zhes dang /
rnam snang mngon byang las /
'jig rten du ni kun mkhyen dag /
u dum wa ra'i me tog bzhin / /
rgya lam na ni res 'ga' zhig /
'byung 'gyur yang ni mi 'byung ngo / /
zhes gsungs so / /
des chos gsungs pa yang dkon te /
ston pa mngon par rdzogs par sangs rgyas nas ni| lan mang du chos kyi 'khor lo bskar bar gsol ba gdab dgos par bshad pa'i phyir ro / /
bstan pa gnas pa yang dkon te /
bskal pa bzang po 'di la yang /
bcom ldan 'das 'khor ba 'jig gi bstan pa rdzogs nas /
bcom ldan 'das gser thub kyi bstan pa 'byung ba'i bar la /
yun shin tu ring bar bstan pa gnas pa med pa dang /
de bzhin du sangs rgyas dang po'i bstan pa rdzogs nas phyi ma'i bstan pa ma shar bar la /
bstan pa med pa kho na yin pas /
dus phal cher bstan pa mi gnas pa nyid kyis 'da' ba'i phyir ro / /
bstan pa'i rjes su gzhan 'jug pa'ang dkon te /
sangs rgyas kyi bstan pa la dad nas bstan pa'i sgor zhuT par bsgom pa kun kyang /
sangs rgyas kyi gsungs pa'i sde snod gsum rgyud sde bzhi dang /
de dag gi dgongs 'grel /
bstan bcos tshad ma rnams kyi ming tsam yang ma thos par de dag gi dgongs pa dang mi mthun pa'i blun po dag gis sbyar ba'i tshig la thos bsam sgom gsum byed pa mang zhing /
bstan pa rnam ma la thos bsam sgom gsum byed pa shin tu nyung bar snang ba'i phyir ro / /
gzhan gyi phyir snying brtse ba yang nyung ste /
chos rjes sa skya paN+Ti tas /
sdom brtson phal cher bkur ba nyung / /
bkur ba de dag sdom brtson nyung / /
sbyin bdag chos la dad pa nyung / /
dad pa can gyis mchod bya dman / /
mchod pa de dag log 'tsho'i rgyu / /
gal te log 'tsho mi za ba'i / /
chos byed de dag dman dman 'dra / /
zhes gsungs pa las ma 'das 'dug pa'i phyir ro / /
rang nyid mir skyes pa yang shin tu dkon te| mir skyes pa la rgyu dge ba rnam par dag pa gcig bsgrub dgos te /
dge ba bsgrub pa nyung ba gong du bshad zin pa ltar ro / /
yul dbus su skye ba yang shin tu dkon te /
'phags pa thoT med kyis /
'khor rnam bzhi bzhugs pa la /
yul dbus su gsungs pas /
'khor rnam bzhi mi bzhugs pa'i yul ni nam mkha'i khyon tsam /
'khor rnam bzhi bzhugs pa'i yul ni shing rta'i 'phang lo'i khyon tsam du snang ngo / /
las kyi mtha' ma log pa ni /
'tshams med kyi las ma byas pa ste /
'di cung zad byas pa nyung na yang /
'dis kyang chos kyi gegs byed pa ni snang ngo / /
dbang po skyon med pa tshang ba yang dkon no / /
gnas la dad pa yang dkon te /
sangs rgyas kyi gsungs pa'i bslab pa gsum la sogs pa la snying nas dad pa thob pa ni shin tu nyung bar snang ba'i phyir ro / /
de la dal 'byor gyi chos bco brgyad po re re nas kyang rnyed pa shin tu dka' bar 'dug na /
thams cad lus gcig gi steng du tshang ba ni shin tu dkon pa las 'os mi 'dug cing /
chos bco brgyad po gang yang rung ba cig ma tshang na'ang /
dal 'byor gyi lus su mi 'gro ste /
dper na rgya gar rdo rje gdan na yod pa'i mu stegs byed /
las rgyu 'bras khas len pa 'ba' zhig la /
dal 'byor gyi chos bcu bdun tshang yang /
rang 'byor lnga'i gnas la dad pa ma tshang bas dal 'byor gyi lus las 'das pa' / /
de ltar yang sdong po bkod pa'i mdo las /
mir 'gyur ba yang rnyed par dka' /
dal ba phun sum tshogs pa yang rnyed par dka' /
zhes dang /
zhi ba lhas /
dal 'byor 'di ni rnyed pa shin tu dka' / /
zhes gsungs so / /
des na rang re'i da res kyi lus 'di la ni /
dal 'byor gyi chos bco brgyad po tshang du rung tsam du 'dug na /
de chud ma zos par byas la /
ci nas kyang dam pa'i chos gcig bya dgos snyam du rkang gi khong rus pa'i gting nas bsgom pa'o / /
gsum pa grangs kyi sgo nas rnyed par dka' ba ni /
dal 'byor thob pa de tsam du mi dka' yi /
mi mang po 'dug pa snyam na /
de ni blo rnal du phab pa'i sgo nas brtags dpyad ma byas pas yin te /
spyir sems can gyi khams la brtags na /
dal 'byor gyi lus thob pa lta smos kyang ci dgos /
lus longs tsam yang shin tu rnyed dka' ste /
byang chub sems dpa'i sde snod las /
thams cad mkhyen pa'i ye shes kyis gzigs /
gzhan gyis mi mthong ba'i sems can gyi grangs 'jig rten gyi rdul phra rab las kyang mang ba yod par gsungs pa dang /
bar do'i sems can gcig po'i dbang du byas na'ang /
lus longs pa'i sems can ma longs pa mang po yod par mngon te| sos ka lta bu sems can gcig shi ba'i ro zhag gsum gyi bar du bzhag na /
de nyid la 'bu bsam gyis mi khyab pa 'byung zhing / /
de bzhin du ro ci snyed cig yod kyang /
de snyed kyi 'bu dang ldan pa mthong nas /
'bur skye ba'i bar do yang de tsam na 'gro ba gzhan du skye ba'i bar do yang de nyid las ma 'das so / /
de ltar na bar do shin tu yun ring por gnas so / /
zhes pa'ang don la gnas par mngon no| |lus thob pa'i sems can yang 'gro ba gzhan ka mang gis /
mi'i lus ka nyung ste /
'dul ba lung las /
mtho ris nas ngan song du 'gro ba ni sa chen po'i rdul tsam /
mtho ris nas mtho ris su 'gro ba ni sen mo'i steng gi rdul tsam /
ngan song nas mtho ris su 'gro ba ni sen mo'i steng gi rdul tsam /
gzhan dud 'gro ni chang ngar ma'i sbang ma tsam /
yi dwags ni kha ba bu yug 'tshubs pa tsam /
dmyal ba ni sa chen po'i rdul tsam yod par gsungs so / /
des na 'gro ba gzhan la ltos na mi lus thob pa med pa'i tshod tsam yin la /
rang gis mthong ba'i kha thor ba'i dud 'gro la bltas nas kyang mi lus thob mi srid pa'i tshod tsam du 'dug ste /
nam zla dbyar kha lta bu'a srog chags phra mo'i rigs la ltas na /
blo'i yul las 'das pa lta bur snang zhing /
sems can gyi rigs re re'i grangs la bsam gyis mi khyab pa mngon sum du mthong bas so / /
mi'i nang nas khang /
dal 'byor gyi lus rnyed par dkon pa ni /
ngo bo'i sgo nas rnyed par dka' ba'i rgyu mtshan la bsam pas shes so / /
des na sems can gyi grangs de snyed kyi nang nas /
dal 'byor gyi lus thob pa mi srid pa cig thob pa 'di chud ma zos par byas la /
chos rnam dag cig bya dgos snyam du bsam mo / /
bzhi pa dpe'i sgo nas rnyed par dka' ba ni /
zhi ba lhas /
de nyid phyir na bcom ldan gyis / /
rgya mtshor cher g.yeng gnya' shing gi /
bu gar rus sbal mgrin chud ltar / /
mi nyid shin tu rnyed dkar gsungs / /
zhes bshad pas /
dper na yongs su brtags pa nye bar bzung ste /
stong gsum gyi stong chen po'i 'jig rten gyi khams 'di rgya mtsho chen po gcig tu gyur te /
de'i kha na gnya' shing bu ga gcig pa gcig yod la /
rgya mtsho'i nang na rus sbal mig ya zhar ba gcig yod la /
de lo brgya na rgya mtsho'i steng du mgo nyug pa tsam re byed pa de'i mgrin pa gnya' shing gi bu gar chud pa sla'am snyam na /
shin tu nas kyang dka' ste /
rgya mtsho chen po ni kha yangs shing gting zab la /
gnya' shing bu gcig las med la /
rus sbal yang lo brgya nas lan re las rgya mtsho'i steng du mi 'byung la /
gnya' shing yang sa gcig tu mi gnas te /
rlung gis bdas pa'i phyogs su 'gro bas /
rus sbal shar nas byung na nub tu bdas pa sogs srid pa dang /
de gnyis 'grigs pa shin tu dka' na /
dus cung zad tsam gyis snga phyi zhugs pa dang /
phyogs khru gang tsam 'jol na'ang mi chud pas shin tu dus dang phoT 'jol ba ni shin tu sla'o / /
dpe de bzhin du mi lus thob pa'i rten 'brel cung zad cig 'dzol na /
dal 'byor gyi mi lus mi thob la /
rten 'brel 'chug pa shin tu sla ste /
rang gi rgyud la 'gro ba gzhan du skye ba'i bag chags ni rgya mtsho'i chu bas kyang mang la /
dal 'byor gyi lus thob pa'i bag chags ni /
gnya' shing gi bu ga tsam du zad do / /
bag chags sad byed kyi rkyen yang /
'gro ba gzhan du skye ba'i rkyen mang gi mir skye ba'i bag chags nyung bas so / /
rnam rtog gi 'gyur ldog cung zad tsam gyis kyang mir skye ba'i bag chags la gegs byed par nus pa'o / /
de bzhin du dpe gzhan gyi sgo nas kyang rnyed par dka' ba nges par byas te /
dal 'byor gyi lus la snying po len 'dod kyi blo bcos ma ma yin pa rgyud la skyed par bya'o / /
de ltar rgyu mtshan bzhi'i sgo nas bsams nas dal 'byor kyi lus 'di shin tu rnyed par dka' ba 'dug mod /
rnyed pa la phan yon ci yod snyam na /
phan yon shin tu che ste /
dal 'byor gyi lus la brten nas 'khor ba sdug bsngal gyi rgya mtsho las sgrol bar nus so / /
mngon mtho lha mi'i phun sum tshogs pa 'di la brten nas bsgrub nus /
nges par legs pa nyan rang gi byang chub kyang bsgrub nus /
mthar thug rdzogs pa'i sangs rgyas kyi go 'phang kyang 'di la brten nas bsgrub nus pa /
dal 'byor gyi lus la brten nas gnas skabs dang / /
mthar thug gi bde legs thams cad bsgrub par nus pas shin tu phan yon che ste /
zhi ba lhas /
mi yi gru la brten nas ni / /
sdug bsngal chu bo che las sgrol / /
gru 'di phyi nas rnyed dka' bas / /
rmongs pa dus su gnyid ma log /
ces dang /
slob springs las /
gang zhig thob na skye ba'i rgya mtsho mthar phyin cing / /
byang chub mchog gi dge ba'i sa bon 'debs byed na / /
yid bzhin nor bu bas kyang yon tan ches lhag pa'i / /
mi nyid de ni su zhig 'bras bu med par byed / /
ces gsungs so / /
gzhan lha'i lus la sogs pa ni /
rgyu dge ba bsam gyis mi khyab pa'i 'bras bu yin pas /
lus rang gi ngo bo khyad par du 'phags pa yin kyang /
de la brten nas dal 'byor gyi lus kyi phan yon tsam 'byung ba med do / /
des na sems can gyi lus la dal 'byor gyi lus 'di las phan yon che ba mi 'dug pas /
rnyed par dka' la phan yon che ba'i lus 'di skad cig kyang chud ma zos pa byed dgos te /
dal 'byor gyi lus 'di da res yod na da res yod /
da res med na da res med du 'dug pas lus 'di la brten nas gtan gyi mdun ma'i bar ci zin gcig lta dgos snyam du bsam mo / /
dal 'byor gyi lus la brten nas tshe 'di'i mdun ma bsgrub pas snying po longs par mi 'gyur ba sogs gsung bgros ma bzhin no / /
dal 'byor rnyed par dka' ba bstan zin to / /
gnyis pa 'chi ba mi rtag pa bsam pa ni /
dal 'byor gyi lus la brten nas chos rnam dag ci byed dogs par 'dug mog /
sos dal dang long yod kyis byas pas chog gam snyam na /
brtson 'grus dang brtul zhugs drag pos da lta nyid du 'bad dgos te /
myur du 'cha bas so / / / /
de la gsum /
nges par 'chi ba bsam pa /
nam 'chi nges pa med pa bsam pa /
'chi ba la chos ma yin pa gang gis kyang mi phan par bsam mo / /
dang po ni rin po che bsod nams grags pa'i zhal nas /
da lta mi kun na gros byed tsa na /
'chi na ma gtogs ma shin 'di byed zer te /
de gros rtsa ba nas nor /
'ong nges shes pa'i 'chi ba kho /
gros khog tu 'jug dgos gsungs /
de la chos rje sems dpa' chen po'i zhal nas /
de shin tu mad 'chi ba kho 'ong nges shes pa yin zhes gsungs so / /
de la 'chi na ma gtogs 'di byed ces 'chi ba gros khog tu bcug pa 'di ga yin mod snyam na /
de la 'chi ba gros khog tu bcug pa bya ba ni /
'chi ba kho 'ong nges shes par 'dug pas /
nga 'chi ba'i gdeng dang ldan pa'i 'chi lugs 'di lta bu gcig yong ba bya dgos snyam pas da lta nas 'chi lugs bzang po cig grabs su 'jug pa la zer ba yin no / /
spyir 'chi ba mi rtag pa 'di lung rigs kyi sgrub mi dgos /
mngon sum du mthong na'ang de la mi 'jiT pa 'di rang thog tu 'byung ba ma bsgoms pas lan pa yin pas da 'di lta bu sgom par bya ste /
'chi ba zhes bya ba yin /
da lta snod bcud kyi snang ba thams cad bkra lam me /
nye 'brel mdza' bshes sogs dang lhan cig tu krong nge zas gos la sogs pa la gson por longs spyod cing /
tshe 'di'i gtam sna tshogs ni tshe 'dir yun ring bsdod pa'i grab shom bya ba sna tshogs bsam zhing /
mig yul sna tshogs la hrig hrig lta ba'i 'phro la de ma thag tu de thams cad shul du bzhag nas rang gcig pu skad cig tsam yang bsdod pa'i dbang med par tshe 'di'i snang ba nag thibs kyis nub ste /
bdag gis kyang gnyen bshes longs spyod sogs rna bas kyang mi thos /
de rnams kyis kyang bdag thos pa tsam du ma gyur pa'i gtan gyes chen po cig byas te /
rgyus med pa'i rgyal khams yang bar rang gcig pu ga shed du 'gro dgos pa yin no snyam du bsgom / /
de lta bu ni 'byung bar nges te /
zhi ba lhas /
nyon mongs rgya bas shar nas ni / /
skye ba'i rgyar ni tshud gyur cing /
'chi bdag khar ni son gyur pa / /
ci ste da dung mi shes sam / /
zhes gsungs pas /
rang nyid las dang nyon mongs pa'i dbang gis skyes 'dug pas so / /
skyes phan chad 'chi ba las ma 'das te /
'dus pa'i tha ma bral ba dang / /
bsags pa'i tha ma zad pa dang / /
dar ba'i tha ma rgud pa dang / /
skyes pa'i tha ma 'chi bar gsungs pa dang /
mya ngan bsal ba las /
sa'am 'on te mtho ris na / /
skyes nas la la ma shi ba / /
'ga' zhig khyod kyis mthong ba'am / /
thos sam 'on te the tshom za / /
zhes gsungs pas /
steng mi'i 'jig rten dang /
mtho ris lha yi 'jig rten na / /
skyes nas la la ma shi bar / /
dus gtan du gnas pa 'di lta bu / /
zhes 'ga' zhig mthong ngam /
ga shed na 'dug go / /
zhes yid ches pa'i gtam las thos sam /
'di lta bu mi 'chi ba srid dam /
snyam pa'i the tshom yang med do / /
'di lta bu mthong rgyu dang thos rgyu dang /
the tshom gyi gzhi med pa'i phyir te /
'di ltar skyes pa thams cad kyi mdun na gnas pa 'chi ba yin /
ces dang /
dang po mngal du zhugs pa'i nub mo nas / /
de nas bzung ste 'jig rten 'di dag ni / /
lam du zhugs nas lam gzhan ma gol bar / /
'chi bdag drung du de ni nye bar 'gro /
zhes dang /
ma'i mngal du zhugs tsam nas 'chi bdag gi drung du 'gro ba'i lam du zhugs te lam gzhan du gom pa gang yang ma gol bar skad cig kyang ngal ba med par shin tu myur bar 'gro bar gsungs pa'i phyir ro / /
gzhan yang phyi rol gyi dgra bo stobs kyis bzlog pa srid kyang /
'chi bdag gi dgra bo stobs kyis bzlog pa mi srid do / /
dper na ri dwags kyi rgyal po seng ge des /
glang po che lta bu'i stobs kyang zil gyis non /
skad kyi nga ro bsgrags pa tsam gyis ri dwags gzhan rnams kyi sems skrag ste /
skad tsam yang 'byin mi nus pa'i stobs dang ldan yang /
'chi bdag gi ba spu tsam yang bzlog mi nus par 'chi bdag byung ba'i tshe rang gi stobs dang /
dregs pa thams cad nyams nas 'chi dgos te /
skyes rabs las /
seng ge rnams kyang sen mo rnon po glang chen gyi / /
gzi brjid zil mnan spyi bor sder mos dbral zhing gcad / /
nga ro drag po bsgrags pas gzhan gyi sems skrag byed / /
gshin rje 'ongs nas mthu dang dregs pa bcom ste nyal / /
zhes gsungs pas so / /
de bzhin du phyi rol dgra bo /
nor gyis bzlog pa srid kyang /
'chi bdag ni nor gyis bzlog pa mi srid /
gzhan la nor gyi dngos grub ster nus pa'i rnam thos kyi bu yang nor ji snyed yod kyang /
rang nyid 'chi ba las ma 'das so / /
gzhan yang mi dang mi ma yin pas byas pa'i gdon 'ga' zhig rig sngags dang sman dang rdzas kyis bzlog pa srid kyang /
'chi bdag gi gdon ni rig sngags dang sman dang rdzas kyis bzlog par mi nus ste /
skyes rabs las /
chos 'dod brgya byin 'ongs pa'i gdon dag dang / /
rig sngags grub pa rnams kyi gdon dag kyang / /
dka' thub dge legs rnams kyis bzlog pa nus / /
'chi bdag de ni bzlog par yong mi nus / /
zhes gsungs so / /
de bzhin du /
phyi rol gyi dgra 'ga' zhig thabs sna tshogs kyis bzlog pa srid kyang /
'chi bdag thabs gang gis kyang bzlog pa mi srid de /
dper na sgyu ma mkhan bzang pos /
bcom ldan 'das ma gtogs pa'i 'gro ba gzhan phal po che sgyu ma'i slu brid kyis slu bar nus kyang /
'chi bdag slu bar mi nus pa bzhin no / /
de skad du yang /
skyes rabs las /
mang po 'dus pa'i dbus su bzang po ni / /
skye bo rnams kyi mig kyang bslu bar byed / /
gshin /
rje 'di la mtshar gyis mthu gcig yod / /
de dag gis kyang mig bslu yong mi nus / /
zhes gsungs so / /
de na 'chi bdag la ni bzlog pa'i thabs kyang med do /
gzhan yang phyi rol gyi dgra la bros pas thar ba dang /
de dag med pa'i sar gnas chog pa srid kyang /
'chi bdag la ni mgyogs pas gros kyang mi thar /
de dag med pa'i sar yang sleb pa med de /
drang srong chen po lnga mngon shes / /
mkha' la ring du 'gro ba yang / /
gang du spyod yul 'chi med pa'i / /
gnas der phyin par nus ma yin / /
zhes dang /
gang du phyin kyang 'chi bas mi tshugs pa'i / /
sa phyogs de ni yod pa ma yin te / /
bar snang la med rgya mtsho'i gting na med / /
ri bo rnams kyi phrag na yod ma yin / /
zhes gsungs so / /
des na bdag la 'chi bdag gi bdud ni yod /
kho bdag gi steng du ni 'ong de las bzlog pa'i thabs ni med /
de las thar ba ni mi srid pas /
'chi bar nges pa las med do / /
kha rag sgom chung gis /
'chi bdag bdud kho mi sdod tshur tshur 'ong / /
de la bros pa'i thabs ni ci yang med / /
da lta gnyid dang le lo'i dbang song na / /
ci 'dra'i dus gcig bdag la nam yong ang / /
zhes so / /
skye bo tha mal pa rnams la 'chi ba 'ong ba lta ci smos /
byang chub sems dpa' dang /
nyan thos dang rang sangs rgyas rnams kyang sku lus spong dgos te /
ji skad du /
ci ste rgyal sras rang rgyal dang / /
sangs rgyas rnams kyi nyan thos kyang / /
sku lus 'di ni spong mdzad na / /
skye bo tha mal smos ci dgos / /
zhes gsungs so / /
skye ba'i phyir na nges par 'chi dgos zhes shes par bya ba'i phyir /
ston pa bcom ldan 'das kyis kyang 'khrungs pa'i tshul bstan pa'i rjes su myang ngan las 'das pa'i tshul bstan pa yin te /
de skad du yang /
mtshan dang dpe byad kyis brgyan pa'i / /
rdo rje'i sku yang mi rtag na / /
chu shing snying po lta bu yi / /
lus can rnams la smos ci dgos / /
zhes gsungs so / /
des na skyes phan chad nges par 'chi dgos te /
dper na rdza dang 'dra ste /
rdza de yang bzos phan chad 'ga' zhig 'dul legs pa dang /
'khol thabs legs pas yun ring rabs thub nas 'chags la /
'ga' zhig nyes pa dang /
'khol ma bzod pas myur du 'chag cing /
mthar thams cad kyang 'chag pa bzhin no / /
gzhan yang dpe'i sgo nas kyang mi rtag pa bsam par bya ste /
dper na gsod par nges pa'i btson ra dang 'dra /
ltag chu sgyur ba'i rdzang dang 'dra /
bshas rar bcug pa'i lug dang 'dra /
ri gzar po'i kha nas 'bab pa'i chu dang 'dra /
byi ba dkar nag gi dpe dang 'dra'o / /
dang po ni /
dper na gsod par nges pa'i btson de bshan pa'i lag tu bcug nas gsod sar 'gro ba'i tshe /
gom pa gang phyin pas kyang /
'chi ba la thag je nye /
do phyin pas kyang 'chi ba la thag je nye /
mthar gsod sa der slob pa dang /
bshan pas spur te gsod pa bzhin du /
rang re rnams kyang nyi ma gcig song 'chi ba la thag je nye /
gnyis song je nye /
de bzhin du 'jig rten gyi bya ba yin yang /
gcig song je nye gnyis song je nye song ang snyam du bsam /
chos kyi bya ba yin na'ang /
sngags lta bu la| sngags rdog gcig song 'chi ba la je nye /
gnyis song je nyer song ang snyam du bsam mo / /
de skad du yang /
ched du brjod pa'i tshoms las /
dper na gsod par nges pa zhig /
gom pa gang dang gang bgrod pa / /
'chi bdag drung du bsnyen pa ltar / /
mi rnams srog kyang de bzhin no / /
zhes gsungs so / /
gnyis pa ni /
dper na rdzing chung gang ba de /
der 'bab pa'i chu bcad nas 'og nas bu ga btol na chu de rder gyis myur du 'dzag pa ltar /
tshe la'ang ltag chu chad pa ltar /
snon pa ni med /
bu ga dod pa dang 'dra ba'i lo dang /
zla ba zhag dang za ma la sogs pa skad cig kyang mi dal bar dbri ba yin pas /
myur du 'chi ba las 'os med snyam du bsgom /
zhi ba lhas /
nyin mtshan bsdod pa yong med par / /
tshe 'di rtag tu god 'gyur te / /
bsnon pa'ang gud nas 'ong med na / /
bdag lta 'chi bar cis mi 'gyur / /
zhes gsungs so / /
gsum pa ni /
dper na /
'bros sa med pa'i dang ra 'ga' zhig tu gsad par bya ba'i lug rnams bcug nas /
bshan pas rim gyis gsad nas mthar gcig kyang mi lus pa ltar rang re rnams kyang skye bo'i bshas rar chug /
'chi bdag gi bshan pas mdza' bshes dang nye du sogs rim gyis gsod par mthong zhing /
de rang nyid la'ang 'ong bar shes bzhin du /
de la mi 'jigs par bza' ba dang /
btung ba dang gnyid log pa dran pa ni ma he 'ga' zhig bshan pas gsod pa mthong bzhin du /
de ma thag tu gsod pa'i ma he 'ga' zhig gis de la mi 'jiT par bza' btung byed pa ltar shin tu blun pa yin no / /
de skad du yang zhi ba lhas /
rang sde rim gyis gsod pa yang / /
khyod kyis mthong bar ma gyur tam / /
'on kyang gnyid la brten pa gang / /
gdol pa dang ni ma he bzhin / /
lam ni kun nas bkag nas su / /
'chi bdag gis ni lta bzhin du / /
ji ltar khyod ni za dga' zhing / /
'di ltar gnyid log ji ltar dga' / /
zhes gsungs so / /
bzhi pa ni /
dper na ri gzar po'i kha nas 'bab pa'i chu de snga ma rnams phyi mas ma zin gyis dogs nas rgyug pa'i tshul du shin tu myur bar 'bab pa ltar / /
tshe yang skad cig snga ma rnams phyi mas zan par bya ba'i phyir mgyogs par 'gro bas myur du 'dzad do / /
'on kyang myur ba'i dpe tsam du zad mod kyi /
skyes bu'i tshe zad pa ni des 'gran par mi nus te /
dper na skyes bu mda' shin tu skyen pa zhig gis /
phyogs bzhir gcig char dus gcig la mda' 'phangs te /
skyes bu yang rtsal shin tu che ba gcig gis mda' bzhi ka sa la ma ltung bar 'dus na shin tu mgyogs mod de bas kyang skye bo'i tshe zad pa mgyoT so zhes gsungs so / /
rgya cher rol pa las /
srid gsum mi rtag ston ka'i sprin dang 'dra / /
'gro ba'i skye 'chi gar la lta dang mtshungs / /
skyes bu'i tshe 'gro nam mkha'i glog 'dra ste / /
ri gzar 'bab chu bzhin du myur mgyogs 'gro /
zhes gsungs so / /
lnga pa ni /
gad g.yang shin tu mtho ba yang ba'i gad logs na rtswa phung gcig yod la /
mi zhig der g.yang la lhung ste /
lag pas rtswa'i phung po de zin la /
rtswa de la byi ba dkar nag gnyis kyi res mos kyis gcod pa la /
mi des rtswa ma zad gong du rtsol ba byas na gad kha der thon srid la /
rtswa ma zad gong du le lo byas na rtswa zad nas g.yang la lhung ste /
'chi ba las ma 'das pa gcig yod na /
de la le lo dang /
sos dal mi kham zhing /
de byed mi dran pa bzhin du /
rang re rnams kyang ngan song gi g.yang la lhung la khad /
tshe lhag gcig gi rtswa phung zad la khad gnas pa la /
tshe lhag cung zad 'di ni byi ba dkar nag dang 'dra ba'i nyin mtshan gnyis kyis skad cig kyang sdod sa med par gcod pa 'di la| brtson 'grus dang 'bad pa ma ston na /
tshe lhag gi rtswa phung zad nas ngan song gi g.yang du lhung na /
gtan thar sa med pa lta bu 'byung bas 'bad pa thon cig /
de skad du yang /
slob springs las /
gal te kla klo dmyal ba'i bsrung dang spyod mtshungs sam / /
dud 'gro phan tshun za bar byed pa'i nang dag tu / /
skye ba thob par gyur na gang gi phyir yang ni / /
g.yang du lhung bar gyur pa'i ngang tshul de nyid ston / /
zhes dang /
zhi ba lhas /
nyin mtshan sdod pa yong med par / /
tshe 'di'i rtag tu god 'gyur te / /
zhes sogs /
yang skabs su shes springs las /
lus mtha' thal ba mthar 'grul mthar skam zhing / /
rnam par 'jig nges myags par gyur pa ste / /
so sor 'gyes chos can du shes par mdzad / /
zhes gsungs pas /
'di ltar bsam ste /
da lta bdag gis lus 'di gces par skyong ste /
bdag shi nas lus 'di mes bsregs te /
thal bar gyur pa gcig 'ong ngam /
sa 'og tu sbas te rul pa cig yong ngam /
gyang log la sbas te skam par gyur pa cig yong ngam /
chu la bskur te nya sram gyi za'am /
dur khrod du bor te bya dang gcan gzan la sogs pas zos nas lhag ma tsam yang ma lus par 'gyur ba' dus gcig myur du 'ong ba yin ang snyam du bsam mo / /
yang skabs su| rgyal po la gdams pa'i mdo las gsungs pa bzhin du /
rang nye du dang mdza' bshes sogs dang lhan cig tu 'ong ba'i gtam sna tshogs byed pa'i tshe /
da lta nye du mdza' bshes sogs dang lhan cig tu gnas te /
nam zhig gi tshe 'di rnams dang gtan gyes byed pa'i dus 'ong ang snyam du bsam mo / /
de bzhin du zas za ba'i tshe /
da lta nga zas bzang po za ste /
nam zhig na zas bzang po za mi nyan par sman kha ba rtsub pa zos kyang mi phan la 'chi ba'i dus gcig 'ong ang snyam pa dang /
gos bzang po gyon pa'i tshe /
da ltang gos bzang po gyon te /
nam zhig na gos ngan shos dri ma can gcig gi dril nas bor ba'i dus 'ong ang snyam pa dang /
khri stan bzang po la 'dug pa'i tshe /
da lta bdag stan bzang po 'di lta bu la 'dug ste| nam zhig na shing bzhi'i kha la bteg nas 'gro ba'i dus gcig 'ong ang snyam pa dang /
bzhon pa bzang po zhon pa'i tshe /
da ltang zhon pa bzang po 'di lta bu la zhon te /
nam zhig na ro las byed pa'i skye bo ngan pa zhig gi khur 'gro ba'i dus gcig 'ong ang snyam pa dang /
khrus byed pa'i tshe /
da ltang khrus la sogs pa'i gtsang sbra 'di lta bu byed de /
nam zhig na rang gi mi gtsang ba lus la gos pa phyogs mi gtsang ba dur khrod la sogs par 'dor ba'i dus gcig 'ong ang snyam par bsam mo / /
de ltar sgo sna tshogs nas nges par 'chi ba 'ong ba la nges shes ma skyes bar du bsgom / /
de ltar 'chi ba 'ong nges su 'dug mod re zhig mi 'ong ngam snyam na /
gnyis pa nam 'chi nges pa med par bsam pa la gsum ste /
tshe'i tshad la nges pa med pa dang /
tshe'i bar chad byed pa'i 'gal rkyen mang zhing /
tshe gnas pa'i mthun rkyen nyung ba dang lus srog bral sla zhing 'chi bdag la brtse ba med pas nam 'chi nges med bsam pa'o / /
dang po ni 'ga' zhig gi bsam pa la /
tshe stod tshe 'di'i 'dun ma byas nas /
tshe gzhug la chos bya'o snyam pa dang /
yang 'ga' zhig da lo chos rgyags la sogs bsgrub nas /
sang phod nas chos bya'o snyam pa yang yong mod /
de ni thog tu 'bab pa dka' ste /
rang gi lo phyi ma dang /
tshe phyi ma gang snga mi shes de bzhin du zla ba phyi ma dang tshe phyi ma /
zhag phyi ma dang tshe phyi ma sngon la gang 'ong mi shes so / /
de'i rgyu mtshan yang /
rang gi tshe la nges pa med de /
mdzod las /
'di na ma nges tha mar ni / /
lo bcu dang po dpag tu med / /
zhes gsungs so / /
'di la gnyis /
dus kyi sgo nas dang /
gang zag gi sgo nas ma nges pa'o / /
dang po ni /
byang sgra mi snyan pa ni / /
dus nam yang tshe lo stong phrag gcig tu nges la /
'dzam bu gling pa'i tshe la nges pa med de /
dang po ni /
lo dpag tu med pa'ang thub /
tha ma'i dus su lo bcu la yang ring shos byed dgos pas so / /
gnyis pa ni /
byang sgra mi snyan pa'i mi tshe lo stong du nges pa'o / /
de bas mang ba thub pa'ang med la| de ma rdzogs par 'chi ba yang med pa'o / /
'dzam bu gling pa'i tshe la nges pa ci yang med de /
'ga' zhig ma'i mngal du tshe zad nas 'chi ba'ang yod la /
de bzhin du kha cig skyes tsam na /
kha cig gog tsam na /
kha cig 'gro tsam na /
la la dar la bab tsam na /
la la rgas nas 'chi ba yang yod pas so / /
de skad du yang /
mya ngan gsal ba las /
kha cig mngal du 'chi bar 'gyur / /
de bzhin kha cig skye tsam na / /
de bzhin kha cig gog tsam na / /
de bzhin kha cig yongs rgyug na / /
la la rgas dang la la gzhon / /
la la dar la babs pa'i tshe / /
rim gyis rab tu 'gro 'gyur te / /
'bras bu smin pa ltung ba bzhin / /
ces so / /
des na rang gi tshe tshad da lo tsam gyi rdzogs nas /
sang gi nyi ma la tshe phyi ma mi 'byung ba'i rgyu mtshan yid gtan thub pa gang yang med de /
zhi ba lhas /
de ring kho na mi 'chi zhes / /
bde bar 'dug pa rigs ma yin / /
bdag ni med par 'gyur ba'i dus / /
de ni gdon mi za bar 'gyur / /
zhes gsungs so / /
de ltar na yang re zhig gson du re ba'i blo'i gtad so 'ga' zhig /
na tshod gzhon pa dang /
da lta nad med pa dang /
zas gos la sogs pa'i mthun rkyen 'dzoms pa dang /
dgra 'dre la sogs pa'i 'tsheb med pas yun ring du mi 'chi'am snyam du sems mod /
de rnams gang gis kyang blo gtad mi thub ste /
de yang gzhon pas mi thub ste /
rgad po rgad mo ldang yang mi nus par gzhan la brten dgos pa'i sngon du /
gzhon pa yang rtsal dang ldan pa mang po shi ba dang /
rang las gzhon pa shi ba mthong thos su grub pa dang /
tshoms las /
snga dro skye bo mang mthong baH H phyi dro 'ga' zhig mthong mi 'gyur / /
phyi dro skye bo mang mthong ba /
snga dro 'ga' zhig mthong mi 'gyur / /
skyes pa bud med mang po dag /
dar la babs pa'ang 'chi bar 'gyur / /
de la mi 'di gzhon zhes te / /
gson pa'i gdeng drod ci zhig yod / /
ces gsungs so / /
nad med pas mi thub ste /
gdon gyis zin pa'i nad pa rang gi 'gro 'dug tsam yang mi nus par /
gzhan gyi 'dre ldog byed dgos pa'i sngon la /
da lta nad med skye bo lus stobs dang ldan pa glo bur du 'cha ba mthong bas so / /
mthun rkyen 'dzoms pas mi thub ste /
mthun rkyen med pa'i sprang po nang zas nang tshol /
nub zas nub tshol ba'i sngon du /
phyug po zas nor gyi mtha' bskor ba dag 'chi ba dag mthong bas so / /
dgra 'tshe ba med pas kyang mi thub ste /
mtha' thams cad dgras 'khor ba'i go rar chud pa'i skyes bu'i sngon du dgra'i ming tsam yang med pa'i skyes bu du ma zhig 'chi ba mthong bas so / /
gdon gyi 'tshe ba med pas kyang mi thub ste / /
shes pa gdon gyis slad nas sems la rang dbang ma thob bya byed rang la gang ngan byed pa'i sngon du gdon gyis 'tshe ba med pa'i skyes bu du ma 'chi ba mthong bas so / /
de thams cad dang bral bas kyang mi thub ste /
da lta de thams cad dang bral yang glo bur gyi 'chi rkyen 'ga' zhig gis de ma thag tu du ma zhig 'cha ba mthong ba'i phyir dang /
khong rnams kyis gzhon pa la sogs pas mi 'chi ba'i blo gtad mi thub la /
rang gi blo gtad thub pa'i rgyu mtshan ci yang med pa'i phyir ro / /
de skad du yang /
zhe ba lhas /
nad med nyi ma 'di lta bu'i / /
zas bcas 'tshe ba med gyur kyang / /
tshe ni skad cig bslu ba ste / /
lus ni thang gcig brnyan po bzhin / /
zhes gsungs so / /
gnyis pa 'chi ba'i rkyen mang zhing gson pa'i rkyen nyung ba'i rgyu mtshan gyis nam 'chi cha med pa ni tshe lhag cung zad yod srid kyang /
de ma rdzogs kyi bar du sdod rgyu yong ba'i nges pa med de /
tshe la bar du gcod byed kyi rkyen shin du mang ba'i phyir ro / /
dper na rlung dmar chen po'i nang na yod pa'am me de ras snum la sogs pa ma zad kyang /
rlung gi rkyen gyis cung zad tsam yang gnas pa'i go skabs med pa bzhin no / /
de skad du yang spyod 'jug las /
'chi bdag rkyen gyi khar gnas pa / /
rlung dmar nang 'dug mar me bzhin / /
zhes dang /
slob springs las /
mar me'i me lce shugs drag rlung gis bskyod lta bu'i / /
tshe 'di skad cig gnas pa'i gdeng yang yod min na / /
zhes gsungs so / /
'chi rkyen shin tu mang ste /
phyi'i 'byung ba bzhes kyang 'chi ba'i rkyen byed de /
nang gi 'byung ba bzhi 'khrugs pas nad bskyed 'chi ba'i rkyen byed /
nad bzhi brgya rtsa bzhis rkyen byed /
log 'dren gyi bgegs stong phrag brgyad cus kyang rkyen byed /
dgra gnyen la sogs pa mis rkyen byed /
dud 'gro la sogs pa 'gro ba gzhan gyis kyang 'chi ba'i rkyen byed /
'tsho ba'i rkyen du 'dod pa /
khang khyim dang zas gos la sogs pas 'chi rkyen byed /
tha na rang la rang las nye ba med de /
rang nyid kyang 'chi ba'i rkyen du 'gyur ba yod do / /
de rnams kyis kyang 'chi rkyen byas nas 'chi ba bsam gyis mi khyab pa mthong zhing thos la khong rnams la de rnams kyis 'chi rkyen byed la /
rang la mi byed pa'i rgyu mtshan rnam dag med pa'o / /
des na 'jig brten gyi khams kyi phyi nang ga dngos po 'chi ba'i rkyen du mi byed do / /
zhes ngos bzung rgyu mi 'dug pas so / /
de lta bu'i 'chi rkyen med pa'i sar 'gro sa ni mi 'dug /
rkyen de rnams gang yang rung ba res kyang 'chi bar 'dug cing /
de lta bu'i 'chi rkyen gcig mi 'phrad pa'i gdengs mi 'dug pas /
de ring 'chi ba'am sang 'chi cha mi 'dug pas /
da lta nyid du chos rnam dag cig bya dgos snyam du bsgom mo / /
de skad du yang /
klu sgrub kyis /
'chi ba'i rkyen ni shin tu mang / /
'tsho ba'i rkyen ni nyung zad gcig /
de dag nyid kyang 'chi ba'i rkyen / /
de bas rtag tu chos mdzod cig /
ces gsungs so /
gsum pa lus srog shin tu 'bral sla ste /
chu'i chu sbar bas kyang shed chung bas so / /
lus srog 'bral sla ba'i tshul 'di ltar na /
gnyid log pa las sad pa dang /
dbugs 'phyir 'byung ba las nang du rngub pa ngo mtshar ba'i gnas yin no / /
de skad du yang /
klu sgrub kyis /
tshe 'di gnod mang rlung gis btab pa yi / /
chu yi chu bur bas kyang mi rtag na / /
dbugs 'byung dbugs rngub gnyid kyi log pa las / /
sad khom gang lags de ni ngo mtshar che / /
zhes gsungs so / /
'chi bdag la brtse ba med pas nam 'chi cha med do / /
'chi bdag la de ring snying rje bas bzhog ces pa'am /
de ring mi khom pas zhog zer ba lta bu'i tshul ma yin pas /
rngon pas ri dwags 'ded pa'i tshul du sgom pa gang gis kyang zan pa sngon dus cung zad tsam gyis kyang gsod pa sngon /
snyam du sems pa las med pas /
de bzhin du song ba mi shes par tshe 'di'i bya byed mang po cig gi go rim bsgrigs pa ni /
'chi bdag gi gshin rjes ma rangs pa'i tshul gyis khrel ba'i gnas su gsungs te /
slob springs las /
'di ni sang bya 'di ni thang gcig 'og tu bya / /
'di ni de'u re byed skye bo bsams pa na / /
gshin rje be con lag thogs zur gyis lta ba yi / /
mig rtsa dmar khros ma rangs gad mo re snyam 'debs / /
zhes gsungs so / /
des na da ni de rang 'di bya sang 'di bya snyam du yid la mi byed par /
de ring 'chi na 'di bzhin bya /
sang 'chi na 'di bzhin du byed snyam pa'i gdengs gcig da lta nas grabs su chud par bya'o / /
de skad du yang chos rje yang dgon pas /
bdud 'chi bdag gi brel khoms kyi dus mi rtsi tsho nges med la 'chi ba'i dus btab med /
dus de ring 'byung bzhi dang rnam shes gyer gyur na / /
gdeng blo bde cig tshags su chud dam sems cig ang / /
zhes gsungs so / /
jo bo rjes /
tshe na yun thung shes bya'i rnam pa mang / /
tshe yi tshad kyang ci tsam mi shes na / /
ngang pas chu la 'o ma len pa ltar / /
rang gi 'dod pa rang la blang bar rigs / /
zhes gsungs so / /
des na bdag gi tshe de ring tsam gyis ma rdzogs pa'i rgyu mtshan ci yang mi 'dug /
tshe cung zad ma rdzogs su zin yang tshe la dus ma yin pa'i 'chi ba 'ong ba 'dug /
bar chod byed pa'i rkyen du ma gyur pa ni rnyed par dka' ba 'dug /
rkyen de rnams bar gcad byed pa la yengs pa ni mi srid 'dug /
bar du gcad rgyu'i lus srog ni 'bral shin tu sla bar 'dug tsa na /
bdag de ring nyi mi'i ngo la mi 'chi ba'i gdeng mi 'dug /
de ring sang la shi na ni sngar phan chad 'chi ba gros khag tu bcug pa'i bya ba ni gang yang ma grub /
'chi tsa na bdag la ci 'dra ba gcig 'ong ba 'dug ge a tsa ma /
da ni bdag ni tshe 'di ji ltar song na'ang song /
'chi ba'i dus su phan pa'i chos gcig de ring nas bya snyam du bsam mo / /
gsum pa 'chi ba la chos ma yin pa gang gis kyang mi phan pa ni /
'chi ba'i dus la babs pa'i tshe /
tshe 'di'i phun sum tshogs pa gang gis kyang mi phan te /
gnyen bshes la sogs pa ji snyed yod kyang /
'chi bdag la 'thab pas zlog pa'am /
ngo chen byas pas skad cig kyang 'grub pa mi srid de / /
srog la brud du mi 'dod /
pha rol tu 'gro ba'i tshe goms pa gang yang mnyam du 'gro rgyu med pas so / /
de skad du yang /
spyod 'jug las /
gshin rje'i pho nyas zin pa la / /
gnyen gyis ci phan bshes ci phan / /
zhes dang /
bdag ni mal na 'dug bzhin du / /
gnyen bshes rnams kyis mtha' bskor yang / /
srog chad pa yi tshor bdag /
bdag nyid gcig pus myong bar 'gyur / /
zhes gsungs so / /
de bzhin du /
zas nor longs spyod ni ci tsam yod kyang mi phan te /
'chi bdag la sbyin pas /
cung zad kyang bslu ru med /
tshe la skad cig kyang 'thud du med /
pha rol cung zad tsam yang khur du med pa'o / /
de bzhin du kha drag pa dang dbang che ba la sogs 'jig rten chos brgyad kyi 'dod phyogs ji snyed yod kyang mi phan gyi kha la slar gnod de / /
spyod 'jug las /
bdag ni rnyed mang bkur stir bcas / /
bdag la mang po dga' bo zhes / /
de 'dra'i snyems pa 'chang na ni / /
shi ba'i 'og tu 'jigs pa skye / /
de bas rnam par rmongs pa'i yid / /
gang dang gang la chags gyur pa / /
de dang de stong stong 'gyur du / /
sdug bsngal nyid du 'gyur zhing ldang / /
zhes dang /
rgyal po la gdams pa'i mdo las /
rgyal po chen po de'i tshe /
de'i dus na /
chos ma yin pa mgon dang skyabs gzhan med de /
zhes gsungs so / /
'o na de'i tshe gang gis phan na chos rnam par dag pa byas na phan te /
spyod 'jug las /
de tshe bsod nams gcig skyabs na / /
zhes dang /
rgyal po la gdams pa'i mdo las /
de'i tshe de'i dus na /
chos ni skyabs dang mgon dang /
rten dang /
gling dang /
dpung gnyen chen por gyur te /
zhes gsungs so / /
chos byas kyang 'chi'o snyam na /
'chi lugs mi gcig pa sogs na /
gsung bgros ma bzhin du shes par bya'o / /
des na 'chi ba ni 'ong bar 'dug /
nam 'ong ni cha mi 'dug /
de la phan pa ni chos ma yin pa mi 'dug pas /
'chi bal mi 'jig pa'i gdengs dang ldan pa bzhin du 'dug pa ni shin tu mi 'thad de /
spyod 'jug las /
bdag la mi 'jigs su yis byin / /
'di las ji ltar nges thar ba / /
gdon mi za bar med gyur na / /
ji ltar bdag yid bde bar 'dug /
ces dang /
bzhi brgya pa las /
gang la 'jig rten gsum mnga' bdag /
rang nyid 'chi bdag byed po med / /
yongs shes rnal bzhin gnyid log na / /
de las ma rungs gzhan ci yod / /
ces gsungs so / /
des na mi snying can kun rang la phyi thag bsrings /
rang mi bslu na zhe nas kyi lha chos gcig mdzod ces yang dgon pas gsungs so / /
de bzhin du tshe 'di blos btang ba'i chos re byed pa gal che'o / /
'chi ba mi rtag pa bsgom pa bstan zan to / / / /
de ltar 'chi ba'i dus la babs pa'i tshe /
tshe 'di'i 'byor pa sogs gang yang rjes su mi 'brang ba 'dug na /
rjes su 'brang ba ni ci yang med dam snyam na /
rang gi byas pa'i las dge sdig ni shul du yang mi sdod gzhan du yang mi 'gro /
med par yang mi 'gro /
lus dang grib ma bzhin du rang gi rjes su 'brang te /
rgyal po la gdams pa'i mdo las /
dus kyi nyen te rgyal po 'gro gyur na / /
longs spyod mdza' dang gnyen bshes rjes mi 'brangs / /
skyes bu de ni gang dang gang 'gro yang / /
lus dang grib ma bzhin du rjes su 'brangs / /
zhes gsungs so / /
gsum pa las rgyu 'bras la yid ches bsgom pa la bzhi ste /
dge ba dang mi dge ba'i las kyi mtshan nyid bsam pa /
de'i 'bras bu bsam pa /
las kyi rnam grangs rnam par bzhag pa /
don bsdus te bstan pa'o / /
dang po la gnyis te /
mi dge ba'i las dang dge ba'i las so / /
dang po ni /
'phags pa klu sgrub kyis /
'dod chags zhe sdang gti mug gsum / /
de bskyed las ni mi dge ba / /
zhes gsungs so / /
nyon mongs pas kun nas slang ba'i gzhi bsam pa sbyor ba mthar thug tshang ba'i las so / /
ma chags zhe sdang gti mug med / /
de bskyed las ni dge ba'o / /
zhes gsungs pas /
ma chags pa la sogs pas kun nas slang ba'i gzhi bsam pa sbyor ba mthar thug tshang ba'i las so / /
mi dge ba la dbyen bcu ste| lus kyi las mi dge ba gsum /
ngag gi las mi dge ba bzhi /
yid kyi las mi dge ba gsum mo / /
de re re la'ang gzhi bsam pa sbyor ba mthar thug bzhi bzhi tshang dgos so / /
de la dang po srog gcod pa'i gzhi ni /
rang las gzhan du gyur pa'i sems can no / /
bsam pa 'du shes dang kun slong gnyis las /
dang po ni /
bsad par bya ba de la der 'du shes pa ste /
de la yang bye brag zhugs pa dang ma zhugs pa gnyis las /
dang po ni /
bsad par bya ba'i sems can gcig nges par bzung nas der 'du shes pa'o / /
gnyis pa ni /
lug khyu lta bu la bsad par 'du shes pas lhas sbyin gsad par 'dod nas /
mchod sbyin la der 'dug snyam du bsams nas /
mchod sbyin gsad pas ni /
srog gcod pa'i mi dge bar mi 'gro ba'o / /
des na bye brag zhugs pa ni / /
gang gsad par bya ba de yin pa la yin par 'du shes pa'o / /
bye brag ma zhugs pa la ni /
nor nas bsad kyang srog gcod pa'i las su 'gyur ro / /
nyon mongs pa gang yang rung bas kun nas blang nas /
kun slong gsad par 'dod pa'o / /
sbyor ba mtshon bsnun pa'am dug dang g.yang la bskyur ba la sogs pa rang ngam gzhan la bskos pas kyang chog go /
mthar thug ni sbyor ba de la brten nas rang ma shi ba'i sngon rol du pha rol po de shi ba'o / /
de la 'dod chags kyi srog gcod pa ni| bsad bya de'i sha la sogs pa la chags nas gsod pa'o / /
zhe sdang gi ni /
pha rol po la snying na ba'o / /
gti mug ni sar shig pa dag pha ma rgas po la /
rgas pa'i sdug bsngal bskyab par 'dod pa'o / /
mthar zhe sdang gis so / /
gnyis pa ma byin par len pa'i gzhi ni /
rang las rdzas tha dad pa'i gang zag gis bdag tu bzung ba'i dngos po bsam pa la 'du shes ni /
rku bar bya ba'i dngos po de la der 'du shes pa'o / /
de la'ang bye brag zhugs pa dang ma zhugs pa gnyis so| |nyon mongs ni dug gsum gang rung gi kun nas slangs nas kun slong ma byin par len par 'dod pa'o / /
sbyor ba mthu dang stobs kyi sgo nas 'phrog pa dang /
'jab bus dang /
bcol ba gnongs pa dang bshags pa la sogs pas de rang ngam gzhan la bcol bas kyang rung ngo / /
mthar thug ni gnas nas spags pa dang /
thob blo gnyis gang rjes la byung ba'o / /
de la 'dod chags kyi kun nas slangs pa ni| rdzas de la chags pas so /
zhes sdang gis ni /
rdzas kyi bdag po de la bsad par bya ba'i phyir du'o / /
gti mug gis ni /
ma byin par blangs pa la nyis pa med snyam du len pa'o / /
mthar ni 'dod chags gyis so / /
'dod pas log par g.yem pa'i gzhi ni /
skyes pa gzhan gyis bdag tu bzung ba dang /
pha ma dang 'brel ba'i bdun rgyud rnams dang /
smad 'tshong ma rin bcal nas longs ma spyad pa la sogs pa'o / /
gnas ma yin pa ni /
dkon mchog rten dang /
pha ma la sogs pa gnas dang /
gad kha dang /
snang ba yod pa la sogs pa'o / /
dus ma yin pa ni /
sbrum ma dang /
zla mtshan 'dzag pa la sogs pa dang /
mya ngan gyi gdungs pa'o / /
yan lag ma yin pa ni /
kha dang gshang lam la sogs pa'o / /
bsam pa der 'du shes pa'o / /
'di la 'ga' zhig bye brag zhugs pa dang /
ma zhugs pa khyad med gsungs mod /
'phaT pa thogs med ni /
bye brag zhugs ma zhugs gnyis yod par bzhed /
ces gsungs so /
nyon mongs pa dug gsum gang rung gis kun nas blangs nas /
kun slong 'dod pas log g.yem 'dod pa'o / /
sbyor ba khri las ldang ba la sogs pa sbyor ba brtsam pa'o / /
mthar thug bde ba nyams su myong ba'o / /
'di la'ang 'dod chags kyi kun nas blangs ba nas /
'dzag bde nyams su myong bar 'dod pa'o / /
zhe sdang gis ni gzhan gyis chung ma chud gsan pa la sogs pa gzhan la gnod par sems pa'o / /
gti mug gi ni sar shig pa dag /
ma bag mar blangs te /
log par g.yem pa lta bu'o / /
mthar 'dod chags kyis rdzogs par byed do / /
rdzun du smra ba'i gzha ni /
smra shes shing don go ba'o / /
bsam pa ni / /
smra bar bya ba'i don de las gzhan du 'du shes pa'o / /
nyon mongs pa gang rung gi ku nas blangs nas kun slong 'du shes /
gzhan du bsgyur nas smra bar 'dod pa'o / /
sbyor ba smra bar brtsams pa'o / /
mthar thug pha rol pos don go ba'o / /
mthar thug gsum po gang rung gis rdzogs par byed do / /
phra ma smra ba'i yul ni /
gang zag pha rol po gnyis so / /
bsam pa ni der 'du shes pa'o / /
nyon mongs pa gang rung gi kun nas blang ste kun slong de gnyis 'byed par smra bar 'dod pa'o / /
sbyor ba smra bar brtsom pa'o / /
mthar thug 'byed pa'i tshig de bden yang rung mi bden yang rung pha rol pos don go ba'o / /
mthar thug gsum po gang rung gis rdzogs par byed da / /
tshig rtsub smra ba'i yul ni /
kun nas mnar sems pa'i yul lo / /
bsam pa la 'du shes ni der 'du shes pa'o / /
nyon mongs pa gang rung gi kun nas blangs nas kun slong pha rol po'i zhe la phog pa'i tshig smra bar 'dod pa'o / /
sbyor ba smra bar brtsam pa'o / /
mthar thug pha rol pos don go ba'o / /
mthar zhe sdang gis rdzogs par byed do / /
ngag 'khyal smra ba'i gzhi ni /
sems can ci rigs pa'o / /
bsam pa ni der 'du shes nyon mongs pa gang rung gi kun nas blangs te kun slong ngag 'khyal smra bar 'dod pa'o / /
mthar thug sras zin pa'o / /
mthar dug gsum gang rung gis rdzogs par byed pa'o / /
brnab sems kyi yul ni ma byin len gyi gzhi dang 'dra'o / /
bsam pa der 'du shes pa'o / /
nyon mongs pa gang rung gi kun nas blangs te /
kun slong mi rigs par bdag gi bya bar 'dod pa' / /
mthar thug bdag gi bya'o snyam du blos thag chod pa'o / /
mthar 'dod chags kyis rdzogs par byed do / /
gnod sems kya gzhi ni / /
kun nas mnar sems kyi gzhi'o / /
bsam pa ni /
der 'du shes pa'o / /
nyon mongs pa gang rung gi kun nas blangs te kun slong gnod par byar 'dod pa'o / /
sbyor ba gnod par bya ba sems pa'o /
mthar thug gsod pa'am longs spyod phral ba gang rung gi gnod pa 'di lta bu gcig bya'o snyam du blos thag bcad pa'o / /
mthar zhe sdang gis rdzogs par byed do / /
log par lta ba'i yul ni /
las rgyu 'bras la soT pa'o / /
bsam pa 'du shes ni der 'du shes pa'o / /
nyon mongs pa gang rung gis ku nas blangs te /
kun slong skur pa btab par 'dod pa'o / /
sbyor ba skur ba 'debs par sems pa' / /
mthar thug las rgyu 'bras med snyam du blos thag bcad pa'o / /
mthar gti mug gis rdzogs par byed pa'o / /
gnyis pa dge ba la dbye na bcu ste /
srag gcod pa spang ba la sogs pa lus kyi las dge ba gsum /
rdzun spong ba la sogs pa ngag gi las dge ba bzhi /
brnab sems spong ba la sogs pa yid kyi las dge pa gsum ste de ltar na bcu'o / /
de dag gi ngo bo ni sngar gyi mi dge ba bcu po las log pa yin mod /
de dag gcig la dper mtshon na /
srog gcod pa pa spong ba'i gzhi ni /
srog gcod pa'i gzhi dang 'dra'o / /
bsam pa 'du shes ni / /
der 'du shes pa'o / /
ma chags pa dang /
zhe sdang med pa dang /
gti mug med pa gang rung gis kun nas blangs te /
kun slong srog gcod pa spong bar 'dod pa'o / /
sbyor ba mtshon bsnun pa la sogs pa pha rol 'chi ba sbyor ba sbangs te /
mthar thug gzhi de gsod pa spangs pa'o / /
des gzhan rnams la'ang shes par bya'o / /
gnyis pa da dag gi 'bras bu bsam pa ni / /
de lta bu'i mi dge ba bcu po re re la'ang /
'bras bu gsum gsum ste /
rnam par smin pa'i 'bras bu /
rgyu mthun gyi 'bras bu /
bdag po'i 'bras bu'o / /
de la mi dge ba bcu'i rnam par smin pa'i 'bras bu ni /
de chen por spyad pas sems can dmyal ba /
'breng du spyad pas yi dwags /
chung ngur spyad pas dud 'gror skye bar byed do / /
mdo 'ga' zhig las /
'bring du spyad pas dud 'gro dang chung ngur spyad pas yi dwags su skye bar bshad pa yod do / /
snga ma dang 'gal ba ma yin te /
'bring du spyad pas dud 'gro sdug bsngal che shos dang /
chung ngur spyad pas yi dwags sdug bsngal chung shos su skye ba la dgongs so / /
zhes gsungs so / /
des na 'bring du spyad pas yi dwags dang dud 'gro sdug bsngal che shos dang /
chung ngu spyad pa de gnyis sdug bsngal chung shos su skye ba de yin no / /
de nyid kyi na mi dge ba bcu'i rnam smin gyi 'bras bu ni ngan song gsum las mtho ris su skye ba mi srid do / /
srog gcod pa'i rgyu mthun gyi 'bras bu la gnyis te /
myong ba rgyu mthun dang /
byed pa rgyu mthun gnyis so / /
dang po ni /
rnam smin gyi 'bras bu ngan song gi sdug bsngal myong ba'o / /
gnyis pa ni /
ngan song las thar te /
mar skyes kyang srog bcod pa la dga' ba'o / /
des na deng sang gi mi srog gcod pa la dga' ba 'di rnams kyang sngon gyi byed pa rgyu mthun du shes par bya'o / /
de bzhin du mi dge ba gzhag rnams kyi byed pa rgyu mthun yang /
mi dge ba gang yan pa de byed pa la dga' ba'o / /
srog gcod pa'i myong ba rgyu mthun gyi 'bras bu ni /
mir skyes kyang tshe thung ba dang /
nad mang ba la sogs pa'o / /
ma byin par len pa'i myong ba rgyu mthun ni mir skyes kyang longs spyod phongs pa dang /
longs spyod yod kyang rang dbang spyad du med par gzhan gyis 'phrog pa lta bu'o / /
'dad log gi myong ba rgyu mthun ni /
khyim pa yin na chung ma mi bsrun pa dang /
gzhan dang thun mong du gyur pa lta bu'o / /
rdzun gyi myong ba rgyu mthun ni /
mir gyur kyang skur pa yang mang ba dang /
gzhan gyis bslu ba la sogs pa'o / /
phra ma'i myong ba rgyu mthun ni /
mdza' bshes nyung ba dang /
cung zad yod kyang myur du phye ba la sogs pa'o / /
tshig rtsub kyi myong ba rgyu mthun ni| gzhan gyis rang la gang smras pa da yang rang gi yid du mi 'ong /
rang gis gzhan la smras pa'ang kun slong ngan pa med kyang gzhan gyis snying la phog pa'i tshig tu 'gyur ba'o / /
ngag 'khyal ba'i myong ba rgyu mthun ni / /
rang gis bden par smras kyang gzhan gyis bden par mi 'dzin pas tshig mi btsan pa dang tshad mar mi 'dzin pa'o / /
brnab sems kyi myong ba rgyu mthun ni /
'dod pa che ba dang chog mi shes pa'o / /
gnad sems kyi myong ba rgyu mthun ni /
zhe sdang che ba'o / /
lag lta'i myong ba rgyu mthun ni / /
shes rab chung ba dang / /
bya ba dang bya ba ma yin pa'i cha la rmongs pa'o / /
des na deng sang gi mi rnams la gong du bshad pa'i nyes pa gang dang gang 'dug pa rnams /
de dang de'i nyon mongs pa'i myong ba rgyu mthun gyi 'bras bur shes par bya'o / /
bdag po'i 'bras bu ni snod kyi 'jig rten las 'byung bas srog gcod pas sa phyogs gzam dngas chung zhing yid du mi 'ong ba dang /
ma byin par len pas lo thog la ser ba la sogs pa'i bar chad mang ba dang /
'dod log gis phyogs rdul gyis 'khrigs pa dang / /
rdzun gyis phyogs 'dam rdzab dang dri nga ba dang /
phra mas sa phyogs mtho dman can dang /
tshig rtsub kyis tsha sgo can dang ngag 'khyal gyis dus 'gyur ldog can byed pa la sogs pa dang /
brnab sems kyis 'bras bu nyung ba dang /
gnod sems kyis 'bras bu ro kha ba dang /
log ltas 'bras bu med pa'i sa phyogs su skye ba yin no / /
de nas phyogs de lta bu gang na 'dug kyang mi dge ba de dang de'i bdag po' 'bras bur shes par bya'o / /
gsum pa las kyi rnam grangs rnam par bzhag pa la lnga las /
sems pa las gyur pa lnga'i sgo nas dang /
las stobs ldan mi ldan gya sgo nas dang /
'phen byed dang rdzogs byed kyi sgo nas dang /
dkar la rnam smin dkar ba la sogs pa'i sgo nas dang /
'bras bu smin pa'i dus kyi sgo nas rnam grangs rnam par bzhag pa'o / /
dang po ni /
dge mi dge las rnams gsog tshul ji ltar sog snyam na /
sems pa las gyur pa lnga'i sgo nas gsog par gsungs te /
srog gcod pa lta bu la mtshon na /
bsgo ba sems pa las gyur pa ni /
gsod pa po de sems can gsod pa la gting nas mi mos shing 'tsher yang /
rgyal po la sogs pas kha drag po'i sgo de dbang med du gsod dgos pa lta bu'o / /
gsol ba gdab pa sems pa las gyur pa ni /
rang srog gcod pa mi mos kyang /
nye du mdza' bshes la sags pas gsol ba btab ste /
de'i ngo ma chog par gsad pa lta bu'o / /
mi shes pa sems pa las gyur pa ni /
byis pa chung ngus srog gcod pa'i nyes dmiT ma shes /
nyon mongs pa drag po yang med kyang rtse dga' la sogs pa'i sgo nas grogs sbur la sogs dang byi'u la sogs pa gsod pa'o / /
rtsa ba la mngon par zhen pa'i sems pa las gyur pa ni /
nyon mongs pa drag pos kun nas blangs te /
sbyor dngos rjes gsum tshang ba'i srog gcod pa lta bu'a / /
phyin ci log gi sems pa las gyur pa ni /
thar pa thob pa'i phyir du /
ra dang ma he la sogs pa gsod pa lta bu'o / /
de bzhin du mi dge ba gzhan rnams la'ang shes par bya'o / /
de la'ang /
sems pa las gyur pa dang po gnyis ni /
byas la ma bsags pa'i las su gsungs pas /
'bras bu myong bar nges pa ma yin la phyi ma gnyis ni byas la bsags pa'i las yin pa'i 'bras bu myong nges su gsungs so / /
gzhan yang rang gi ma mthun phyogs la mi 'dod pa drag po byung ba la dga' ba bsgom pa dang /
dgra la gnod pa 'khyol ba la rjes su yi rang bsgom pa ni /
ma byas la bsags pa'i las zhes bya ba /
nyes pa shin tu che bar gsungs shing /
'di ni 'byung nye la nyes pa shin tu che bas phyogs 'di la bag yod par byos shig /
dge ba la yang byas la ma bsags pa ni /
rnam rtog rgya yan la btang ba'i bzlas brjod lta bu ste /
spyod 'jug las /
bzlas brjad dang ni dka' thub kun / /
yun rings dus su spyad byas kyang / /
sems gzhan g.yengs pas byas pa ni / /
de nyid rig pas don med gsungs / /
zhes gsungs so / /
byas la bsags pa ni /
dad pa la sogs pa drag pos kun nas blangs te nyon mongs pa dang tshe 'di'i rnam rtog la sogs pa ma 'dres par ma g.yengs pa'i sgo nas /
bsam pa thag pa'i sgo gsum gye dge ba gang yang rung ba bsgrubs te /
rjes su dga' ba bsgom pa'o / /
ma byas la bsags pa ni /
gzhan gyis byas pa'i las la rjes su yi rang ba'o / /
kye mi dag kha nang du log la rang gi sgo gsum gyi bya ba la sogs dang /
rang gis byas pa'i dge bar bsam pa rnams ni /
byas la ma bsags par 'gro ba shes che ba 'dra zhing mi dge ba ni /
zhe sdang drag pos kun nas blangs nas /
tshig rtsub pa gzhan gyi rgyud la phog nges gcig smra ste /
nga'i shugs legs pa gcig thabs snyam du bsam na /
de'i rtsa ba la mngon par zhen pa'i mi dge ba zhes pa mi dge ba chen po ste /
rnam smin dmyal bar 'phen nus pa ni de tsam gyis rdzogs la /
de lta bu yang nye ma re re la yang du ma zhig 'byung bar snang bas blo zhib la blangs nas blang dor tshul bzhin ma byas na chung zad tsam gyis 'gyod pa chen po la gtug par 'dug pas dran 'dzin byed pa gal che ste /
dge bshes phu chung ba' zhal nas 'o cag gi dag ba ni /
tshig 'bru la brten mi dge ba ni don ldan du 'gro gsungs /
dge ba'i bshes gnyen kham pa lung pa'i zhal nas /
da res dge ba don mthun gcig ma byas na /
rin po che'i gling du phyin nas stong log byed do gsungs /
dge ba' bshes gnyen ka ma pa' zhal nas /
rin chen gling du phyin nas dug gi sdong po khur yong nyen yod do gsung ngo / /
gnyis pa las stobs dang ldan pa dang ma ldan pa'i sgo nas rnam grangs rnam par bzhag pa ni /
'di la lugs du ma 'dug na'ang /
'phags pa klu sgrub kyis /
rtag dang mngon par zhen dang gnyen po med / /
yon tan gtsor gyur gzhi las byung ba yi / /
dge dang mi dge rnam lnga chen po ste / /
de bas dge ba bsgrub la brtson par mdzod / /
ces gsungs pa ltar bshad na /
dus kyi sgo nas rtag tu byed pa stobs che ste /
dper na rgyal po lta bus mi dge ba nyin re la sems can 'di tsam gsod ces dam bcas nas gsod pa lta bu ste /
spyir sems can gcig bsad pa dang /
dam bcas nas gcig bsad pa gnyis sems can gcig bsad pa mnyam yang /
rgyun du dam bcas nas bsad pa de sdig pa stobs dang ldan par gyur pa yin no / /
de bzhin du dge ba yang nyi ma re la chos spyod 'di tsam re byed dam bcas nas byed pa lta bu ste /
de la dam ma bcas par nyin cig chos spyod drag po byas pa dang dam bcas nas nyin cig chos spyod byas pa gnyis kun slong la sogs pa mnyam pa'i sgo nas /
nyin cig chos spyod byas par mnyam yang /
rgyun gyi nang du rtogs pa'i nyin gcig pa de dge ba stobs ldan du 'gyur ba yin no / /
bsam pa'i sgo nas mngon par zhen pa drag pos kun nas slong na stongs che ste /
mi dge ba la brtson na rtsa ba la mngon par zhen pa'i las lta bu'o / /
dge ba la yang dad pa drag po dang snying rje la sogs pa' bsam pa drag pos kun nas blang pa'i sgo gsum gyi dge ba rnams stobs ldan du 'gyur ra / /
gnyen po'i sgo nas mi dge ba byas pa la 'gyod pa med par 'di lta bu byas zhes dga' ba bsgom pa'i mi dge ba stobs ldan dang /
dge bal yang byas pa'i rjes su yi rang ba 'da lta bu byas /
zhes dga' ba bsgom pa dge ba stobs ldan du 'gyur ba yin no / /
de nas mi dge ba stobs ldan kyang rjes su 'gyod pa drag po skyes na mi dge ba stobs chung ngur 'gyur bas /
ma dge ba gang byas kyang rjes su 'gyod pa skyes nas bshags pa byed pa gal che'o / /
de bzhin du dge ba la yang ngo / /
dge ba stobs ldan ma yin yang /
rjes su dga' ba bsgoms na stobs ldan du 'gyur bas dge ba gang byas kyi mjug tu rlom sems med par dga' ba khyad par can sgom par bya'o / /
zhing gi sgo nas stobs ldan la gnyis te| dang po dkon mchog gsum la sdig pa dang dge ba gang byas kyang stobs ldan du 'gro ste /
dper na de bzhin gshegs pa la ngan sems kyis khrag phyung na mtshams med kyi las dang /
de bzhin gshegs pa'i sku gzugs dang /
mchod rten 'jig pa la de dang nye ba'i las su gsungs pa dang /
chos la brten pa chos spong gi las bsags na gnyen po med pa lta bu'i sdig par gsungs pa dang /
dge 'dun gye dbyen byas na mtshams med de /
dge 'dun gyi dkor brkus na sdig pa shin tu lci ba ste /
mdor na dkon mchog gsum gyi phyogs la sdig pa cung zad tsam bsags na'ang /
sdig pa stobs ldan du 'gyur ro / /
de bzhin du dge ba la yang /
sangs rgyas la dmags te /
me tog gcig gtor na yang /
dge ba stobs ldan nam bsod nams dpag tu med par gsungs pa dang /
de bzhin du dkon mchog gsum gye phyogs la dge ba cung zad tsam bsags kyang dge ba stobs ldan du gsungs pa dang /
gzhan yang nges pa dang ma nges pa la 'jug pa phyag rgya'i mdo las /
mi gcig ges 'dzam bu'i gling gi mi thams cad kyi mig phyung zhing longs spyod thams cad 'phroD pa'i sdig pa las yul byang chub sems dpa' gcig la khros pa'i sems kyi ma rungs pa 'di la blta'o / /
zhes rgyab kyis phyogs na snga ma las ches sdag pa che bar gsungs shing /
byang chub sems dpa' ni gang na yod mi shes pas phyogs 'di la'ang dran 'dzin shin tu gal che'o / /
de bzhin du sngar gyi mig bton pa de thams cad la mig byin zhing longs spyod phul ba la bkod pa bas /
yul byang chub sems dpa' gcig la dang ba'i sems kyis mig gcig ltas na de ches bsod nams che bar gsungs so / /
phan 'dogs kyi zhing pha ma la yang /
tshig ngan cung zad tsam bzlog pa la sogs pa sdig pa cung zad tsam la yang sdig pa stobs ldan du bshad la /
de bzhin du bsnyan bkur la sogs pa dge ba cung zad tsam la'ang dge ba stobs ldan du bshad do / /
de lta bu' mi dge ba stobs ldan 'jog pa'i sgo re res kyang gong du bshad pa'i mi dge ba chen po'i rnam smin gyi 'bras bu dmyal ba ru 'phen nus na rang rgyud la ni stobs ldan du 'jog pa'i sgo du ma dang ldan pa 'byung bar snang ste /
gzhan gyi dge 'dun gyi sde chen po la kun nas mnar sems drag pos kun nas blang ste /
tshag rtsub drag po smra ste /
de la dga' ba bsgom pa yang 'byung bar 'dug pa'i phyir ro / /
de lta bu ni dmyal ba myong nges kyi las su 'dug pas /
de lta bu'i las bsags nas yid bde mor 'dug pa ni shin tu mi rigs te /
zhi ba lhas /
dmyal ba yi ni las byas nas / /
ji ltar bdag yid bde mor 'dug /
ces gsungs so / /
des na mi dge ba dmyal bar 'phen nges la sogs pa la na /
rgyu mang po dang /
rtsol ba drag po dang /
yun ring po la ltos mi dgos kyi gong du bshad pa'i stobs ldan du 'jog pa'i sgo gang rung gcig dang ldan na /
tshig de tsam brjod pa'am /
rnam rtog gi 'du 'phro cung zad tsam gyis kyang dmyal bar 'phen nus pa'o / /
de nyid kyi phyir na tshig ngan de tsam gyis kyang dmyal ba la sogs pa'i ngan song gi sdug bsngal sna tshogs bskyed par mdo las gsungs so / /
de rnams ni khyim pa dang thun mong gi dbang du byas pa'i mi dge stobs ldan du 'jog tshul du bshad pa yin la /
rab tu byung ba ni rten gyi sgo nas stobs dang ldan pas mi dge ba gang byas kyang stobs ldan 'ba' zhig tu 'gro bar snang ste| byams pa se ng+ge sgra'i mdo las /
dmyal bar mda' 'phangs pa bzhin du 'gro pa'i las bzhi gsungs pa ni /
rab tu byung ba bslab pa nyams pas dge 'dun gyi dad rdzas la longs spyod pa dang /
bcom ldan 'das kyis ltung ba 'byung ba' rgyu gsungs pa shes bzhin du khyad du gsod pa dang /
ltung ba byung ba de 'phral du bshags pa mi byed par ltung ba dang zhag tu 'grogs pa dang /
gzhan gyi phun sum tshogs pa la phrag dog pa rnams gsungs pa la /
ltung ba spyod pa la bag tsha ba tsam du yang mi byed cing /
ltung ba byung na bshags pa gtan mi byed pa yang 'dug pas /
'gro sa ngan song gsum las med pa lta bu snang ngo / /
de bzhin du sdom pa gsum gye bcas pa phra mo la 'gal ba'i rnam smin sems na /
gong gi nyes pa chen po rnams kyang shin tu cha phra bar snang zhing /
dge ba'i bshes gnyen ston pa rin po ches don la dgongs nas chos la brten pa'i sdig pa la ltos nas sdig pa gzhan kun rgyud rgyu yin zhes gsungs so / /
de bzhin du dge ba la yang mdo las /
byang chub sems dpa' khyim pa can gyi stong gsum gyi 'jig rten gyi khams 'di kong bu chen po gcig tu byas la /
rtsi mar gyis bkang ste sdong bu ri rab tsam btsugs nas de la me sbar te /
sangs rgyas kyi mchod rten gyi drung du phul ba las /
byang chub sems dpa' khyim nas khyim med par rab tu byung ba cig gis sdong bu 'ba' zhig snum gyis brlan pa tsam byas nas /
de la mar me spar nas sangs rgyas kyi mchod rten bzhuT pa'i them pa snang ba tsam byas na /
de snga ma bas bsod nams ches che bar gsungs so| |de'i rgyu mtshan ni rten gyi sgo nas yin te /
yul dang bsam pa dang /
dongs po snga ma las phul du byung bas so / /
des na rab tu byung ba'i phyogs la khe nyen shin tu che bas so / /
de ltar na blang dor phra zhing phra ba la'ang 'bad pa chen pos phyin ci ma log pa byed pa gal che'o / /
gzhan yang /
mang po 'dus pa'i las kyang stobs ldan du gsungs te /
dper na mi brgya tham pas 'dun ma phyogs gcig tu byas nas / /
lug gcig bsad pa na /
mi re la lug re bsad pa'i sdig pa 'byung zhing /
grogs med pa'i mi gcig gis lug gcig bsad pa na'ang /
lug gcig bsad pa'i sdig pa byung mod /
sngar gyi mi re la lug re bsad pa'i sdig pa de stobs ldan yin la /
grogs med ni de la ltos na stobs med yin no /
de bzhin du /
mi brgya tham pas mchod rten gcig bzhengs pa dang /
mi gcig gis mchod rten gcig bzhengs pa gnyis mi re la mchod rten re bzhengs pa'i bsod nams 'dra yang /
snga ma stobs che la phyi ma de la ltos te stobs chung ngo /
'di la chos mngon pa'i sde snod la mkhas pa kha cig /
dge 'dun gcig gis rang gi brang khang du grogs med par mdo tshar gcig 'don pa dang /
dge 'dun tshogs pa'i nang du thams cad mdo 'don pa dang phyogs gcig tu mdo tshar gcig 'don pa phyi ma stobs ldan du 'gyur ba yin no / /
zhes kyang gsung ngo / /
de lta bu'i stobs ldan du 'jog ba'i rgyu gang dang yang mi ldan pa'i dge ba dang mi dge ba'i las rnams na chung ngu dang 'bring du rig pas dpyad nas shes par bya'o / /
gsum pa 'phen rdzogs kyi sgo nas las kyi rnam grangs rnam par bshad pa ni /
gong du bstan pa'i dge mi dge de rnams 'phen byed dang rdzoT byed gnyis su yang 'gyur te /
de la 'phen byed kyi las ni /
ri mo'i skya ris lta bu yin la /
rdzoT byed kyi las ni de la tshon bkye ba lta bu yin zhes gsungs /
de la 'phen byed mi dge ba ni ngan song gsum gyi lus kho na 'phen par byed kyi mtho ris kyi lus 'phen pa mi srid do /
de bzhin du 'phen byed dge bas mtho ris kyi lus kho na 'phen par byed kyi ngan song gi lus 'phen pa mi srid do / /
rdzogs byed mi dge ba ni /
ngan song gi rten la rdzogs pa yang srid la /
mtho ris kyi rten la rdzogs pa'ang srid do /
de bzhin du rdzogs byed dge ba yang mtho ris kyi rten la rdzogs pa'ang srid /
ngan song gi rten la rdzogs pa'ang srid do / /
des na mu bzhir 'gyur te /
'phen byed kyang mi dge bas 'phangs la /
rdzogs byed kyang mi dge bas rdzogs pa ni /
dmyal ba'i sdug bsngal lta bu ste /
'phen byed mi dge bas 'phangs pas dmyal ba'i lus grub la rdzogs byed mi dge bas rdzogs pas tsha grang la sogs pa'i sdug bsngal dpag tu med pa myong ba'o / /
'phen byed mi dge bas 'phangs kyang rdzogs byed dge bas rdzogs pa ni /
dud 'gro klu phyug po la sogs pa longs spyod chen po 'byung ba dang /
yi dwags kyi rgyal po gshin rje chos rgyal la lha'i dbang po brgya byin dang mnyam pa'i longs spyod yod pa la sogs pa mdor na ngan song gi rten la bde ba'i rnam pa gang ci yod pa thams cad rdzogs byed dge bas rdzogs pa yin no / /
'phen byed kyang dge bas 'phangs la rdzogs byed kyang dge bas rdzogs pa ni /
stong 'khor los bsgyur ba'i rgyal po lta bu ste /
'phen byed dge bas 'phangs pas mtho ris kyi lus thob rdzogs byed dge bas rdzogs pas longs spyod mnga' thang bsam gyas mi khyab pa 'byung ba yin no / /
'phen byed dge bas 'phangs kyang rdzogs byed mi dge bas rdzogs pa ni /
'phen byed dge bas 'phangs pas mi lus thob la /
rdzogs byed mi dge bas rdzogs pas tshe thung ba dang /
nad mang ba dang /
longs spyod dbul ba la sogs pa mdor na mtho ris kyi rten la sdug bsngal gang ji snyed cig yod pa'i de thams cad rdzogs byed mi dge bas rdzogs pa yin no / /
de la mi dge ba'i las gcig gis ngan song gi lus du ma 'phen pa yod do / /
de bzhin du dge ba'i las gcig gis mtho ris kyi lus du ma 'phen pa yang yod do / /
las du mas lus gcig 'phen pa'ang yod do / /
des na deng sang gi mi 'di tso'i bsam pa la /
dmyal ba myang ba'i las bsog pa la srog gcod pa la sogs pa'i sdig pa yun ring po byed dgos pa dang /
dmag lta bu la sogs pa'i grogs mang po sbran pa'i rtsol ba chen po byas la /
sde brlag pa la sogs pa'i mi dge ba chen po dang /
sems can mang po bsad pa la soD pa dmyal bar 'gro dgos la /
de la yang dmyal ba gang yang rung ba gcig tu skye dgos par bsam gyin 'dug mod de ni chos rgyus chung ba'i rtags yin mod de /
de rnams kyang dmyal ba ru 'phen byed kyi las shin tu nas kyang yin zhing /
gong du bshad pa'i mi dge ba'i las stobs ldan re res kyang ngan song gi lus du ma 'phen pa yod par gsungs la /
de lta bu'i lus du ma 'phen byed kyi las bsog pa la ni rtsol ba la sogs pa de lta bu mi dgos pa'i phyir ro / /
des na bcom ldan 'das kyis mdo las /
mi dge ba re res dmyal ba bcu drug tu skye dgos par gsungs so| |las re res kyang ngan song gi sdug bsngal mtha' yas pa bskyed par shes par byas la mi dge ba spang ba la 'bad par bya'o / /
bzhi pa dkar la rnam par smin pa dkar ba'i sgo nas las kyi rnam grangs rnam par bzhag pa ni las de rnams dkar la rnam par smin pa dkar ba'i las /
dkar la rnam par smin pa gnag pa'i las /
gnag la rnam par smin pa gnag pa'i las /
gnag la rnam par smin pa dkar ba'i bzhi las /
dang po ni /
dad pa drag pos kun nas blangs te /
dkon mchog mchod pa la sogs pa lta bu'o / /
de lta bu ni rgyu'i kun slong dang /
dus kyi kun slong /
kun slong gnyis ka dkar bas dkar la rnam par smin pa dkar ba'i las zhes bya'o / /
zas nor la sags pa la sred pas /
de thob par bya ba'i phyir du de bzhin gshegs pa'i sku gzugs la sogs pa ri mor 'bri ba ni /
dus kyi kun slong dkar ba ltar snang yang / /
rgyu'i kun slong gnag pas dkar la rnam par smin pa gnag pa'i las zhes bya'o / /
bza' ba'i phyir du srog gcod pa lta bu ni /
rgyu'i kun slong dang dus kyi gnyis ka gnag pas gnag la rnam par smin pa gnag pa'i las zhes bya'o / /
bu tsha nyes pa las bzlog pa'i phyir du pha mas brtse ba'i sems kyis 'phral du rdeg pa dang /
'thab pa la sogs pa lta bu ni /
dus kyi kun slong gnag pa ltar snang yang rgyu'i kun slong dkar bas gnag la rnam par smin pa dkar ba'i las zhes bya'o / /
des na dge mi dger 'jog pa ni las rang gi ngo bo mi gtso yi kun slong gtso che ste /
dper na ded dpon thabs la mkhas pas mi nag mdung thung can bsad pa lta bu rang gi ngo bo srog gcod par snang yang kun slong shin tu bzang bas bskal pa mang po'i tshogs 'dums par gsungs pa dang /
rnyed bkur thob par bya ba'i phyir dang /
gzhan yid ches par bya ba'i don du sgo gsum dge ba la sbyor ba mtshan ma'i rnam par g.yeng ba zhes bya ba /
mi dge bar gsungs pa dang /
de'i ched du dbang po'i sgo sdom pa tshul 'chos dang ngag 'jam par smra ba kha bsag dang / /
de lta bu la brte nas thob pa'i rnyed bkur rnams kyang log 'tshor gsungs pas so / /
des na zhi ba lhas /
gang tshe 'di ni ci spyod ces /
de ltar yid la so sor brtag /
ces pa bzhin du /
sgo gsum gyi las dang ci byed pa'i sngon du kun slong la so sor brtag nas spang blangs phyen ci ma log par bya'o / /
de ltar ma byas na /
chos byas par rlom yang chos su 'gro ba'i nges pa mi snang ste /
kha rag sgom chung gis /
'gran sems kyi slob gnyer byas pa dang /
lo 'dod kyi ston mo byas pa dang /
mkhas 'dod kyi nga rgyal ston pa gsum /
chos su 'gro'am soms shig ang / /
zhes gsungs so / /
bzhi pa 'bras bu myong ba'i dus kyi sgo nas rnam grangs rnam par bzhag pa ni /
'o na de dag gi 'bras bu dus nam gyi tshe myong snyam na /
'di la gsum ste /
mthong chos la myong 'gyur dang /
lan grangs gzhan la myong 'gyur dang /
skyes nas myong 'gyur dang gsum /
dang po ni /
mdzod las /
zhing dang bsam pa'i khyad par gyis / /
mthong chas 'bras bu can gyi las / /
zhes gsungs pa las /
yul khyad par can dkon mchog gsum lta bu la /
bsam pa khyad par can dad pa drag pa la sogs pas dngos po khyad par can mchod rdzas /
phun sum tshogs pa lta bu mchod pa rgya chen po la sogs pa phul /
de'i 'bras bu tshe 'dir myong bar 'gyur la /
de bzhin du yul khyad par can la nyon mongs pa drag pos kun nas blangs te /
sdig pa chen po bsags na de'i 'bras bu tshe 'dir myong bar 'gyur ro / /
mdor na dge sdig gi las rnams shin tu stobs dang ldan pa 'ga' zhig gis 'bras bu tshe 'di nyid la smin par 'gyur ba la ni mthong chos myong 'gyur gyi las zhes bya'o / /
gnyis pa ni /
mtshams med kyi las bsags pa lta bu /
las bsags pa'i skye ba phyi ma de la nges par smin pa' las de la skyes nas myong 'gyur gyi las zhes bya'o / /
skye ba phyi ma'i yang phyi ma phan chad la 'bras bu smin par 'gyur ba'i las la ni /
lan grangs gzhan la myong 'gyur gyi las zhes bya ba'o / /
de'i dus kyi ring mtha' 'di tsam tshun la nges par smin par 'gyur zhes pa'i tshad ni bzung bar mi nus te /
'dul ba lung las /
lus can dag gi las rnams ni / /
bskal pa brgyar yang chud mi za / /
tshogs shing dus la bab pa na / /
'bras bu nyid du smin par 'gyur / /
zhes bya ba la sogs pa gsungs so / /
de ni mi rnams rang gi skye ba phyi ma'i gnas mtho dman gyi khyad par rang gi tshe 'di'i sdig pa che chung gnyis ka la 'jog par snang mod / /
tshe 'di nyid kyi sdig pa che chung yang skye ba phyi ma phan chad kya gnas mtho dman gyi rgyur 'gyur ba srid mod /
mtha' gcig tu nges pa med de /
tshe 'dir sdig pa shas chung zhing /
dge ba re 'ga' byas pa yin kyang skye ba phyi ma de la skye ba thog ma med pa nas bsags pa'i dmyal ba myong nges kyi lan grangs gzhan la myong 'gyur gyi las kyi bag chags de skye ba phyi ma de la myong dgos pa'i phyir ro / /
des na tshe 'dir sdig pa tshabs chen po byed pa'i mi gcig dang dge ba re 'ga' byed pa'i mi gnyes thog ma med pa nas kyi mi dge ba'i bag chags su mthar thug mi shes pas /
mi dge ba tshabs chen po byed pa la khyad gsod dang rang la de lta bu med pa'i rlom pa byas nas blo bde mor 'dug pa shin tu mi 'thad de /
rang gi thog ma med pa nas bsags pa'i dmyal ba myong nges kyis las kyi bag chags rang rgyud la ci tsam yod mi shes shing /
tshad bzung bar mi nus te /
'khor ba mtha' med du 'khyam dgos pa'i las kyi bag chags rgyud la med pa'i yid brtan nam rgyu mtshan gtan mi 'dug pa'i phyir ro / /
tshe 'dir sdig pa cher ma byas pa dang /
dge ba cung zad byas pa yid brtan mi thub ste /
'khor ba mtha' med du 'khyam dgos pa'i sems can gcig ni yod par gsungs la /
des kyang rang gi tshe 'di'i sdig pa spang ba dang /
dge ba sgrub pa 'di las lhag par byas te /
rang re'i dge ba sgrub pa de ni mi lus thob pa'i rgyur 'gyur ba yang dka' na /
cig shos kyi lha'i lus kyang grangs med thob pa yod pa'i phyir ro / /
des na rang bzang bzang po ste /
mtho mtho bor rlom yang spyod 'jug las / /
skad cig gcig byas sdig pas kyang / /
bskal par dmyal bar gnas gyur na / /
thog med 'khor bar bsags sdig gis / /
bde 'gror mi 'gro smos ci dgos / /
zhes gsungs pas /
rang gi tshe 'khor ba thog ma med pa nas da lta'i bar du mi dge ba gsog pa la ni /
nyi ma gcig kyang ma dal bar bsags pa lta bu'i tshod du 'dug cing /
de lta bu de yang rang ge steng ma yin pa gzhan du 'gro ba cung zad tsam yang mi 'dug pas /
de lta bu'i bag chags de ma sbyangs par 'gro ba gom pa gang yang mi 'dug la sngar byas las la 'gyod pa drag po bskyed pa dang /
bshags pa dang phyin chad srog la babs kyang mi byed pa'i bshags sdom rnam par dag pa dgos par 'dug go /
'o na dge mi dge gnyis ka'i bag chags yod na snga rol tu gang smin par 'gyur snyam na /
'di la /
gnas brtan byang bzang gis /
las kyi 'bras bu lci gang dang / /
nye ba gang dang gom pa gang / /
sngar byas gang yin de kun las / /
'bras bu thog mar smin par 'gyur / /
zhes dge sdig gnyis la stobs che chung yad na stobs che ba sngon la smin la stobs mnyam na nye ba 'chi khar gang gsal ba de thog mar smin no / /
bag chags gsal mi gsal yang mnyam na /
sngar gang byas gang yin de kun las /
gom shas gang che ba thog mar smin no / /
gom pa yang mnyaM na /
thog mar gang bsags pa smin no / /
yang na chos mngon pa kun las btus las ni /
yang na zhes gsungs pas /
gong gi de rnams nges pa med par rnam grangs pa lta bur gsungs so / /
gang ltar yang rang rgyud la ni skye ba 'di nas phyi mar mi dge ba'i 'bras bu smin pa'i rgyu mtshan rnams ches che bar 'dug go /
bzhi pa de dag gi don bsdus te bstan pa ni /
gong du bstan pa'i las dang 'bras bu'i rnam bzhag de rnams kyi don dril nas bstan na /
bcom ldan 'das kyis mdo las /
skyes bu gang zag 'di dag ni las kyi skye gnas pa /
las kyi bgo skal la spyod pa /
las bdag gir bya'o / /
zhes gsungs so / /
de la las kyi skye gnas pa / /
zhes pa nas /
snod bcud bde sdug gi snang ba sna tshogs pa 'di mu stegs pa'i 'dod pa ltar bdag las 'byung ba ma yin /
rang las rang skye ba yang ma yin gyi rgyu tshang la ma nor ba las skyes pa yin no / /
zhes bya ba yin la /
bye brag tu rang gi las bde sdug gi snang ba thams cad kyang 'di ltar du myong ba'i las bsags pa las byung ba yin te /
las brgya pa las /
lus can kun gyi bde sdug ni / /
las rnams yin par thub pas gsungs / /
las rnams kyang ni sna tshogs las / /
de yi 'gro 'di sna tshogs byas / /
zhes gsungs so / /
'jig rten gyi bde sdug ji snyed pa las las byung na /
dge mi dge'i las rnams gang yang rung ba gcig gis bde sdug thams cad bskyed pa yin nam /
las thams cad kyi bde sdug thams cad bskyed pa yin snyam na /
de lta bu ni ma yin gyi las kyi bgo skal la spyod pa zhes bya ba /
'bras bu bde ba ci yod pa thams cad rgyu dge ba las byung ba yin gyi mi dge ba las byung mi srid /
sdug bsngal ji snyed yod pa thams cad rgyu me dge ba las byung gis dge ba las 'byung ba mi srid do / /
des na rgyu dge bas ni bde ba bskyed kyi sdug bsngal bskyed pa mi srid de /
rgyu mi dge bas ni sdug bsngal bskyed kyi bde ba bskyed pa mi srid do / /
des na las kyi bgo skal la spyod pa zhes bya ba dge sdig gi rgyu 'bras so sor nges pa kho na yin gyi /
phan tshun 'chol ba mi srid do / /
zhes bya ba'i don yan gyi /
de ltar na tshe 'dir dge ba byed pa la sdug bsngal chen po 'byung ba dang /
sdig pa chen po byed pa la gzugs bzang po 'byung ba dang /
longs spyod mod po la sogs pa'i dge ba ji ltar yin snyam na /
dge ba byed pa na tsha mang ba dang /
longs spyod chung ba 'byung ba srid kyang /
de de ltar dge ba rnam par dag pa de'i 'bras bu sdug bsngal der smin pa ma yin gyis sdug bsngal myong ba'i las mi dge ba cig sngon spyad pa'i 'bras bu yin no / /
khyad par du dge ba rnam par dag pa byang chub kyi sems lta bu cig thugs rgyud la 'khrungs pa la /
na tsha lta bu'i sdug bsngal 'byung ba ste /
sngon dmyal ba la soD pa ngan song gi sdug bsngal myong ba'i las bsaD pa /
dge ba de'i stobs kyas mi'i sdug bsngal de tsam du smin nas ngan song myong mi dgos par gsungs te /
rdo rje gcod pa las /
shes rab kyi pha rol tu phyin pa la spyod ba'i gang zag mnar bar 'gyur ro / /
zhes par /
spyod 'jug las /
bsad bya'i mi zhig lag bcad de / /
gal te thar na cis ma legs / /
mi yi sdug bsngal chung ngu yis / /
dmyal ba bral na cis ma legs / /
zhes gsungs so / /
da lta dge ba rnam par dag pa'i 'bras bu ni /
phyis 'byung bar 'gyur ro / /
de bzhin du da lta sdig pa stobs can byed pa la bde ba 'byung ba ni /
sdig pa de'i 'bras bu bde ba der smin pa ma yin gyis bde ba de lta bu 'byung ba'i rgyu dge ba cig sngon las bsags pa'i 'bras bu yin no / /
sdig pa stobs can byed pa kha cig la bde ba chen po 'byung ba ni sngon lha mi la sags pa'i go 'phang thob pa'i bsod nams rgya chen po bsags pa de sdig pa stobs can de'i mthus tshe 'di'i bde ba tsam du zad nas phyin chad sdug bsngal kho na myong dgos pa'i rtags su yang gsungs te /
sngon nyi 'og gi yul du sdig pa stobs chen byed pa'i grong khyer gcig tu mu ge chen po byung ba la /
dang pa zhag bdun du 'bras kyi char pa babs pa /
de nas zhag bdun du nas kyi char babs pa /
de nas zhag bdun du rin po che'i char babs te /
sngon bsod nams chen po bsags pa de tsam du zad par byas te /
de nas zhag bdun du bye tshan gyi char babs te /
grong khyer brlag par byas so / /
zhes 'byung ngo / /
des na sdig pha las bde ba 'byung ba mi srid kyi sdig pa chen pos sngon gyi dge ba yang 'joms par byed de /
spyod 'jug las /
bskal pa stong du bsags pa yi / /
sbyin dang bde gshegs mchod la sogs / /
legs spyad gang yin de kun kyang / /
khong khro gcig gis 'joms par byed / /
ces gsungs so / /
des na mi dge ba de'i 'bras bu phyis 'byung /
de ltar na yang dge ba las 'bras bu bde ba dang /
sdig pa las 'bras bu sdug bsngal 'byung ba yin yang /
dge ba las 'bras bu sdug bsngal dang /
sdig pa las 'bras bu bde ba 'byung ba mi srid pa ma yin te /
dper na dge ba byed pa'i tshe dka' thub dang dka' spyad kya sdug bsngal myong ba dang /
mi dge ba ma byin par blangs pa la brten nas longs spyod phun sum tshogs pa 'byung ba dang /
sems can gyi srog gcod pa la brten nas sha tshil la longs spyod pa'i bde ba myong ba mngon sum du mthong bas so snyam na /
dge ba byed pa'i dka' thub dang dka' sbyad kyi sdug bsngal myong ba ni /
de myong ba'i sad byed kyi rkyen dge ba des byas pa tsam yin la /
de myong ba'i rgyu ni mi dge ba cig sngon du byas pa yin no / /
dka' thub dang dka' spyad kyi 'bras bu phyis 'byung ba yin no / /
de bzhin du ma byin par len pa'i longs spyod la sogs 'byung ba yang sngon sbyin pa la sogs pa btang ba'i rgyu longs spyod 'byung ba dge ba cig yad pa de /
de'i sad byed ma byin par len pa des byas pa tsam yin te /
dper na /
bye brag nor mnyam por thob kyang sngon gyi sbyin shugs che chung gi dbang gis 'ga' zhig nor 'phel yod la /
'ga' zhig gi nor myur du zad 'gro ba bzhin no / /
des na dge sdig la 'bras bu 'chol ba 'byung mi srid do / /
'o na /
gzhan gyis dge ba byas pa'i 'bras bu gzhan gyis myong ba dang /
gzhan gyis mi dge ba byas pa'i 'bras bu gang zag gzhan la smin par 'gyur ram snyam na /
de ni ma yin te /
las bdag gis bya'o / /
zhes gsungs pas /
gang zag rang nyid la bde ba che chung ci byung yang /
rang nyid kyis dge ba byas pa'i 'bras bu yin no / /
de bzhin du rang la sdug bsngal ci byung yang rang nyid kyis sdig pa byas pa'i 'bras bu yin no /
des na dge sdig gi 'bras bu byed pa po rang nyid la smin par 'gyur gyi gzhan la mi smin no / /
'o na pha ma'i don du bu tshas dge ba byas pa pha ma la mi smin nam snyam na /
'di la 'ga' zhig gi bsam pa la pha ma'i don du dge ba byas pa'i dge ba de'i 'bras bu'i dge ba ci yod pa pha ma de la 'byung gis /
byed pa po rang nyid la 'byung rgyu med snyam pa sred mod /
de ni ma yin te /
pha ma'i ched du dge ba ci tsam byas pa de tsam gyis rang gi rgyud la tshogs gnyis rdzogs pa'i ched du byas pa dang pha ma'i rgyud la phan pa'i ched du byas pa gnyis /
pha ma'i rgyud la tshogs rdzogs pa'i ched du byas pa rang gi rang rgyud la bsod nams stobs che ba cig 'byung zhing /
pha ma'i rgyud la yang sngon gyi dge ba'i bag chags sad byed kyi rkyen la sogs pa /
dge ba'i bdag rkyen byas pa'i sgo nas phan gyis zhes gsung ngo / /
des na rang gi tshe 'dis mi dge ba gang byas pa de'i 'bras bu rang la mi smin par gzhan la smin pa mi srid do / /
de'i phyir rang gi byas pa'i dge mi dge'i 'bras bu rang la ka 'byung ngas 'chi ba'i dus la babs pa de'i tshe 'jig rten 'di gang ba'i nor yod kyang de bas dad pa drag pos kun nas blangs te| dkon mchog gi rten la phyag gcig 'tshal ba rang la phan pa dang /
'jig rten gyi mi thams cad dgrar langs pa bas nyon mongs pas kun nas blangs te /
tshig ngan pa gcig smras pa dang /
rab byung yin na nyes byas phra mo cig spyad pa rang la dgrar che bar shes par byas nas dge ba gang byed thams cad rang la phan pa'i thabs kho nar shes pa dang /
sdig pa gang byas thams cad rang la gnod pa'i thabs kho nar shes par byas la las phra zhing phra ba nas blang dor tshul bzhin du bya'o / /
gal te gzhan gyi mi dge ba byas pas gzhan la gnod pa yod de /
bshan pa srog gcod pa'i mi dge ba byas pas /
lug lta bu'i srog gcod pa'i sdug bsngal 'byung ba dang /
gzhan gyi dge ba byas pas gzhan la bde ba 'byung ba yod de /
yon bdag gi dge 'dun la tshogs gsog gi dge ba byas pa /
dge 'dun gyi bsnyen bkur la longs spyod pa'i bde ba myong ba yod do snyam na de ni ma yin te /
bshan pas srog gcod pa'i lug gi sdug bsngal de bshan pas srog gcod byas pa'i sdig ba de'i 'bras bu ma yin te /
de ni lug de nyid sngon gye mi dge ba byas pa'i 'bras bu yin la /
bshan pa'i mi dge ba de'i 'bras bu ni bshan pa rang nyid la phyis 'byung bar 'gyur ro / /
de bzhin du dge 'dun gyi tshogs gsog la langs spyod pa'i bde ba yang /
yon bdag gi tshogs gsog de'i 'bras bu ma yin gyis dge 'dun rang nyid kyis sngon dge ba byas pa'i 'bras bu yin no / /
mdor na las bdag gi bya'o / /
zhes pa'i don ni /
dge sdig gi las gang byas pa'i 'bras bu de byed pa po rang nyid la nges phar 'byung la /
gzhan la'ang bdag rkyen byas pa'i tshul gyis phan gnod du 'gyur ro| /
zhes pa'i don no / /
nges na da lta rang la mi 'dod pa gang byung yang gzhan gyes lan snyam du bsam nas gzhan la le lan 'ded par byed /
rang la 'dod pa ci byung yang rang gi tshe 'di'i sgo drag lab rten nas 'byung bar 'dod mod /
de lta bu ni ma yin te /
rang gi sngon gyi las kyi 'bras bu yin pas mi 'dod pa ci byung yang gzhan la le lan 'ded sa med cing tshe 'dir byas pa'i las kyi 'bras bu ni phyis 'byung yin no / /
de yang las 'phel che ste /
phyi'i rgyu 'bras kyi 'phel che shos ni shing nya gro ta zhes pa sa bon yungs 'bru tsam la 'bras bu rdzogs pa'i tshe 'dab res kyang dpag tshad kyi bar khyab par byed pa'i shing skye ba yin no / /
zhes gsungs / /
de bas kyang nang gi rgyu 'bras 'phel che ste /
las mi dge ba phra mos kyang 'bras bu sdug bsngal chen po myong dgos par gsungs te /
dge slong ma gcig gis rang gi grogs mo tsho la khyi mo khyod tsho zhes brjod pa la brten nas skye ba lnga brgyar khyi mor skyes pa dang /
bran mo sgur chung zhes pa gzhan gyi bran byed dgos shing kha zhan pa gcig gis /
lus sgur po 'byung ba'i rgyu| sngan rgyal po gcig gi sras mor skyes pa'i tshe /
rang gi bran mo tshol bran mo tsho zhes khyad tshig smras pas bran mo kha zhan par skyes pa dang /
sgur mor 'byung ba'i rgyu rgyal po de'i mchod gnas rang sangs rgyas mang po yod pa gdugs tshod la spyan drangs pa'i tshe rang sangs rgyas gzugs sgur po gcig yod pa ma tshang ba dang /
rgyal pos bu mo la mchod gnas rnams tshang ngam gsungs pa dang /
gcig ma tshang zhus pas /
su ma tshang gsungs pas /
bu mos rang sangs rgyas kyi sku gzugs kyi lad mo byas nas 'di lta bu ma tshang zhus pas /
sgur mor skyes gsung ngo / /
de la rang sangs rgyas la ma rangs pa'am /
nyon mongs pas kun nas blangs pa'i las ma yin pa 'dug na'ang /
skyon gyis phyogs nas lad mo byas pa'i rnam sman no / /
zhes gsungs so / /
jo bo'i bla ma a wa d+hu ti pa chen po de /
res chos zhus kyang mi gsung /
res ma zhus kyang gsung ba gcig yin pa la /
dus gcig gi tshe /
dpon slob zam 'phrang dog mo gcig la 'byon pa'i dkyil du phebs tsam na bla ma zhal phyir log mdzad nas bu bdag tu 'dzin pa ma zad kyi bar la las 'bras phra zhing phar ba'ang 'dzem dgos gsungs /
zam 'phrang thon nas /
jo bos rgyu mtshan zhus pas rnal 'byor pa ting nge 'dzin 'di tsam yod pa mi dge ba phra mo spyad pa la brten nas /
da lta dmyal ba 'di lta bu na skyes nas sdug bsngal chen po myong zhes bya ba dang /
paN+Di ta rig pa'i gnas 'di tsam shes pa las phra ba cung zad cig la brten nas dmyal ba la sogs pa gnas 'di lta bur sdug bsngal 'di lta bu myong ngo / /
zhes rgyu mtshan dang bcas nas gsungs so / /
gzhan yang /
bi kA ma la shi la'i dge 'dun gyi gtor khung du yi dwags rkang pa phyin ka log tu byas pa gcig 'dug pa la /
btsun chung mang pos rdo rgyab pa dang /
yi dwags des btsun chung gcig bzung /
der mang po 'dus te /
'ga' zhig gis khro bo'i sngags bzlas shing drag 'dul byas pas kho ngos kyi rgol ba du ma byung bas /
de'i nye 'khor na rnal 'byor pa gcig yod pas gsan nas /
ngo mtshar che ji lta bi gcig yin lta ru 'gro dgongs nas byon pa dang /
khong la mi rgol bar bsdad 'dug pas /
khyod gzhan la rgol /
nga la mi rgol ba ci yin gsungs pa dang /
gzhan 'di tshong la mtha' 'tshams pa'i phyir 'ongs pa yin pas rgol ba yin /
khyed ngo mtshar nas 'ongs pa yin pas ni mi rgol ba yin /
'o na khyod ci 'dra ba gcag yin byas pas btsun chung 'di rnams par thong zhig zer /
de rnams btang bas kho na re /
nga bi kA la ma shI la'i gnas brtan yin te /
dge 'dun gyi rdzas cung zad tsam mtho spyod dma' spyod dang dbang che snyam nas dge 'dun la ma zhus par dge 'dun rang gi ched du spyad pas /
yi dwags su skyes /
dge 'dun gyi gtsug lag khang du 'jug pa'i tshe phyi lham ma phud pa sa rkang pa phyin ka log tu song /
dbang che cung zad byas pa'i yi dwags kyi nang nas dbang chung shas gcig tu skyes te /
gtor khung 'dir bsdad pa yin zer te /
'o na btsun chung tsho par thong zer ba'i rgyu mtshan ci yin byas pas /
de tsho nga'i mkhan bu yin pas ngo tsha ba yin zer /
de nas dar cig tsam nyal song /
de nas kyang lab pa la /
da lan nas 'jam nyal song ba ci yin byas pas /
ga shed cig tu chos byed mi gcig la bar chad gtong du phyin zer /
khyed mkhas pa yin pa la sdig lci mod byas pas / /
de dag lags te /
nga yi dwags kyi sems lam rang dbang med pas yin zer ro / /
zhes gsungs so / /
yang rnal 'byor pa gcig gtor ma gtong gin yod pa la yi dwags mang po 'du yin yod pa'i dus gcig gi tshe /
yi dwags gshin rje'i gshed kyi gzugs byas pa gcig byung nas gtor ma myur du byin zer / /
khyod ci yin byas pas gshin rje gshed kyi rnal 'byor pa yin zer dge 'dun gyi tshigs ma cung zad gcig dge 'dun la ma zhus par dge 'dun rang gi ched du spyad pas yi dwags su skyes pa yin /
gshin rje gshed kyi lha'i dmigs pa brtan pas gzugs 'di ltar du gyur pa yin zer /
kha sang nas gzugs 'di lta bu me ston pa ci yin byas pas /
kha sang nas ngo tsha nas ston mi nus pa yin /
de ring ltogs drag nas 'di ka la 'ong ba yin zer /
de nas 'bras chan tshos la myu rdu gtar ma byin zer /
de la dge ba'i bshes gnyen shar ba'i zhal nas /
'bras la sogs pa btsos nas gtor ma gtong dgos par gsal /
kho ltogs de bzhin du song ba la'ang 'bras bcos nas gtor ma byin 'dug pa gsung /
des na nyes byas phra mo de lta bu res kyang yi dwags su skyes nas sdug bsngal de tsam skyed na gzhan mi dge ba chen po byas na /
sdug bsngal chen po bskyed pa lta ci smos snyam pas /
mi dge ba phra zhor phra mo la'ang 'dzem pa gal che'o / /
de bzhin du rgyu dge ba phra mo spyad pas 'bras bu bde ba chen po yong ba rgyal bu sbyi spyi skyes kyi gtam rgyud la sogs bzhin no / /
de ltar gong du bshad pa'i las rgyu 'bras kyi rnam bzhag 'di rnams la bsam mon zhib tu btang ste /
las rgyu 'bras la yid ches bcos ma ma yin pa ma skyes bar sgom mo / /
de ltar sgom pa gal che / /
spyod 'jug las /
dge ba'i phyogs rnams thams cad kyi /
rtsa ba 'dun par thub pas gsungs / /
de'i rtsa ba'ang rtag tu ni / /
rnam smin 'bras bu bsgom pa'o / /
zhes gsungs pa'o / /
yon las rgyu 'bras la yid ches pa'i tshad ci tsam zhig yin snyam na /
dbu ma rin chen phreng ba las /
'dun dang zhe sdang 'jigs pa dang / /
rmongs pas gang zhig chos mi 'da' / /
'di ni dad pa can zhes bya / /
zhes gsungs pa ltar /
'dun pas chos las mi 'da' ba dang /
sdang bas chos las mi 'da' ba dang /
'jigs pas chos las mi 'da' ba dang /
rmongs pas chos las mi 'da' ba dang /
bzhi po de la 'dun pas chos las mi 'da' ba ni /
'ga' zhig gis rgyal srid la sogs pa'i 'byor pa chen po byin gyis las mi dge ba'i nyes byas phra mo tsam gcig chod zer na'ang spyod mi nus pa yin te /
dge ba'i bshes gnyen po to ba'i zhal nas /
las rgyu 'bras la yid chas na de lta bu cig yong yang yong ste /
nyes byas phra mo sbyod pas yi dwags su skye ba dang /
mi dge ba phra mo spyad pas dmyal bar skyes par gsungs pas /
dmyal ba dang yi dwags kyi sdug bsngal mi'i gro skad re dgos pa byung na yang /
rgyal srid la sogs pa'i 'byor pa ni ci tsam che yang de'i lam na med do / /
zhes gsungs so / /
dge ba'i bshes gnyen ka ma pa'i zhal nas /
da lta mi gcig gis khyed rang mi 'di'i gseb tu lag pa chug la gro skad cig sdod /
ngas stong 'khor los sgyur ba'i rgyal po la bkod zer yang /
me gseb tu lag pa 'dzud mkhan mi yong ste /
me yis lag pa bsreg pa yid ches pa'i gnas kyis yin no / /
tshig mtho dman cung zad kyi ched du chos gtong ba ni /
las rgyu 'bras la yid ma ches pa yin no / /
zhes gsung ngo / /
zhe sdang gis chos las mi 'da' ba ni /
gzhan gyis rang gi lus dang longs spyod la gnod pa ci tsam zhig byas kyang /
spyod 'jug las /
gal te lha dang lha min rnams / /
thams cad bdag la dgrar langs kyang /
de dag gis kyang mnar med pa'i / /
me nang khrid cing 'jug mi nus / /
nyon mongs stobs can dgra 'des ni / /
gong dang phrad na ri rab kyang / /
thal bar yang ni brlag byed pa / /
der bdag skad cig gcig la 'dor / /
zhes gsungs pa ltar /
zhe sdang la sogs pa'i nyes dmigs shes pa'i sgo nas gnod lan du khro ba la sogs pa nyon mongs pa skad cig kyang rgyud la skyer mi 'jug pa'o / /
las 'bras la yid ches nas nyon mongs pa'i nyes dmigs shes na 'di 'ong ste dper na lcags kyi khang pa me rab tu 'bar ba gcig gi sgo phye nas /
'byed mkhan de de ma thag tu sgo de nas me sbar te thal ba tsam yang ma lus par bsreg par byed pa gcig yod na /
de la 'ga' zhig sdigs pa dang brid pa la sogs pa'i sgo nas khang pa 'di'i sgo phye zhig ces brjod na sus kyang 'byed mkhan me 'ong ba bzhin no| |des na tshig mtho dman tsam la zhe sdang drag pos kun nas blang ste /
lan 'jal ba ni las 'bras la yid ma ches pa dang /
nyon mongs pa'i nyes dmigs mi shes pa yin no / /
'jigs pas chos las mi 'da' ba ni /
sdig pa cung zad tsam dang /
rab tu byung ba yin na /
nyes byas cung zad chod /
gal te mi gcod na nyi ma re re bzhin sha kham bu dum bur bcad nas mthar gsod par byed do| |zhes 'dzam bu gling pa'i mi thams cad 'khor los bsgyur ba'i rgyal po stobs dang ldan par 'gyur te /
de skad du smra yang mi spyod pa'o / /
las 'bras la yid ches na 'di yang yong bar nges te /
gong gi sdug bsngal de rnams ji ltar che yang mi'i sdug bsngal yin la /
mi dge ba dang ltung ba spyad pa'i rnam smin ngan song gi sdug bsngal myong dgos pa'o / /
dper na mi 'ga' zhig khu tshur dang dbyug pa la sogs pa 'phyar te /
mi gcig la /
khyod rang gi snying gi rtse mo gcig byin cig /
gal te mi ster na /
'di rnams brdeg go zer yang /
snying gi rtse mo ster mi nus pa bzhin no / /
rmongs pas chos las mi 'da' ba ni /
mi dge ba phra rags thams cad sdug bsngal gyi rgyur nges /
sdug bsngal ci yod mi dge ba'i 'bras bu yin par gting nas nges te /
chos las mi 'da' ba yin no / /
dper na mi zhig gis yul gzhan zhig tu 'gro ba'i lam na /
me'i dong chen po ri rab tsam pa gcig 'dug go /
zhes thos nas /
lam de rgyus yod pa'i mi la me dong de sa phyogs gang na yod /
rgya khyon ci tsam yod /
de la phyogs gang nas 'gro dgos zhes sogs legs par dris te 'gro ba lam de'i skyon yod legs par shes par byas la me de dang de las bzung te 'gro ba bzhin du /
las 'bras la sems pa'i mi zhig sdug bsngal mtha' dag mi dge ba las byung ngo / /
zhes thos pa na /
las 'bras kyi rnam gzhag phyin ci ma log par shes pa'i mkhas pa la mi dge ba gang zhes bya /
mi dge ba ci lta bu spyad pas sdug bsngal ci 'dra byung /
mi dge ba spang pa'i thabs ci lta bu yod ces sogs phra zhing phra ba nas dris nas las 'bras kyi rnam bzhag legs par shes par byas te /
mi dge ba phra mo tsam zhig ci yang mi skyon na /
rab tu byung ba'i phyi dro'i kha zas tsam kyi ci yang mi sto zer yang / /
de las 'da' bar mi nus pa bzhin no / /
las 'bras kyi rnam bzhag legs par shes te| de la nges shes gting nas skyes na 'di yong yang dper na mi zhig la gcig gis 'chi nges pa'i dug byan te /
de tsam gyis ci yang mi skyon gyi zo zhag zer yang za mi nus pa ltar khyad par du bslab pa phra mo la ci nas kyang 'da' bar mi nus te /
dper na mi gcig rkyal pa gcig la brten nas rgya mtsho'i pha rol du 'gro bar 'dod pa la 'ga' zhig gis rkyal pa de nas mdzub mo shong tsam gcig byin pas ci yang mi skyon nged la phyin cig zer yang ster mi nus te /
de tsam cig byin na rkyal pa'i dbuD thams cad shor nas rgya mtsho'i pha rol tu bgrod par mi nus pa bzhin du /
bslab pa rin po che ni /
'khor ba'i rgya mtsho'i pha rol du bgrod par byed pa'i rkyal pa yin pas de la bug ral cung zad byung na'ang 'khor ba'i rgya mtsho las brgal mi nus so snyam du yid ches pa'o / /
de la dge ba'i bshas gnyen 'od 'jo ba'i zhal nas /
da lta mi rnams chos ma shes nas m+s+dug byed mkhan ma byung nas sdug pa yin /
byed mkhan byung na ma Ni gcig po bzlas kyang chog gsung mod /
chos ma shes na ka sdug da lta ni phal cher rmongs pas chos las 'da' ba 'ba' zhig tu 'dug pas /
des na las 'bras ston pa'i gzhung lugs rgya chen ma shes kyang phung po lnga'i rab byed tsam re shes par byas nas las 'bras kyi rnam bzhag ma log pa re mi shes ka med yin no /
zhes gsungs so / /
de bzhin du dge ba la'ang gnas skabs mthar thug gi dge legs thams cad 'byung bar yid ches na /
'bad rtsol gyis bsgrub pa gcig 'byung /
dper na gro skad cig gi pha rol na ston mo bzang po 'dug go zhes thos na /
de 'phrang dang chu la sogs pa ci yod kyang brgal nas 'gro ba bzhin dang /
zhing sa 'bras bu ston thog 'byung ba'i yon tan mthong nas so nam la 'bad rtsol byed pa bzhin no / /
las 'bras la yid ches bsgom pa bstan zin to / /
de ltar las mi dge ba spyad na 'khor ba dang ngan song du 'khyam mo zer na /
'o na 'khor ba ngan song du ltung na nyes pa ci yod snyam na /
nyes dmigs shin tu che bas /
bzhi pa 'khor ba'i nyes dmigs bsam pa ni /
dran pa nyer bzhag las /
sems can dmyal ba dmyal mes nyams / /
yi dwags bkres shing skom pas nyams /
dud 'gro gcig la gcig zas nyams / /
mi dwags bkres shing skom pas nyams / /
lha dag bag med pa yis nyams / /
'khor ba khab kyi rtse tsam yang / /
bde ba nam yang yod ma yin / /
zhes gsungs pas /
'khor ba na bde ba'i gnas khab kyi rtse tsam yang med cing /
dus skad cig ma gcig kyang med pas sdug bsngal gyi rang bzhan las ma 'das so / /
gal te ngan song la sdug bsngal yod kyang lha mi la bde ba yod de snyam na /
de dag kyang 'gyur ba'i sdug bsngal las ma 'das pas /
mthar sdug bsngal yin te /
dper na bkres pa'i tshe zas zos pas bde ba ltar snang yang yang zas ha cang zos drag na 'chi ba'i sdug bsngal la gtuT pa yin no / /
des na 'khor ba las bde ba tshol ba ni mi gtsang ba la dri zhim pa tshol ba dang 'dra ste /
rgyud bla ma las /
mi gtsang ba la dri zhim med ltar 'gro lnga dag na bde ba med / /
ces so / /
de lta bu'i sdug bsngal de shin tu dpa' drag ste /
rje dam pa'i zhal nas /
'khor ba'i sdug bsngal bsam na snying rlung ldang / /
'di la gad mo mi bro dang ra ba / /
zhes dang /
dge ba'i bshes gnyen glang thang pa'i zhal nas /
mi tsho'o cag glang ri thang pa ngo nag pa zer kyin gda' ste /
khams gsum 'khor ba'i sdug bsngal bsams na 'o cag gi ngo gdong la dkar po 'ong nga 'dug ge gsungs so / /
'di shin tu mad par 'dug ste /
'khor ba'i sdug bsngal kho rang la dben bcos ma yin pa'i blo yis brtags na ngo gdong dkar po 'ong ba rang mi 'dug ste /
dper na mi gcig dngos po gces pa zho gang tsam gcig yod na /
de gtor ba'i sdug bsngal de ni 'khor ba'i sdug bsngal chung shos yin na'ang /
de la'ang ngo gdong dkar po mi yong ba 'dug pas /
de lta bu'i sdug bsngal 'di yang rgyun ring ste /
'khor ba la thar pa'i thabs gcig ma byung na /
'khor ba mtho dman gyi sdug bsngal ji snyed yod pa rnams sems can re re yang lan grangs brgya phrag mang po myong yang sdug bsngal la zad pa'i dus med de /
thog ma med pa nas da lta'i bar du sdug bsngal ji snyed yod pa de /
'o skol sems can re res kyang lan grangs brjod kyis mi lang pa cig myong ste /
da dung sdug bsngal zad pa lta ci smos te sdug bsngal gyi kha phri ba ci yang med pas so / /
de skad du yang shes spring las /
re res rgya mtsho bzhi las lhag pa yi / /
'o ma 'thungs kyang da dung so so yi| |skye bo'i rjes su 'brang ba'i 'khor ba las / /
de bas ches mang nyid gcig btung 'tshal lo / /
zhes gsungs so / /
de lta bu'i 'khor ba spyi dang bye brag gi nyes dmigs rnams gsung bgros ma nas 'byung ba legs par bsam ste /
'khor ba 'di la tshal tshig pa'i bya'am /
mtsho 'khyags pa'i bya ltar kho thag rbad de bcad la 'khor ba las thar ba'i thabs la 'bad 'tshal lo / /
'khor ba la thar pa'i thabs la 'bad pa'i dus kyang da lan kho na yin te /
da res ni dal 'byor gyi lus thob tu ma btub pa lta bu thob /
thob las thob pa mi 'dra ste /
khyim nas khyim med par rab tu byung /
yang dag pa'i dge ba'i bshes gnyen dang mjal /
theg pa chen po zab pa dang rgya che ba'i chos dang mjal nas /
'dzoms rgyu mang po gcig 'dzoms byung bas so / /
de la 'bad lugs rang ji ltar byed snyam na /
'di na kha cig gis nged kyi bla ma dge ba'i bshes gnyen 'di mkhas btsun bzang gsum 'dzoms pa| lha chos dang mi chos gnyis ka mkhyen pa de'i sgo nas bu slob dang yon bdag la sogs pa thams cad kyi re ba tshul bzhin du rdzogs pa'i bzang po cig bzhugs so / /
zer ba yod kyang /
de la dge ba'i bshes gnyen sha po sgang ba'i zhal nas /
mi gcig gis gnyis mi yong /
khyi gcig gis wa gnyis mi zan /
wa gcig la wa waT gnyis bshu rgyu mi yong /
lug gcig bsad pa'i shar spu brang lag pas theg tshad gcig dang /
rkyal pa chu thub pa gcig gnyis mi yong /
de bzhin du tshe 'di'i mi chos kyi bya byed kyi sgrig rims ma nyams pa gcig dang /
phyi ma 'khor ba las thar nas sangs kyi sar bgrod pa'i chos gcig gnyis dus gcig la 'grub pa med pa yin te / /
dper na lho mon khar 'gro ba dang /
byang tshwa khar 'gro ba gcig gnyis /
lam gcig la 'grogs 'gro ba med do / /
lho mon khar 'gro na rnga ma sogs mon la mkho ba'i rdzas sgrub ste kha lho la bltas nas 'gro dgos pa yin /
de'i tshe lho la gom pa re phyin pas kyang /
byang kha la gom pa res ring du 'gro ba yin /
byang tshwa kha la 'gro ba na /
rtsam pa la sogs pa tshwa khar mkho ba'i rdzas bsgrub ste /
kha byang la ltas nas 'gro dgos pa yin /
de'i tshe byang tshwa kha la gom pa re phyin pas lho mon kha la gom pa res ring du 'gro ba yin /
dpe de bzhin du 'khor ba las thar nas thams cad mkhyen pa'i grong du 'gro ba gcig dang tshe 'di'i mdun ma ma nyams par byed pa gcig gnyis su 'gro sa gcig tu byas pa med pa yin te /
thar pa dang thams cad mkhyen pa'i grong du 'gro ba la 'jig rten gyi chos brgyad spang pa la sogs pa bdag 'dzin thams cad blos btang /
lam bslab pa rin po che gsum la gces spras byed pa la sogs pa rnam par dag pa gcig byas nas 'gro dgos pa yin te /
de'i tshes lam gyi yon tan je mtho je mtho la song bas /
'jig rten gyi chos brgyad la sogs pa bdag 'dzin gyi mgo je dma' je dma' la 'gro ba yin /
tshe 'di'i mdun ma ma nyams pa byed na /
dug gsum gyis kun nas blangs te /
tshe 'di'i dgra 'dul gnyen skyong gi gzhung bsrangs dgos pa yin te| de'i che bslab pa gsum dang chos rnam par dag pa gcig der 'ong don med pa yin /
des na rang re rnams kyi spyod tshul mdzes mdzes je ltar byas /
sems dul dul ji ltar byas /
ngag 'jam 'jam ji ltar smras kyang /
tshe 'di'i legs shos gcig ges rang gi sems brid du btub /
tshe 'di'i ma legs shos gcig gis rang gi sems sdigs su btub pa'i ring la rang gi sems la chos nas gsungs pa'i yon tan sna gcig kyang 'byung mi srid pa yin no / /
des na da res kyi tshe thung 'di la 'dzoms rgyu mang po gcig 'dzoms pa'i dus 'dir tshe 'di'i 'dod pa la dngos grub du lta ba'i dus ma yin /
'jig rten chos brgyad kyi 'khor 'dab skyong ba'i dus ma yin /
bdag 'dzin gyi mkhar dpe rtsigs pa'i dus ma yin /
tshe phyi ma phan chad kyi lam 'chi chos byed pa'i dus yin pas /
de la tshe 'di'i mdun ma thams cad thed la bor /
byang bu'i rna cha 'ol ba khrab byang gi dkyil nas 'don pa bzhin mi zla nas bud /
nyon mongs dang bdag 'dzin la dgra nag por ltas nas chos gang byed thabs cad nyon mongs pa dang bdag 'dzin gyi gnyen por 'gro ba byas nas nyon mongs pa dang bdag 'dzin ci thul byed pa'i dus la babs pa yin no / /
zhes gsungs pa ltar nyams su blangs la 'khor ba kun nas blangs pa'i mi dge ba 'bring kun slong dang bcas pa dang /
da lta yang thams cad yod par bshad pa dang 'bras bu yin te /
bkres shing skom pa dang /
rgyud 'khrug pa dang /
gzhan gyis 'tshogs pa la sogs pa dang /
dud 'gro'i rgyu kun 'byung ste /
sngar gyi gti mug gis kun nas blangs pa'i mi dge ba chung ngu kun slong dang bcas pa dang /
'di la yang las dang nyon mongs pa thams cad yod par bshad pa dang /
'bras bu sdug bsngal yin te /
glen zhing gti mug pa dang gcig la gcig zab las thar bar bya'o / /
zhes 'di blo ngo la bris pas /
lung la sogs pa ma dag pa yod pa rnams zhus dag byas nas /
'di tsam zhig la sa bon du mdzod /
mtha' chod par byas nas nyams su len par zhu /
zhes pa bya bral bas \u0f38dkon mchog rgyal mtshan gyis bris pa yin no / / / /
! dngos gzhi byang chub kyi sems gnyis sbyang ba la /
spyir jo bo chen po rje la byang chub kyi sems sbyang ba'i lugs sam bka' srol mi 'dra ba gsum yod de snying rje'i dbang gi rang gi sku sha la rang gis bcad nas gzhan la ster nus pa'i bla ma d+harma rak+Shi ta las brgyud pa dang /
gzhan gyi sdug bsngal dngos su len par nus pa'i bla ma byams pa'i rnal 'byor pa las brgyud pa dang /
bla ma gser gling pa nas brgyud pa'o / /
dang po gnyis kyi sbyang lugs thog mar don dam byang chub kyi sems bsgom /
kun rdzob byang chub kyi sems la bdag gzhan mnyam pa bsgoms nas /
de nas bdag gzhan brje ba bsgom par mdzad de /
'di las dang po pa la skye dka' gsung /
bla ma gser gling pa'i lugs kyi dang po don dam byang chub kyi sems mi bsgom par bdag tu 'dzin pa spram ril le ba 'di ka'i steng nas kun rdzob byang tshub kyi sems bsgom pa /
de yang dang po rang nas bdag gzhan brje ba nas bsgom ste /
'di las dang po'i rgyud la skye sla zhing /
phan yon che bas sbyang lugs gzhan las khyad par du 'phags pa yin no / /
gsung /
de la 'dir bla ma gser gling pa' lugs kyi kun rdzob byang chub kyi sems bsgom pa la /
sbyor ba byams snying rje bsgom pa /
dngos gzhi bdag gzhan brje ba'i byang chub kyi sems bsgom pa /
rjes dug gsum dge rtsar bsgyur ba dang gsum mo / /
dang po ni /
gsungs bgros ma la sogs pa nas 'byung ba bzhin bsgom mo / /
gnyis pa ni /
dang po rang gi rtsa ba'i ma de mdun du dmigs te /
sngar gong du byams snying rje'i dmigs pa mthar phyin yang 'dir ma'i sdug bsngal len pa la spro ba'i phyir du| snying rje gsal sing de ba gcig bsgoms la /
ma de'i las dang nyon mongs pa mi dge ba bcu la sogs pa'i sdig pa dang /
dug gsum la sogs pa'i nyon mongs pa thams cad dang /
skye rga na 'chil sogs pa'i sdug bsngal dang /
gang mi mkho ba thams cad /
mdor na sangs mi rgya ba'i rgyu dang /
sangs rgya ba'i gegs su gyur pa thams cad /
kyi gris bzhar pa bzhin du sangs kyis blangs nas /
rang gi snying gi dkyil du pur gyis len pa ste /
de las blangs nas /
rang la mi 'byung bar byed pa lta bu'am /
de las blangs nas rang gi rtsar 'jog pa lta bu ma yin gyi /
de bas gzhan las blangs nas snying la byung dgos pa tsam yang spang dgos pas /
dang po rang nas snying gi dkyil du len pa yin /
de ltar blangs pas rang phan du re ba'i ltos pa med par len pa yin gsungs /
de bzhin du pha dang /
spun zla dang /
nye 'brel la sogs pa grong pa dang /
yul phyogs dang /
bod dang /
'dzam bu'i gling pa dang /
gling bzhi gling phran brgyad dang bcas pa dang /
ngan song gsum dang /
'dod khams kyi lha dang /
de gnyis dang bcas pa'i stong chung ngu dang /
stong gnyis bar ma dang /
stong gsum gyi khams gong ma gnyis dang bcas pa dang /
stong gsum yungs 'bru yis bkang nas shar phyogs kyi stong gsum rer yungs 'bru re bzhag pas 'di yungs 'bru ster gyi zad kyang shar phyogs kyi stong gsum bri ba'am /
nyer song ba med la gcig mang du song ba yang med de /
nam mkha' la mtha' med pa'o / /
de ltar phyogs thams cad du gnas des gar khyab tshad du sems can gyis khyab pas na /
phyogs bcu'i nam mkha' khyab tshad kyi sems can gyi de ltar blang bar bya'o / /
de las ngan song gsum gyi dang po dmyal ba la tsha ba'i dmyal ba brgyad /
grang ba'i dmyal ba brgyad /
nyi tshe nye 'khor gnyis bco brgyad po thams cad kyi rgyu kun 'byung yin te /
snga ma'i dbang du bya ba na /
zhe sdang gis kun nas blang ba'i las sam /
nyon mongs pa chen po nas mi dge ba chen po spyad pa dang /
'di'i dbang du byas na /
srog gcod pa'i dngos gzhi med la /
gzhan mi dge ba thams cad yod par bshad pa dang /
'bras bu sdug bsngal yin te /
me las gyur pa dang /
sems can las /
mtshon cha las gyur pa dang /
chu bur rdol ba dang /
padma ltar gas pa la sogs pa'i sdug bsngal thams cad gong ltar rang gi snying gi dkyil du len te| blangs nas kyang rang la phan du re ba dang /
sdig pa byang ba dang /
tshoD rdzoT su re ba man chad kyi ltos pa gang yang med par sangs rgyas par sems pa'o / /
de bzhin du yi dwags kyi rgyu kun 'byung ste /
sngar gyi chags pas kun nas blang ba'i mi dge ba 'bring kun slang dang bcas pa dang /
da lta yang thams cad yod par bshad pa dang /
'bras bu sdug bsngal yin te bkres shing skom pa la /
rgyud 'khrug pa dang /
gzhan gyis 'tshogs pa la sogs pa dang /
dud 'gro'i rgyu kun 'byung ste /
sngar gyi gti mug gis kun nas blang ba'i mi dge ba chung ngu kun slong dang bcas pa dang /
'di la yang las dang /
nyon mongs pa thams cad yod par bshad pa dang /
'bras bu sdug bsngal yin te /
glen cing gti mug pa dang gcig la gcig za ba gzhan gyis bsha' srol la sogs pa'o / /
mtho ris kyi mi yi kun 'byung sngar gya lta bu dang /
sdug bsngal skye rga na 'chi dang /
'dod pa btsal te mi rnyed pa dang /
mi 'dod pa dang phrad pa dang /
sdug pa'i dngos pa bral ba dang /
mdor na nyer len gyi phung po lnga sdug bsngal yin pa la sogs pa dang /
'dod pa'i lha la bag med pa dang /
'chi ltas dang /
nye bar 'chi ltas dang /
gzhan gyis dpa' bskong ba la sogs pa dang /
khams gong ma gnyis kyi 'chi 'pho ba dang /
ltung ba dang /
ting nge 'dzin gyis myos pa la sogs pa thams cad len no / /
res de ltar sems can thams cad kya khams dang res so so re re dang de yi yang sems can re re nas thams cad la sgom sems la de med na kha nas yam pa las don thog tu skyel ba mi 'ong / /
res thams cad dus gcig tu sems so te /
nam mkha'i mtha' khyab tshad kyi sems can nye ring med bzang ngan med pa thams cad kyi rgyu kun 'byung /
'bras bu sdug bsngal ma lus pa rang gi snying gi nang du blangs nas sangs rgyas par sems de med na blo'i 'gram mi 'ong /
res dmyal ba lta bu re re'i sar rang gi lus kyang re re bsam la len /
res lus 'di gcig pu la thams cad len /
res thog nas 'byung ba ltar rags rims nas len /
res gang na ci snang ba rnams len /
res 'di kun la sbyor mi dgos snyam pa'i mi snang ba rnams len /
de lta bu'i sgo nas /
res 'ga' rigs drug gi sems can re re'i nyon mongs pas so so phye nas len /
res sdug bsngal so sor phye nas len /
res sems can re re'i sdug bsngal dang nyon mongs pa thams cad dus gcig la len /
de ltar sgo sna tshogs nas bsam pas sdug bsngal dang nyon mongs pa len pa la mi skyo ba dang /
nges shing thog tu skyel ba dang /
blo sbyong skyen pa la sogs pa 'byung ngo / /
de rnams kyi len tsa na yang /
dgra dang tha mal du bsams na /
len pa don ldan gcig mi 'ong bas /
len pa'i tshe thams cad rang la phan 'dogs pha ma drin can sha stag tu bsams nas byams snyang rje gsal sing ba res kun nas blang zhing len pa yin no / /
de ltar dgra la gtong len gnyis po bsgom pa'i lag rjes yong dgos te gzhan gces par 'dzin pa dang /
rang gi bdag 'dzin la gnod pa 'khyol dgos so / /
gtong ba ni /
gtang bar bya rgyu gang gtong na /
spyod 'jug las / /
bdag gi lus dang longs spyod dang / /
dus gsum dge ba thams cad kyang / /
sems can kun gyi don bsgrub phyir / /
phangs pa med par btang bar bya / /
zhes gsungs pa ltar /
rang gi lus dang longs spyod dang /
dus gsum du bsags pa'i dge ba'i rtsa ba thams cad gtong /
lus gtong ba yang /
ma dag pa gsum dang bral bar gtong ste /
yi dam gyi lhar bsgom nas btang ba dang /
tha mal gyi sha khrag tsam du byas nas gtong ba dang /
btang nas zad pa dang bral ba'o / /
de bzhin du longs spyod yod kyang /
tha mal gyi langs spyad gzhan la gnad par 'gyur ba'i dug dang mtshon cha la sogs pa dang /
btang bas zad pa dang bral bar byed do / /
'o na ji ltar du byas nas btang na /
sdong po bkod pa'i mdo las /
bdag nyid 'gro ba thams cad kyi nye bar 'tsho ba'i yid bzhin gyi lus su ni gyur /
zhes dang /
rdo rje rgyal mtshan gyi mdo las /
'byung ba chen po bzhi ni sna tshogs dang /
tshul sna tshogs dang /
rnam grangs sna tshogs nas sems can thams cad nye bar 'tsho ba de bzhin du /
byang chub sems dpa' bdag nyid kyi lus kyang sems can thaMs cad kyi nye bar 'tsho ba'i gzhir gyur ces dang /
spyod 'jug las /
yid bzhin gyis ni lus su bsgyur / /
zhes so / /
de ltar na yid bzhin du bsgyur nas btang ngo / /
de rnams kyi don yang yid bzhin gyi nor bu rin po che'i kha dog dang dbyibs la sogs pa'i rnam par byas nas btang ba la mi zer gyis /
'gro ba thams cad kyi yid la ci 'dod pa dang /
dgos 'dod thams cad zad mi shes pa 'byung ba la zer bas de ltar byas nas gtong ngo / /
gtong ba'i rim pa yang /
rtsa ba'i ma de mdun du dmigs nas /
de la btang bas ma de'i sangs rgyas pa'i nyer len gyi rgyu'i dbang du byas nas /
dad pa dang /
tshul khrims dang /
brtson 'grus dang /
shes rab dang /
byang chub kyi sems la sogs pa'i don nang gi rgyu thams cad 'byung bar bsam lhan cig byed pa'i rkyen gyi dbang du byas nas /
dge ba'i bshes gnyen dang /
dpe cha dang /
mchod cha dang /
mchod khang dang /
khang pa dang /
grogs tshangs pa mtshungs par spyod pa la sogs pa dang /
don nang ga chos kyi mthun rkyen thams cad 'byung bar byas nas sems bskyed rdzogs te sangs rgyas par sems so / /
de bzhin du pha dang nye 'brel nam mkha' mthas khyab tshad kyi sems can thams cad dang /
ngan song gsum nas /
nyan thos dang /
rang sangs rgyas dang /
sa bcu'i byang chub sems dpa' thams cad la btang bas kyang snga ma bzhin du /
de dag kyang byang chub tu sems bskyed /
bslab bya la bslab tshogs gnyis mthar phyin nas sangs rgyas par sems pa'o / /
yang yid bzhin gyi nor bu gcig las sems can thams cad kyi zas gos la sogs pa ci 'dod 'byung ba ltar /
rang gi rtsa ba'i lus gcig pu 'di nyid nam mkha'i mtha' khyab tshad kyi sems can thams cad kyi zas gos gnas mal dang /
yul zhing dang /
nye 'brel dang /
'khor 'bangs dang /
bzhon pa la sogs pa'i 'jig rten pa'i bde ba thams cad dang /
mkhan slob dang /
dpe cha la sogs pa 'jig rten las 'das pa'i bde ba'i rgyu 'bras thams cad kyang byung bar sems pa'o / /
yang yid bzhin gyi nor bu rin po che dbang gi rgyal po la sogs pa mang pos sems can gyi don byed pa bzhin du /
rang gi lus 'di yang sems can re re'i mdun du yang re re yod par bsam nas snga ma ltar ro / /
yang rang gi lus 'di bem po'i rnam pas sa dang chu dang me la sogs pa'i tshul gyi sems can re re'i mdun du gnas pas de dag gi mkho ba'i yo byad du gyur te /
longs spyod par sems pa'o / /
yang res ril po'i rnam par gtong /
res mgo dang rkang lag la sogs pa bcad de bsad pa'i tshul gyis gtong ngo / /
spyir gtong ba la dmigs bsal ces pa ltar /
la la sha khrag nyid kyang yid bzhin du 'ong ba la /
la la 'dod pa'i yon tan der 'ong ste /
sngags nang pa'i 'grub khung du yang lus gan rkyal du 'gyel te de la bcad cing btang ngo / /
de'i dang po lus nyid yid bzhin du bsgyur bas /
de nas sha khrag kyang gang du byas kyang de nyid zhe thag tu 'ong ste /
slob dpon gyi zhal nas /
ngas ni rgyun dam la sogs pa'i chu mig dang /
mtsho rdzing dang nam ra la sogs pa'i thang dang tha na 'chad ka'i grogs phug yan chad du ma bsgoms pa med gsungs /
yang rab gnas dus su rten la 'dre zhugs pa 'byin pa la yang /
rang gi lus la rten gyi rnam pa de 'dra ba du ma byung ba bsgoms nas /
de rnams khyer la khyod kyi mi dga' ba ma byed /
rten 'di la rab gnas byas nas skyabs gnas byed pa yin ces dang /
de bzhin du nad pa'i rim gro dang gtor ma la yang /
rang ga lus 'di gtor mar bcug nas kho la phyogs thams cad nas gnod pa rnams nga'i bza' dga' na 'di khyer la gnod pa ma byed /
nga bang pa gser sbyin byas nas bsdums byed pa yin no / /
gral mgo la 'gro ba'i dus su yang /
der lus dum bu dum bur 'thor zhang btang la de ltar bya /
sa gnyan por yang rang gi lus la de'i bgegs gong ma rnams la mchod pa'i tshogs dang /
de'i mi dang me ma yin pa rnams la gong ltar byed pa dang /
rmi lam dang /
mtshan ma dang /
phyogs ngan pa dang /
bkra mi shis pa'i mtshan ma de dag thams cad la gong ltar rang la blangs la /
de dag la btang bas dge legs dang /
ngo mtshar ba'i ltas dang /
mtshan ma la sogs pa bzang po dang ldan par byas te /
gzhan gyi r+pod gtong dang gtad khram 'dre 'gras dang /
ro bag dang /
mi gtsang ba la sogs pa byung gi dogs pa thams cad la yang de dag rang gi snyang nang du blangs /
rang gi lus la sogs pa btang bas /
de dag dga' zhing tshim ste gdug pa'i sems la sogs pa zhi nas rgyu rkyen la sogs pa tshang nas sangs rgyas par bsam /
gtsang ba dang rig pa tsam gyis bde ba dang /
nyes spyod thams cad dag pa'i yon tan dang ldan par sems pa dang /
da lta mngon sum du mthong ba la sogs pa mi zad nor zad la sogs pa byung ba dang /
mdze byung ba dang /
nad tshabs po che gzhan gyi thabs pa dang /
rgas pa la sogs pa'i gong du bshad pa'i sdug bsngal thams cad dang /
chags pa rgyas pa dang /
chos me go ba la sogs pa'i rigs thams cad la btang bas /
de dag dang bral zhing de las bzlog pa'i yon tan dang ldan nas sangs rgyas thob par sems pa'o / /
des mtshon nas rnal 'byor thams cad gcig gi bya zhes pa ltar thams cad la mtshon par bya'o / /
'di gcig pu yod na ci la yang ya mi nga ba gcig yong gsung /
de ltar gnyan sa la sogs par sbyang ba de la bsam pas sbyang na /
bdud kyi spyod yul ba bzhin spyod pa tho co'i rnam par ma song ba dang /
yang thog tu bzur thabs med pa byung yang ya nga ba dang /
bag tsha ba dang 'jigs pa med par gong ltar ring rgyangs kyi song bar bya'o / /
de bzhin du longs spyod kyang rang la gang yod yid bzhin du bsgyur te btang bas de re re las kyang 'jig rten las 'das pa'i yo byad dpag tu med pa byung nas /
nor 'dod pa la nor /
zas dang /
'bras bu dang /
rta dang glang po la sogs pa gang 'dod pa dang /
gzhan yang dam chos kyi dbang du byas pa'i dad pa dang /
tshul khrims dang /
shes rab la sogs pa sangs rgyas pa'i mthun rkyen ma tshang ba med pa byung bar bsam zhing gtang ngo / /
gzhan yang lus dang longs spyod la sogs pa la chags na gang na chags pa de bkar zhing yid bzhin du bsgyur nas sems can thams cad la btang ngo / /
de rnams kun tu bzang po'i mchod sprin lta bu bsam gyis mi khyab par bsams te /
bla ma dang sangs rgyas la yang 'bul gsung ngo / /
dge ba ni rang gi dus gsum bsags pa thams cad gtong ste /
de yang tha na dud 'gro lta bu la zan chang gcig sbyin pa'i dge ba'i rtsa ba nas /
pha rol tu phyin pa drug dang /
bsdu ba'i dngos po bzhi dang /
bsod nams bya ba'i dngos po la sogs pa /
mdor na zag bcas dang zag pa med pas bsdus pa'i dge ba thams cad btang bas /
seMs can thams cad 'dod pa dang /
ci dgos pa dang /
gang dang gang gi don du gyur pa thams cad byung ste sangs rgyas kyi rgyu rkyen thams cad tshang nas sangs rgyas par sems pa'o / /
yang gnas skabs su lus longs spyod dus gsum gyi dge rtsa thams cad bsdom te /
nam mkha'i mtha' khyab kyi sems can bzang ngan phra rags thams cad la btang bas gong ltar du sems pa'o / /
don gril na /
de ltar btang bas gsum ka la yang rtsa ba'i ma nas sems can thams cad dang mnar med pa nas sangs rgyas kyi bar rim par gtong ba dang /
'ubs te bsdus nas dus gcig la gtong ba dang /
lus longs spyod sna re la yang thams cad 'byung bar bsam te gtong ba dang /
gsum ka ril po re btang bas de ltar dang /
lus la sogs pa mang po byas na sems can re re la gtong ba dang /
'di gcig pu thams cad la the tshom me par gtong ba la sogs pa len pa'i skabs ltar bsam par bya'o / /
de ltar gtong len bsgom pa de yang sems can thams cad kyi sdig pa dang /
sdug bsngal la sogs pa mi 'dod pa thams cad rang gi snying gi dkyil du len pa re dang /
rang gi lus longs spyod dus gsum dge ba thams cad sems can thams cad la gtong ba re spel nas bsgom de yang gong ltar res rtsa ba'i ma nas brtsams te /
sems can thams cad la mthar chags su gtong /
res thams cad la dus gcig dang /
res las ngan sha stag dang /
res nyon mongs pa can sha stag dang /
de la sogs pa du ma bkol nas bsgom ste /
de yang bsgom pa'i tshe kha'i yam rgyug pa lta bu ma yin thun gyi khral 'jal lta bu ma yin par rig pa 'jur la gtad /
snying la zur thon par byas te bsgom pas blo 'byong skyen pa dang /
shes pa don la 'gro ba dang /
don dang rdo rus thug pa 'byung zhes gsungs so / /
gzhan len pa'i go rims rang nas brtsams pa la sogs pa gsung bgros ma bzhin no / /
kun rdzob byang chub kyi sems kyi bsam pa'i sgo nas rkyen ngan byang chub kyi sems su bsgyur ba ni /
le lan thams cad gcig la gda' / /
zhes pa ste de la da lta rang re rnams sdug bsngal dang rkyen ngan ci byung ba thams cad kyi le lan gzhan la 'ded cing /
rang re le lan med pa'i skyon med gcig tu 'dod mod /
de ni ma yin te sdug bsngal dang rkyen ngan ci byung ba thams cad kyi le lan ni /
bdag 'dzin gcig pu 'di nyid la thug pa yin no| |de'i rgya mtshan yang bdag 'dzin 'di nyid kyis thog ma med pa nas bdag med pa la bdag tu bzung nas de'i gces spras dang kha 'dzin gyis mtho ba la phrag dog /
dma' ba la brnyas bcos /
mnyam pa la 'gran sems /
dgra 'dul gnyen skyong la sogs pa'i sgo nas /
gzhan la gnod pa la sogs pa'i las mi dge ba sna tshogs bsags pa la brten nas sdug bsngal dang /
rkyen ngan sna tshogs byung ba yin no / /
de skad du yang /
spyod 'jug las /
yid khyod rang 'dod byed 'dod nas / /
bskal pa grangs med 'das gyur kyang / /
ngal ba chen po de lta bus / /
khyod kyis sdug bsngal 'ba' zhig bsgrub / /
de nas /
zhes gsungs so / /
des na rkyen ngan pa la brten nas sdug bsngal la bcug pa thams cad kyang /
bdag gces par 'dzin pa 'dis lan te /
rgyal khams na nad yams 'dug zer na kho la byung gi dogs nas sdug bsngal /
pha rol gyi dgra bos bcom gyi dogs nas sdug bsngal /
'dre gdon gyi khyer gyis dogs nas sdug bsngal ba la sogs pa mdor na bdag mtho bar 'dod /
bdag legs par 'dod /
bdag skyid par 'dod pa la sogs pa dang mi mthun nas sdug tu bcug pa yin pas so / /
des na sdug bsngal dang rkyen ngan thams cad dang po 'byung ba'i rgyu yang bdag 'dzin la brten nas bsags /
tha ma rkyen du snang ba yang bdag 'dzin la brten nas kho'i 'dod pa dang ma mthun nas 'byung ba rkyen ngan ci byung ba thams cad bdag 'dzin la thug pa yin no / /
kun la bka' drin che bar bsgom / /
zhes pa ni /
sems can kun bka' drin can 'ba' zhig yin te /
thog ma med pa nas bdag la phan 'ba' zhig btags gnod pa mtha' dag las skyob pa'i sgo nas kyang drin che /
sangs rgyas bsgrub par 'dod pa la sangs rgyas kyi rgyu'i gtso bo byang chub kyi sems yin de yang sems can la brten nas skye dgos pas na drin che /
khyad par du rang la rkyen ngan gtong ba'i 'dre gdon la sogs pa ni /
lhag par du yang drin che ste /
bdag gi rkyen ngan myong ba'i las bsags pa de'i sad byed byas pas /
las ngan 'dzad pa'i grogs byas pa'i sgo nas drin che /
rkyen ngan la brten nas bzod pa bsgom pa'i grogs byas pa'i sgo nas kyang drin che bas kyang sems can thams cad drin can 'ba' zhig yin no / /
rkyen ngan byang chub lam du bsgyur ba'i gnad gzhan rnams ni gsung bgros ma bzhin no / /
'phral la gang thug sgom du sbyar / /
zhes pa ni /
skyid sdug 'dzom ma 'dzom la sogs pa'i dus thams cad dang /
rang yul dang mi yul la sogs pa'i dus thams cad dang /
dgon pa dang /
grong la sogs pa'i gnas thams cad dang /
'gro 'chag dang nyal ba la sogs pa'i spyod lam thams cad dang /
mthong ba dang thos pa dang /
dran pa dang /
yid la 'gyus pa'i dbang po drug gi yul du gyur pa thams cad la sbyar zhing bsgom te /
de yang dbang po drug gi yul du gyur pa la 'dod mi 'dod gnyis gnyis yod la /
de gnyis po kha tshon bcad nas 'dod pa de sems can la gtong mi 'dod pa de rang la len no / /
'gro 'chag la sogs pa spyod lam gang byed dus gang dang thug pa'am /
gang dang phrad pa de gnyis la brten nas bsgom mo nyal ba'i dus su yang gnyid log pa'i bar la sems can gyi sdug bsngal dang kun 'byung thams cad blangs /
lus longs spyod thams cad gtong la sems can rnams sangs rgyas par bya snyam du bsam la gnyid log pas /
gnyid thams cad bdag gzhan brje ba'i sems su 'gro la /
sbyang nas mi lam du 'di 'byongs pa 'ang ste /
mdo nas bshad pa ltar 'ong gsung ngo / /
tshe gcig gi nyams len dril nas bstan pa ni /
gsung bgros ma bzhin no / /
blo 'byongs pa'i tshad ni| chos rnams dgongs pa gcig tu 'du / /
zhes gsungs so / /
theg pa che chung gi chos thams cad kyi dgongs pa bdag 'dzin 'dul ba ru 'du zhing /
khyad par du blo sbyong gi dmigs rtse'i gtod sa bdag gces 'dzin 'dul ba dang /
gzhan gces par 'dzin pa yin pas spyir dge sbyor byas pa dang /
khyad par du blo sbyong bsgom pa bdag 'dzin gyi gnyen por ma song na /
blo sbyong rgyud la ma skyes pa yin pas blo sbyong rgyud la skyes ma skyes bdag 'dzin gyi gnyen por song ma song la rag las pa yin no / /
'di chos pa srang la 'jal ba'i rgya ma yin gsung ngo / /
dpang po gnyis kyi gtso bor bzung / /
zhes pa /
gzhan bdag gi jo bo de kun rgyud la chos skyes 'dug /
chos pa bzang po bya ba de na 'dug zer yang /
de dpang po'i gtso bo ma yin te /
gzhan gyi rang gi spyod tshul legs pa tsam mam /
tshig 'jam pa tsam mam /
kho rang gi bsam pa dang mthun pa tsam la yang chos pa bzang por rtsi ba yod pas so / /
des na dpang po gnyis kyi gtso bo rang gi sems kyi ma khrel ba cig dpang po'i gtso bo yin te /
gzhan dag de'i rgyud la chos ma byung ba 'dug zer ba sogs byung yang rang gi blo gzu bor bzhag pa la /
da dmyal bar spyi btsug tu song yang 'gyod pa med snyam pa de gnyis dpang po'i gtso bo yin te| |yid bde 'ba' zhig rgyun du bsten / /
ces pa /
blo sbyong rgyud la skyes pas da rkyen ngan ci yang blo sbyong gi lam du khyer bas chog snyam du yid bde ba yin la /
yang rkyen ngan ma byung ba'i tshe /
rkyen ngan byung na lam du khyer snyam pa tsam yin gyi /
rkyen ngan dang 'dom thug byung tsa na /
de la sdug bsngal du ma 'dzin par yid bde lhan gyis 'gro ba dmigs dgos so / /
yengs kyang thub na 'byongs pa yin / /
bya ba rkyen ngan dang phrad pa'i tshe stsol ba bskyed nas blo sbyong bsgom pas rkyen ngan gyi dbang du ma shor ba tsam la mi zer gyis /
glo bur du gang nas byung cha med par 'gal rkyen byung ba'i tshe /
stsol ba bskyed mi dgos par rang shugs kyi de'i gnyen por blo sbyong gcer gyi sleb pa gcig la zer ro / /
legs par gams na 'di yong yang yang ste| thog ma med pa nas bdag gces 'dzin dang /
nyon mongs pa goms pa'i stobs kyi rkyen glo bur ba ci byung yang zhe sdang la sogs pa'i nyon mongs pa rang shugs kyi 'byung ba bzhin no / /
de la blo sbyong ba'i tshad zer yang blo sbyong rgyud la skyes pa'i tshad yin gyis /
nga sbyang mi dgos par 'byangs pa'i tshad ma yin no / /
blo sbyong gi dam tshig la /
spyi don gsum po rtag tu bslab / /
'dun pa sgyur la rang sor bzhag /
yan lag nyams pa brjod mi bya / /
gzhan phyogs gang yang mi bsam mo / /
zhes pa rnams gsung bgros ma bzhin no / /
nyon mongs gang che sngon la sbyangs / /
zhes pa'am /
rags pa gang che sngon la sbyangs / /
zhes pa'i don ni /
rang gi rgyud la nyon mongs pa 'dod chags dang /
zhe sdang dang /
gti mug dang /
nga rgyal dang /
phrag dog la sogs pa shas gang che ba brtags nas 'dul ba'am /
'joms pa ste /
de yang de thams cad kyi rtsa ba'am gzhi ma lta bu bdag tu 'dzin pa yin la /
spyir nyon mongs pa che yang khyad par so so'i skye bo thams cad 'di yi rang bzhin du gyur nas ci byed bdag tu 'dzin pas byed du ma ster /
thog ma med pa nas sdug tu bcug pa yin pas /
'di dang po rang du 'dul dgos te /
bdag la 'joms pa'i dgra bo de / /
su zhig gis ni 'phel bar byed / /
e ma ma'o mi bzod do / /
ces dang /
bdag yod na ni gzhan du shes / /
bdag gzhan cha las 'dzin dang sdang / /
'di dag dang ni yongs 'brel las / /
nyes pa thams cad 'byung bar 'gyur / /
zhes dang /
de ltar yun ring rgyun chags dgrar gyur pa / /
gnod pa'i tshogs rab 'phel ba'i rgyu gcig po| |bdag gi snying la nges par gnas 'cha' na / /
'khor bar 'jigs med dga' bar ga la 'gyur / /
zhes pa ltar /
'khor ba thog ma med pa nas dgra byas sdug tu bcug pa thams cad 'dis lan te byi ba rtsig rtsig zer yang kha'i rnab bcad kyi dogs /
'brug gcig thug zer na yang kho'i mgo la rgyab kyi dogs /
rgyal khams na nad yams 'dug zer na yang kho la byung gi dogs /
yul gnyan zer na drags nas khyer gyi dogs /
de bzhen du la la gtam ngan gyi dogs nas sdug bsngal bdag tu 'dzin pa'i mgo la dza dza /
zhes pa'am /
sha bo sgang pa /
nga la ni 'theb gang po gnon pa las gces pa'am mkhar sgo gcig tu mdung thung cig mnan nas bsdod pa las med pa'am /
glang thang pas /
khe dang rgyal kha gzhan la gtang /
g.yong dang bug kha rang gi len / /
ces pa'am /
gnyan mgo bo yab bdud rgyal pos khyer / /
ces pa ltar ram /
'di la them por sbyang dgos par gda' gsungs /
de ltar sbyong na pho ba dug nad kyi thebs pa sos pa bzhin du /
khrim me 'dug pa de bde lhan pa ceg kyang bzod yong gsungs /
de tsug ma byung ring la sham thabs g.yag khal gcig zad /
bum pa stong pa mgo thog tu bzhag /
tshe hril thos pa byas kyang /
de tsho thams cad log nas yeng yeng byas pa yin no / /
yang kho la bde ba skad cig kyang med par byas na /
gre mo bu nad langs pa bzhin tshugs thabs med pa las mi 'ong bas /
gang gi mtheb gang po 'di ma shor bar rtse re non pa cig dgos /
de ltar 'bung nus na gdod theg pa chen po yangs pa chen po /
shongs pa chen po blo gros chen po bya ba de la zer ba yin /
de yang en cig la'ang yong snyam pas mi yong bas /
da lta rang nas 'bad dgos pas /
mi 'dod pa thams cad rang la len /
'dod pa gsum po thams cad sems can la btang ste /
de yang /
mthong zhing thos sam rjes su dran kyang rung / /
reg gam gtam du brjod par gyur kyang rung / /
rnam pa kun tu 'gro la phan pa na / /
bde dang ldan pas rtag tu byed gyur cig /
ces pa ltar sbyong ngo / /
de nas de la gzhi ma byas nas /
kha cig chags pa /
kha cig zhe sdang /
kha cig phrag dog shas che ba'ang 'ong la khyad par du rang gi rgyud la spyir sbrang ma khrus byed pa ltar nyon mongs pa res gang nyus res gang nyug /
thams cad 'ong bar 'dug kyang bye brag tu gang che brtags nas /
de dang por 'dul dgos la /
de yang shes rab che na rang gi myur du gang che tshor yong ste /
tshor ba tsam gyi spang blang byed pa'i nges pa med de /
kha cig tshor ma thag tu spong ba yang yod la /
kha cag gnyen po bsgom nas gdod spong ba yang yod de /
de las gzhan pa phal cher ni /
bla ma 'am /
khyad par du grogs po kho nas rtogs yong ste /
lung smad pa sne zur na bzhugs tsam na /
byin po tshad mi gda' /
thugs rgyal de bag ches gda' zer /
de'i lugs med snyam bsams nas nga rgyal gyis gzhan la mi 'dud pa yin pas /
de en cig mang bar 'dug snyam pa byung gsungs /
de bas grogs mthun pa phan tshun byar byed du 'jug pa yin gsungs /
de ltar gzhan gyis rang rgyud la spyod lam rnam bzhir brtags la /
gang rags pa'am /
che ba de'i gnyen po rtsal ston nas sbyong ba'o / /
gzhan tsho re zhig bzhag nas dus thams cad du de la sbyong zhing /
thul lam ma thul snyam tsa na yang /
tshul bzhin ma yin pa yid la skye mi skye lta /
skye na dngos gzhi /
ma skyes pa la gnyen po bsgom /
yang de ltar bltas nas 'jug yul lam rkyen ngan gang thul 'dul /
der thul tsa na yang so chag 'og nas se'u 'dra zer ba ltar /
gzhan zhig skyes snyam pa 'ong ste /
gyad stobs chen po thul na gzhan thams cad bde blag tu thul ba yin pas /
de nas tshegs med gsungs /
de yang las dang po pas /
mkhas pas legs par bros pa'am / /
mkhas pas gnyen pos gzhom par bya / /
ces pa ltar /
dang po rkyen ngan pa la brten nas nyon mongs pa skye ba'i yul la 'byol ba man ngag /
yang na gnyen pos 'thab tshugs na man ngag go /
yang bros pas mi phan pa byung na /
'di la bdag gi dbyen bya zhing / /
khon du bzung nas g.yul sprad de / /
ces pa ltar 'thab pa dang /
des kyang ma thub na gnyen pos sa btab rdo btab bya /
cang a po mig mang rtse ba ltar / /
khyed der brdeg nang 'dir brdeg /
ces pa bzhin du /
gang la gang 'os kyi gnyen po phag sna 'bu re la stun log cha re gtong ba ltar bya ste /
bdag ni bsregs te bsad gyur tam / /
bdag gi mgo bo bcad kyang sla'i / /
rnam pa kun tu nyon mongs pa'i / /
dgra la 'dud par mi bya 'o / /
zhes dang /
nga rgyal nyon mongs bsgom pa dang / /
zhe sdang sred sogs dgra rnams ni / /
rkang lag la sogs yod min la / /
dpa' 'dzangs man yang ci zhig ltar / /
de dag gis bdag bran bzhin byas / /
zhes dang /
'dod chags zhe sdang gti mug gsum / /
snying gi nang du bkug byas nas / /
byag pa rang gi sems la 'gyed / /
chom po 'di las che ba med / /
ces pa ltar /
nyes dmigs bsgom pa dang /
sha bo ba tshul bzhin ma yin pa skyes pa'i ske la thag pa btags nas 'grud par bsam pa dang /
'ban rang gi lag pa nas bzung ste /
'di sgor song gsung ba dang /
glang ri thang pa 'di las ces pa sogs pa ltar /
gnyen po bsten pa dang /
chos bzhi'i khri la len pa sogs phyogs thams cad nas bsgom pa'o / /
de ltar yang nyon mongs pa skyes nas dar cig nas bzlog snyam na yang / /
nyon mongs dgra des bdag 'joms shing / /
sems can 'joms shing tshul khrims 'joms / /
zhes pa'am /
nged khyo kha'i nang 'thab 'di dka' bar 'dug khyod song /
zhes pa ltar /
nyon mongs skyes ma thag spang ba'o / /
rkyen ngan yang /
brtan pa ma thob bar du rkyen ngan gnod / /
brtan pa thob nas rkyen ngan grogs su 'char /
ces pa ltar /
kha cig la rkyen ngan byang chub kyi sems phyogs su 'gro ba yang yod de /
gnyal pa jo sras kun la nang nas ngos 'dzugs pa re yod na shin tu dge sbyor 'phel gsung ba dang /
ston pa seng ge rgyal mtshan glang ri thang na yod tsa na se be re la sogs blo rtsa len pa yod pas 'byongs stobs che bar byung gsungs /
da lta de tsam gyi blo rtsa len mkhan med pas 'byongs stobs tsam ma byung /
'on kyang en re tsam na nga rang nyal mis sgor gcar bur byung nas a ha byas pas bag 'byongs stabs che bar gsungs pa ltar 'ong /
kha cig la rkyen ngan byung ba tsam gyis nyams zin pa'i rigs kyang 'ong bas bdud nya bo hag po gnyis yod pas so bya ro hri ba'i kha nas thar kyang /
stong hong du rtse'i kha nas mi thar zer ba'i dus 'dir nyon mongs la sran chen po btsug nas 'thab dgos gsungs so / /
'bras bu re ba thams cad spangs / /
zhes pa ni /
'di byas pas mi ma yin gyis gnod pa mi 'ong du re ba dang /
gtam snyan du re ba dang /
mkhan slob la sogs pas rtsir re ba dang /
zas gos la sogs pa 'dzom du re ba dang /
gzhan la phan btags pas de'i lan re ba dang /
chos pa bsha' ma yin zer du re ba'am /
tha na sangs rgyas thob tu re ba cig byung yang rje btsun gyis /
rgyal la sogs pa chags pa phra / /
zhes gsungs pas /
'di phyas bsdus pa'i re ltos gang yang med pa gcig sbyong ma shes na chos 'di'i phyogs gcig zha ba yin pas 'bras bu gang la re ba med par sbyong ba gal che /
tshe 'di'i re ltos can gyi spyir chos tsam du yang mi 'gro /
phyi ma'i re ltos bye brag tu byang chub sems dpa'i chos su mi 'gro /
rang don du sangs rgyas 'dod kyang rang sangs rgyas kyi rgyu yin pas so / /
dug can gyi zas spang /
gzhung bzang po ma bsten /
shags ngan ma rgod /
ces pa rnams gsung bgros ma bzhin no / /
'phrang ma bsgug /
ces pa ston pa dar ma 'bar na bas rim gro lho brag yo khral bsdus nas byed par gleng bas na /
dar ma rin chen shed /
zhog cig 'di nga'i kha 'og tu mi 'du ba cig byung /
zhes pa lta bu dang /
'phan yul pa gcig gis gnyal du /
gnas gcig tu sprur phyin pas /
btsun pa gcig gis sgo bar du btsir /
phyis 'phan yul du mi mang bar yod tsa na /
btsun pa de byung bas /
mi des sngar sgo bar du btsir ba zhe la bzhag nas /
'o cag ngo shes par yong byas pas /
btsun pa na re /
med de zer 'ong bas /
gnas 'dir sgo bar du btsir bas ngo shes byas nas dma' phab pa de lta bu la 'phrang sgug pa bya ba yin /
seMs bskyed byas pa dang /
blo sbyong bsgom pas 'di bsam pa'i skabs med /
'di yod ring la de gnyis 'ong mi srid pas spang /
gnas la mi dbab /
ces pa /
khyed pha nas ngan zhes pa la sogs pa dang /
rab tu byung ba kun la khyod kyi mkhan slob la sdom pa med ces dang /
khyod rang la sdom pa med ces sam /
gzhan gye ma bsad pa gzhan la rgyus med pa la khrom du sgrogs pa lta bu ste /
'di dug ma blud /
mtshon ma btab pa yin yang /
blo sbyong 'di yi ngos nas 'di las sdig che ba med /
kho bsad pa pas kyang thu ba yin /
sngon rgya ston byis pa tsa na /
gzhan rta bskrogs nas brag la 'chongs nas bsad pas /
pha mas brdungs pas ma'i ngar gdong pa la rdo rgyab /
dar khyim du 'ong du ma bcug pa la /
khos /
khyed rang gi yon bdag rdo rje dbang phyug gi 'bri rkus nas bsad pa zer nas 'o 'dod bos pas rta skyin dang /
'bri skyin bab pa lta bu 'di las sdig che ba med gsungs /
mdzo khal glang ma mi byo /
lta log mi bya /
'gyogs kyi rtsem btod /
lha bdud du mi dbab /
skyid kyi yan lag tu sdug ma tshol zhes pa rnams gsung bgros ma bzhin no / /
blo sbyong gi bslab bya la /
rnal 'byor thams cad gcig gis bya /
zhes pa chos gzhan nas zas kyi rnal 'byor sogs mang du bshad pa la 'dir zas gos spyod lam la sogs pa'i rnal 'byor thams cad gcig pus byed pa'o / /
de ji ltar byed na /
zas gos la sogs pa 'dzoms na /
bdag gi bde ba 'dis sems can thams cad bde ba dang ldan par gyur cig /
ma 'dzoms na sems can rnams kyi ma 'dzoms pa'i sdug bsngal thams cad bdag la smin par gyur cig snyam du gtong len gnyis su sbyang ba spyod yul yongs su dag pa'i mdo'am /
rje btsun zugs pas /
rgyal sras spyod pa spyad tshe ji ltar bur / /
dbang po'i spyod yul sna tshogs 'jug gyur pa /
de lta de ltar rigs pas mthun tshig gis / /
sems can phan phyir de mngon du byed de / /
ces pa ltar rgyas par shes par byas nas /
byang chub kyi sems sbyang ba'i rnal 'byor gyi byed pa'o / /
log non thams cad gcig gi bya / /
ces pa gsung bgros ma bzhin no / /
thog mtha' gnyis la bya ba gnyis / /
zhes pa /
thog mar mal nas ldang ba'i dus su /
bdag gi de ring bdag 'dzin thul zhing rang gces 'dzin gyi ma gos par bya /
sems can gces 'dzin ma nyams par bya snyam pa'i 'phen pa btang /
dgongs mo nyal khar se ng+ge rnam par brtse ba'i ting nge 'dzin gyis /
de ring thog mar da bya'o / /
de nas de byas so / /
zhes bya ba'i rnam grangs rnams rim par brtags nas /
spyir chos khyad par tu blo sbyong 'gal ba byas nas 'dug na /
de tshe bdag la rngan bsgrang zhing bla ma'i gdams ngag dran par bya zhes bya ba yin pas /
dal 'byor chud gson pa rang la rang gis gnod pa skyel ba /
khyod lta bu yong ba snyam du bsams la /
bzod gsol dang bshags bsdoms byas la sang nas de lta bu mi bya'o snyam du bsgom pa dang /
chos dang mthun par byas nas 'dug na dga' ba bsgom ste /
dal 'byor don yod par byas dus dam yod du 'das snyam du bsam nas /
dge ba 'dis chos rgyud la skye ba dang /
skye ba thams cad du byang chub kyi sems dang mi 'bral bar gyur cig / /
ces smon lam gdab /
yang nang par lang tsa na /
de ring bdag gi kha sang gi khyad par du 'phags pa 'di bzhin du bya snyam bsam zhing 'phen pa gtang ba gal che'o / /
de ltar byed ces tshig tu mi brjad /
bsam pa 'di 'ba' zhig sbyangs /
dgra byung ba dang /
na tsha drag po byung ba la sogs pa'i dus su sngar bzhin du bsam /
gnyen po bla ma dkon mchog gi byin brlabs /
chos skyong gi mthu stobs /
rang gi dus gsum gyi dge ba /
sems can spyi mthun gyi bsod nams /
ci 'dug ltas la rkyen bzhis dus bzhi po der bdag 'di bsgom pa la 'gran zla med pa me 'bar ba la shing bsnan pa bzhin 'gro bar bya'o / /
gnyis po gang byung bzod par bya / /
zhes phun sum tshogs pa dang /
rgud pa gang byung yang bzod pa med na /
chos gtong dogs yod pas de gnyis theg pa gcig dgos /
glo bur du phun sum tshogs pa byung na /
de yang ngas ci yang 'grub /
nga'i gong na mi med snyam nas go gyon /
chings sar sdums /
gtsug lag khang bzhengs pa la sogs pa ci yang byed du yang ram po'i sang po bsnun pa yod pas ci ma dran gsung /
kha cig bsnyen bkur ba na dregs nas /
gzhan la brnyas pa dang /
dran tshad byed pa 'ong ste /
phun sum tshogs pa ma bzod pa yin pas /
phun sum tshogs pa la dregs pa dang chags par mi bya /
chos brgyad kyi dbang du ma song bar byas la chos 'di'i grogs su khyer /
bsod nams skyes tsa na bkum pa gal che gsungs /
yang rgud nas dbul por gyur te /
'og na chu las mi 'bab pa byung na yang nga la 'di 'dra ba 'ong ba snyam du yi mug pa dang /
sro shi nas dge sbyor mi nus pa dang /
'di tsug pa la chos gang nas 'ong zer nas /
phongs par gyur na sdig pa ngang gis 'phel zhes pa ltar chos 'chor dgos yod pas /
de ma bzod pa yin pas mtho ris dang ngan song gi mtho dman dang skyid sdug la ltos nas /
mi'i skyid sdug gi bar na khyad po che mi 'dug phyir la g.yeng ba med pas dge sbyor 'phel snyam du bsam ste / /
skyid sdug gnyis ka bzod pa glang ri thang pa lta bu dgos /
de gnyis gang byung yang 'di'i dus su chos mi byed na nam byed snyam du bsams nas me 'bar ba la shing bsnan pa ltar grogs su 'gro ba cig dgos /
lha bzhin phun sum tshogs pas kyang / /
khengs pa nyid du mi bgyi zhing / /
yi dwags bzhin du rgud pas kyang / /
zhum pa nyid du mi bgyi tshal / /
zhes pa ltar yin no / /
gnyis po srog dang bsdos la bsrung /
dka' ba gsum la bslab par bya / /
rgyu'i gtso bo rnam gsum blang / /
nyams pa med pa rnam gsum bsgom / /
zhes pa rnams gsung bgro sa ma bzhin no / /
'bral med gsum dang ldan par bya / /
ces pa /
kho bo theg pa chen po pa yin zer nas bya rgyu ci yang med pa ma yin gyi lus bskor ba dang /
phyag 'tshal ba dang /
bla ma dang dkon mchog gi zhabs tog dang mi 'bral ba dang /
ngag skyabs 'gro dang /
bzlas brjod dang /
mdo 'don pa la sogs pa dang mi 'bral ba dang /
yid kyi blo sbyang bsgom pa dang mi 'bral ba'o / /
yid kyis 'di bsgom zhing bzlas pa byed na gnyid du mi 'gro / /
des mkhar ba byas nas bsam du btubs pa yin gsung /
yang nyes ltung bshags mi dgos / /
gzhan gyi kyang de len pa la de 'dod thog zer ba yin /
gzhan gyi len pa la yang rang gi phra mo nas spang ba cig dgos /
yid kyi rnam par rtog pa gang skyes pa 'phral la 'joms pa'i snying stobs dang ldan pa cig dgos /
dper na mu stegs kyi mthu byed pa la thar thor srog chags gang byung ba bsod pa dang 'dra bar rnam rtog gang skyes skyes la bya'o / /
de ltar sgo gsum dge ba la 'bad pas me 'bar ba la bud shing bsnan pa ltar blo sbyong gong nas gong du 'phel bar 'gyur ro / /
yul la phyogs med dag tu sbyang / /
khyab dang gting 'byongs kun la gces / /
zhes pa ni /
phyogs re bas mi 'byongs pas phyogs med du sbyangs na 'phel zhing rgyas par 'gyur ba yin /
nga 'dre la bzod stobs che /
kho mi la bzod stobs che /
nga stong pa shas che /
kho snying rje shas che /
zer ba kun phyogs re ba yin /
'phags pa'i yon tan med /
so so skye bo'i yon tan thams cad phyogs re bar 'ong ba chos nyid yin te /
gang zag gyi bye brag gis kyang /
kha cig rgud tsa na 'ang la /
'byor tsa na nga'i gong na mi med go mkhar gyi gong na khyi med snyam nas g.yag bkug nas shor ba bzhin du ya cha ba yong pa yin /
kha cig 'byor tsa na btub pa la rgud tsa na khyod rang la ma bab pa yin /
nga gnas skabs 'di tsug 'dug pa la zer nas sdug theg pa yang yod /
de bzhin du bstod tsa na zengs kyi phug ron gyi snar shing bu btsugs pa bzhin 'gro ba dang /
smad ra btang tsa na mi bzod par 'di la dug gcig btang rgyu la snyam pa'am /
yang kha cig zas la btub la gos la zhen pa dang /
kha cig nang gi chags pa chung la phyi che ba dang /
kha cig de las bzlog pa dang /
kha cig yon tan tsam med pa la khengs nas phyin par rtsibs mthong nas de la mi bzod pa dang /
kha cig yul du chos 'chor kha cig byes su chas 'chor ba la sogs pa dang /
yang kha cig sde pa /
kha cig grwa pa /
kha cig ser sna /
kha cig phrag dog /
kha cig zhe sdang /
kha cig nor phyir 'chi nus pa la sogs pa 'di la skal par bshad kyang 'dzad pa med gsungs /
dam chos nyan bshad lta bsgom thams cad kyis nyon mongs pa'i gnyen por 'gro ba gcig dgos /
de'i rtsa ba bdag 'dzin yin pas de'i gnyen por phyogs med nas sbyong ba cig dgos la /
de la yang so sor rtogs pa'i shes rab kyis mtha' cho dpar byas /
bla ma'i gdams ngag yod na ser sna la sogs pa gang che ba de la thel par sbyang /
ci byas bdag 'dzin gyi gnyen po song na ma nor /
bdag 'dzin thul khams gsum srid pa gsum dgu thul lo thub pa yin dang sha srang gang la med rtse gang las med gsungs /
de yang zas la sogs pa'i rnal 'byor thams cad la 'dis khyab pa dang /
nya ma lha khang du phyin pa lta bu ma yin gyi /
snying thag pa rus pa'i khong nas blo sbyong ba glang thang pa dge ba dmyal bar bsngo ba'am /
'chad dka' bas pha rol gyi sdug bsngal len pa la dga' yal le gsungs pa ltar sbyang ba'o / /
chos nyams su len pa bya ba bsgreng bskyed byas pa dang tshig de ngo shes pas mi chog /
don nang du nyams su len pa cig dgos gsungs /
bkol ba rnams la rtag tu bsgom / /
zhes pa| spyir yod pa snyam byed kyang 'di rnams la ma byang na nyams 'gro bas 'di dag la rtag tu bsgom par bya'i bkol ba lnga yin te /
dang po rang la drin che ba'i mkhan slob dang pha ma la sogs pa sdig bsags na tshe 'dir grags pa ngan pa 'byung /
de tsa na blo sbyangs pa la dgos pa med par 'gro bas drin can la khyad par du b+haiM /
gnyis pa gcig tu 'dug pa'i grang grogs pa 'du 'tshog stabs su byed cing bsre slad che ba' riT rnams la mtho dman la sogs pa 'chor bas rtag tu bkol la bsgom /
gsum pa rang dang 'dren nges su 'dug ste /
mi chos kyi pha yul la sogs pa dang /
lha chos kyi mched grogs la sogs pa rnam la rtag tu bkol ba sgom /
de ma byung na chos ji tsam byas kyang rgya mtshor mchil ma bskur ba bzhin cang med 'gro /
grogs po'i ming byang bris nas stan 'og du sleb pa byung ba dang /
grogs po babs pa la ngan pa de skya zhal song snying chom zer ba lta bu la blo sbyong gi gnas med /
blo sbyong spyi'i chos tsam yang mi yong bas bkol zhing sbyang ba gal che /
bzhi pa tshur la gnag pa'i rigs te /
phar la gnad pa ci yang ma byas kyang tshur la gnag pa'i rigs skye ba snga ma'i sha 'khon gyis byung ba yod do / /
de la zhe sdang gi blo rdol na snying rje'i thag pa chad zer ba ltar 'ong bas bkol la rtag tu sgom /
lnga pa tshur la ci yang ma byas par phar la thams cad kyi yid du mi 'ong ba'i rigs yod de /
gtsang du ban+de gcig la 'di dang po nas snying du ma sdug ces pa dang /
skyid smad du 'di las snying du ma sdug pa ma byung zhes dad pa de lta bu yod pas de dag gi sdig sdug blangs te rang gi bde dge de dag la gtong ba'o / /
'dis gtsang mar gtong ba yang dka' /
dge bshes kun yang /
rang ga phan la gzhan gyis mi phan na dga' ba dang /
mi skya kun 'di shi na mkhar dpe yong du re ba las med pa la /
ban+de kun la 'di shi na yul khams 'di cig ge thob snyam pa yong ba yin /
'di dag la bkol nas ma sgom na tsa ba chad pa ma tshor ba phu chung ba'i gsung ltar rtag tu bsam pa la gal che'o / /
rkyen gzhan dag la ltos mi bya / /
zhes pa ni /
spyi chos thos bsam sgom gsum chos spyod bcu thams cad rkyen gzhan la mi ltos mi srid thams cad rkyen la ltos dgos te /
zas gos /
gnas khang /
sgrub g.yog /
sgrub rdzas /
na so la sogs pa'i mthun rkyen tshang ba dang /
dgra 'dre la sogs pa med pa dgos te /
byang pa shes rab 'bar la po to bas chos bsam du btub bam gsungs pas /
lto 'grangs /
kha ngoms grogs pos blo rtsa ma blongs tsa na /
srag srig btub par snang zer ba dang /
dges bkor spyan snga ba'i grwa par ma 'dzoms /
yul du phyin la /
'dzoms cig bya snyam tsa na sa gnyi lung du phyin pas 'dzoms pa cig byung bas rmongs nas ma go bar 'dug /
'khor ba bya ba de ma 'dzoms pa'i ming du 'dug pa la zer ba dang /
mkhun ka ma'i der ma 'dzoms /
gtsang du byon nas 'thun rkyen 'dzoms pa dang /
dkon mchog gi mchod pa dang rang gi khams gso ba dang bzang du byas /
sems dpa' la bskyed chen po byung zer ba dang /
kha rag pa'i slob ma khams log pa 'bre mar gyis mar khu btang bas /
'bri'i nu ma la bsgoms yod pas da lta las cha med zer ba dang /
kho bo yang khong dag gi zhabs kyi gnyer ma ston cing da 'di tsug song ba la da grub thob mi 'byung ba yin gsungs pa dang /
se ston byang 'bar yang /
gzhon pa 'khur ba dmar thol le ba mthong tsa na ngas khyod la phan thogs pa 'dug /
ces dang /
rgas 'khogs pa mthong tsa na khyod shos ma log par spyad zin nas /
da nga'i 'dir bsdad kyang phan pa mi 'ong zer ba dang /
kha cig do ci grogs po sems rems pa tsho gcig dang 'grogs pas btub par byung zer ba yod /
kha cig brel bas ma byung /
dal nas 'ong bar snang zer ba dang /
kha cig yings nas ma byung dben na 'ong zer ba yod /
gnyag seng gi grags shed dka' gdams pa las 'bras bsgom tsa na /
nga'i chos mngon pa'i bstan btsos /
'di kun khong du ma chud par khong ji tsug bsgom na| las 'bras las 'bras zer ram gsungs pa la /
'di de lta bu'i thos pa la sogs pa'i rkyen gang la'ang ltos mi dgos /
'dzoms na de nyid kyi rgyu mtshan du byas nas /
ma 'dzoms na /
mi ldang na /
byams na /
'khyags na| 'byor na /
rgud na /
na na /
mi na na /
rgan na /
gzhon na /
ltogs na /
'grangs na| dgras bcor na /
sprang 'gong gi tsha rag rgyugs na /
bla mas thugs la btags na /
ma btags na /
grogs pos blo rtse blongs na de dag rgyu mtshan byas nas bsgoms pas tshog /
glang thang gi gnyen ston shes /
tshab nang ma mang po med pa la /
dge bshes rin po che'i chos thun re la dod byas nas sdad do zer ba dang /
jo sras seng+ge rgyal mtshan gyi gtam sngar gleng pa ltar yin /
spyod lam thams cad du sbyangs pas chog /
khom brel thams cad du sbyangs pas chog /
'di la mthun rkyen sems kyi snying stobs can gcig pus chog /
skyon dang bcas pa'i sems 'di la / /
yon tan mang po gcig mchis te / /
gang ltar goms pa de ltar 'byung / /
bya ba yin pas gang tsug bya btub / /
'da la sa zan ko 'thas med /
gang tshugs bslab bslab yin /
de yang phyis mi la 'chad tsa na de skad ces zer ba yin snyam pa des mi 'ong /
nga rang nyams su blang bsgom snyam pa byas na chos kyi byin rlabs gdod 'ong ba yin /
'di la yang na lha gsol /
yang gzhob thod du sbyang ba cig dgos gsungs /
da res gtso bo nyams su blang / /
go log mi bya /
zhes pa gsung bgros ma bzhin no / /
res 'jog mi bya /
zhes pa ni /
res blo sbyong bsgom /
res blo ma khel bar gzhan 'dra tshol /
mtshan nyid pa la la dag sde snod du ma shes kyang 'chi ba dran na 'dis go mi chod snyam nas sngags pa chung ma can re'i gan du 'gro ba yang yod /
de bzhin du kha cig 'dre gdon gyi dgos pa'i sngags kho na bzlos /
res 'ga' gtong len bsgom /
res 'ga' phyi ma'i don byed pa de gzhon na gnyis la zhon na bar du ltung /
kha cig 'di bsgom pas snying po bgrang mi dgos zer ba dang /
ltung ba bshags mi dgos ltung bas lus la gnod dam sems la gnod zer ba dang /
dkon mchog la mchod pa byas na'ang mis mthong du re ba'am /
mthong na dga' ba 'byung bas sa gtor ba yod de /
de thams cad nor zer bar brda /
'o na 'dir ci ltar byed na lta ba'i shan spyod pa la ma phog par lus ngag gis /
sangs rgyas kyi bka' las ji ltar 'byung ba dang /
'dul ba nas /
ji ltar bcas pa /
jo bo ston pa /
po to pa gsum gyi gdams ngag las ji ltar 'byung ba rnams gra ma chag zur ma nyams bar bsgrub pa la bsam pa 'di 'ba' zhig sbyong ba'o / /
yang spyad pa'i shan lta ba la log nas /
rnam rtog gi mdud pas bcings pa yong yang kha cig sngags la brten nas 'dul ba'i phyi /
'dul ba la brten nas sngags phyi /
chos thams cad gru bzhir khyer shes pa /
nga'i bla ma rgya gar ba las byung ba yin zhes gsang phu ba gsung skad /
'di la go bas mtha' chod pa dang /
byed ngo ma shes pa med pa cig ma byung na kha cig gis ji skad byas /
kha cig gis ji skad byas pas ci tsug yin nam snyam pa 'ong bas /
de tsug ma song bar sgro 'dogs bad kyis chod par byas la /
nyams su 'jug tu blang bar bya'o / /
zas gos la sogs pa'i rnal 'byor thams cad 'dis bya / /
'chi ba'i tshe yang gzhan gyi skye 'chi'i sdug bsngal thams cad bdag la smin par gyur cig bar blo sbyongs /
'dzoms ma 'dzoms la sogs pa'i yid la byed pa thams cad spangs la 'di kho na nyams su blang ngo / /
dol chod du sbyang /
zhes pa gsung bgros ma bzhin no / /
rtog dpyod gnyis kyis thar bar bya / /
zhes pa ni /
rang gi rgyud la nyon mongs pa gang che brtags nas de'i gnyen po dgos su brten nas spang ba la 'bad pa drag tu bya /
yang khong gis lan zer ba'i 'das pa'i nyes pa dang /
ma 'ongs pa na 'di 'dra byung na gnyen po 'di bzhin bsten snyam du go gyon zhing sbyang ba ste /
'das pa'i dbang du byas nas /
na tsha dang /
dgra 'dre'i gnod pa dang /
brang zla ma rnyed pa dang /
kha brang zer ba dang /
rkun ma dang /
rdung brdegs la sogs pa ci byung ba thams cad la tshe thog ma med pa nas bu lon dang /
lan chags dang /
sha khon ci yod pa thams cad des byang par gyur cig par blo sbyang /
ma 'ongs pa'i la /
do nub srod dam tho rengs nas bzung nas kye la /
khyod der btang na nga 'dir cha zer ba ltar /
nga la skur pa 'debs pa dang /
rkun ma 'dzugs pa dang /
'di nas btan nas stang pa dang /
nad drag po la sags 'di lta bu byung na bdag gzhan brje ba'i byang chub sems 'di bzhin sgom snyam du ga gyon pa ste /
po to ba rang cag la gtsang mo gcig gis bu chung skyel du byung na /
zhes pa la /
spyan mnga' ba nga ni mi dga' bar 'dug ces dang /
phu chung pa nga ni 'chi bas go ba 'dug ces pa ltar 'das pa ma 'ongs gnyis la sbyar nas bsgom mo / /
yus ma sgom /
ko long ma sdom /
yud tsam pa mi bya /
'or che ma 'dod /
ces pa gsung bgros ma bzhin no / /
snyigs ma lnga po bde ba yis / /
byang chub lam du sgyur bar bya / /
zhes bya ba ni /
da lta lnga brgya tha ma pa'i sems can /
dus /
tshe /
nyon mongs /
lta ba'i snyigs mar gyur pa'i dus 'dir /
byang chub bsgrub pa la sogs chos dka' zhing mi 'dod pa sha stag byung ba la /
de thams cad byang chub kya lam du sgyur ba'i chos blo sbyang 'di yin pas /
gang ma btub pa rgyu mtshan du byas nas byang chub kyi lam du bsgyur ba'o / /
de yang bdag gzhan brje ba'i byang chub kyi sems ma skyes pa skyes pa dang /
skyes pa gong nas gong du 'phel bar bya ba'i phyir /
kun nas rangs pa'i rgyu dgu bsten /
ces pa ltar /
bla ma chos 'di lta bu ston pa bsten /
grogs 'di bsgom pa dang 'grogs /
chos 'di ston pa nyan /
de'i gegs dang sgrib pa sbyangs / /
mthun rkyen tshogs bsags /
gsol pa gdab /
chos skyong la 'phrin las zhu /
'di rgyud la skyes ma skyes kyi nges pa bsam /
rnam rtog ngo shes pas /
gnod pa med par rkun ma ngo shes pa'i nyams zer ba bzhin du rang la nyon mongs pa ram ram byung tsa na /
nyon mongs pa dang /
de'i rtsa ba bdag 'dzin de dgrar ngo shes na zhi bar 'gyur ro / /
'di lan cig dran pa dang /
mos pa lan cig byung ba dang /
lan cig spro ba skyes pas kyang gnyen por 'gro /
lo brgyar 'grogs kyang sgom rgyu 'di las ye med / /
snying chung yang dmar dmar lder lder po gcig las med gsung ngo / /
man ngag bdud rtsi'i snying po 'di gser gling pa nas brgyud pa yin /
zhes sogs gsung bgros ma bzhin no / /
theg pa chen po'i sbyong gi gsung bgros 'di rnams /
sangs rgyas bsgom pa'i tshogs bshad ma las gsal bar byung ba| blo sbyong gsungs bgros ma'i kha skong du /
bya bral ba dkon mchog rgya mtshan gyis yi ger bkod pa'o / /
sarba dza ga taM / /
oM badzra satwa sa ma ya /
ma nu pA la ya /
badzra satwa twe no pra ti ShTHa /
dr-i D+ho me b+ha wa /
su to Sh+yo me b+ha wa /
su po Sh+yo ma b+ha wa /
a nu rak+to me b+ha wa /
sarba sid d+hi me pra yats+tsha /
sarba karma su tsa ma /
tsit+ta shre yaM ku ru hUM /
ha ha ha ha ho /
b+ha ga wan sarba ta thA ga ta badzra mA me muny+tsa badzri b+ha wa ma hA sa ma ya sa twa AH / /
sarba mang+ga la / /
dd] zhen pa bzhi bral gyi gdams ngag bzhugs / /
@# / /
oM swa sti sid d+hi /
bla ma sa skya pa chen po dgung lo bcu gnyis bzhes pa'i tshe /
'phags pa 'jam pa'i dbyangs kyi sgrub pa zla ba drug mdzad pas dus gcig gi tshe /
'od chogs kyi dbus na rin po che'i khri gcig gi steng na rje btsun 'jam dbyangs dmar ser chos 'chad kya phyag rgya can /
bzang po'i stabs kyis bzhugs pa /
'khor byang sems gnyis g.yas g.yon du gnas pa /
mngon sum du gzigs nas /
gco bo'i zhal nas /
tshe 'di la zhen na chos pa min / /
khams gsum la zhen na nges 'byung min /
bdag don la zhen na byang sems min / /
'dzin pa byung na lta ba min /
ces gsungs pa'i don la dpyad pas pha rol tu phyin pa'i lam gyi nyams len thams cad zhen pa bzhi dang bral ba'i blo sbyong du 'du bar dgongs te /
chos thams cad la nges shes khyad par can thob pa yin no / /
sam pAta / / / /
rjes btsun grags pa rgal mtshan gyas mdzad pa'i bzhen pa zhen pa bzhi bral bzhugs so / /
! bka' drin can gyi bla ma dang / /
thugs rje can gyi yi dam lha / /
snying nas skyabs su mchis lags kyis / /
bdag la byin gyis brlab tu gsol / /
chos min spyod pa dgos rgyu med / /
chos bzhin sgrub par byed pa la / /
zhen pa bzhi bral gyi gdams ngag 'tshal / /
de khyed kyi snyan du gsol bar bgyi / /
tshe 'di la zhen na chos pa min / /
'khor ba la zhen na nges 'byung min / /
bdag don la zhen na byang sems min / /
'dzin pa byung na lta ba min / /
dang po tshe 'dir ma zhen pa / /
tshul khrims dang thos bsam sgom pa gsum / /
tshe 'di la dmigs nas bsgrub pa de / /
chos pa min gyi shol la zhog /
thog mar tshul khrims bshad tsa na / /
mtho ris bsgrub pa'i tsa ba can / /
thar pa bsgrub pa'i them skas can / /
sdug bsngal spong ba'i gnyen po can / /
tshul khrims la med thabs mi 'dug ste / /
tshe 'di la zhen pa'i tshul khrims de / /
chos brgyad bsgrub pa'i rtsa ba can / /
tshul khrims ngan la gshe ba can / /
tshul khrims ldan la phrag dog can / /
rang gi tshul khrims ngo phag can / /
ngan 'gro bsgrub pa'i sa bon can / /
bcos ma'i tshul khrims shol la zhog /
thos bsam byed pa'i gang zag de / /
shes bya bsgrub pa'i longs spyod can / /
ma rig sel ba'i sgron me can / /
'gro ba 'dren pa'i lam rgyus can / /
chos kyi sku yi sa bon can / /
thos bsam la med thabs ma gda' ste / /
tshe 'di la zhen pa'i thos bsam de / /
nga rgyal bsgrub pa'i longs spyod can / /
thos bsam dman la brnyas pa can / /
thos bsam ldan la phrag dog can / /
'khor dang longs spyod chol ba can / /
ngan 'gra bsgrub pa'i rtsa ba can / /
chos brgyad kyi thos bsam shol la zhog /
bsgom pa bgyid pa'i gang zag kun / /
nyon mongs sbong ba'i gnyen po can / /
thar lam bsgrub pa'i rtsa ba can / /
sangs rgyas bsgrub pa'i sa bon can / /
bsgem pa la med thabs mi gda' ste / /
tshe 'di la dmigs pa'i bsgom pa ste / /
dben par sdad pa'i 'du 'dzi can / /
long gtam smra ba'i kha thon can / /
thos bsam byed la skur ba can /
bsgom pa gzhan la phrag dog can / /
tshos brgyad kyi bsam gtan shol la zhog /
mya ngan 'das pa bsgrub pa la / /
khams gsum gyi zhen pa spang yang 'tshal / /
khams gsum gyi zhen pa spong ba la / /
'khor ba'i nyes pa dran par 'tshal / /
dang po sdug bsngal gyi sdug bsngal de / /
ngan song gsum gyi sdug bsngal yin / /
de legs par bsams na skyi sha 'bungs / /
thog tu babs na sran thabs med / /
spong ba'i dge ba mi bsgrub par / /
ngan song gi so nam byed byed pa / /
de gang na 'dug kyang the le le / /
'gyur ba'i sdug bsngal bsams tsa na / /
mtho ris ngan 'gror 'gro ba yod / /
brgya byin tha mal du skye ba yod / /
nyi zla mun par 'gro ba yod / /
'khor los bsgyur rgyal bran du skye ba yod / /
de lung la brten nas yid ches kyang /
phal pas rtogs par mi nus pas / /
rang snang mi yi 'gyur ba ltos / /
mi phyug po sprang por 'gro yin 'dug /
kha drag po zhan por 'gro yin 'dug /
mi mang po gcig tu 'gro yin 'dug /
de la sogs pa bsam mi khyab / /
'du byed kyi sdug bsngal bsams tsa na / /
bya ba'i las la zin pa med / /
mi mang yang sdug ste nyung yang sdug /
nor phyug kyang sdug ste ltogs kyang sdug /
mi tshe thams cad grabs la zad / /
grabs byed pa'i 'phro la thams cad 'chi / /
shi yang grabs la zin pa pa med / /
tshe phyi ma'i grabs kyi mgo la 'jug /
'khor ba sdug bsngal gyi phung po la| |zhen par byed rnams the le le / /
zhen pa bral na mya ngan 'das /
mya ngan 'das na bde ba thob / /
zhen pa gnyis bral nyams kyi dbyangs / /
bdag gcig pu thar bas phan rgyu med / /
khams gsum sems can pha ma yin / /
pha ma sdug bsngal gyi gseb tu bzhag bdag bde bar 'dod pa the le le / /
khams gsum gyi sdug bsngal bdag la smin / /
bdag gi bsod nams sems can khyer / /
bsod nams 'di yi byin brlabs kyis / /
sems can thams cad sangs rgyas shog /
bdag ji ltar 'dug kyang chos kyi ngar / /
'dzin dang bcas pas grol ba med / /
de yang zhib tu bshad tsam na / /
yod par 'jan la thar ba med / /
med par 'dzin la mtho ris med / /
gnyis kar 'dzin pa mi shes kyis / /
gnyis med kyi ngang la gang dgar zhog / /
chos kun sems kyi spyod yul yin / /
phywa dang dbang phyug la sogs pa / /
'byung bzhi'i byed mkhan ma tshol bar / /
sems nyid kyi ngang la gang dgar zhog /
snang ba sgyu ma'i rang bzhin dang / /
rtan cing 'brel par 'byung ba yin / /
gsan lugs brjod par mi shes kyis / /
brjod bral gyi ngang la gang dgar zhog /
zhen pa bzhi bral bshad pa yi / /
dge ba 'di yi bsod nams kyis / /
'gro ba bdun po ma lus pa / /
sangs rgyas sa la 'god par shog /
zhen pa bzhi bral gyi gdams ngag rnal 'byor pa grags pa rgyal mtshan gyis dpal sa skya'i dgon par sbyar ba'o / / / /
sa paN gyis mdzad pa'i zhen pa bzhi bral gyi gdams ngag go /
bla ma dam pa'i zhabs la phyag 'tshal lo / /
spyir dal 'byor gyi lus thob /
sangs rgyas kyi bstan pa rin po che dang 'phrad /
bcos ma ma yin pa'i blo skyes nas da chos phyin ci ma log pa cig byed dgos /
de la zhen pa bzhi dang bral ba gcig nyams su len dgos /
de gang zhe na /
tshe 'di la ma zhen pa /
khams gsum 'khor ba la ma zhen pa /
bdag gi don la ma zhen pa /
dngos po dang mtshan ma la ma zhen pa'o / /
de bshad na /
tshe 'di chu'i chu bur dang 'dra bas nam 'chi nges pa med pas zhen pa bya ring mi chog /
khams gsum 'khor ba 'di dag dug gi 'bras bu dang 'dra bas 'phral zhim yang phugs su gnod pa skyel /
su zhe na pa byed pa cho 'khrul /
rang gi don la zhen na dgra'i bu gsos pa dang 'dra /
'phral dga' dga' byed kyang phugs su rang la gnod pa skyel nges /
des na rang don la zhen na'ang 'phral bde yang phugs su ngan song du 'gro'o / /
dngos po dang mtshan ma la mngon par zhen na /
smig rgyu la chur 'dzin pa dang 'dra ste /
'phral chur snang yang khar btung rgyu med /
'khor ba 'di blo 'khrul ba la snang yang shes rab kyis brtags na ngo bos grub pa ci yang med /
des na 'das pa la sems ma gzhug /
ma 'ongs pa la sems mi gzhug /
da ltar ba la rnam par shes pa mi gzhug pa gcig go bar byas nas chos thams cad spros bral du shes par bya'o / /
de ltar byas pas tshe 'di la ma zhen pas ngan song du mi skye /
khams gsum 'khor ba la ma zhen pas 'khor bar mi skye /
bdag gi don la ma zhen pas nyan rang du mi skye /
dngos po mtshan ma la ma zhen pas myur du mngon par rdzogs par sangs rgya'o / /
zhen pa bzhi bral gyi gdams ngag phyin ci ma log pa dpal sa skya ba chen po'i thugs kyi dgongs pa /
sa skya paN+Di tas mdzad pa rdzogs so / / / /
nub pa rig 'dzin grags kyis mdzad pa'i zhen pa bzhi bral bzhugs /
na mo gu ru /
rje btsun po sa skya ba'i zhal nas /
mya ngan las 'das pa'i bde ba chen po mchog don du gnyer bar 'dod pa rnams kyis zhen pa bzhi dang bral dgos te /
'di la zhen pa bzhi ni /
tshe 'di la zhen pa /
khams gsum 'khor ba la zhen pa /
bdag gi don la zhen pa /
dngos po dang mtshan ma la zhen pa'o / /
de' gnyin po'ang bzhi ste /
zhen pa dang po'i gnyen par 'chi ba mi rtag par bsgom pa /
gnyis pa'i gnyen por 'khor ba'i nyes dmigs dran pa /
gsum pa'i gnyen por byang chub kyi sems dran pa /
bzhi pa'i gnyen por chos thams cad rmi lam sgyu ma lta bur bdag med pa dran pa'o / /
de ltar dran zhing goms par byas pa'i 'bras bu bzhi 'byung ste /
chos chos su 'gro ba /
chos lam du 'gro ba /
lam 'khrul ba sel ba /
de ltar shes shing goms pa'i '+p+ras bu 'khrul ba ye shes phun sum tshogs pa'i sangs rgyas 'byung ngo / /
de la dang po tshe 'di la zhen pa'i gnyen po 'chi ba mi rtag pa dran pa ni /
nam 'chi cha med par bsam /
'chi rkyen mang bar bsam /
'chi ba la cis kyang ma phan par rgyas par bsam mo / /
de ltar bsam pa gcig skyes nas snying nas chos gcig byed 'dod 'ong ste /
de dus na chos su 'gro ba yin no / /
de nas khams gsum 'khor ba la zhen pa'i gnyen por 'khor ba'i nyas dmigs dran pa ni /
de ltar tshe 'di la nyes pa da ltar 'dug kyang /
gzhan 'khor los bsgyur ba dang /
tshangs pa dang brgya byin la sogs pa kun bde ba mchog yin nam snyam na /
ma yin te /
de rnams kyang sdug bsngal gyi rang bzhan las ma 'das pa ste /
de rnams kyi tshe dang longs spyod bskal pa du mar gnas shing rgyas kyang mthar 'chi zhing 'jig ste /
gnar med pa'i sems can dmyal bar skye ba'i nyen yod pas na /
de thams cad kyang sdug bsngal gyi rang bzhin las ma 'das snyam du bsam zhing goms pa na /
chos lam du 'gro ba gcig yod de /
khams gsum sdug bsngal gyi rang bzhin las ma 'das par 'dug pas /
mya ngan las 'das pa'i bde ba cig rang dgos snyam pa'i blo skye zhing /
lam thams cad de'i don du bsgrub pa gcig 'ong ngo / /
de ltar rgyud la skyes kyang byang chub kya sems dang ma ldan pas bdag gcig bu bde ba don du gnyer na /
dgra bcom pa'am /
rang sangs rgyas su 'gyur bas na bdag gi don la zhen pa'i gnyen por byang chub kyi sems dran pa ni /
de ltar khams gsum sdug bsngal gyi rang bzhin 'di las bdag gcig pu grol bas mi phan te /
sems can 'di rnams re re nas bdag gi pha dang ma ma byas pa med pas 'di rnams kyis mya ngan las 'das pa'i bde ba'i mchog thob na /
bdag bskal pa nas bskal pa'i bar du dmyal ba'i sems can du skyes kyang sla'i snyam pa'i blo goms shing skyes tsam na /
lam gyi 'khrul ba dang po bdag gi don la zhen pa sel ba yin no / /
de ltar skyes shing goms kyang bden 'dzin dang bcas par gyur na thams cad mkhyen pa mi thob pas dngos po dang mtshan mar zhen pa'i gnyen por chos thams cad bdag med par dran dgos te /
de yang chos thams cad cir yang ma grub pa'i rang bzhin yin pa la bden 'dzin byung na bdag lta yin la /
stong par zhen pa chad lta yin la /
chos thams cad rmi lam lta bur yid la bya'o / /
de yang bdag gi rmi lam dang snang ba bsres shing sgom pas snang ba yang mi bden /
mi bden bzhin du snang ba yin snyam du yang yang dran zhing bsgoms pa na /
lam gyi 'khrul pa gnyis pa dngos po dang mtshan mar zhen pa sel ba yin no| |de ltar 'khrul pa thams cad bsal zhing mthar phyin pa na 'khrul pa ye shes su 'char bzhes bya ba 'bras bu rdzogs pa'i sangs rgyas sku dang ye shes la sogs pa yon tan bsam gyis mi khyab pa'i bde ba'i mchog 'byung bar 'gyur ro / /
zhes pa rnal 'byor gyi dbang phyug grags pa rgyal mtshan gyi gsung zhen pa bzhi bral gyi gdams pa ithi / / / /
zhen pa bzhi bral gyi dmigs khrid kha gsal la grangs tshang ba gcig bzhugs so / /
gang gi mkhyen pa lha lam bzhin du shes bya kun la khyab / /
de ye thugs rje zla zer lta bur 'gro ba'i gtsug na mdzes / /
khyod kyi 'phrin las yid bzhi nor lta dgos 'dod 'byung ba'i gter / /
skyob pa mtshungs med shAkya seng ges 'gro la dge legs mjod / /
dus gsum rgyal ba kun gyi ye shes gcig bsdus 'jam pa'i dbyangs /
khams gsum 'gro ba kun gyi skyob par zhal bzhes spyan ras gzigs / /
snyigs dus 'gro ba 'dren phyir mi yi gzugs 'dzin sa skya ba / /
mtshan nas brjod par dka' ba de la gus pas phyag 'tshal nas / /
sngon bsags bsod nams stobs kyis dam chos bsgrub pa'i lus rten brnyes / /
dpal 'byor lhun gyis grub pas bstan dang bstan 'dzin mchod mdzad pa / /
rnam dkar dge ba'i blo can de yis slar yang dris pa'i lan /
theg chen gnad kyi gdams pa thun mong ma yin 'dir brjod bya / /
de la yang dag par rdzogs pa'i sangs rgyas 'jig rten thams cad la ma bskul bzhin du legs par mdzad pa'i thugs mnga' ba des gdul bya'i khams dang bsam pa dang bag la nyal dang mthun par chos kyi phung po ji snyed gsungs pa thams cad pha rol tu phyin pa dang /
rdo rje theg pa gnyis su 'du ba las /
dang po gzhung las bshad pa gco che ba'i nyams len dang /
man ngag gi gnad kyi nyams len gnyis las /
gzhung las bshad pa gco che ba'i dbang du byas na /
mgon po byams pas /
mngon rtogs rgyan las sher phyin gyi mdo'i mngon rtogs brgyad kyi lam rim dang /
mdo sde rgyan las theg pa chen po'i mdo sde sna chogs kyi dgongs pa rigs dang chos la mos pa la sogs pa'i lam gyi rim pa gsungs pa dang /
'phags mchog klu sgrub kyis /
dbu ma rin chen phreng bar sgrub bya mngon mtho dang nges legs gnyis /
sgrub ba byed dad pa dang shes rag gnyis kyis sgrub pa'i lam rim gsungs pa dang /
slob dpon 'phags pa lhas phyin ci log bzhi spangs pa'i sangs rgyas dmigs yul byas nas byang chub sems dpa'i spyod pa mthar phyin pa'i gegs nyon mongs pa rgyu dang bcas pa bcad de /
de kho na nyid kyi snod rung du byas nas dngos gzhi de kho na nyid kyi bdud rtsi bstan pa'i lam rim gsungs ba dang /
slob dpon zhi ba lhas /
dal 'byor gyi lus rten gyi steng du byang chub sems dpa'i spyod pa'i ngo bo pha rol tu phyin pa drug nyams su blangs nas smon lam rnam par dag pas 'tshams sbyar te /
sangs rgyas bsgrub pa'i lam rim gsungs pa dang /
jo bo rjes /
tshe 'di'i zhen pa spangs nas phyi ma'i don tsam sgrub pa skyes bu chung ngu /
'khor ba'i bde 'bras spangs nas thar pa tsam sgrub pa skyes bu 'bring /
sems can gyi don du sangs rgyas bsgrub pa skyes bu chen po ste gsum gyi lam rim gsungs pa dang /
dpal ldan zla ba grags pas /
so so skye bo'i gnas skabs su snying rje dang /
byang chub kyi sems / /
gnyis su med pa pa'i blo nyams su blangs nas 'phags pa'i sa thob pa na pha rol tu phyin pa bcus sa bcu bgrod sku gsum sgrub pa'i lam gyi rim pa gsungs pa rnams ni theg pa chen po'i sde snod kyi dgongs pa grub pa'i dbang phyug rnams kyis phyin ci ma logs par bkral ba'i lugs bzang po rmad du byung ba yin na yang /
gzhung lugs la blo sbyangs pa dag gas rtogs par bya ba yin gyi /
'dir nyung ngu'i sgo nas rtogs par bya ba ma yin no / / / /
gnyis pa de dag gi don gnad kyi nyams su len pa /
spyir rab tu mang po snang yang gtso bor gyur pa bla ma gser gling pas jo rje bo la gnang ba dang /
mgon po 'jam pa'i dbyangs kyis bla ma sa skya ba la gnang ba gnyis las /
dngos gzhi dal 'byor rnyed dka' /
'chi ba mi rtag pa /
las rgyu 'bras /
'khor ba'i nyes dmigs bzhis byang chub kyi sems skye ba'i rten du bsgrubs te /
sbyor ba byams pa dang snying rje yun ring du sbyangs nas /
dngos gzhi bdag gzhan brje ba'i byang chub kyi sems gco bor bsgom zhing skabs su bab pa na don dam byang chub kyi sems kyang bsgom ste /
lam gyi yan lag la rkyen ngan byang chub kyi lam du bsgyur ba tshe gcig gi nyams len gril te bstan pa /
blo 'byongs pa'i tshad /
blo sbyong gi dam tshig /
blo sbyong gi bslab bya rnams nyams su len pa'i sgo nas mngon tshan chung la /
sa chod che ba'i lam phul du byung ba zhig ste /
'di ni jo bo rjes bod du dge ba'i bshes gnyen 'brom ston pa las gzhan la ma gnang la /
dge bshes bas kyang sku mched rin po che rnam pa gsum las gzhan la ma gnang zhing /
de nas shin tu dar ste gang ri'i khrod 'dir nyi zla ltar grags pa'i lam po che yin la /
'di dag gi nyams len ni rgyal sras chos rjong pa yab sras dang /
sems dpa' chen pa gzhon nu rgyal mchog la sogs pa'i gsung rab rnams la blta bar bya'o / / / /
da ni skabs 'dir bstan par bya ba mgon po 'jam pa'i dbyangs kyis bla mas skya ba la gnang ba na /
sngar gyi de dag dang nyams len gyi gnad 'dra yang /
brjod bya'i tshe bsgos dang /
don gyi go rim ni gzhan las khyad par du 'phags pa zhig ste /
de yang bla ma sa skya ba chen po dgung lo bcu gnyis bzhes pa'i dus su 'jam pa'i dbyangs kyi sgrub pa mdzad pas zla ba drug na zhal gzigs te /
mgon po 'jam pa'i dbyangs kyi zhal nas /
tshe 'di la zhen na chos pa min /
'khor ba la zhen na nges 'byung min / /
bdag don la zhen na byang sems min / /
'dzin pa byung na lta ba min / /
zhes gsungs pas 'di'i nang du pha rol tu phyin pa'i nyams len mtha' dag 'dus pa yin no / /
'di dag gi don la tshe 'di la zhen pa dang bral nas blo chos su 'gro bar byed pa dang /
'khor ba la zhen pa dang bral nas chos lam du 'gro bar byed pa dang /
bdag don la zhen pa dang bral nas lam 'khrul ba sel bar byed pa dang /
mtha' bzhir zhen pa dang bral nas 'khrul pa ye shes su 'char bar byed pa dang bzhi las /
dang po la sngon 'gro dal 'byor rnyed dka' /
dngos gzhi 'chi ba mi rtag /
lam gyi yan lag las rgyu 'bras sgom pa dang gsum /
dngos gzhi stan bde ba la sdad nas bla ma dkon mchog la skyabs 'gro lan mang du byas nas blo chos su 'gro ba la sogs pa bzhi'i gsol ba btab /
sems can thams cad kyi don du sangs rgyas thob par bya snyam du sems bskyed nas 'di ltar bsam ste| dal 'byor gyi lus 'di ngo bo'i sgo nas dal ba brgyad dang 'byor pa bcu tshang ba rnyed par dka' ba 'dug /
rgyu'i sgo nas dge ba bsgrub dgos pa la sems rgyud 'di la dge ba shin tu dkon pas rnyed par dka' ba 'dug /
grangs kyi sgo nas spyir 'gro ba rigs drug gong ma gong ma las 'og ma 'og ma mang bar mngon sum du mthong ba las dbyar ko mog gcig dang /
shing phung gcig la gnas pa'i dud 'gro'i grangs de 'dzam bu'i gling gi mi thams cad la med pas rnyed par dka' bar 'dug /
dpe'i sgo nas kyang gyang logs la sran ma gtor ba chags pa dka' ba 'am /
rgya mtsho chen po rlung gis g.yengs pa la gnya' shing gi bu gar rus sbal gyi mgrin pa chud pa las kyang rnyed dka' bar 'dug /
des na dal 'byor lan gcig rnyed pa 'di ci nas kyang chud ma zos par skye ba phyi ma phan chad kyi don du bsgrub par bya'o snyam du bsgom mo /
gnyis pa 'chi ba mi rtag pa bsgom pa ni /
skyabs 'gro sems bskyed sngar ltar byas nas 'di ltar bsam ste /
skyes nas ma shi tshe thar du sdod pa su yang mi 'dug pas nges par 'chi /
de yang 'di tsam la 'chi /
'di tsam la mi 'chi ba'i gdeng med / /
'chi ba'i rkyen mang /
'cho ba'i rkyen nyung bas nges par 'chi /
'chi ba'i dus la bab na sman dang rim 'gro la sogs pa gang gis kyang bzlog mi nus pas 'chi ba la gang gis kyang mi phan /
shi ba'i 'og tu chos min pa 'khor dang longs spyod gang yang rjes su mi 'brang snyam du bsgoms nas tshe 'di la zhen pa dang bral bar bya'o / /
blo chos su 'gro bar byed pa'i thabs kyi gtso bo 'di yin pas zas bzang po za ba dang /
gos bzang po gon pa dang /
'khor mang pos bskor ba'i tshe yang da lta ta 'di dang 'di lta bu 'dug ste /
nam zhig 'di dag dang bral nas gcig pur 'gro dgos pas snying po med do snyam du bsgoms te / /
tshe 'di'i bya byed la zhen pa dang bral bar bya'o / /
gsum pa las rgyu 'bras bsgom pa ni /
skyabs 'gro sems bskyed sngar ltar byas nas / /
de ltar rnyed dka' ba'i dal 'byor thob cing /
de yang mi rtag par 'dug pas ma she ba'i gong du mi dge ba mtha' dag spangs shing dge ba ci nus su bsgrub dgos te /
de'i rgyu mtshan yang mi dge ba bcu spyad pa'i rnam smin gyi 'bras bu ngan song gsum du skye /
rgyu mthun gyi 'bras bu la myong ba rgyu mthun ni srog gcod pas tshe thung /
ma byin par blangs pas nor dbul ba la sogs pa 'byung bar bshad la /
byed pa rgyu mthun ni /
ma dge ba gang dang gang la goms pa de slar yang byed 'dod pa 'byung zhing /
yang de'i 'bras bu ngan song du ltung ba la sogs pa 'byung bas thar pa'i go skabs med /
skyes bu byed ba'i 'bras bu sa phyoT dri nga ba dang rdul tshub can du skye bas nges par yang spang dgos snyam du bsam /
de bzhin du dge ba bcu'i rnam smin gyi 'bras bu bde 'gror skye ba dang /
rgyu mthun gyi 'bras bu la myong ba rgyu mthun srog gcod spangs pas tshe ring ba sogs dang /
byed pa rgyu mthun dge ba 'di dang 'di byed 'dod pa dang /
skyes bu byed pa'i 'bras bu sa phyogs dri zhim par skye ba la sogs pa 'byung bas nges par bsgrub dgos par 'dug snyam du bsam zhing /
khyad par du las 'bras kyi blang dor 'di dag gi gnad shes par byas nas lag len la 'debs pa gal che ba yin no| |gnyis pa 'khor ba la zhen pa dang bral nas chos lam du 'gro bar byed pa ni /
khams gsum 'khor ba'i nyes dmigs bsam pa ste /
skyabs 'gro sems bskyed sngar ltar byas nas /
khams gsum 'khor ba 'di sdug bsngal gyi rang bzhin las ma 'das par 'dug ste tsha ba'i dmyal ba rnams na lus mes bsreg pa dang mtshon gyis gcod pa la sags pa'i sdug bsngal dang /
grang dmyal rnam na shin tu grang ste /
sha rus dum bur gas pa la sogs pa'i sdug bsngal dang /
nye 'khor ba rnams la me ma mur gyi 'obs na gnas pa la sogs pa'i sdug bsngal dang /
sdug bsngal da lta rang gi lus la bab na cha shas tsam yang mi bzod pa dang /
yi dwags rnams la bkres pa dang /
skom pa dang /
tsha grang dang /
ngal ba dang /
'jigs pa'i sdug bsngal yang yod /
dud 'gro phyings na gnas pa rnams la gcig la gcig za ba dang /
kha 'thor ba rnams la yang bkol zhing spyod pa'i sdug bsngal yang yod /
mi rnams la yang mtho dman du 'gyur ba dang /
'dod pa btsal te ma rnyed pa dang /
mi 'dod pa dang 'phrad pa dngos gnyen dang bral ba la sogs pa'i sdug bsngal da lta mngon sum du mthong ba rnams yin no /
'dod khams kyi lha la yang 'chi ltas byung tshe sems can dmyal ba'i sdug bsngal las kyang sems kyi sdug bsngal che ba yod /
gzugs gzugs med kyi lha la yang da lta sdug bsngal mngon gyur ba med kyang /
nam zhig 'og tu lhung ste ngan song gi sdug bsngal mtha' dag myong dgos pas /
khams gsum 'khor ba 'di sdug bsngal gyi rang bzhin las ma 'das /
des na 'khor ba mtha' dag spangs nas thar pa'i go 'phang thob par bya dgos snyam du bsam mo / /
'di yan chad kyis skyes bu gsum gyi lam rim bstan /
skyes bu chung ngu dang 'bring gi lam rdzogs /
gser gling pa ltar sngon 'gro rten gyi chos bzhi rdzogs pa yin no / /
gsum pa bdag don la zhen pa bral nas lam 'khrul ba sel bar byed pa la /
byams pa dang snying rje byang chub kyi sems bsgoms pa gsum las /
dang po ni /
de ltar rang nyid gcig pu 'khor ba'i sdug bsngal las thar bas mi chog khams gsum gyi sems can thams cad bdag gi pha ma lan grangs du mar byas pa'i drin can 'ba' zhig yin /
khyad par rtsa ba'i ma 'dis dang po mngal du bzung /
phyir btsas pa na 'bu rid lta bu srog 'og bton /
de nas zas gos sogs kyis bskyangs pa'i drin yod tshad dran par byas nas ma 'di drin can yin pas bde ba la 'god dgos snyam du bsam /
de nas gnyen tshan gzhan rnams dang gnod pa bskyel ba'i dgra bo rnams dang /
ngan song gsum la sogs p-I sdug bsngal can rnams kyis kyang 'khor ba thog med nas ma yang yang byas pa'i dren dran par byas nas de dag bde ba la 'god par 'dod pa'i byams pa rgyud la skyes skyes su bsgom mo /
gnyis pa snying rje bsgom pa ni /
rtsa ba'i ma 'di'i drin gang yod dran par byas nas /
drin can gyi ma 'di sdug bsngal dang bral dgos kyang da lta sdug bsngal gyi rang bzhin du 'dug pas snying re rje /
'di sdug bsngal dang bral na ci ma rung /
'di sdug bsngal dang bral ba la 'god par bya'o snyam du bsgom /
de bzhin du 'gro ba gzhan rnams la sngar bzhin du drin dran par byas nas sdug bsngal dang 'bral 'dod kyi snying rje bsgom mo / /
byams snying rje 'di gnyis rgyud la ma skyes na byang chub kyi sems rnal ma mi skye bas theg pa chen po'i chos thams cad kyi rtsa ba 'di nyid la 'bad par bya'o / /
gsum pa byang chub kyi sems bsgom pa la /
smon pa byang chub kyi sems dang /
bdag gzhan mnyam pa'i byang chub kyi sems dang /
bdag gzhan brje ba'i byang chub kyi sems gsum las /
dang po ni /
de ltar khams gsum 'khor ba'i pha ma drin can rnams bde ba dang ldan pa dang /
sdug bsngal dang bral dgos kyang da'i nus pa bdag la med /
der ma zad 'jig rten pa'i che ba'i tshangs pa dang /
brgya byin la sogs pa dang /
'jig rten las 'das pa nyan thos dang rang sangs rgyas la med /
su la yod na yang dag par rdzogs pa'i sangs rgyas kho na la yod pas /
sems can thams cad kyi don du rdzogs pa'i sangs rgyas kyi go 'phang gcig thob par byas nas drin can gyi pha ma rnams 'khor ba'i rgya mtsho las bsgral bar bya'o snyam du bsgom mo / /
sangs rgyas bsgrub pa'i rgyu la 'di med ka med yin cing /
blo 'di yod na dge ba'i rtsa ba gang bsgrubs pa thams cad rdzogs pa'i sangs rgyas kyi rgyur 'gyur bas theg pa chen po'i sde snod rnams las 'di'i bsngags pa mang du gsungs so / /
gnyis pa bdag gzhan mnyam pa bsgom pa ni /
bdag bde ba 'dod pa ltar sems can thams cad kyang bde ba 'dod pas bdag gis bde ba bsgrub pa bzhin du sems can thams cad kyi bde ba yang sgrub dgos /
bdag sdug bsngal mi 'dod pa ltar sems can thams cad kyang sdug bsngal mi 'dod pas /
bdag gi sdug bsngal bsal ba bzhin du sems can thams cad kyi sdug bsngal yang bsal bar bya dgos so snyam du bsgom pa'o / /
gsum pa bdag gzhan brje ba bsgom pa ni /
rtsa ba'i ma mdun dmigs nas ma 'di drin can yin yang sdug bsngal gyi rang bzhin du 'dug pa snying re rje /
ma 'di'i sdug bsngal dang de'i rgyu mi dge ba thams cad bdag la smin nas bdag gis nyams su myong bar gyur cig /
bdag gi bde ba dang dge ba thams cad ma 'di la smin nas ma 'di sangs rgyas par gyur cig /
snyam du bsgom mo / /
de bzhin du gnyen tshan gzhan rnams dang /
mthong thos kyi sems can rnams dang /
bdag la gnod pa byed pa'i dgra bo rnams dang /
ngan song la sogs pa'i sdug bsngal can rnams la re re bzhin bsgoms te /
mthar sems can thams cad kyi sdug bsngal 'ubs kyis rang la 'dus nas rang gi bde dge sems can thams cad kyi gnas skabs su gang la gang 'dod kyi longs spyod rnams dang /
mthar thug sangs rgyas pa'i rgyur 'gyur bar bsgom mo /
'di ni theg pa chen po'i nyams len gyi snying po dus gsum sangs rgyas thams kyi gsang tshig yin pas 'di ltar bsgom dgos pa'i rgyu mtshan dang /
shes byed kyi lung dang /
sgom tshul gyi dowgs gcod dang bcas pa dgos mod kyis /
ha cang mang bar dogs nas ma spros so / /
smon pa byang chub kyi sems nas 'di'i bar rnams la sngar bstan pa gyi sngon 'gro skyabs 'gro sems bskyed ni nges par dgos la /
de'i steng du bla ma'i rnal 'byor bsgom na yang bzang ngo / /
dmigs pa thams cad kyi thun mjug tu bsngo ba smon lam g.yas rgyas btab la /
gzhan yang 'gro 'chag nyal 'dug gi spyod lam thams cad du yang dran par bya'o / /
bzhi pa mtha' bzhir zhen pa dang bral nas 'khrul pa ye shes su 'char bar byed pa ni / /
man ngag gzhan gyi lugs la zhi gnas dang lhag mthong gnyis las lhag mthong la yang gang zag gi bdag med bsgom pa dang /
chos kyi bdag med bsgom pa la soT pa yod mod kye 'di yi lugs la mnyam gzhag tu snang ba sems su bsgrub pa /
sems sgyu mar bsgrub pa /
sgyu ma rang bzhin med par bsgrub pa dang gsum bsgom zhing /
rjes thob tu zhen med sgyu ma dang rmi lam lta bur lta ba'i nyams len yod pa ni bla ma'i man ngag la ma ltos par rang dgar bsgoms na /
'khrul gzhi che zhing /
yi ge tsam gyis shes par mi nus pas 'dir ma spros so / /
'on kyang 'phral du phan pa ni /
dge ba'i rtsa ba gang bsgrub kyang bdag ni dge ba byed pa'o / /
dge ba ni 'di dag go /
des na kho bos dge ba 'di byas so snyam pa'i mngon rlom med pa gal che /
gzhan dge ba la bskul ba'i ched du rang la rlom pa med par kho bo dge ba 'di lta bu bsgrub bo zhes sgrogs pa la nyes pa med do / /
des na dge ba'i rtsa ba bsgrubs pa dang /
'phral du 'jig rten gyi bya ba byed pa'i tshe sgyu ma yin nam /
rmi lam yin nam snyam du dran pa byed na lta ba rtogs pa'i rgyur gyur bas dran 'dzin byed pa gal che'o / /
de ltar 'di la lam rim bzhi yod pa'i dang po ni /
skye ba phyi ma phan chad kyi don bsgrub pas blo chos su 'gro ba zhes bya / /
gnyis pa 'khor ba spangs nas thar lam bsgrub pas chos lam du 'gro ba zhes bya /
gsum pa theg dman gyi bsam pa spangs nas theg chen la sbyor pas lam 'khrul ba sel ba zhes bya /
bzhi pas mthar 'dzin gyi sbros pa mtha' dag spangs nas gnas ba luT kyi don la sbyor bas 'khrul ba ye shes su 'char ba zhes bya ste /
lam gyi gtso bo 'di lta bu nyams su blangs shing 'phral gyi spyod pa lus don yod par bya ba'i phyir phyag dang bskor ba /
ngag don yod par bya ba'i phyir sangs rgyas byang sems kyi bstod pa dang mdo sde zab mo klog pa /
yid don yod par bya ba'i phyir byams snying rje byang chub kyi sems bsgoms pa /
longs spyod don yod par bya ba'i phyir dkon mchog pa dang dge 'dun gyi bsnyen bkur la sogs pa bya ste /
smon lam rnam par dag pas mtshams sbyar na skyon med yon tan kun dang ldan pa'i rdzogs pa'i sangs rgyas thob par 'gyur ba ni nges pa'i / /
slar yang gnad bsdus pa'i tshigs su bcad pa ni /
dam chos bsgrub pa'i lus rten rnyed dka' zhing / /
mi rtag myur du 'jig pa'i rang bzhin du / /
legs par rtogs nas dge sdig blang dor la / /
bzod pa lhur len rim pa dang /
po'o / /
'khor ba'i rgya mchor mtha' med 'gro ba rnams / /
sdug bsngal chu srin kha ru chud mthong nas / /
myang 'das thar pa'i skam sa don gnyer ba'i / /
nges 'byung bskyed pa rim pa gnyis pa'o / /
mkha' mnyam 'gro bas bdag gi pha dang ma / /
yang yang byas shing phan gdags drin dran nas / /
byams dang snying rje byang chub sems mchog gis / /
gzhan don bsgrub pa rim pa gsum pa'o / /
ji ltar snang ba 'di dag rang gi sems / /
sems nyid rgyu rkyen tshogs tsam sgyu ma bzhin / /
sgyu ma spros dang bral brtogs gyur nas / /
gnas lugs bsgom pa rim pa bzhi pa'o / /
gnas skabs kun tu dkon mchog mchod pa dang /
mi dge'i cha shas rim gyis spong ba dang / /
mgon med dbul 'phongs sbyin pas tshim byas na /
gnas skabs mthar thug don rnams 'grub par nges / /
'di ni theg chen lam gyi gnad bsdus nas / /
bstan pa'i sbyin bdag khyed kyi thugs dam du / /
phan pa'i bsam pas 'bul ba bgyad lags kyi / /
nyams su blangs nas don kun 'grub par mdzod / /
ces pa 'di ni bstan pa rin po che la mi phyed pa'i dad pa dang ldan pa'i sgo nas bstan 'dzin gyi skyes bu rnams kyi sbyin bdag dam par gyur pa khyim pa'i rten can gyi byang chub sems dpa' ra lod rdo rjes gsung gi gdams pa lha chos la phan pa'i bslab bya zhib pa cig dgos zhes bskul ba'i ngor shAkya'i dge slong bsod nams seng ges /
smin drug zla ba'i yir tshes gsum la mdo mkhar gyi dben gnas dam par bris pa yin la /
las 'bras kyi gnad mda' lung khungs dang bcas pa zhig rjes su 'bul ba lags / / / /
zhen pa bzhi bral gyi khrid yig bzhugs so / /
bla ma dang mgon po 'jam pa'i dbyangs la gus pas phyag 'tshal lo / /
sems can thams cad kyi don du rdzogs pa'i sangs rgyas kyi go 'phang thob par bya /
de'i ched du dam pa'i chos nyan la de'i don du nyams su blang snyam pas byang chub tu sems bskyed pa dang /
chos nyan pa'i kun spyod rnams gsal btab nas gsan par zhu /
'dir dus gsum gyi de bzhin gshegs pa thams cad kyi bgrod pa gcig pa'i lam /
sangs rgyas kyi gsung rab zab mo mdo sde thams cad kya nyams len gyi gnad phyogs gcig tu bsdus pa zhen pa bzhi bral gya man ngag nyams su len pa la /
yid ches shing khungs btsun par byed pa la bla ma brgyud pa'i lo rgyus dang /
man ngag dngos gnyis /
dang po ni /
rnal 'byor gyi dbang phyug rje btsun sa skya pa chen po dgung lo bcu gnyis bzhes pa'i dus /
snying rje chen po ba ri lo tsa ba bla mar brten te chos gsan pas /
bla ma'i gsung gis /
khyed pha jo sras kyi bu yin pas slob gnyer byed dgos shing /
de la shes rab dgos pas rje btsun 'jam pa'i dbyangs kyi bsgrub pa bgyis shig gsungs nas 'jam dbyangs a ra pa tsa na'i rjes gnang dang lung gnang /
bla mas kyang sgrub pa'i grogs mdzad nas bla brang snying par bsgrub pa mdzad pas bar chad kyi cho 'phrul cung zad byung ba la mi g.yo ba sngon po'i bsgom bzlas dang chu bsrung gi sgo nas bzlog par mdzad cing /
zla ba drug bsgrub pas dus re zhig na 'phags pa 'jam rin po che'a khri'a steng na bzang po'i 'dug stangs kyis bzhugs pa /
'khor byang chub sems dpa' gnyis dang bcas pa zhal gzigs /
de' tshe 'phags pa 'jam dpal gyi zhal nas /
tshe 'di la zhen na chos pa min /
khams gsum la zhen na nges 'byung min /
bdag don la zhen na byang sems min /
'dzin pa byung na lta ba min /
zhes pa'i tshig bzhi po 'di gsungs /
de'i don la thugs bsam mdzad pas /
sangs rgyas kyi gsung mdo sde thams cad kyi nyams len gyi gnad 'dir bsdus shing zab par dgongs nas thugs nyams su bzhes /
des slob dpon rin po che la gnang / /
des rje btsun rin po che la /
des chos kyi rje dpal ldan sa skya paN+Ta ta chen po la /
des 'gro mgon chos rgyal 'phags pa la /
des zhang dkon mchog dpal la /
des chos rje brag phug pa la /
des chos rje bsod nams rgyal mtshan dpal bzang po la /
des bla ma dam pa dpal ldan tshul khrims la /
des chos kyi rje ye shes rgyal mtshan dpal bzang po la /
des bdag cag gi dpal ldan bla ma dam pa kun dga' bzang po la gnang ngo / /
gnyis pa man ngag dngos la sngon 'gro /
dngos gzhi /
rjes gsum gyi dang po la gnyis las / /
skyabs 'gro ni /
theg chen gyi skyabs 'gro khyad par bzhi ldan te /
de 'ang skyabs su 'gro ba'i yul ni /
yon tan gyi chos bsam gyis mi khyab cing /
skyon gyi rnam pa gang yang med pa'i gang zag zla med pa sangs rgyas dkon mchog /
de dang byang sems phyir mi ldog pa'i thugs rgyud la zhugs pa'i lung dang rtogs pa'i chos ji snyed pa chos dkon mchog de dag tshul bzhin du bsgrub pa'i byang chub sems phyir mi ldog pa dge 'dun dkon mchog ste /
de rnams la skyabs su 'gro /
dus de ring nas bzung nas byang chub snying po la mchis kyi bar du gang zag bdag gcig po skyabs su 'gro ba ma yin g.yas / /
pha dang mas thog drangs nas nam mkha' dang mnyam pa'i sems can thams cad /
ched du bya ba sems can thams cad kyis rdzogs pa'i sangs rgyas kyi go 'phang thob par 'dod nas skyabs su 'gro bas de'i don dran zheng ma yengs pa'i sgo nas ngag tu /
bdag gzhan mar gyur nam mkha'i mtha' gtugs sems can thams cad phyogs bcu'i sangs rgyas bcom ldan 'das la skyabs su mchi'o / /
lung rtogs bdag nyid dam pa'i chos la skyabs su mchi'o / /
rgyal sras 'phags pa'i dge 'dun rnams la skyabs su mchi'o / /
zhes skyabs 'gro ci nus byas pa'i mthar /
dkon mchog rin po che rnam pa gsum gyis byin gyis brlabs kyis bdag gi blo chos la 'gra bar byin gyis brlab tu gsol /
chos lam du 'gro bar byin gyis brlab tu gsol /
lam 'khrul ba sel bar /
'khrul snang ye shes su 'char bar /
blo la chos ma yin pa'i rnam par rtogs pa skad cig kyang mi skye bar /
myur du sangs rgyas thob par byin gyis brlab tu gsol /
zhes gsol ba gdab bo / /
gnyis pa sems bskyed ni /
sangs rgyas chos dang tshogs kyi mchog rnams la / /
byang chub bar du bdag ni skyabs su mchi / /
bdag gi sbyin sogs bgyis pa'i bsod nams kyis / /
'gro la phan phyir sangs rgyas myur 'grub shog /
sems can thams cad kyi don du sangs rgyas kyi go 'phang thob par bya / /
de'i ched du lus ngag yid gsum dge ba'i las la brtson par bgyi'o / /
zhes bsam zhing tshig tu 'ang brjod /
gnyis pa dngos gzhi la bzhi las /
dmigs pa dang po nyams su len pa la /
lus rdo rje skyil krung ji ltar bde bar byas la /
skyabs 'gro sems bskyed sngon du song nas /
tshe 'di la zhen na chos pa min /
zhes pa'i don tshe 'di la ma zhen pa gcig dogs kyi /
zhen na smig rgyu la chur zhen kyang skom pa sel ba'i don mi byed pa ltar /
tshul khrims dang thos bsam sgom gsum ci byas kyang tshe 'di'i phun tshogs bsgrub pa'i ched du song bas chos rnal mar mi 'gro / /
des na /
tshul gnas thos dang bsam ldan pas / /
bsgom pa la ni rab tu sbyor / /
zhes gzhi tshul khrims rnam par dag pa la brten nas thog mar thos pa bya /
de nas de'i don la bsam nas sgro 'dogs bcad / /
de nas thos bsam gyis sgro 'dogs chod don la bsgom dgos la /
de la yang chos byed par 'dod pa'i blo ma skyes pa bskyed pa'i phyir / /
dal 'byor rnyed dka' bsam pa dang /
chos byed pa la brtson 'grus mchog tu 'gyur ba'i ched du 'chi ba mi rtag pa bsam pa gnyis las /
dang po ni /
dal 'byor 'di ni rnyed par shin tu dka' / /
skyes bu'i don sgrub thob par gyur pa la /
gal te 'di la phan pa ma grub na / /
phyes 'di yang dag 'byor ba ga la 'gyur / /
zhes gsungs pa ltar dam pa'i chos bsgrub pa'i rten du gyur pa'i dal 'byor gyi lus 'di yang yang rnyed par dka' bas rnyed pa'i lus 'dir chos 'di rnam dag gcig bya dgos snyam du yang yang bsgom mo / /
de nyid cung zad rgyas par bshad na /
rgyu'i sgo nas rnyed par dka' ba /
grangs kyi sgo nas rnyed par dka' ba /
dpe'i sgo nas rnyed par dka' ba /
ngo bo'i sgo nas rnyed par dka' ba bsam pa'o / /
dang po ni / /
dal 'byor gyi rten rnam par dag pa thob pa la rgyu tshul khrims la sogs pa dge ba'i las bsgrub cing /
mi dge ba mtha' dag spong dgos pa la /
khams gsum gyi sems can rnams dge ba bsgrub pa nyung /
mi dge ba spyod pa shin tu mang bas rgyu'i sgo nas rnyed par dka' snyam du bsgom /
gnyis pa ni /
sems can gyi khams la bltas pas dmyal ba ni mang nyung sa'i rdul gyi grangs tsam /
yi dwags ni kha ba bu yug 'tshubs pa'i grangs tsam /
dud 'gro ni chang ngar ma'i sbang ma tsam du mang la /
de rnams la ltos na mi'i lus rnam par dag pa thob pa ches nyung bas grangs kyi sgo nas kyang rnyed par dka' snyam du bsgom /
gsum pa ni /
rgya mtsho cher g.yengs gnya' shing gi / /
bu gar rus sbal mgrin chud ltar / /
mi nyid shin tu thob dka' gsungs / /
zhes gsungs pas rgya mtsho chen po na gnas pa'i rus sbal zhar ba lo brgya nas steng du lan re yong ba dang /
gser gyi gnya' shing bu ga gcig pa rgya mtsho'i rlabs kyis g.yengs ba'i bu gar rus sbal gyi mgrin pa chud pa srid tsam yin pa ltar sems can gyi rigs bsam gyis mi khyab pa yod kyang mir skyes pa yang srid pa tsam yin pas dpe'i sgo nas kyang rnyed par dka' snyam du bsgom /
bzhi pa ni /
lkug pa dang mtha' 'khob tu skyes pa sogs mi khom pa dang bral zhing /
'byor ba bcu tshang bar dkon pas ngo bo'i sgo nas rnyed par dka' snyam du bsgom /
gnyis pa 'chi ba mi rtag pa bsam pa ni /
'di ltar skyes pa thams cad kyi / /
mdun na gnas pa 'chi ba ste / /
zhes bshad pas skyes pa'i mtha' ma nges par 'chi bas myur du chos byed dgos snyam du bsgom /
de nyid cung zad bshad na /
nges par 'chi ba bsam pa /
nam 'chi nges pa med pa bsam pa| 'chi tshe chos las gzhan gyis mi phan pa bsam pa'o / /
dang po ni /
spyir 'dus byas thams cad mi rtag pa chos nyid yin pas mthar 'jig dgos te /
srid gsum mi rtag ston ka'i sprin dang 'dra / /
'gro ba'i skye 'chi gar la lta dang mtshungs / /
skyes bu'i tshe srog nam mkha'i glog bzhin te / /
ri gzar 'bab chu bzhin du myur mgyogs 'gro /
zhes gsungs shing /
khyad par du /
sangs rgyas rnams kyi gzugs kyi sku / /
mtshan dang dpe byad kyis brgyan pa / /
rdo rje sku yang mi brtan na / /
g.yo zhing snying po med pa yi / /
chu bur lus la smos ci dgos / /
zhes gsungs la /
'chi ba med pa'i go 'phang brnyes pa'i rdzogs pa'i sangs rgyas kyang mya ngan las 'da' ba'i tshul ston na /
so so skye bo rnams nges par 'chi dgos pa smos ci dgos snyam du bsam zhing /
drang srong chen po lnga mngon shes / /
mkha' la thogs med rgyu bas kyang / /
gang du 'chi med spyod yul ba'i / /
gnas 'dir phyin pa ma yin no / /
zhes bshad pas khams gsum gang du skyes kyang 'chi bas mi tshugs pa'i gnas med pas nges par 'chi dgos snyam du bsgom /
'chi rkyen mang zhing 'tsho ba'i rkyen nyung ba'i sgo nas nges par 'chi ste /
'chi ba'i rkyen ni shin tu mang / /
'tsho ba'i rkyen ni nyung zad tsam / /
de dag nyid kyang 'chi rkyen te / /
de bas rtag tu chos mdzod cig /
ces gsungs pas 'tsho ba'i rkyen du 'dod pa'i gnas dang /
zas dang spyod lam la sogs pa 'ga' zhig kyang 'chi rkyen du 'gyur ba yod pas nges par 'chi snyam du bsgom /
gnyis pa nam 'chi nges med bsam pa ni /
la la ma'i mngal du 'chi ba /
la la skye khar 'chi ba sogs rgan gzhon bar ma nges pa med par 'chi ba mngon sum gyis mthong bas /
nam 'chi nges pa med pa'i tshul bsam zhing bsgom /
gsum pa ni /
de ltar 'chi ba'i dus la bab pa na /
kha drag cing dbang btsan pa dang /
'khor dang longs spyod che ba dang /
dpa' ba la sogs pa gang gi'ang mi ldog par 'chi dgos la /
shi ba'i tshe chos ma yin pa gang gi 'ang mi phan /
de la tshe ji srid gnas kyi bar du chos byas pas 'chi tshe mi 'gyod /
'gro ba bzang por skye ba'i gdeng thob pas blo bde /
des na nges par dam pa'i chos bya dgos la /
de'ang nam 'chi nges pa med pas myur du chos bya dgos snyam du bsgom mo / /
gnyis pa ni /
khams gsum la zhen na chos pa min /
zhes pa'i don ni /
khams gsum 'khor ba la zhen nas chos byas kyang byang chub kyi lam du mi 'gro bas 'khor ba la ma zhen pa cig dgos /
de la 'khor ba'i nyes dmiT bshad pas 'khor ba mtha' dag sdug bsngal gyi rang bzhin du mthong nas de spong bar 'dod pa dang /
thar pa don du gnyer ba'i blo 'byung bas de'i rtogs ba bskyed pa'i phyir 'khor ba'i nyes dmigs bsam pa dang /
'khor bar skye ba la rgyu 'bras kyi blang dor shes par bya ba'i phyir rgyu 'bras bsam pa gnyis /
dang po ni /
'dod pa'i khams ni skyon dang bcas pa ste / /
de bzhin gzugs kyi khams kyang skyon dang bcas / /
gzugs med khams kyang skyon dang bcas pa ste / /
myang ngan 'das pa 'ba' zhig skyon med yin / /
ces gsungs pas /
gnas khams gsum po gang du skyes kyang skyon dang bcas pa yin /
sems can dmyal ba dmyal mes nyams / /
yi dwags bkres shing skom pas nyams / /
dud 'gro gcig la gcig zas nyams / /
mi dag 'chob thung bas nyams / /
lha dag bag med pa yis nyams / /
'khor ba khab kyi rtse tsam yang / /
bde ba nam yang yod ma yin / /
zhes gsungs pas gnas khams gsum po der rten 'gro ba rigs drug po gang du skyes kyang sdug bsngal gyi rang bzhin can gang la longs spyod kyang sdug bsngal gyi longs spyod 'ba' zhig tu 'dug pas /
de las thar bar bya ba'i phyir byang chub kyi lam du 'gyur ba'i chos rnam par dag pa cig byed dgos snyam du bsgom /
de nyid cung zad rgyas par bshad na /
sdug bsngal gyi sdug bsngal bsam pa /
'gyur ba'i sdug bsngal bsam pa /
khyab pa 'du byed kyi sdug bsngal bsam pa dang gsum /
dang po la dmyal ba'i sdug bsngal bsam pa /
yi dwags kyi sdug bsngal bsam pa /
'dud 'gro'i sdug bsngal bsam pa dang gsum las /
dmyal ba'i sdug bsngal bsam pa la /
grang dmyal gyi sdug bsngal bsam pa /
tsha dmyal gyi sdug bsngal bsam pa /
nye tshe nye 'khor ba'i sdug bsngal bsam pa dang gsum /
dang po la brgyad de /
chu bur can ni /
nyi ma dang 'j+zo skyob sogs med pa'i gangs ri'i brag dang chab rom la sogs pa'i nang du sgye /
rlung shin tu grang bas lus la btab pas grang ba'i rkyen gyis lus thams cad chu bur gyi rang bzhin can du song ba dang /
de las kyang ches grang ba'i rkyen gyis chu bur rnams rdol te /
chu ser dang rnag la sogs pa 'dzag pa chu bur rdol ba can /
de las kyang grang ba'i rkyen gyis shin tu sdug bsngal te / /
a chu a chu zer ba'i dud mo'i sgra lhang 'don pa a chu zer ba dang /
de las kyang grang ba'i rkyen gyis sdug bsngal zhing skad cher 'don pa'i mthu med pa lkog ma na kyi hud kyi hud zer ba'i sgra shib shib 'don pa kyi hud zer ba dang /
de las ches grang ba'i rkyen gyis skad che chung gang yang 'don pa'i mthu med par lus thams cad shin tu 'khyags te /
'tham pa'i rnam pa can du byas pa so tham tham pa dang /
de las kyang ches grang zhing stobs che ba'i rlung gis btab pas lpags pa'i mdog sngon bor gyur cing dum bu brgyad la sogs par gas pa ut+pal ltar gas pa dang /
yang grang ba'i rkyen gyis shin tu 'khyags te lus kyi phyi nang thams cad rdo lta bu'i dngos por gyur cing /
dum bu bcu drug pa la sogs par gas te phyi'i lus gas pa'i dbang gis nang gi rgyu ma dang gnye ma dang long ga la sogs pa tshal pa tshal par gas pa padma ltar cher gas pa rnams kyi sdug bsngal dran par byas nas yang yang bsam /
'di thog tu byung na sran thabs med /
'di lta bu mi 'byung bar bya ba'i phyir byang chub kyi lam du 'gyur ba'i chos bya dgos snyam du bsgom mo / /
gnyis pa la brgyad de / /
yang sos zhes bya ba las kyi dbang gis lcags bsregs kyi sa gzhi'i steng du skyes /
lus gzhon sha can /
bdag tu 'dzin che /
lag tu gang blangs pa thams cad mtshon char gyur pa skyes bu phan tshun mthong ba thams cad dgra zla'i 'du shes /
de rnams phan tshun gcig gis gcig la mtshon gyis bsnun zhing /
btubs pas dum bu dum bur gyur pa dang /
nam mkha' nas yang sos par gyur cig ces pa'i sgra dang rlung grang ba gcig gis lus la btab pas lus snga ma bzhin du gzhon sha can la sogs par 'gyur ba'o / /
thig nag cis bya ba /
lus la dmyal bsrung rnams kyis thig brgya dang bcu drug la sogs pa btab nas sog les gshag pa dang sta gri la sogs pas gzhog cing sdug bsngal dpag tu med pa myong ba'o / /
bsdus 'joms zhes bya ba /
lus shin tu gzhan sha can de ri ra dang lug la sogs pa'i mgo can gyi bar du til bzhin bcir te shin tu sdug bsngal ba'o / /
ngu 'bod ces bya ba /
lcags bsreT kyis gzhir dmyal bsrungs rnams kyi sa ded cing bros pas khang pa rim pa gcig pa mthong ste /
'dir 'khyud pas thub snyam nang du phyin pa dang /
khang pa sgo rang 'grig tu gyur pa dang lcags kyi khang par bsreg te /
rkos pas phyed pa'am phyir thar ba'i skabs med pa dang /
mi rang 'bar du gyur te /
shin tu sdug bsngal zhing dud mo'i sgra 'byin pa'o / /
ngu 'bod chen po ni /
mtshan nyid snga ma bzhin las khang pa gnyis rams so / /
tsha ba ni /
dmyal bsrungs rnams kyis mdung rtse gcig pas bshang lam nas spyi gtsug gi bar thal byung du phug ste sdug bsngal lo / /
rab tu tsha ba ni /
mdung rtse gsum pas bshang lam nas spyi gtsug gi bar dang 'phong chos g.yas g.yon nas dpung pa g.yas g.yon gyi bar thal byung du phug pa'i sdug bsngal ba'o / /
mnar med pa ni /
lcags bsregs kyi sa gzhir mes bsregs shing /
me 'di yin /
lus 'di yin zhes tha dad du dbyer med par gyur cing bsregs nas dud mo'i sgra las dpags te 'di na sems can dmyal ba pa zhig 'dug go snyam du mtshon pa'o / /
gsum pa la bzhi las /
dang po mi ma mur gyi 'obs tsha ba'i dmyal ba brgyad po'i mtha' ma na yod /
de yang 'obs kyi nang me ma mur gyis gang ba der chud de /
yan lag thams cad tshig cing rkang pa g.yas bteg pa na tshig pa sos shing g.yon pa tshig /
g.yon bteg pa na sos shing g.yas pa tshig /
nang gi rgyu ma dang gnye ma la sogs pa'ang tshig cing dbang po'i sgo rnams nas du ba 'thul ba'o / /
gnyis pa ro myags kyi 'dam ni /
phyi sa la sogs pa mi gtsang ba'i dngos po mtha' dag nur nur yod pa'i nang du gan rkyal dang kha phub la sogs par 'gyel zhing /
dbang po'i sgo thams cad mi gtsang ba'i dngos pos gang bar byas nas sdug bsngal zhing /
de'i gseb na yod pa'i lcags kyi 'bu serin la sogs pas lus kyi yan lag dang nying lag thams cad rus pa la thug gi bar du 'bigs shing /
gcod par byed pas shin tu sdug bsngal lo / /
gsum pa spu gri'i lam po ni /
ro myags kyi 'dam las 'das pa dang /
spu gri bltams pa'i thang shin tu rno ba'i steng na phyin pas rkang pa'i sha dang rus pa la thug gi bar du gtub cing sdug bsngal ba'o / /
sogs khong nas ral gri lo ma'i nags tshal zhes bya ba /
shing sdong gi so tham cad ral gri la sogs pa'i mtshon char yod pas las kyi dbang gis tsha bas nyen nas skyabs tshol ba'i phyir /
de'i 'khris su bsdad pa dang /
de rlung gis bskyod nas mtshon cha rnams kyis yan lag thams cad dum bur gtub cing shin sdug bsngal lo / /
shal ma ri'i sdong po ni /
ri shin tu mtho ba'i rtse mor phyin na snyam pas 'dzegs pa dang /
lcags kyi thur ma sor brgyad pa dang /
bcu drug pa kha thur du bstan pas lus thal byung du phug cing sdug bsngal la /
ri'i rtser phyin pa dang kha dang 'ol ba la sogs pas mig 'bru /
lce 'don /
klad pa la sogs pa 'bru zhing sdug bsngal /
yang ri'i rtsa bar sleb na snyam nas 'thur la phyin pa na /
lcags kyi thur ma rnams kha gyen la bsten nas lus 'bigs shing /
ri'i rtsa ba na yod pa'i lcags kyi spyang ki dang /
khyi dang /
wa la sogs pas yan lag dang nying lag rnams za zhing phan tshun du 'then pas lus dum bur bcad cing sdug bsngal ba'o / /
gzhan yang lcags bsregs kyi sa gzhir lus phur pas brgyangs pa dang /
lce lcags phur gyis brgyangs nas rmod pa la sogs pa'i sdug bsngal ba'ang nyi tshe nyi 'khor ba'i nang tshan yin no /
bzhi pa thal tshan gyi chu bo rab med pa ni /
spu gri thang gi pha rol na thal tshan gyi chus lus g.yeng zhing lus kyi phyi nang kun tshig cing /
dmyal bsrungs rnams kyis mtha' nas bsrungs te sdug bsngal ba'o / /
de rnams kyi sdug bsngal bsam zhing /
de las thar bar bya ba'i phyir dam pa'i chos cig bya dgos snyam du yang yang bsgom mo / /
gnyis pa yi dags kyi sdug bsngal bsam pa la /
phyi'i sgrib pa can dang /
nang gi sgrib pa can dang /
zas skom gyi sgrib pa can nam sgrib pa can gyis sgrib pa can zhes pa gsum mo / /
dang po ni /
ser sna la sogs pa mi dge ba'i dbang gis yi dwags kyi rgyal khams su skyes /
bkres pa dang skom pas nyams thag kyang zas skom mig gi'ang mi mthong /
rgyang ring po na 'bras zan la sogs pa'i ri dang /
chu'i rgyal khams chen po 'dug snyam nas phyin pa dang /
shin tu thag ring bgrod pas lus sems sdug bsngal /
der phyin pa dang /
'bras zan gyi rir snang pa rdo dkar pa'am /
sa dkar phung por song /
sngar chu'i rgyal khams su mthong ba de smig rgyu 'am /
sa sngon po 'am /
g.yam pa la sogs pa'i dngos por gyur te /
bza' btung la spyad rgyu med pas sngar bas kyang ches sdug bsngal ba'o / /
nang gi sgrib pa can ni /
sngar gyi sdug bsngal de lta bu'i steng du'ang zas skom cung zad zos pas dang por kha khab mig tsam du dog pa la ma chud pas kha ral zhing khrag 'dzag te sdug bsngal /
de nas mgrin pa rta rnga tsam du phra ba la ma chud cing /
kha zas kyang rtsub pa'i rang bzhin can du gyur pas mgrin pa dbral ba dang tsha bas sdug bsngal /
de las lta ba ri'i ltos tsam gyi nang du kha zas cung zad sleb kyang 'grangs pa'am /
skom pa bsal ba'i nus pa med pas slar yang sdug bsngal ba'o / /
zas skom gyi sgrib pa can ni /
kha zas tshol ba'i phyir phyogs kun tu phyin pa na yi dags kyi sde dpon gzhan gyis brdungs shing 'jigs pa'i sdug bsngal /
kha zas cung zas rnyed pa gzhan gyis phrogs su dogs pa dang /
cung zad rnyed pa de zos pas sngar bzhin du khar ma chud pa la sogs pas sdug bsngal zhing /
lto bar sleb pa na las kyi dbang gis kha zas de mer 'bar nas rgyu ma dang gnye ma la soT pa kun tshig cing gzhob kyi dngos por byas pas sdug bsngal /
de ltar shin tu sdug bsngal yang las de ma zad kyi bar du sdug bsngal drag po myong dgos par 'dug 'di lta bur mi skye ba'i phyir byang chub kyi lam du 'gro ba'i chos rnam dag gcig bya dgos snyam du bsgom mo / /
gsum pa dud 'gro'i sdug bsngal bsam pa la /
bying na gnas pa dang /
kha 'thor ba gnyis /
dang po ni /
phyi'i rgya mtsho'i nang na chu srin la sogs pa srog chag chang ngar ma'i sbang ma tsam yod pas /
gcig gis gcig gcir te dog pa'i sdug bsngal /
rgya mtsho'i rlabs kyis phyogs mtha' dag tu ded pas gnas ma nges pa dang /
grogs su dang 'phrad /
su dang 'groT ma nges pas bag phebs rgyu med pa dang /
cha bas chung ba za ba dang /
chu srin la sogs pa che ba rnams kyi lus la dung la sogs pas 'bigs pas sdug bsngal ba dang /
yang gling bar gyi mun pa na yod pa rnams snang ba'i dngos po dang bral bas gcig gis gcig mthong rgyu med pa dang /
cig thog tu gcig bsdad de dog cing lci ba dang /
shin tu dog cang gcir bas lus rul zhing chad pa dang /
zas skom 'chal ba'i skabs tsam yang med pas sdug bsngal ba'o / /
gnyis pa ni /
mi la brten pa'i dud 'gro rnams ni /
mi theg pa'i khal bskur ba dang /
rmo ba dang /
bzho ba dang /
lcags sgrog gis bcing ba dang /
lcags dang lcags kyus btab pa dang /
las kyi mtha' sna tshogs kyi sgo nas longs spyad de /
mthar sha'i ched du bsad pa dang /
gzhan la brtsongs te spyug pa dang /
mu teg dang /
bal dang /
rus pa dang /
lpags pa'i ched du gsod pa'i sdug bsngal lo / /
mi la ma bsten pa'i ri dwags sogs ni /
gnas nges pa med cing /
sha'i ched du rngon pas mda' bsnun cing /
khyis ded te ngam grog dang /
g.yang la sogs par mchongs pa dang /
mtshon gyis btab bzhin du bros kyang mthar zin te bsad pa la sogs pas sdug bsngal snyam du dud 'gro'i spyi'i sdug bsngal glen lkug dang /
bye brag gi sdug bsngal la bsam te chos rnam par dag pa bya dgos snyam du bsgom ma / /
gnyis pa 'gyur ba'i sdug bsngal ni /
lha lta bu sngon gyi las kyi stobs kyis khang bzang dang /
gos dang kha zas la sogs pa bsam pa tsam gyis byung ba dang /
lha mo'i bde ba la sogs pa mtha' yas kyang /
'chi ltas lnga dang nye ba'i 'chi ltas la sogs pa phag pa na /
dmyal ba'i sdug bsngal las kyang che ba'i yid kyi sdug bsngal dang /
shi nas kyang brgya byin lta bu lha'i gtso bor gyur pa yang mi'i nang du bran la sogs par skye ba dang / /
lha'i bu nyi ma dang zla ba lta bu rang gi khang ba'i 'od kyis gling bzhi gsal bar nus pa yang gling bar gyi mun par skyes te rang gi lag pa brkyang bskum tsam yang mi mthong bas sdug bsngal ba dang /
mi lta bu kha drag po gzhan par 'gro ba dang /
phyug po dbul bor 'gyur ba dang /
dgra sdang ba dang 'phrad pa'am phrad kyis dwogs pa dang /
gnyen sdug pa dang bral ba'am bral gyis dogs pa dang /
'dod pa btsal te ma rnyed pa dang /
re ba 'bras bu med pa la sogs pa sdug bsngal bsam gyis mi khyab /
lha ma yin rnams kyang phan tshun 'thab cing mtshon gyis 'debs pa dang /
yan lag rnams gtubs pa dang /
rang bzhin gyis zhe sdang che zhang /
lha'i dpal la phrag dog pas yid kya sdug bsngal bsam gyis mi khyab bo / /
gsum pa khyab pa 'du byed kyi sdug bsngal bsam pa ni /
mi rnams kyis las kyi mtha' bsam gyis mi khyab pa ji tsam byas kyang zin rgyu med pa dang /
byas pa chud zos pa dang /
yang 'di dang 'di lta bu byed dgos snyam du mi tshe grab la zad cing /
las mthar phyin rgyu med pas 'chi ba'i dus byas te bsam pa mdzogs shing shin tu sdug bsngal zhing /
nor yod pa rnams rkun pos khyer pa dang /
dbang btsan pos phrogs pa la sogs pa'i sdug bsngal /
dbul bo tshol ba'i phyir shin tu sha thang pas sdug bsngal /
mdor na gnas khams gsum por rten rigs drug po gang du skyes kyang sdug bsngal gyi rang bzhin las ma 'das pas 'di lta bu'i sdug bsngal mi myong bar bya ba' phyir chos rnam par dag pa bya snyam du bsgom /
gnyis pa las rgyu 'bras bsam pa ni /
gong du bshad pa sdug bsngal can gyi 'khor bar skye ba'ang rgyu mi dge ba spyad pa las byung bas de spong dgos shing /
de'ang mdor bsdu na /
mi dge ba mtha' dag spong zhing dge ba sna te tsam yang ci nus kyis bsgrub snyam du bsgom mo /
de rgyas par bshad na /
mi dge ba'i las bsam pa /
dge ba'i las bsam pa /
lung ma bstan gyi las bsam pa dang gsum /
dang po lags las kyi ngo bo bsam pa /
de'i 'bras bu bsam pa /
de spong bar gdams pa dang gsum /
dang po na bcu ste /
kun slong dug gsum gang rung gis kun nas blangs pa'i gsod sems kyis srog chag grog sbur nas me 'am mir chags pa'i bar gang rung bsam bzhin du gsod pa srog gcod pa dang /
gzhan gyis bdag gir bzung ba'i rdzas 'bru'i phub ma tsam yang ma byin par len pa dang /
rang gis rin bcal te gnyen du 'tham pa'i bud med ma gtogs /
gzhan gyi bud med dam dge tshul ma lta bu chos kyi rgyal mtshan 'dzin pa dang /
nyin gcig pa'i sdom pa blangs pa dang /
pha ma la sogs pas bsrung ba dang /
rang gi bud med yin yang nyin par spyad pa la sogs pa 'dod pas log par g.yem pa ste lus kyi las mi dge ba gsum dang /
'dod chaT lta bus kun nas blangs te gzhan gyi mgo bskor ba'i 'du shes bsgyur te /
tshig dang don gzhan gyis go bar smra ba brdzun dang /
gzhan mdza' ba dbye ba'i phyir pha rol po la dbyen du 'gyur ba'i gtam smra ba ba phra ma dang /
zhe sdang lta bus kun nas blangs te don dang mthun mi mthun ji ltar yin yang skad shugs drag pos gzhan gyi sems la gzer ba'i gtam smra ba tshig rtsub dang /
don dang mi mthun pa'i gtam chal tshol mang du smra bas rang gzhan gyi dge sbyor sogs kyi bar du gcod cing gtad so med par smra bar ngag 'khyal te ngag gi mi dge ba bzhi dang /
'dod chags kyis kun nas blangs te gzhan gyi longs spyod dang dbang phyug la soT pa bdag gi longs spyod du gyur na snyam du gzhan gyi phun tshogs bdag gis thob par 'dod pa brnab sems dang /
zhe sdang gis kun nas blangs te gang zag 'di la gzhan gyes gnod pa cig byas na 'di shin tu sdug bsngal na ci ma rung snyam pa lta bu gnod sems dang /
gti mug gis kun nas blangs te las rgyu 'bras dang /
dkon mchog gsum la sogs pa yid med dang /
rgyu dge ba las 'bras bu bde ba dang /
mi dge ba las 'bras bu sdug bsngal 'byung zhes bla ma dag gsung yang bden nam snyam du sems pa log lta ste yid kyi mi dge ba gsum dang bcu'o / /
gnyis pa de'i 'bras bu la gnas skabs kyi 'bras bu dang /
mthar thug gi 'bras bu gnyis /
dang po ni /
tshe thung ba dang /
longs spyod dbul ba dang /
rang gi khyim thabs la sogs pas dgra lta bur byed pa dang /
gzhan gyis skur ba 'debs pa dang /
rang gi mdza' bo dang /
mi mthun par 'gyur ba dang /
gtams mi snyan pa thos pa dang /
de'i gtam la 'byung khungs med ces bden par mi 'dzin pa dang /
re ba 'bras bu med pa dang /
'jigs pa chen po dang 'phrad pa dang /
lta ba phyin ci log tu 'gyur ba la sogs pa'o / /
gnyis pa mthar thug gi 'bras bu ni /
mi dge ba chung ngur spyad pas dud 'gro dang /
'bring gis yi dwags dang /
chen por spyad pas dmyal bar 'phen pa'o / /
gsum pa ni /
de ltar dug gsum gyis kun nas blangs te mi dge ba de rnams spyad pas 'bras bu ngan song las 'das pa mi 'dug pas /
ci nas kyang srog la bab rung mi byed par yid kyis dam bca' zhing spong ba'o / /
gnyis pa dge ba'i las bsam pa la'ang las kyi ngo bo bsam pa /
de'i 'bras bu bsam pa /
de bsgrub par gdams pa'o / /
dang po ni /
sngar bshad pa'i mi dge ba bcu po spong zhing ma chags pa dang /
she sdang med pa dang /
gti mug med pas kun nas blangs te dge ba bcu po ci nus bsgrub pa'o / /
gnyis pa de'i 'bras bu la gnas skabs kyi 'bras bu dang /
mthar thug gi 'bras bu gnyis /
dang po ni /
tshe ring ba /
longs spyod che ba /
khyim thabs la sogs pa yid dang mthun par byed pa dang /
phyogs kun tu snyan grags thos pa dang /
mdza' bo dang mthun par 'gyur ba dang /
dbang po dwangs pa dang /
tshig btsan pa dang /
yid la re ba 'grub pa dang /
'jig pa med pa dang /
lta ba rnam par dag par 'gyur ba la sogs pa'o / /
mthar thug gi 'bras bu ni /
dge ba bcu po chung ngu dang /
'bring dang chen por spyad pas nyan thos dang rang rgyal dang bla na med pa'i byang chub thob pa'o / /
gsum pa ni /
de ltar dge ba spyad pa las 'bras bu byang chub gang rung thob cing nyan thos kyi go 'phag lta bu thob kyang 'khor ba dang ngan song gi 'jig pa las grol bar 'dug pas ci nas kyang dge ba bsgrub snyam du bsam mo / /
gsum pa lung ma bstan gyi las bsam pa la gsum las /
dang po las kyi ngo bo ni /
dge mi dge gang gi'ang kun slong med par btang snyoms su kha zas za ba dang /
bzo byed pa la sogs pa'o / /
gnyis pa ni| de'i 'bras bu'ang bde ba dang sdug bsngal gang yang 'byin mi nus par btang bsnyoms pa' bzo byed pa la sogs pa la spro ba dang lag tu len pa'o / /
gsum pa de dge bar bsgyur ba ni /
kun slong gi dbang gis 'gyur ba yin pas kha zas za ba lta bu la'ang lus kyi srin bu gso snyam pa dang /
lus brtas par byas nas thos bsam la sogs pa byed snyam pa dang /
'gro 'dug la sogs pa byed na'ang bla ma mjal ba'i ched dang dam pa'i chos kyi ched du 'gro ba dang /
g.yas phyogs na sangs rgyas dang byang chub sems dpa'i sku gzugs yod par bsam ste /
de la lus kyi drag shos g.yas bstan nas bskor ba byed par bsam ste 'gro ba lta bu'o /
gsum pa /
bdag don la zhen na byang sems min / /
zhes pa'i don /
sngar bshad pa ltar 'khor ba mtha' dag sdug bsngal du mthong nas de lta bu las thar bar bya ba'i phyir dge ba chung 'bring ci rigs su spyad pas nyan thos dang rang sangs rgyas kyi go 'phang thob kyang /
de la'ang rang don ma rdzogs shing gzhan don rgya chen po mi nus la /
rdzogs pa'i sangs rgyas thob pa la gegs dang bcas pa yin pas /
de lta bu'i rang don kho na don du mi gnyer bar sems can thams cad kyi don du rdzogs pa'i sangs rgyas kyi go 'phang thob par bya /
de'ang rgyu rkyen ma tshang ba dang /
nor ba las mi skye ste /
dper na dgun lta bu drod gsher ma 'dzoms pa'i dus su 'bras kyi sa bon btab kyang ma skye /
'bras 'dod pa la nas btab kyang 'bras kyi lo thog mi 'byung gi /
'bras kyi lo thog 'dod pa la rgyu 'bras kyi sa bon dang /
rkyen chu lud dang drod 'jom na skye ba ltar /
rdzogs pa'i byang chub ni rgyu snying rje chen po las byung ba yin /
rtsa ba byang chub kyi sems las byung ba yin /
rkyen thabs la mkhas pas mthar phyin pa byas pa yin /
zhes gsungs pas de'i don nyams su len pa la| |byams pa bsgom pa /
snying rje bsgom pa /
byang chub kyi sems bsgom pa /
de dag gi spyod pa la bslab pa'o / /
dang po la bzhi gnyen la bsgom pa /
bar ma la bsgom pa /
dgra la bsgom pa /
sems can thams cad la bsgom pa'o / /
dang po la gsum mar shes pa /
drin dran pa /
de la byams pa bsgom pa'o / /
dang po ni /
rang gi da lta'i ma lta bu la mtshon na /
'dis da lta ma byas pa ma zad /
skye ba mang po'i bar du ma byas pa yin te /
ma yi mthar thug rgya shug tshig gu tsam / /
ril bur grangs kyang sa yis lang ma yin /
zhes dang /
sems can gcig gis ma byas te / /
nu zho byin pa gang yin pa /
rgya mtsho bzhi la'ang de tsam med / /
sems can gcig gis pha byas te / /
rta dang glang po byin pa gang / /
tshang pa'i 'jig rten las kyang brgal / /
zhes gsungs so /
gnyis pa drin dran pa ni /
ma byas res kyis phan tshad med pa btags te /
de 'ang mngal du chags nas zla ba dgu 'am bcu'i bar du lus lci ba dang /
ngal ba dang /
de nas btsas pa'i dus su rang gi lus sems 'bral ba la thug pa'i sdug bsngal byung yang bzod par byas /
skyes nas brda don mi shes shing /
ci yang mi nus pa ral kha'i 'bu lta bur yod pa la brtse ba'i sems kyis bskyangs /
byams pa'i mig gis bltas /
zas zhim pa lces bsnyod /
mi gtsang ba lag pas phyis /
sor mo bcu'i kha la blangs /
zas gos la sogs pa ci nus su sbyar /
gnod pa mtha' dag bsal /
cher skyes nas rang gi srog dang bsdos pa'i nor gces pa byin /
'bri klog la sogs pa bslab bya'i rigs kun bslabs /
mdor na gnod pa kun las skyabs pa sogs drin ci yod bsam mo / /
gsum pa byams pa bsgom pa na /
'gro la phan pa nyer bsgrub pa / /
byams pa chen po zhes bya'o / /
zhes gsungs pas byams pa'i ngo bo /
sems can rnams bde ba dang bde ba'i rgyu dang ldan na snyam pa'i blo yin pas /
drin can gyi ma 'di bde ba'i rgyu dang ldan par bya snyam pa sems bskyed dang 'brel ba dang /
bde ba dang bde ba'i rgyu dang ldan na ci ma rung snyam pa 'dun pa dang 'brel ba dang /
bde ba dang bde ba'i rgyu dang ldan par gyur cig snyam pa smon lam dang 'brel ba ste /
de ltar ma g.yengs par bsgom zhing tshig tu brjod do| |de ltar rtsa ba'i ma la mar shes shing drin dran nas byams pa bsgom pa ltar /
bar ma dang /
dgra dang /
sems can thams cad la'ang de ltar kha spos te /
bsgom mo / /
de ltar byams pa bsgom pas legs par 'byongs pa na de'i stobs kyis snying rje skye ba yin te / /
snying rje'i chub byams pa ste /
zhes gsungs so /
des na snying rje bsgom pa la snying rje'i ngo bo ni /
sdug bsngal can rnams yongs skyob pa| |snying rje chen po zhes bya'o / /
zhes gsungs pas yul gyi sdug bsngal mthong nas mi bzod cing de dang bral bar 'dod pa'i blo yin la /
de'ang gnyen la bsgom pa /
dgra gnyen bar ma la bsgom pa /
dgra la bsgom pa /
sems can thams cad la bsgom pa'o / /
dang po la gsum las /
mar shes pa dang /
drin dran pa dang /
byams pa bsgom pa'i skabs ltar bya /
snying rje bsgom pa ni /
rang gi rtsa ba'i ma lta bu gson nam shi yang de'i rnam pa mdun du gsal bar dmiT la| bdag gi drin can gyi ma 'di sdug bsngal dang ldan /
bde ba dang bral 'dug pa snying re rje na /
'di sdug bsngal dang sdug bsngal gyi rgyu dang bral dgos la /
ma rang gi gnas lugs la bltas pas sdug bsngal dang de'i rgyu dang ldan /
de'i longs spyod can du 'dug pa snying rje /
'di sdug bsngal dang bral bar bya snyam pa sems bskyed dang 'brel ba sogs byams pa bsgom pa'i skabs ltar bya zhing bsgom /
de nas yang bar ma dang dgra dang sems can thams cad kyi bar re re nas kha spos snying rje bcos ma ma yin par skyes skyes bsgom mo / /
de ltar snying rje skyes pa dang /
de'i stobs kyang byang chub kyi sems skye ba yin te /
de yi rtsa ba snying rjer 'dod / /
zhes gsungs so / /
des na de'i mug tu kun rdzob byang sems bdag gzhan brje ba bsgom pa ni /
sems can kun gyi sdug bsngal bdag la smin / /
bdag gi dge bas de kun bde thob shog /
ces pa ltar /
yul nam mkha' dang mnyam pa'i sems can thams cad kyi sdug bsngal dang yid mi bde ba ci yod pa thams cad bdag la smin par gyur cig /
bdag gi dge ba dang bde ba dang legs pa ci yod pa thams cad sems can thams cad kyis thob par gyur cig /
ces tshig tu brjod cing yid kyi'ang zhe thag pa nas bsgom mo / /
bzhi pa de dag gi spyod pa la bslab pa ni /
spyir byang chub sems dpa'i spyod pa gzhan la gnod pa spong zhing phan pa ci nus bsgrub /
khyad par du rang smin par byed pa pha rol tu phyin pa drug gi spyod pa dang /
bsdu ba'i dngos po bzhis gzhan smin par byed pa sogs rgyas par nam mkha' snying po'i mdo dang /
bslab pa kun las btus dang /
spyod 'jug dang /
rgyal po la gtam du bya ba rin po che'i phreng ba las byung ba ltar nyams su blang gsung ngo / /
bzhi pa /
'dzin pa byung na lta ba min / /
zhes pa'i don /
kun rdzob byang sems legs par skyes kyang bden 'dzin dang bcas na rtag chad kyi mthar lhung zhing grol bar mi 'gyur bas /
des na dngos po dang mtshan mar 'dzin pa'i gnyen po r+zhi lhag gnyis bsgom dgos te /
zhi gnas rab tu ldan pas lhag mthong gis / /
nyon mongs skyon rnams 'joms par shes byas nas / /
zhes gsungs so /
zung 'brel du bsgom pa'o /
dang po ni /
dben zhing nyams dga' ba /
chos ldan gyi rgyal pos bskyangs zhing 'tsho ba med pa /
skye bo'i rgyu 'grul dang dgra'i cor glog sogs bsam gtan gyi tsher ma med par stan bde ba la 'dug nas /
thun thams cad kyi sngon du 'gro ba /
skyabs 'gro sems bskyed byas te /
rkang pa rdo rje'i skyil krung /
lag pa mnyam gzhag /
lce rkan la cung zad sbyar /
mgrin pa cung zad dgug sgal tshig drang por srang /
mig 'byed 'dzum ran par byas la bsgom /
de'ang /
yang dag gnas pa la brten nas / /
sems la sems ni 'jog phyir dang / /
zhes gsungs pa ltar /
phyi nang gi dmigs rten gang yin pa gcig gi steng du sems rtse gcig tu 'jog pa zhig zhe gnas yin la /
slob dpon gnas brtan byang bzang gi ting nge 'dzin tshogs kyi le'ur /
kha phyir bltas kyi zhi gnas dang /
nang bltas kyi zhi gnas gnyis bshad cing /
dang po ni /
phyi rol gyi dmigs rten ka ba'am /
rde'u nag po lta bu la dmigs pa gtad nas sems rtse gcig tu 'jog /
nang bltas ni /
dus gsum rtog pa'i rgyu 'grul bcad /
zhes pa ltar /
'das pa'i rjes mi gcod /
ma 'ongs pa'i sngun mi bsu /
da ltar ba la bzo bcos mi byed cing yul la 'phro ba spangs nas shes pa rang gi ngo bo la lta zhing rtse gcig tu 'jog pa'o / /
ting nge 'dzin rgyal po'i mdo las /
sangs rgyas kyi sku la dmigs nas bshad cing /
de la sngar rde'u lta bu la dmigs nas bsgom pa gnyis sems rtse gcig tu gnas pa'i thabs su byed kyang sangs rgyas kyi sku la dmigs na sangs rgyas rjes su dran par 'gro zhang /
bsod nams che bas de'i dbang du byas na /
mdun du rin po che'i khri sna tshogs padma dang zla ba'i gdan la sangs rgyas shAkya thub pa sku mdog gser btso ma lta bu phyag g.yas pas gnon dang /
g.yon mnyam bzhag mdzad pa /
na bza' chos gos ngur smrig can /
rdo rje skyil krung gis bzhugs par bsam la /
de'i sku dang khyad par smin mtshams kyi mdzod spu la dmigs shing bsgom /
yang na 'od dpag med sku mdog dmar po mnyam bzhag gi phyag rgya can /
gdan sogs sngar dang 'dra ba la dmigs nas bsgom kyang chog gsung /
de ltar lhag mthong gi sngon du zhi gnas bsgom pa na /
thog mar zhi gnas btsal bya /
zhes pa'i don yin no / /
zhi gnas legs par goms shing dmigs rten gang rung gi steng du lo zla mang po'i bar sems gnas nus pa dang /
de gcig pus mi chog gi nyon mongs pa drung nas 'byin par byed pa'i gnyen po lhag mthong bsgom dgos shing /
de stong par rtogs pa'i shes rab kyis phyi nang gi chos kyi gnas lugs la dpyad nas yod med rtag chad la sogs pa'i mtha' dang bral bar rtogs pa'i blo de lhag mthong yin zhing /
sngar bshad pa'i zhi gnas de sems rtse gcig tu gnas pa'i thabs yin la /
phyis lhag mthong mthong ba'i don la zhi gnas kyi sems rtse gcig tu bzhag dgos pas /
gnyis pa lhag mthong bsgom pa la gsum /
yul snang sems kyis byas par bsgrub /
sems snang sgyu mar bsgrub /
sgyu ma rang bzhin med par bsgrub pa'o / /
dang po ni /
yul gyi snang ba sna tshogs pa rta dang /
glang po dang /
skyes bu pho mo dang /
rtsig pa dang /
bum pa dang snam bu la sogs pa sna tshogs su snang ba 'di /
rgyu med dam /
phywa dang dbang phyug la sogs pa byas pa'am /
'byung ba bzhi dang rdul phran las byung ba'am /
sangs rgyas kyi sprul pas byas pa sogs ma yin gyi /
thog ma med pa nas rang gi sems la de dang de'i bag chag bzhag pa'i dbang gis byung ba yin /
'di thams cad kyi byed pa po sems yin /
sems las gzhan pa'i 'di'i byed po med snyam du bsgom pa'o / /
gnyis pa ni /
sgyu ma byed pa dag gis gzugs sprul te / /
rta dang glang pa shing rta sna tshogs byas / /
ji bzhin snang yang snang ba gang yang med / /
chas rnams thams cad de bzhin shes par gyis / /
zhes gsungs pa ltar /
sngar bshad pa'i yul snang sna tshogs pa 'di 'ang rmi lam lta bu /
sgyu ma lta bu yin te /
dper na rmi lam du sdug bsngal sna tshogs myong yang sad pa dang mi bden par kun gyis shes pa bzhin du /
des kun rdzob tsam du snang /
me long gi nang gi gzugs brnyan lta bu yin snyam du nges shes skyes skyes bsgom mo / /
gsum pa ni /
de ltar yul sgyu ma lta bu sna tshogs su snang ba de yang kun rdzob tsam du snang bas snang ba mi 'gog cing dpyad na don dam par sgrub pa skra'i rtse mo brgyar gshag pa'i tshad tsam yang med snyam du bsgom mo /
gsum pa zung 'brel du bsgom pa ni /
yul snang sems kyes byas par bsgrub pa la sogs pas rim pa bzhin gtan la phab nas spros pa'i mtha' thams cad dang bral ba stong pa nyid du rtogs shing nges par byas nas /
de ltar rtogs mkhan gyi blo dang yul gyi gnas lugs dbyer med chu la chu'am /
mar khul mar khu tham pa ltar ro gcig tu gyur pa /
la sems rtse gcig tu gnas nas bsgom pa'o / /
de lta bu'i rgyun gom par byas pas gom pa dang /
de ltar ma rtoT pa'i sems can la stong nyid kyis drangs pa'i snying rje soT skye zhing /
dngos por 'dzin pa'i 'khrul ba log ste /
'khrul snang ye shes su shar ba zhes bya ba /
rdzoT pa'i sangs rgyas sku gsum gyi bdag nyid can gyi go 'phang mngon du 'gyur ba yin no / /
gsum pa rjes bsngo bas rgyas btab pa ni /
thun thams cad kyi mjug tu'ang bya zhing /
de'ang 'di ltar bsngo rgyu bdag gis ting nge 'dzin zab mo bsgom pa'i dge ba dang /
des mtshon te / /
bdag dang gzhan gyi dge ba'i rtsa ba ci byas pa 'dus byas kyi phyogs su gtogs pa thams cad bsngo /
bsngo ba rnam pa thams cad mkhyen pa sangs rgyas kyis yang blo yul du byas /
ched du bya ba nam mkha' dang mnyam pa'i sems can thams cad kyi ched du bsngo /
rnam pa rmi lam dang sgyu ma lta bur shes pa' sgo nas dgongs gsol sngon du 'gro bas /
dge ba 'di yis skya bo kun / /
bsod nams ye shes tshogs bsags shing / /
bsod nams ye shes las byung ba'i / /
dam pa gnyis po thob par shog /
zhes sogs bsngo ba mdo las byung ba gang shes bya'o / /
zhes pa 'di lung dang mngon par rtogs pa'i yon tan rin po che du ma'i dbang phyug sngags 'chang rdo rje 'dzin pa chen po bla ma kun dga' legs pa'i gsung gis bskul nas chos rje thams cad mkhyen pa kun dga' bzang po'i zhabs kyi zhal sngar tshar gnyis nyan te / /
bla ma dam pa de nyid kyi zhabs rdul spyi bos len pa dge slong kun dga' legs pa'i rin chen gyis zin bris byas nas /
slar yang bla ma chos kyi rje la gziD bskyangs phul nas /
dag par byas te bkod pa'i shog bu'i rkyen sbyor ba po ni /
chos 'di la dad cing 'dun pa can dbon po blo gsal ming gzhan grags pa rgyal mtshan no / /
bkra shes par shog / / /
de ltar sems dpa' chen po gzhan nu rgyal mtshan mchog dang /
mus chen dkon mchog rgyal mtshan rnam gnyis kyis phyogs gcig tu bsgrigs pa'i byang chub sems sbyong gi gdams pa blo sbyong brgya rtsar grags pa khe gtsang dpe rgyun dkon khar /
deng rabs kyi dus 'dir 'di gras mang tsam zhing dpar 'grem thub na /
spyi sgos skye 'gro mang por 'di phyi gtan bde'i lam sgo lta bu /
sngon la skye bo rang rang gi las nyon ngos 'dzin gsal po thub thabs la phan rlabs ha cang chen po yong rgyur brten /
ser smad kong po shar pa sprul sku dang /
ser byes sbra gtsang kham lung sprul sku rnam gnyis nas ma dpe dang /
dpar 'debs ma dngul thabs 'tshol gnang don /
bod kyi dpe mdzod khang du slob gnyer ba joh+n.n. mil+l+s. sangs rgyas sbyin pas dpar bskrun 'gro song btang ste /
lha ldan bzhi sde par khang du bzhuT pa'i par ma gzhir bzung d+ha shod shes rig par khang du /
bod rgyal lo phyi lo lor deb grangs tham pa par 'debs zhus pa dge legs su gyur cig / / /
dd]
