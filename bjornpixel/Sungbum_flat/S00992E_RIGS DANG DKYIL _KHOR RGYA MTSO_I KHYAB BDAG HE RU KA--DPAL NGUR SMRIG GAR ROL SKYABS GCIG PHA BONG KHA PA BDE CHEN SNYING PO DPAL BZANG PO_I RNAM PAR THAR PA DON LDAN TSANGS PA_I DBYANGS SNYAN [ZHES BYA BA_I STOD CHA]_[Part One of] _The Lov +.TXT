@# / /
ar+thi ka ka pra g+ma ma d+hu ka nA ma dza ti tsa maN+Dal sa raM ne Sh+Ta shrI he ru kaH ka Sha yA b+hu kuM saH shar Ni ka myu pa l+nu t+ta ra ma hA su kha hraM da ya shri b+ha dras+ya bi mo k+Sha bi ha ra ti sma / /
@# / /
rigs dang dkyil 'khor rgya mtsho'i khyab bdag he ru kaH dpal ngur smrig gar rol skyabs gcig pha bong kha pa bde chen snying po dpal bzang po'i rnam par thar pa don ldan tshangs pa'i dbyangs snyan zhes bya ba bzhugs so / /
@## / /
rje btsun bla ma dam pa dmigs pa /
med pa'i thugs rje chen po dang ldan pa'i zhabs kyi padmor sgo gsum gus pas phyag 'tshal zhing skyabs su mchi'o / /
brtse ba chen pos dus dang gnas skabs kun tu mnyes bzhin rjes su gzung ste /
rlabs chen legs tshogs mtha' dag gegs med lhun gyis 'grub par byin gyis brlab tu gsol /
rigs rnams kun khyab bdeX chenX rdo rje sems / /
snyigs lnga'i 'gro la snyingX rje'i dbang gyur te / /
dri bral thub bstan yongs rdzogs bdag poX ru / /
mngon bzhengs zla med @## / /
bla mar mgos phyag 'tshal / /
rab 'byams rgyal kun gsang gsum snying po'i dpyid / /
mtshan dpe'i thig le gcig tu zlos pa'i gar / /
blo bzang thub dbang rdo rje 'chang dpang dang / /
dbyer med 'dren pa mchog des rtag tu skyongs / /
kun gsal sgeg mo'i pha mthar yongs 'khyud srid zhi'i zug rngus rab mnar 'gro / /
bla med sa la dbugs dbyung sbyor slad thugs bskyed rin chen khur chen gyis / /
grangs med gsum du rlabs chen tshogs gnyis pha mthar stong bcu'i dpal brnyes pas / /
ma 'dris 'gro pa'i mdza' bshes gcig gyur ston mchog shAkya'i rgyal por 'dud / /
thub pa mchog de'i gsung gi gsang ba'i mdzod / /
mtha' yas 'gro la brtse bas 'doms mdzad pa / /
rgyal sras thu bo mi pham 'jam dpal dbyangs / /
bdag gi snying dbus dad pa'i padmor rol / /
'dzam gling 'di na sus kyang dpag dka' ba'i / /
gsung rab kun gyi drang dang nges pa'i don / /
ji bzhin 'grel mdzad klu sgrub thogs med ces / /
grags pa'i zhabs sen zur phud rgyan du bsten / /
zab dang rgya che gsang ba'i gdams ngag gis / /
'gro kun smin grol sa la 'khrid mkhas shing / /
rgyal ba'i bstan pa rin chen rgyas mdzad pa / /
'phags yul paN grub tshogs la gus pas 'dud / /
thub bstan snying po'i lang tsho gsar pa yis / /
gangs can phan bde'i snang bar sbyor mdzad pa'i / /
sngon byon chos rgyal lo paN tshogs rnams kyi / /
bka' drin dran pas dang phyag kun tu brtsegs / /
phra zhib mkhyen pa'i cha shas rer yang mtha' dag shes bya'i dkyil 'khor rdzogs / /
brtse chen thugs rje'i cha shas res kyang lus can ma lus kun nas bcings / /
rlabs chen 'phrin las cha shas res kyang bstan 'gro'i dpal yon 'bum du 'phel / /
rgyal kun mkhyen brtse nus dpung kun bsdus tsong kha pa yis bdag skyongs shig /
phyi ru zhi dul nyan @# / /
thos spyod pa skyong / /
nang du bdag gzhan mnyam brje'i byang sems 'byongs / /
gsang ba rim gnyis grub pa'i nyams rtogs mtho / /
dge ldan bstan 'dzin rim byon rnams la 'dud / /
khyad par thugs bskyed gser gyi shing rta yis / /
'jam mgon snyan brgyud zab gdams dbang gi rgyal / /
skal bzang gdul bya'i dpal du drangs mdzad pa / /
mkhas grub rnams la dad pas phyag bgyi'o / /
blo chen rgyal kun mkhyen bzang X lus rtsal byamsX thugs su mnyam med bde ~X stong sgyu 'phrul yang tshor yongs smin grags X dkar snyan pasX chen ~X khyon 'dir shong min pa'i / /
mdo rgyud thub bstanX bye ba'i yang snying ~X 'khor lo gsum gyis 'dzinX pa'i X nus mthus phas rgol tshogs la 'jigs pa rab ster blo bzang ring lugs bsam 'phel nor / /
bshad sgrub 'phrinX yig rgyal mtshan tog tu bkod lasX dpal X ldan sku bzhi'i dbang phyug chen po ~X nyid kyang 'gro la sbyin mkhas ma 'dris mdza' ba'i gnyen mchog ste / /
rgyaX chen thugs rje'i rol mtshoX legs 'khyil dpyod ldan gdul bya ngang mo 'bum gyis rnam par bsten 'os srid gsum khyon 'di'i skye rgu'i skyabs gcig mnyam med bla mar mgos phyag 'tshal / /
spros kun nyer zhi chos dbyings rol pa mchog gi gsangX gsum sgyu ma'i rtsed 'jor rgyal baX ma lus yongs 'dusX paX / /
brtan dang g.yo ba'i shes bya'i 'khorX loX gang thugs rjes chags lhan skyes bdeX bar gnyis med dbyings su sdom mdzad mchogX /
rnal 'byor sgrub la phyi nang nyer 'tshe'i dpung tshogs mtha' dag 'jigsX par mdzadX cing rdoX rjeX 'dzin pa'i go 'phang yang / /
bde blag sbyin mdzad zhi dang khro bo'i lha mchog yongs kyis bgegs kun zlog cing grub gnyis dga' ston char du snyil / /
mtha' dag 'gro rgyud rmongs pa'i dgra sde'i gshed du rab 'bar rgyal kun mkhyen rab 'bum phrag rdul dmar gcig tu 'khyil ba'i ye shes lus / /
bcu drug na tshod gzhon nu'i nyams can mtshan dpes phyug pa'i mdzes sdug @# / /
yongs rdzogs 'jam dbyangs zhes grags dmar ser gzi ldan dpa' bo'i gar / /
bdag blo'i 'dab stong padmo'i gnyen dul 'ur sgyur la lnga rig snang ba'i legs bshad sbrang rtsi 'bum du spro ba'i dus ston ni / /
ci dgar 'gyed pas mkha' mnyam yid can rkang drug tshogs kyi lus zungs rab dar byang grol mkha' la thogs med bgrod pa'i mchog sbyin mdzod / /
ston zla'i dpal las ches dkar lang tsho rab rgyas dmar ba'i mchu sgros dkyus ring spyan ldan bzhad 'dzum zur mig mdzes par g.yo / /
rin pral rgyan dang na bzas yongs klubs zhabs gnyis tsog pu'i tshul 'gyings phyag zung sor rtses pi waM ngogs su bsnun dang lhan / /
rnar 'jebs gdangs snyan rgyud kyi sgra dang drug cu'i dbyangs kyi cha shas res kyang che chung rig pa'i gnas bcu gsal bar 'doms / /
rgyal kun yab gcig dgyes pa skyed mdzad rgya mtsho'i lha mo sgra ldan ma yis ngag la ngag gi dngos grub myur stsol cig /
phan bde'i 'dod 'bras gegs med du / /
'jo mdzad lhag pa'i lha tshogs dang / /
gnas gsum mkha' 'gror bcas pa yis / /
dus kun brtse bas skyong du gsol / /
myur mdzad mgon dang rnam sras las gshin sogs / /
bstan srung dam can rgya mtsho'i tshogs kyis kyang / /
mngon 'dod yid bzhin 'grub pa'i sdongs grogs dang / /
'gal rkyen zhi ba'i 'phrin las ma g.yel zhig /
dkyil 'khor kun bdag khrag 'thung dpa' bo gnyis min gnyis su zlos pa yi / /
nges gsang thub bstan dbang gi nor bu srung la dpa' ba mi sdug gzugs / /
drag shul mthu stobs glog 'phreng me lce bskal pa'i zhugs su rab 'bar bas / /
nag phyogs rtswa spur lhag med sreg mdzad stobs 'phrog dbang pos lhag par srungs / /
sngon tshe sbyin sogs tshogs gnyis mthu dpung gis / /
legs bsgrubs 'dzad med dbyig gi mdzod brnyes te / /
sgrub por 'dod rgu'i dpal ster nor sbyin dbang / /
kun gyis chos mthun legs tshogs yid bzhin sgrubs / /
rgyal ba'i yab gcig 'jam dpal rdoX rjeX rab brjid zhi khro'i nyams 'gyur stong / /
stobs bcu'i stobs kyi shugsX @# / /
su rdzogs pa zla med mthu ldanX drag po rtsalX / /
dngos brgyud bla ma'i bka' bsgos dam bcas myur du dgongs la dga' ldan srol / /
yun du dar ba'i 'gal rkyen kun sol mthun rkyen ma lus lhun grub mdzod / /
dam pa'i rnam thar rmad byung gtam / /
ngo mtshar yon tan du ma'i gter / /
'gro 'dir ring du gnas pa'i slad / /
legs mdzad yi ge'i gzugs su spel / /
skal bzang skye por dga' skyed cing / /
dad bas rjes su 'jug pa dang / /
bdag kyang bsod nams 'phal ba'i phyir / /
'di nyid brjod la spro dga' 'dzin / /
dam pa'i yon tan khyad 'phags rang bzhin lus / /
mdzes byed khungs ldan lung rigs nor bu'i rgyan / /
kun gsal g.ya' bral nor bu'i a dar+shara / /
dgod 'dis yid rab mi 'phrog dpyod ldan su / /
gang zhig gzu bor gnas pa dag /
dad pa'i pad+mo snying ga ru / /
'dzum bzhin spro bas 'jug pa yis / /
thar pa'i sa bon spel bar byos / /
zhes dge legs su bya ba'i phyir shis brjod phyag bya dang /
dngos po nges par bstan cing /
mnyan par bskul ba'i tshig sngon du btang nas /
'dir gleng bar bya ba ni /
ston pa mnyam med thub pa'i dbang po dang 'jam mgon rgyal ba gnyis pa'i ring lugs pa chen po /
nges pa'i don du bskal pa grangs med pa'i snga rol nas mkha' khyab kyi 'gro ba mtha' yas pa'i don du byang chub mchog tu thugs bskyed /
tshogs gnyis rlabs po che'i goms pa yongs su rdzogs par mdzad pa sogs rdzogs smin sbyangs gsum gyi pha mthar gshegs te sku thugs zung 'jug chos sku bde ba chen po'i dbyings mthar thug mngon du mdzad pas dus gsum gyi rgyal ba thams cad gang gi sku'i ba spu'i khung bu'i zur phra mo re nas kyang spro dang sdud par nus pa'i bdag nyid du gyur cing /
thun mong snang ngor yang gdul bya'i don du 'khrungs rabs kyi phreng ba du mar rgyal ba'i bstan la bya ba rgyun mi chad du mdzad pa'i rang rtags che gsal myur zab kyi mkhyen rab mnyam zla med pa mnga' bas thun mong dang thun mong ma yin pa'i phyi nang gi rig gzhung rgya mtsho lta bu la dbang sgyur ba'i @# / /
mkhas pa chen po /
mdo rgyud dgongs 'grel zab rgyas phra la ltogs par dka' ba'i gnas mtha' dag mthil phyin par thugs su chud cing /
rang nyid kyis ji ltar gzigs pa'i don rnams mkhas grub du ma'i zab gdams snyan brgyud kyi man rag dang bcas par bshad sgrub zung 'brel dang 'chad rtsod rtsom gsum gyi sgo nas skal ldan gyi gdul bya mtha' yas pa spyi dang /
bye brag gzu bo'i blo dang rnam dpyod kyi rtsal do zla med pa'i rigs smra'i dbang phyug mkhas mang bye ba'i dbus su gzhung lugs man ngag ltar gsung dbyangs mthon pos 'doms pa la mi 'jigs pa'i gnas thob pa'i smra pa'i khyu mchog chen po /
thub pa'i nang gi mdzod chen po so sor thar pa'i bcas pa phra mo las kyang mi 'da' ba sogs brtan mkhas kyi yon tan phun sum tshogs pa dang ldan pa'i gnas brtan 'dul ba 'dzin pa chen po /
btsun po rmongs par ma 'chor la /
mkhas pa dregs snyems bshad yam dang tshul 'chal du ma gol bar sde snod gsum dang rgyud sde bzhir ji ltar gsan bsam gnang ba'i don rnams dpyad 'jog zung 'brel gyi sgo nas nyams myong tshad ma'i drod rtags thon par bskyabs la /
de'i sgo nas gdul bya legs par bkri ba'i bshad sgrub bstan pa'i srog shing chen po /
mkhas btsun bzang po'i mtshan nyid ston pa'i gzhung lugs kyi rang skad kha la byang ba'i ngang tshul gzengs bstod de gsang mthor sgrogs pa tsam la dpa' ba'i tha snyad tshig skam gyi brgyud pa'i dri tsam yang mi mnga' bar /
rang nyid kyis brgyud ldan dam pa'i man ngag ji lta bar rgyu 'bras bdun dang bdag gzhan mnyam brje'i byang chub kyi sems rin po ches thugs rgyud legs par sbyangs pa'i sems dpa' chen po /
skal ldan thar par bgrod pa'i lam mchog /
rgyal ba'i dgongs zab mthar thug pa mtha' bral dbu ma'i gzhung don phyin ci ma log par 'grel bar rgyal ba rang nyid kyi lung gis bstan pa dpal mgon 'phags pa klu sgrub yab sras kyi bka' srol blo bzang rgyal ba'i dbang po'i gzhung lugs zab gdams brgyud pa'i man ngag @# / /
bzhin dpal ldan thal 'gyur ba'i phra zab lta pa'i yang snying thun mong ma yin pa'i gnad gsang ches cher rtogs par dka' pa rnams kyang stong 'byams 'ud che gzhan gyi bsre lhad kyi dri ma dang bral bar thugs nyams su myong ba'i stong nyid nam mkha'i rnal 'byor pa chen po /
rgyud dal grub chen tshad ma'i gdams don bla ma'i man ngag ltar nar mar bskyangs pas snang srid dag pa rab 'byams lha'i 'khor lor shar zhing /
bde stong sgyu ma'i rtsed 'jo la dbang bsgyur te /
lha sngags ting nge 'dzin gyi nus pa mchog la mnga' brnyes pa'i rig 'dzin grub pa'i dpa' bo chen po /
gang gi gsang ba gsum gyi ros pa rab 'byams rgyal ba'i 'khor lo dang thabs cig tu rtsen cing /
snang srid dbang du mdzad pa'i brda thabs su 'jig rten che dgu dregs ldan mtho rlom gyi ser skya bgrang las 'das pas spyi po'i thod du bkur yang thugs khengs dregs dang nga rgyal ba'i rnam pa cung zad tsam yang mi mnga' bar ma zad /
sku dang gsung gi dngos yul du spyod pa'i gdul bya mchog dman par ma mtha' dag dang /
lhag par gang zhig nyam thag pa de dang de dag gsar du mjal ma thag nas dgyes 'dzum bzhad pa'i nyams kyi gsung dbyangs 'dzad pa med par 'jo zhing /
gang la gang 'dod kyi chos dang nor rdzas 'dod dgur stsal te re ba yongs su skong ba'i skye dgu yongs kyi ma 'dris pa'i mdza' bshes chen po /
mkha' mnyam yid can spyi dang bye brag gi mgon dang skyabs dang gling dang dpung gnyen dam par gyur cing /
thub bstan bye ba'i snying bcad blo bzang rgyal ba gnyis pa'i mdo sngags zung du 'brel ba'i bstan pa rin po che cha tshang la dri ma med pa gser gyi yang zhun lta bu 'di nyid bshad sgrub 'khor lo gsum gyi mdzad bzang rlabs po che snga na ma grags pa lta pus phyogs bral mtha' dbus kun tu nyin mo'i dpal ltar gsal bar mdzad pa la 'gran pa'i zla thams cad dang bral ba'i bstan 'dzin mkhas grub yongs kyi gtsug gi nor bu gcig pu rab @# / /
'byams rgyal ba'i dkyil 'khor ma lus pa spro dang sdud pa'i byed po khyab bdag 'khor lo'i dbang phyug rje pha bong kha pa bka' drin 'khor med chen pa don gyi slad du mtshan nas smos te /
dpal ldan bla ma dam pa yongs rdzogs bstan pa'i mnga' bdag mtshan brjod par dka' ba rje btsun byams pa bstan 'dzin 'phrin las rgya mtsho dpal bzang po'i zhal snga nas kyi rnam par thar pa rgya mtsho lta bu las thun mong snang ngo'i mdzad pa'i cha shas chu thigs tsam zhig rnam thar zur 'debs kyi tshul du spel ba la 'jug par bya'o / /
des na 'di la gsum /
rnam par thar pa brtsam pa la 'jug pa'i gleng bslang ba dang /
dgod bya'i rnam par thar pa nyid nye bar bshad pa /
brtsams pa'i dge bar bsngo ba dang smon lam rnam par dag pa'i rgyas gdab pa'o / /
dang po ni /
ji skad du skyes rabs las /
grags pa'i mtshan mar gyur pa bzang po 'di rnams kyis / /
bde bar gshegs 'gyur lam rnams gang yin bstan par 'gyur / /
yid la dad pa med pa rnams kyang dad par 'gyur / /
chos dang ldan pa'i gtam gyis rab tu dga' bar 'gyur / /
'jig rten mchog gi spyod pa dam pa'i phyogs tsam gyis / /
bdag gis snyan dang Ta mnyan du rung bar bya ba'i phyir / /
lung dang gtsug lag rigs par mi 'gal lam dag gis / /
de ltar 'jig rten don 'gyur snyam nas 'di brtsams so / /
zhes gsungs pa ltar /
brjod bya skyes bu dam pa dag gi mdzad pa'i rnam pa phun sum tshogs pa dang /
rjod byed kyi tshig sbyor phun sum tshogs pa'i rnam pa de dang de la brten nas gdul bya rnams thar pa dang thams cad mkhyen pa'i lam la mngon du phyogs par 'gyur bas /
'dir yang bdag nyid chen po 'di'i rnam thar ches rmad du byung ba dag tshig sbyor gyi lam du spel bar byas na /
dam pa'i spyod pa khyad par can gyi gtam 'jig rten 'dir ring du gnas par 'gyur la /
de la brten nas skal ba dang ldan pa'i gdul bya byung dang 'byung 'gyur ji snyed cig gi rgyud la dad pa'i sa bon khyad par can 'jog pa dang /
bdag nyid chen po gang gi rjes su slob pas mngon mtho dang nges legs kyi lam yangs po 'grub par 'gyur bas /
de lta bu'i dgos pa dam pa mang du sgrub pa dang /
rang gi yang tshogs gnyis kyi sgo brgya phrag mngon par spel zhing tshe rabs kun tu dam pas rjes su bzung ste sa lam gyi bgrod pa mtha' dag myur du rdzogs par bya ba'i slad dang /
snga phyi'i bskul ba po rnams kyi dgongs bzhed don dang ldan par bya ba'i phyir bdag gis rab btags dang gcam bu sogs kyis ma bslad par @# / /
dam pa'i yon tan ngo mtshar rmad du byung ba'i cha shas gang rnyed cig rkyen dang 'tshams par mdor bsdus pa'i lugs su dgod par bya bas /
bdag legs su 'dod pa rnams kyis phyogs 'dzin gyi mun pas ma bsgribs par gzu bor gnas pa'i blos dad gus kyis rim gro bskyed de mnyan par byos shig /
bskal mang sngon nas thugs bskyed sa bon nor 'dzin dbang po'i lto bar bskrun / /
bsod nams ye shes tshogs gnyis zung 'brel thabs shes drod gsher gyis bskyangs pas / /
don gnyis lhun rdzogs yal 'dab rab rgyas sku bzhi'i 'bras bzang g.yur dud pa / /
mtha' dag re skong 'gro ba'i bla ma dpag bsam dbang po rgyal gyur cig /
don dam mi gnas zhi ba'i dbyings son kyang / /
'gro la chags pa'i 'dzum ris 'dor min par / /
kun phan 'od brgya 'phyed pa'i snang ba ni / /
dus kyi tha mar gdung bas nyen la bsil / /
rgyal kun 'od gsal thugs kyi rdo rje nyid / /
gang 'dul gsang gsum rgyan gyi 'khor lo ni / /
mi zad 'khor mtha' rdzogs par rtag rol bas / /
lus can yongs kyi skal bzang dga' ston rmad / /
! / /
gnyis pa dgod bya'i rnam par thar pa nyid nye bar bshad pa la gnyis /
sku'i phreng rabs sngon ma 'ga' zhig gi mtshan gyi rnam grangs tsam mam /
rnam thar mdor bsdus pa ci rigs su smos pa dang /
sku phreng 'di nyid kyi rnam par thar pa'i zur 'debs dngos 'chad pa'o / /
dang po ni /
spyir bdag cag gi rje bla ma rdo rje 'chang chen po gang nyid ni ji skad du byang sems nor bu'i phreng ba las /
bdag gi yon tan spang bya zhing / /
gzhan gyi yon tan bsgrag par bya / /
zhes gsungs pa ltar /
jo bo bka' gdams pa'i rnam thar gtsang ma lhur bzhes te rang gi yon tan bum nang gi mar me ltar sba bar mdzad pas gsang ba gsum gyi rnam par thar pa'i thun mong ma yin pa'i gnas phal mo che rnams thun mong bar yongs su bsgrags par mi mdzad kyang /
sku tshe dpag tu med pa'i snga rol nas rje bla ma mchog nyid dang phan tshun zab gsang chos kyi bdud rtsi gsol ba'i yab dang sras kyi thu bor res mos su 'brel zhing sangs rgyas byang sems du ma'i sku dang gsung gi dag pa'i gzigs snang nar mar 'byung ba'i grub pa'i dbang phyug khyab bdag stag phu ba chen po padma badzra dpal bzang pos rje bla ma 'di'i 'khrungs rabs kyi phreng ba ji ltar yin pa zhu ba'i don du bla ma yi dam la mchod sprin gsol 'debs shugs drag po yang yang gnang ba'i skabs /
rdo rje dril bu pa dang grub chen mi tra dzo ki sogs kyis zhal dngos su bstan te bdag cag gi rje bla ma rdo rje 'chang chen po 'di nyid kyi sku phreng snga ma mang po zhig gsungs pa rnams stag phu rin po che nas gsar bsgrigs gnang ba'i 'khrungs rabs gsol 'debs bai DUr+ya'i phreng ba zhes pa'i tshig zin du 'khod pa rnams dang /
'og nas rim par 'byung 'gyur ltar /
phyis su thugs kyi sras mchog rnal 'byor gyi @# / /
dbang phyug brag g.yab rtogs ldan 'jam dbyangs blo gros dpal bzang pos bla ma rdo rje 'chang chen po gdan sa gong rtag brtan chos 'byung phug gi dben rir bzhugs skabs sogs pa phyi du mar mnyes pa gsum gyi sgo nas bshes gnyen bsten tshul tshul bzhin mdzad de 'khrungs rabs kyi skor dang /
sku gsung thugs kyi gsang ba bsam gyis mi khyab pa'i rnam thar ji ltar mnga' ba mtha' dag gsal rjen du bka' stsal bar zhu ba'i gsol 'debs yang nas yang du mdzad pa na /
'khrungs rabs kyi rim pa 'ga' re dang /
gsang ba gsum gyi mdzad pa'i khyad par ngo mtshar pa'i gnas tho re pa mang du bka' stsal pa rnams rtogs ldan 'ja blos 'khrungs rabs gsol 'debs bai DUr+ya'i phreng ba'i kha skong gi gsang rnams gsol 'debs mang du mdzad cing /
de rjes shig nas rdo rje 'chang chen por slar yang rtogs ldan 'jam blo dang /
'go log bla ma rin po che 'jam dpal rol pa'i blo gros /
'bras blo gling dge bshes bsam gtan lags /
snye mo ba drung bu tshe ring /
gar dgon btsun ma 'chi med tshe ring sgrol dkar sogs dad brtson rnam dpyod dpal ldan pa mang pos gsol 'debs nan can lan gcig ma yin par rim bstud mang po mdzad pa'i ngor /
dgung lo nyer lnga tshun tsam gyi rnam thar sa bon mdor bsdus shig gnang ba nas ji ltar gsal ba'i rigs dang /
rdo rje 'chang dang zhal mi gnyis pa'i skyes mchog dam pa 'ga'i gsung gi zur las gsal bar thon pa sogs thun mong mthun snang du shar ba'i khungs ldan gyi 'khrungs rabs tshar du dngar ba rnams 'dir mdor bsdus te 'go smos tsam zhig 'god par byed na /
gnyen ldan nu bo ni /
sngon gyi dus bskal pa bgrang pa las ches cher 'das pa zhig gi snga rol tu de bzhin gshegs pa rnam par gzigs zhes bya ba 'jig rten na byon pa'i dus su byung ste /
des sangs rgyas rnam par gzigs slob ma nyan thos slob pa dang mi slob pa'i dge 'dun 'bum phrag drug cu rtsa bzhi'i 'khor dang bcas pa la rin po che sna tshogs las grub pa'i khrus kyi khang pa dang /
rin thang med pa'i lha rdzas kyi gos dar bzang po'i sku 'phyis /
dri zhim pa'i spos snum gyi byugs pa la sogs pa'i khrus kyi mkho rgu'i yo byad phun sum tshogs pas bsnyen bkur nas /
'gro ba mtha' dag gi mgon dang skyabs mdzad par bzhed de rgyal ba de'i drung du byang chub mchog tu thugs bskyed pas dus de skabs dag nas 'gro ba sgrol ba'i khur gcig tu bsnams pa'i rgyal sras sems dpa' chen po'i rnam thar rmad du byung ba la mnga' brnyes pa zhig ste /
'khrungs rabs gsol 'debs las /
sangs rgyas rnam gzigs 'bum phrag re bzhi'i 'khor / /
rin chen khrus khang khrus kyi yo byad kyis / /
bsnyen bkur byang chub mchog tu thugs bskyed po / /
gnyen ldan nu bor gyur la gsol ba 'debs / /
zhes @# / /
gsungs pa ltar ro / /
de nas rim gyis /
'jig rten yongs kyi mes po gdong gsum pa / /
zhes pa ni /
gzugs khams kyi lha'i rgyal po'i bye brag cig ste /
de yang lha tshangs pa dbu gsum pa'i rnam pa can du yod pas na /
gdong gsum pa zhes bya ba gsungs la /
rtag tu zhi ba'i gdong lnga a b+h+ya'i mtshan / /
zhes dus rtag tu zhi zhing byams pa'i sems dang ldan pa'i gdong lnga ste seng ge'i ming gi rnam grangs ltar smos nas /
a b+h+yA zhes pa seng ge de'i ming dngos legs par sbyar ba lha'i skad du gsungs pa ste /
bod kyi skad du na /
'jigs pa med pa'am /
'jigs med ces 'bod pa byang chub sems dpa' seng ge'i gzugs can du sku 'khrungs pa zhig go / /
'od srungs rgyal ba'i gdung la gdugs 'bring phul / /
rgyal po gsal ldan grags zhes pa bskal bzang rnam 'dren bzhi pa sangs rgyas 'od sangs rgyas kyi bstan pa la byung ba'i 'phags yul gyi chos rgyal byang chub sems dpa' mtshan dngos gsal ldan grags zhes bya ba ste /
des rgyal ba de'i sku gdung la gdugs 'bring po phul zhing tshogs gnyis rlabs po che'i sa bon rgya cher bskrun par mdzad pa zhig dang /
dga' ldan zhing du lha'i bu dri med tog /
ces pa ni /
ri rab kyi steng du sum cu rtsa gsum gyi lha gnas /
de'i steng gi nam mkhar 'thab bral gyi lha gnas /
de'i steng gi nam mkhar dga' ldan gyi lha gnas yod pas /
gnas der dri ma med pa'i tog ces bya ba'i lha'i bu'i rnam pa can gyi skur skye ba bzhes par gsungs pa yin la /
so sa'i gling du byang sems byA g+h+ra'i gzugs / /
zhes pa'ang /
'phags pa'i yul gyi gnas phran so so'i gling gi dur khrod kyi phyogs dang phyogs su rgyu zhing gnas te /
gzhan gyis bskyal ba'i phung po dang /
srog chags rang bzhin gyis shi ba'i sha khrag la sogs pas rang gi lus 'tsho thabs byed pa las /
rang gis gzhan ched du gsod pa sogs srog gcod kyi las la nam yang mi 'jug cing /
sems can mthong tshad la mas bu gces pa mthong ba ltar byams shing brtse ba'i byang sems stag mo'i gzugs can du phebs pa zhig ste /
skad dod bya g+h+ra zhes pa stag gi ming du grags pa'i phyir ro / /
ka la ba yi me mtshams grong dpon che / /
stobs kyi shing rta /
zhes pa byang phyogs sham+b+ha la'i zhing gi shar lho'i phyogs su gnas pa'i rgyal phran zhig ste /
mtshan dngos stobs kyi shing rta zhes grags pa'i don du shes dgos so / /
rnam 'dren bzhi pa don kun grub pa'i gcung / /
dga' bor gyur tshe khyim nas nan gyis phyung / /
dgra bcom 'bras thob dbang po'i sgo sdom pa'i / /
mchog tu lung bstan mdzad la gsol ba 'debs / /
zhes bsngags pa gcung dga' bo ni /
bskal bzang sgron me bzhi pa shAkya'i rgyal po nyid dang rigs rus gcig pa'i gcung por 'khrungs pa mtshan dngos dga' bo zhes bya ba ste /
thog mar 'dod yon gyi chags sred la rab tu dgyes pa'i zol gyis chung @# / /
ma puN+Da ri ka dang 'bral med du 'grogs pa la /
ston pas de'i don du thabs mkhas kyi mdzad pa sna tshogs bstan pas khyim gyi gnas ni nyes pa du ma'i 'byung khungs dang /
'khor ba mtha' dag sdug bsngal gyi rang bzhin 'ba' zhig tu mthong ba'i nges 'byung shugs drag bcod ma min pa thugs la 'khrungs te ston pa'i spyan sngar rab tu byung /
gsung gi bdud rtsir rol zhing spong pa bsam gtan la gzhol bas dgra bcom pa'i 'bras bu tshegs med pa brnyes te /
dbang po'i sgo sdom pa rnams kyi mchog tu lung bstan pa'ang thob la /
dbu la gtsug tor dang /
sku gser gyi mdog can du gyur pa sogs mtshan dpe rjes mthun pa du ma dang ldan par gsungs so / /
gru 'dzin zhing du byang sems zla ba'i snying / /
zhes pa ni /
'phags pa thugs rje chen po'i sprul pa'i gnas mchog ri po gru 'dzin nam /
po Ta lar /
gang gi mtshan du zla ba'i snying po zhes gsol ba byang chub sems dpa'i rnam par gnas te 'gro ba grangs med pa'i don du rgyal ba'i sras kyi spyod pa rgya mtsho lta bur 'khor ba ji srid par ngoms pa med par spyad pa'i brtul zhugs mchog la gcig tu gzhol ba'i sems dpa' chen po'i ngang tshul las nam yang mi 'da' par 'phags mchog 'jig rten mgon dang gnyis min gnyis su bstan pa'i rol gar 'ba' zhig la nyid do / /
yam bu'i dur du grub pa rdo rje'i mtshan / /
zhes pa'ang 'phags pa'i yul gyi gnas phran yam bu'i dur khrod ces bya bar gsang sngags zab mo'i brtul zhugs kyi spyod pas mchog gi go 'phang mngon du mdzad pa grub pa'i khyu mchog rdo rje'i mtshan mnga' ba'i dam pa'i skyes mchog khyad par can zhig go zhes nges par bya'o / /
de dag ni tshad ma'i lung gi rjes su 'brangs te 'dir mdor bsdus su brjod pa yin no / /
rgyal sras zla ba'i skyo bsangs sprul pa'i bya / /
rgyud gcig ye shes 'dzin /
zhes gsungs pa'i rgyal sras zla ba dang /
ye shes 'dzin /
sprul pa'i bya gsum ni /
mkhas grub chen po rje stag phu pa blo bzang bstan pa'i rgyal mtshan nyid kyis sngon gyi gnas rjes su dran te bya mgrin sngon zla ba'i rtogs brjod du ji ltar gsungs pa bzhin te /
dang po ni rje stag phu ba rang nyid kyi sku phreng snga ma zhig yin la /
gnyis pa dang gsum pa ni de dang dus mtshungs su byon pa bdag gi bla ma khyab bdag rdo rje 'chang pha bong kha pa dpal bzang po'i 'khrungs rabs kyi phreng ba ches snga ma'i gras shig tu gsungs so / /
de yang sngon 'phags yul du ston pa shAkya'i rgyal po mya ngan las 'das nas dus ha cang mi ring ba na /
wA ra NA si'i rgyal po lhas byin gyi sras lha snang stobs ldan nam /
dmangs kyis rigs ldan rgyal po zhes 'bod pa gzugs mdzes blo gsal mchog gsum la dad cing @# / /
dam pa'i chos sgrub pas dus 'da' pa zhig yod pa de la /
rgya gar nub phyogs dzA lan d+hA ra'i rgyal po ma sho ka zhes pa longs spyod che zhing dge 'dun stong phrag du mar bsnyen bkur ba /
'od dpag med kyi rnam 'phrul dge slong dri med dpal ldan gyis chos yang yang ston pa /
phyag na rdo rje sogs yi dam du mas byin brlabs pa de'i sras mo sgrol ma'i sprul pa ma ti mahA ni zhes pa bla ma dri med dpal ldan gyi lung ltar btsun mo bsus pas wA ra NA si'i rgyal po'i mnga' thang sngar las kyang rgyas par gyur cing /
nges legs dang /
nges mdzangs sogs btsun mo du ma dang /
chos blon blo gros rab bzang dang /
stong dpon yam she sogs /
blon po'i tshogs /
skar ma 'od dang /
pU dz+nyA sa / /
sa bram ze mang po bcas yod la /
chos 'byor rab tu phyug kyang bu ma byung bas 'dod pa'i lha la bu 'byung bar gsol ba btab ste gnas pa'i skabs /
yul lho phyogs kyi rgyal po bzang po sbyin zhes bya bas zhing du mar sangs rgyas mjal zhing chos thos pa'i mthar po Ta lar gshegs pas 'phags pa thugs rje chen po dang mjal bar /
'phags pas /
wA ra NA si'i rgyal po ku lAn ra dzar bu med par sems khong du chud par gyur te gnas pas /
khyod kyis de'i bur skye ba'i smon lam thob la skye ba longs dang /
'gro don 'byung zhes gsungs shing /
jo mo sgrol mas kyang /
bu khyod kyis 'phags pa'i bka' bzhin du songs shig /
bdag kyang rgyal po'i de'i btsun mo'i tshul du ma ti mahA ni zhes bya ste /
de'i lhums su zhugs shig dang /
de ji srid gnas kyi bar khyod la bdud kyi bslu bas mi tshugs so / /
de nas byang phyogs kyi rgyal po nam gru skyes khyod kyi blon po dang /
lha 'phreng ma btsun mor skyes te bar du gcod cing bslu bar byed /
'on kyang khyod ni lus gang du gnas kyang sdug bsngal ba'i skabs mi 'byung /
zhes lung bstan pa ltar bzang po sbyin pas de gnyis kyi bka' bsgrub cing dam bcas smon lam btab nas 'phos te ma ti mahA ni'i lhums su zhugs /
zla ba'i grangs tshang ba na sras ngo mtshar can zhig bltams pas mtshan ltas la mkhas pa bram ze skar ma 'od bos te dris par /
nges legs par brtags nas /
sras 'di rgyal po khyed kyi lha dkon mchog gsum gyis bstsal bas lhas bstsal zhes bya /
lo dgu bcur 'tsho /
'on kyang bar chad che bas gal te bdud kyis bskyod na lus 'di gzhan du 'gyur ro / /
zhes smras pas /
yab ku lA na ra dza dgyes te bram ze la /
nga yi bu dkon mchog gsum gyis bstsal ba na /
kho bo'i bsam pa grub cing yid dga' bas khyab pa byung bas 'di'i ming chos kyi dga' ba zhes bya gsungs /
yum gyis kyang /
de ltar bu 'di lha dkon mchog gsum gyi mthu las byung /
dge la 'dun zhing dkon mchog gi 'bangs su gyur pas lhas bstsal dge 'dun 'babs bya ba'i ming bdag gis sbyin gsungs te @# / /
pang par blangs shing /
rim gyis btsun mo nges legs sogs ma ma la gtad de mngar gsum sogs byin nas skyed bsrings pas gzhan las tshar skyed che zhing /
dkon mchog la gus pa /
skye po yongs la 'dzum ston cing nam yang mi du ba /
byis pa'i spyod pa mtha' dag dang bral ba zhig byung /
sras de ma bltams pa'i lo lnga'i gong du blon po yam she la bu gzugs mdzes shing mtshan ltas ngan pa zhig skyes par ming du la ga a nar btags /
sras chos kyi dga' bas gsung gi dang por yi ge drug ma dang spyan ras gzigs la gsol 'debs gsungs par /
yum gyis /
khyod sngon gnas gang nas 'ong /
lha dang rigs gang lin dris pa na /
skye ba 'di'i gong du lho phyogs rgyal po bzang po sbyin /
de'i gong du shar phyogs za hor na /
chos kyi dad pa bya bar gyur /
lha dkon mchog gsum ste de la dad pa'i rigs su skyes /
zhes smras pas yum shin tu dgyes par gyur /
sras rgyal bu de la sngon nas rgyal po dang rigs mnyam par grags pa'i gtso bo'i rigs las chos blon dbyar tshul gyi bu /
mig zlum zhing mche ba'i myu gu dang skra dmar ser can skad kyi nga ro 'tsher ba byad bzhin dmar la smug rtsi chags pa /
yid du 'ong zhing spyod pa ngo mtshar bas na sprul pa yin par grags pa'i blon po gzhon nu lo bco brgyad lon pa ye shes 'dzin zhes pa zhig yod pa de la rgyal bu shin tu mnyes pas de dang lhan cig tu rtse zhing lhan cig tu gnas /
cung zad kyang 'bral mi phod cing /
blon po gzhon nu de yang yum dang rgyal bu la shin tu gus pas rgyal tu khur pa sogs kyi bsnyen bkur byed pa la /
yab ku lA na ra dza'i blon bo yam she bya pa 'khor dang nye du mang zhing stobs 'byor longs spyod rgyas pa /
dbang che ba rgyal po gnyis pa lta bu zhig yin pas kho'i bsam pa la /
nga yang rgyal po ku lAn rA dza'i gzhon dus kyi chung grogs dang blon po gnyis ka byas pas /
nar son tshe thugs la 'dogs shing dbang che ba 'di byung /
da bdag gi bu la ga a na 'di yang da lta nas rgyal sras gzhon nu'i chung grogs dang blon po byed du ma bcug na /
dbyar tshul gyi bu 'di la rgyal bu shin tu mnyes pas /
gzhon nu nar son tshe nga'i bu la dbang mi yong snyam nas ku lAn ra dza'i drung du song ste gus tshul dang bcas phyag btsal bar /
rgyal pos kho la shin tu mnyes pa zhig yin pas /
stong dpon chen po 'ongs pa legs /
don ci'i slad du 'ong gsungs pas /
bdag lha la phyag byed du 'ong /
don yang cung zad mchis zer /
rgyal pos /
don ci yin smros gsung bar /
kho na re /
lhas dam pa stsol cig /
lha'i sras gcig pu chos kyi dga' ba 'di ni mtshan ltas dang spyod lam rnams shin tu ngo mtshar ba /
yab kyi rgyal srid nges par 'dzin pa'i rigs shig lags na /
@# / /
'di'i chung grogs kyi blon po gzhon nu zhig nges par dgos par mthong ste /
dbyar tshul gyi bu 'di ni srin po lta bur bzhin dang skra dmar zhing mche ba dang ldan pa'i mtshan ltas ngan la /
na tshod kyang rgyal bu las ches cher rgan pas /
bdag kyang lha nyid gzhon dus nas blon po byas pa ltar bdag gi bu 'di ni kho bo las blos gros bzang /
smra mkhas /
gzugs mdzes /
sgyu rtsal byang pas da lta nas gzhon nu'i blon por nges par sgo 'tshal lo zhus par /
rgyal pos /
khyod kyi bu yon tan khyod nyid las lhag pa legs /
bdag gi sras kyang kho bo las yon tan du mas lhag cing dkon mchog gis bstsal bas na /
blo ma yo bsko pa yang gzab dgos na /
btsun mo dam pa la'ang dri bar bya gsungs pas /
yam shes /
btsun mo bdag la mi dga' bas de la dris na gegs byed par nges snyam nas 'di skad du /
skyes bu bud med kyi dbang du song ba ni tha shal smad pa'i gnas su byed la /
sngar rgyal po'i mdun gros tshang ma de la dbang ba'i blon po rnams dang bgro bar mdzad na /
don chung du 'di lta bu btsun mo la 'dri ba mi rigs /
khyod kyi yab dag gis kyang de ltar mdzad pa ma thos la /
'jig rten na ngo tsha ba'i gnas kyang yin no byas pas rgyal po zhal skyengs /
stong dpon dbang che bas ngo ma bzlog par /
stong dpon bden /
da rgyu skar bzang ba zhig la sras kyi blon por mnga' gsol bar bya gsungs te kha chad shor /
de nas stong dpon phyir thon pa dang btsun mos mkhyen nas ngo 'dzum gnag cing dran pa stor ba ltar gyur te rgyal po'i drung du byon par /
rgyal pos /
lha mo khyad da bar bzhin gnag pa ma mthong na /
deng ci yin gsungs pas /
btsun mos /
zla ba tshes pa glo bur du gzas bzung bar thos pas /
zla ba med na ku mu ta yang 'dzum mi ston gsungs /
rgyal pos /
de ji ltar thos /
gzhan gyi dmag yong ngam /
khyod kyi yab dang ming po sogs ma bde'am /
gzhon nu bsnyun nam /
ci thos pa smros shig gsungs pa'i lan du /
gzhan gyi dgra med /
pha dang ming po bde /
gzhon nu'ang deng dus bde bar mchis gsungs /
'o na ci zhig ces nan du dris par /
btsun mos /
lha khyod blo gros dman /
grogs ngan pa sprul gdug pa dang mtshungs /
'khor ngan pa dong yi dgra yin myur du rgol bar byed pas na sras gzhon nu la snying brtse pas bdag gi yid la mya ngan skyes zhes gsungs pas /
rgyal pos /
'di bden srid kyang stong dpon yam she dbang che zhing kha chad shor bas nga bya thabs med /
tshim 'jam pos 'di'i ngo bzlog mi nus snyam du dbu gug pa gsum mdzad de /
ngas go /
bud med ngan mas ci yang smra /
klad med kyi kha la sus nyan /
nga'i yab mes nas da bar bud med la gros dris pa med /
rgyal srid kyi bya ba bud med @# / /
kyis mi shes /
'os pa'i bya ba la gegs ma byed par sdod ces rlom tshig smras par /
btsun mos /
lha khyod ci dgyes mdzod /
nga ni mi ring bar tshe'i dus byed /
phyis nas ya mtshan pa'i gnas rgyal po khyod kyis mthong ba 'byung bas de'i tshe 'gyod pa ma byed gsungs /
tshul de dag yum gyis sras la gsungs pas sras yab kyi drung du phebs te /
bdag la blon po mi dgos /
ci ste dgos na ye shes 'dzin 'di stsol cig zhus par /
rgyal pos 'di la bud med des bslab pa yin nges snyam nas /
gzhon nu khyod kyi chung grogs ni la ga a na yin gsungs /
sras kyis /
la ga a na ni mtshan ltas ngan par grags shing /
na tshod kyang ha cang phra bas mi 'os byas pas /
yab kyis /
gzhon nu /
ma ti mahA nis kyang de ltar zer mod /
de ltar smra ba bud med kyi rang bzhin yin /
'os mi 'os kho bos shes pas dag las ma 'da' zhig gsung ste ma nyan /
de bzhin btsun mo nges legs kyis rgyal po la gsol kyang sngar ltar gsungs te ma gsan pas /
nges legs kyis /
chos blon rgan gras tshad thub /
sems dang lta ba bzang zhing rigs btsun pa /
yum dang sras la shin tu gus pa d+harma /
d+harmi /
ye shes 'dzin gsum la de'i lo rgyus zhib tu smras pas /
ye shes 'dzin gyis /
yum ni sgrol ma'i sprul par grags shing sngar gyi lung bstan rnams kyang de kho na ltar byung ba thos pas deng lang lung bstan 'di bden par nges pas /
bdag cag gis rgyal po la thabs mkhas kyis gsol bar rigs zhes chos blon gsum bgros te rgyal po'i drung du zhu bar 'gro ba yam shes nyan rna mkhan btang pas thos te yam she yang khong rnams kyi phyi bzhin song bas rgyal po'i drung du chos blon gsum dang lhan cig tu 'dzoms pas zhu sa ma rnyed par phyir thon pas /
yam shes rgyal po la /
blon po de gsum ngo tsha khrel med pa g.yo can zhig ste /
dus zhag gsum nas deng gi bar d+harmi'i khyim du 'tshogs te /
rgyal po dang /
sras gzhon nu /
yam she nye ba dang bcas pa brlags te /
d+harma tas rgyal po /
ye shes 'dzin gyis nang blon /
d+harmis phyi blon byed zer ba bdag gis nyan rna byas pas mngon sum du thos so zhes thabs mkhas kyis zhus te phra ma bcug /
de nangs khong rnams kyis lha'i sku la gnod pa byas dogs te bdag phyi bzhin du 'ongs zer /
rgyal pos /
'o na 'di dag la ci bgyi gsung /
khos nyes can 'di dag gson por mer bsreg pa rigs zhus par /
khyod bden mod /
cung zad brtag dgos gsungs pas /
khos /
rgyal pos sngar srol ltar dpyad dka' ba'i bya ba 'di'ang rdzun mi smra ba'i bram ze mngon shes can pudz+nyA bya ba yod pa la 'dri 'dod par 'dug snyam nas de ma thag nyid du song ste pudz+nyA la /
rgyal pos don 'di khyod la dris na bdag bden no zhes smros shig dang bya dga' ster /
de min khyod 'khor bcas gtan @# / /
brlag tu gtong zhes smras /
rgyal pos bram ze la dris pas bdud kyi cho 'phrul gyis bram ze'i yid glo bur du bsgyur te stong dpon gyis bslab pa ltar zhus pas rgyal po yid ches so / /
de nas nub cig chos blon gsum gyis ma tshor bar blon po gzhan rnams 'tshogs su bcug ste de dag bgros pas chos blon gzhan gyis da dung brtag dpyad dgos zhes smras kyang /
stong dpon phyogs kyi blon po rnams chos blon gsum la mi dga' bsam grin gcig tu nyes can de dag gsod par rigs zer bas /
rgyal pos /
kho bo'i rgyal srid ni 'tshe ba spangs pa yin pas 'di rnams mi gsod par gnas nas bskrad par bya gsungs pas thams cad de la kha 'cham ste /
nangs par khrims kyi rnga brdungs shing dung bus /
skye bo'i khrom tshogs mang po 'dus pa'i tshe glo bur du chos blon gsum bzung ste /
gcer bur du yan lag rnams bsdams /
mgul du thag pa btags nas gshed mas khrid /
rgyal blon tshogs pa'i dbus su stong dpon gyis rang gi 'dod pa ltar gsar du bcos pa'i khrims nyes rnams bsgrags te /
pho brang la bskor pa'i skabs yum sras btsun mo nges legs bcas kyis byang phyogs kyi pho brang nas gzigs pas myur bar byon te gsum gas thugs skyo bzhin du chos blon gsum la gtam dri rmed mang po dang /
'phral dang yun gyi bslab bya mang du gsungs shing /
gser dang rin po che du ma rdzongs su gnang /
lhag par yum gyis /
khyed rnams 'di nas rdo rje gdan du songs la byang chub chen por mchod cing smon lam thob /
nub phyogs kha che'i yul du songs la nga lan d+ha ra'i rgyal po kho mo'i yab rje ma sho ka dang /
de'i mchod gnas 'od dpag med kyi sprul pa bla ma dri med dpal ldan sogs mjal te gdams pa zhus nas gtan gyi 'dun ma sgrubs shig bya ba la sogs pa rgyas par gsungs pa'i mthar /
yum sras chos blon thams cad phan tshun thugs 'phreng zhing 'bral mi phod bzhin du blon po gsum rim gyis song nas byang chub chen po mchod cing /
de nas yang zla ba gnyis tsam gyi lam du bgrod de dza lan+d+ha ra'i rgyal po /
sras rgyal po dang bcas pa mjal /
yab rgyal po ma sho ka ni gsang bdag gi rnam 'phrul /
dus gsum gsal bar mkhyen pa'i mngon shes thogs med du mnga' bas blon po gsum gyis mjal ba'i skabs ye shes 'dzin gyis gsang bdag gi skur dngos su mjal zhing /
ye shes 'dzin la skyes bu dam pa bde bar byon nam zhes gsungs nas rang dang lhan cig tu khri'i steng du bzhag /
sras rgyal pos kyang phyag byed du bcug /
gzhan gnyis la bzhin bzang dag bde bar 'ongs sam zhes stan dma' ba zhig la bzhag par /
sras rgyal pos ni yab la sangs rgyas dngos dang 'dra ba'i 'du shes yod pas @# / /
blon po ye shes 'dzin la phyag 'tshal dgos pa de la the tshom ci yang ma byung bar da dung dad pa lhag par du 'phel /
d+harma tas ni gang yang ma bsams /
d+ha rmis /
lo ni nged gnyis rgan /
gnas nas bskrad pa yang 'dra bas ye shes 'dzin la 'di 'dra byed pa mi 'os pas rgyal po 'di 'khrul lo snyam pa na /
rgyal po des d+harmi la spyan 'bur tshugs su gzigs te /
skye yul mtshungs pa'i me tog phal pa mang yang u dum wa ra 'jig rten na dkon /
ljon shing phal pa mang yang rtsis su mi byed par ha ri'i tsan dan gcig skyes kyang mkhas pas de la rtsis su byed pa ltar rgyal blon sogs 'di dag rigs 'byor mtho dma' mtshungs kyang skye bo phal pa la rtsis su med cing /
skyes bu dam pa shin tu dkon /
de bas na ye shes 'dzin 'di ni 'od dpag med kyi thugs sras rta mchog khro bo'i rnam 'phrul yin pas na /
gti mug can khyod ci sems gsungs pas /
d+harmis rgyal po la mngon shes mnga' bar yid ches te shin tu zhum par gyur /
de nas yab rgyal pos /
da res thams cad yid ches phyir khyed cag gis smra 'os pa rnams kho bos smra'o gsungs te /
wA ra NA si'i gnas tshul dang /
de'i rgyal po ku lA na ra dzas chos blon gsum gnas nas bskrad pa'i byung ba sogs dang /
yab rgyal pho ma sho ka rang nyid kyi rtogs brjod dang bslab bya'i gdams pa mang du gsungs /
de rjes shig tu slar yang blon po gsum gyis /
nged cag rnams la 'phags ma ma ti ma hA nis kho me'i yab dang ming po gnyis kyi mchod gnas bla ma dri ma med pa'i dpal la chos zhus zhes gsung na /
de nyid mjal chog pa zhes zhus par /
nyin gcig sras nyid kyis zhu sna mdzad de yab rgyal po la zhus pas /
nges gsol 'debs gnang ba bzhin zhag gsum gyi mtshams su bla ma dri med dpal ldan 'khor dang bcas pa rdzu 'phrul gyis byon pa mjal /
zab cing rgya che ba'i chos kyi bdud rtsi mang du thob cir nyams len la rtse gcig tu brtson pas gtan gyi 'dun ma'i don chen po grub pa byung /
wA ra NA sir ni /
rgyal pos stong dpon gyi ngo bzlog ma nus par gza' skar bzang ba zhig tu la ga a na rgyal bu chos kyi dga' ba'i blon por bskos pas khos 'phral du rgyal bur sha tsha snying nye ltar ston pa dang /
bka' rtsi bsnyen bkur sogs la mkhas par byung zhing /
rgyal bus kyang las kyi dbang gis kho la shin tu byams pas skyong zhing thugs rtsegs che pa mdzad pa zhig byung ste /
de zhig bar thams cad bde skyid dang ldan par gyur to / /
rgyal bu dgung lo bcu pa'i dus su la ga a na sogs gzhon nu'i tshogs kyis bskor te grong khyer gyi srad zhig nas byon pas bram ze tha tU ba'am grong 'jug mkhan po yin zer ba'i rnal 'byor pa bzang po bgres shing byin chags pa zhig mjal @# / /
te gsol ba btab pas /
ri dwags rnams gdul byar 'gyur ba la dgongs nas /
ting nge 'dzin gyi dbang bskur /
rgyal bu dang la ga a na gnyis la zab lam grong 'jug dang /
bde mchog sogs kyi gdams pa bstsal /
de'i tshul yab kyis gsan te rgyal bu sku bgres pa'i tshe 'gro don mi 'byung bas grong 'jug bslab pa legs 'dug /
grong 'jug sbyang bar zhu gsung ba bzhin pho brang gi rtser rgyal bu dang la ga a na gnyis kyis sbyangs pas /
lus rnying pa dor nas pha rol po'i phung po la skad cig gis 'jug nus pa byung bar rgyal pos kyang dga' ston rgya cher byas /
sras dgung lo bcu gsum lon skabs mi shis pa'i ltas du ma byung ba'i mus shig nas /
yum ma tI ma hA ni snyun gyis btab cing /
rgyal po dang sras /
nges legs sogs btsun mo dang blon po rnams la lung bstan dang zhal chems bslab bya mang du gsungs nas sku 'das /
de rjes nas sras rgyal pu thugs skyo ste gcig pur dga' zhing nags khrod bsten pa sogs mdzad pas rgyal blon rnams bgros te sras la btsun mo zhig med pas lan zhes rgya gar dbus kyi rgyal po'i sras mo gser bzang ma dang /
rgyal phran gyi bu mo swa ra su ti ni sogs bzhi btsun mor bsus pas sras rgyal bus btsun mo gser bzang mar nub mor yang chos mang du gsungs te khang bu gzhan zhig tu bzhugs pa la /
btsun mo swa ra su ti nis phrag dog gi zug rdu drag pos la ga a na dang lus 'dris par byas te de la /
rgyal bu 'di brlags te khyod kyis rgyal po byed /
ngas btsun mo byed pa zhig dgos zhes u tshugs kyis smras par /
la ga a nas /
sngar rgyal bus thugs kyi tshal pa ltar yun ring brtse bas bskyangs pa'i bka' drin dang ngo tsha khrel gzhungs mtha' dag yal bar dor nas 'di skad du /
ngas thabs gzhan gyis mi thub kyang rgyal bu'i lus 'di grong 'jug gi thabs kyis 'phrog thub pa'i 'bad pa mtha' 'khyol ba zhig byed ces khas blangs te /
rgyal bus ma mkhyen par btsal bas de'i byang phyogs kyi chu bo chen po mahA dza na bya ba'i pha rol tu nags ljongs dang skyed tshal bzang po yod par mthong nas rgyal bu la /
gnas der skyo seng la phebs bzhed dam zhus pas 'gro gsungs te gzhon nu'i 'khor du ma dang bcas gshegs pa'i tshe /
la ga a nas khu byug gi ro gsar pa rma med pa gnyis shig btsal te yod pa sras 'khor bcas chu 'gram du byon pa na /
chu klung chen po de'i pha rol gyi skyed tshal shing 'bras me tog sogs gzigs pas rgyal bu'i thugs phrogs te der 'gro dgos pas pho brang nas ko gru longs shig gsungs par /
la ga a nas gzhan gyis ma mthong bar khu byug gi ro rgyal bu la phul te bsam don @# / /
g.yo thabs sna tshogs zhus pas rgyal pus kyang khos ji ltar smras pa la gsan te grogs gzhan rnams la /
khyed cag me tog bzang po 'tshol phyir gzhan du song /
la ga a na nged gnyis 'dir sdod /
slar brdam byung bar du ma yongs shig gsung /
de dag gzhan du song ba dang rgyal bu dang la ga a na gnyis kyis phung po rnying pa gnyis der bzhag /
bya ro gsar pa gnyis la grong 'jug byas nas 'phur te chu bo'i pha rol tu song nas me tog dang shing thog sogs la blta zhing longs spyad de yengs pa'i dus su /
la ga a nas rgyal bus ma gzigs par myur du 'phur nas chu po'i tshu rol tu rgyal bu'i gdung la grong 'jug byas te zhugs /
rang gi phung po chur bsgyur te /
'o dod byas pas gzhon nu gzhan rnams blta bar byung /
rgyal bu yin pa gzhir bzhag byas te ci nyes zhus pas /
snying gi grogs po la ga a na chu la rtsed mo rtse bar song nas chus khyer ro smras te ngus pas /
thams cad kyis bden par bsams nas de ltar ma mdzad /
blon pos lag mi thogs bya ba sogs zhus te thams cad wA ra NA sir myur du song /
rgyal bu khu byug gis rnam par yod pas ni shing thog btsal ba sogs la g.yengs te nags khrod der yun ring lus /
da grogs po btsal te 'gro snyam nas btsal bas ma rnyed par grogs po la bar chad byung ngam snyam du dkon mchog la gsol 'debs mdzad pa'i tshe /
mdun gyi nam mkhar lha'i bu dkar po zhig sprin gseb nas lus phyed 'thon te /
sngon nas bshad pa rnams khyod kyis brjed dam /
grogs po ngan pa da lta rgyal po'i khab tu song zer ba thos pas grogs pos grong 'jug byas sam snyam du myur bar chu bo'i pha rol tu 'phur te gzigs pas gzugs gnyis dang grogs po'i tshogs bcas mi 'dug pas /
grong 'jug byas te pho brang du song ba da gzod gzhi nas mkhyen yang bya thabs bral zhing /
nyi ma yang dmar thag chod pas 'gyod pa dang skyo shas tshad med pa 'khrungs te mchog gsum la smre sngags kyi sgo nas gsol 'debs dang /
yum ma ti ma hA ni'i zhal chems sung bstan rnams dran te /
gdung 'bod sogs shugs drag po gnang ste /
'jigs yer re skyo ting nger ljon shing gi rtser shing lo gcig gi 'og tu yibs te bzhugs pas mun pa rub /
nam smad tsam na 'brug sgra sgrog cing char rlung drag pos shing gi yal ga sogs sprugs pas sar lhung la khad mang po byed pa sogs 'jigs skrag bzod dka' ba'i ngang nas rang gis rang la gros 'debs sogs kyang mdzad /
sang nyin der kho po'i lus dud 'gror gyur kyang rig pa ni mi'i skabs ltar gsal bas /
wA ra NA sir song ste rgyal po'i pho brang gi rtser babs nas yab dang btsun mo sogs mjal tsam zhig byed snyam du thog mar dkon mchog la @# / /
gsol 'debs mang du mdzad de 'phur par brtsams pa na /
'phags pa spyan ras gzigs kyis rgyal bu de rjes su 'dzin phyir sprul pa'i bya khu byug gi rnam pa can /
sgro dang spu re re'i rtse nas kyang 'od zer sna lnga 'phro ba /
shin tu mdzes pa zhig gi rnam par bstan te rgyal pu khu byug gi rnam pa can gyi mdun du babs nas dri ba dris lan sogs mang du gsungs shing /
rgyal pu dang la ga an gnyis tshe rabs du mar srog lan yang yang chags tshul sogs dang /
blo sbyong gi rim pa'i tshes zab cing rgya che ba mang du gsungs te zhag du ma'i bar lhan cig tu gnas /
de nas sprul pa'i bya des rgyal bu bya'i lus can la re zhig nags khrod 'dir sdod dang /
lo gcig song mtshams su bla ma dri med dpal ldan 'khor tshogs bcas 'byon par 'gyur bas de'i tshe nga yang khyod dang 'phrad pa 'ong gsungs nas gar song cha med du gshegs /
rgyal bu brdzus ma wA ra NA sir slebs pa nas gser bzang mas yang yang brtags pas rgyal bu ngo ma min par shes /
stong dpon ya ma she rang gi bu shi ba thos ma thag mya ngan drag pos g.yang khar lcebs te shi /
swa ra su ti ni ni rgyal bu de /
la ga a na yin par shes te rab tu dga' /
de nas bzung rgyal bu'i tshul can de swa ra su ti ni dang lhan cig sdod pa dang /
spyod pa dman du song ba /
yab la dbang mi ster zhing bkur sti mi byed pa /
chos gtam gyi rgyun chad pa /
ngag rtsub cing dge 'dun la sdang ba sogs sngar gyi rgyal bu'i mdzad spyod bzang po mtha' dag las phyin ci log pa'i sdig spyod 'ba' zhig byed pa zhig byung bas gser bzang ma yul gzhan du bros te bya ri dwags sogs yod pa'i nags khrod du mar rgyal bu'i mtshan nas 'bod bzhin btsal kyang ma rnyed par gcan gzan dang mi min gyis gtses shing mi'i zas med pas 'chi bar nye pa na /
da lus 'di dor te phyi mar rgyal bu dang mjal nas chos sgrub pa'i smon lam bya snyam du dkon mchog la gsol ba shugs drag tu btab pas /
mdun du dge slong zhi dul can tshul khrims kyi dri ngad ldang pa zhig byon pa la phyag btsal te /
rgyu mtshan zhib tu zhus pas des chos bstan /
shing gi lha las rdzu 'phrul gyis chos gos blangs pa gnang zhing rab byung gi sdom pa stsal te mtshan byang chub bzang mor btags /
sems bskyed kyi gdams pa sogs gnang ste rgya gar lho phyogs kyi rgyal po'i mnga' 'bangs su songs shig ces gsungs nas dge slong 'ja' yal ba ltar song /
bzang mos yul mtha' rnams su zas bsod snyoms tsam la brten nas thos don sgom du sbyar bas rgyud la skye bzhin pa'i skabs shig tu sngar gyi bla ma dge slong byon nas spyan ras gzigs kyi bsgom bzlas byin rlabs sogs gnang ba ltar bsgrubs pas 'phags pa'i zhal mthong ba'i rang @# / /
bzhin gyi rnal 'byor ma chen mo zhig tu gyur /
dge slong ni bla ma dri med dpal ldan gyi sprul par bshad /
rgyal bu khu byug gi rnam pa can gyis ni nags khrod du 'jam dpal dgyangs kyis byin gyis brlabs pa'i smra mkhan ne tso zhig la chos mang du gsung ba nas rim gyis bya byi'u gzhan yang chos kyi tshig don go la /
dge sdig blang dor byed cing rgyun du yig drug bzla ba'i gsum cu tsam byung /
de dag gi slob dpon du ne tso bskos nas ming sangs rgyas 'dzin du btags /
byi'u chung rang nyid nags khrod dben par skyabs 'gro las 'bras byams snying rje stong nyid sogs bsgom zhing yig drug cu'i bzhin yun ring bzhugs skabs shig tu /
bla ma dri ma med pa'i dpal de nyid g.yas su khye'u dkar po dang /
g.yon du bu mo sngon mo /
mdun du khye'u gur kum gyi mdog can sogs 'khor mang pos bskor te byon bsngar sprul pa'i bya'i lu ltar go ste sngar gyi lo rgyus rnams zhus /
chos kyi bdud rtsi gnang par gsol ba btab par /
der thun mong pa'i lam gyi rim pa du ma dang /
gnas gzhan du gsang sngags kyi zab chos kyang stsal zhing /
g.yas kyi khye'u dkar po ni sngar chos gsung ba'i sprul pa'i bya dang thugs rgyud gcig pa ste spyan ras gzigs kyi sprul pa dang /
g.yon gyi bu mo sngon mo ni sgrol ma'i rnam 'phrul yum ma ti mahA ni yin par gsungs pas de dag dang dngos su mjal zhing gsung gleng ba dang /
zab cing rgya che ba'i chos nos shing 'byung 'gyur gyi lung bstan mang po gnang ba'ang thos pa sogs byung /
slar yang sngar gyi nags tshal du slob dpon ne tso sogs bya tshogs rnams la chos mtha' yas pa lta bu gsungs pas bya bye'u'i tshogs kyi slob ma chos kyi don go zhing sems nus pa lnga stong la nye ba dang /
gzhan yang mkhas pa paN+Di ta sogs dang /
rngon pa dang seng ge /
glang po che sogs ri dwags kyang brgya phrag tu nye ba tsam la chos bstan te dad pa'i gnas la bkod /
sngar mgrin sngon zla bar spyan ras gzigs khye'u dkar po'i rnam par byon pas lung bstan pa ltar lha mo ku ru ku l+le bram ze mo'i gzugs su sprul pa'i mkha' 'gro'i gtso mo grub pa'i rgyal mo'am dpal ldan 'phreng bya ba rang bzhin gyi rnal 'byor ma chen mo des rgyal bu brdzun ma'i rnam shes spar te /
mgrin sngon zla ba'i grogs ka la ping ka 'od ldan gyi rnam shes bcug nas grong 'jug byas par wA ra NA si pa rnams kyis rgyal bu'i mdzad spyod 'gyur te bzang du song snyam pa tsam las gzhan gang yang ma shes /
phyis su rnal 'byor ma byang chub bzang mo be ta'i yul du mchog brnyes te yod pa'i mngon shes kyis rgyal bu bya'i gzugs can wA ra NA si'i phyogs kyi nags khrod du bya yi tshogs la chos ston cing bzhugs pa gzigs te rdzu 'phrul gyis byon nas rgyal bu zla ba dang mjal /
chos blon ye shes 'dzin @# / /
rgya gar nub phyogs shig na sgrub pa la rtse gcig tu bzhugs pa'i tshe rang gi yi dam gyi lhas bskul ba ltar 'khor d+harma ta sogs dang bcas te wA ra NA sir phebs /
rigs ldan rgyal po sogs mjal ba la chos mang du gsungs te zla ba 'ga' tsam gyi ring bzhugs shing /
nyin gcig ye shes 'dzin dang /
sras rgyal po gnyis bgros te rgyal sras zla ba 'tshol bar phebs su nye ba na /
zla ba nyid la'ang yi dam gyi lhas wA ra NA sir songs shig ces bskul ba ltar sangs rgyas 'dzin dang bcas 'phral du 'phur te byon pas wA ra NA si'i rgyal po'i pho brang du rim gyis /
ye shes 'dzin dang /
'od ldan zhugs pa'i sras rgyal po /
zla ba rang gi yab rigs ldan rgyal po /
btsun mo nges legs dang nges mdzangs /
chos blon d+harma ta sogs dang mjal bas /
de dag gis rgyal bu bya'i gzugs can dngos su mthong ste /
mya ngan drag pos ngu co smre sngags 'don pa sogs sdug bsngal mi bzad pas non par gyur pan /
sngar bla ma dri med dpal ldan nyid kyi zhal bzhes yod pa ltar zla ba dang /
ye shes 'dzin sogs kyis yab rgyal po'i 'gyod pa sel pa la sogs pa dgos pa du ma'i phyir gdan drang bar 'dod de mchod pa rgya chen po dang bcas zhag bdun gyi bar gsol ba shugs drag po btab par bla ma dri ma med pa'i dpal 'khor dang bcas pa rdzu 'phrul gyis byon te chos rgya cher gsungs pas kun gyi mya ngan zhi zhing /
der gsang sngags kyi dbang bskur dang /
lung bstan yang mang po bstsal te nam mkha' la gshegs /
zla ba yang sngar gyi gnas su gshegs grangs mdzad par yab rgyal pos bshol btab kyang ma gsan par /
rta mchog khro bo'i rnam rol grub pa'i dbang phyug bsam gyis mi khyab pa ye shes 'dzin 'di yab rgyal po khyod kyi mchod gnas mdzod bya ba sogs gsungs te zla ba dang sangs rgyas 'dzin lhan du 'phur te byon /
ye shes 'dzin ni wA ra NA si'i pho brang gi nye 'dabs shig tu rtswa'i spyil bu mdzad de /
rgyal po yab sras kyis mchod cing /
tshe dang sgrub pa mnyam ste mthar ngo mtshar ba'i ltas dang bcas mkha' spyod du gshegs par gsungs /
zla ba dang sangs rgyas 'dzin gnyis sngar gyi nags khrod du phebs te bya'i tshogs la chos gsungs nas bzhugs pas lo gcig song ba dang zla ba nyid kyi gzigs snang du bla ma dri ma med pa'i dpal khye'u dkar po'i rnam pa can dang /
'khor bu mo dkar sngon gnyis bcas byon pas mgrin gcig tu /
da tshe 'di'i bya ba phal cher rdzogs pas lus ngan 'di dor nas rgya gar nub phyogs su 'gro ran no zhes gsung ba zhig byung bas zla bas kyang don de mkhyen nas bya rnams la /
sangs rgyas 'jig rten du 'byung ba dkon zhing /
'o skol gyis mjal ba'i skal pa ma thob mod /
sangs rgyas de gang du bzhugs pa dang /
gshegs pa dang /
cho 'phrul bstan pa'i gnas rnams blta bar bya zhes /
bya'i tshogs @# / /
dang lhan cig tu gshegs te /
rdo rje gdan gyi byang chub chen po mjal zhing thugs smon mdzad /
de bzhin mnyan yod /
yangs pa can /
rgyal po'i khab /
drang srong lhung ba'i gnas sogs dang /
de nas kyang byang phyogs su byon te grong khyer rtswa can dang nye bar sngar zla ba rang gis chos bstan pa'i slob ma paN+Di ta d+ha na smri ti dang mjal /
de nas yang byang du phebs te rgya gar lho mon gyi mtshams ri bos ri d+ha zhes par ljon shing chen po yod pa zhig gi rtsa bar bzhugs te bya'i tshogs la chos gsung ba'i skabs glo bur du snyun drag pos btab ste /
sangs rgyas 'dzin sogs bya tshogs kyi slob ma rnams la mi rtag 'chi ba dran te chos bsgrub par bskul ba'i zhal che mas bslab bya gsung bzhin pa'i ngang nas sku 'das so / /
der bya'i tshogs de dag yid rab tu skyo zhing mya ngan gyi gdung ba drag pos kun nas mnar ba la /
sangs rgyas 'dzin gyis chos rgya cher bstan pas yid sos te rang rang gi gnas su dran shes bag yod kyi ngang nas chos kyi don sems par byas pas phyis tshe 'phos nas dag zhing dang 'dod khams kyi lha mi ci rigs par skyes te chos kyi bag chags kyis rgyud smin pa'i skal ba can du gyur pa sha stag tu byung par gsungs te zhib par bya mgrin sngon zla ba'i rtogs brjod las shes par bya'o / /
de ltar mgrin sngon zla ba'i skyo gdung bsangs te thog mar chos ston pa'i bshes gnyen sprul pa'i bya'i rnam pa can dang /
de dang rgyud gcig tu gsungs pa'i chos blon byang chub sems dpa' grub pa'i skyes mchog ye shes 'dzin zhes mtshan yongs su grags pa de gnyi ga'ang bdag cag gi dpal ldan bla ma rdo rje 'chang chen po'i 'khrungs rabs kyi 'phreng ba nyid du gsal bar gsungs pas 'di'i sngon byung gi lo rgyus rtogs brjod du rgyas par bzhugs pa'i don 'ga' zhig 'dir nyung 'dus su bris pa'o / /
'og nas 'chad 'gyur tsha kho ba'i rnam thar las byung ba grub chen dril bu pa ni /
rgya gar shar phyogs b+ha ren+d+rar sku 'khrungs /
yongs su rdzogs pa'i paN+Di ta chen po dge slong gi rten can du bzhugs /
bla ma pham thing bas /
rdo rje dril bu pa 'di rdo rje rnal 'byor mas dngos su byin gyis brlabs nas /
rgyud dang gdams ngag ma lus pa'i gnang ba nye bar thob pa yin te /
dril bu pa'i gsung bde mchog gi rdzogs rim rim pa lnga pa nyid las /
'khor lo sdom par sbas pa yi / /
bla ma rnal 'byor mas bstan pa / /
ji ltar bstan pa ltar rnyed pa / /
zhes 'byung ba'i phyir ro / /
zhes gsungs shing /
bla ma b+ham dan+has /
grub chen 'di slob dpon dA ri ka pa'i slob ma yin te /
de'i man ngag la brten nas cung zhig sgrub pa mdzad pa dang /
de nas rdo rje rnal 'byor mas byin gyis brlabs par gsungs la /
gang ltar yang rdo rje rnal 'byor ma dngos kyi slob ma yin gsungs /
de yang slob dpon rdo rje dril bu pa 'di gsang @# / /
sngags bla na med pa'i bskyed pa'i rim pa'i dmigs par ni brtan pa thob /
rdzogs rim gyi rim pa lnga'i dang po la slo sbyangs shing /
rdo rje gdan gyi shar b+h+ri ka ma la shI la'i shar lho au De bi sha zhes pa'i yul phyogs kyi nags khrod dben pa zhig tu sgrub pa snying por mdzad de bzhugs pa'i skabs /
yul de'i rgyal po nyid dpyid ka'i dus su skyo bsang gi ched dang /
ri dwags la 'phong bslab pa'i don du grub chen dril pu pa bzhugs pa'i nags gseb mthug po der phyin pa na /
rgyal po des slob dpon mthong ste dge slong gi gzugs can shin tu rid pa /
lus nyi lhags kyis gdungs shing 'tsho chas kyi dngos po gang yang med pa de rig nas snying rje skyes te /
grong khyer du 'dong dang /
ngas 'tsho ba sbyin gyi zhes zer ba la /
slob dpon ni rim pa lnga la sbyangs pas rim pa gsum pa'i dam tshig gi phyag rgya yan chad mngon du mdzad zin nas /
las kyi phyag rgya bsgrub pa'i skabs su phebs te /
mngon par shes pas gzigs pa na las kyi phyag rgya bsgrub pa'i rten 'brel ni 'dis 'grub pa snyam du dgongs te /
rgyal po la /
dngos rnams yongs su shes pa'i mkhas pa rnams la brnyas par mi bya ste / /
de ni rtswa rtse chung ngu bas kyang chung ba'i 'byor bas 'khyig pa min / /
rgyun mi chad par chang 'dzag pa yi 'gram lhang nag por song ba yi / /
glang chen rnams ni padma'i skud pa phra mos 'khyig par mi nus bzhin / /
zhes pa'i tshigs bcad de gsungs par /
rgyal po khros nas ngas dge slong 'di grong khyer du sma dbab par bya'o zer nas grong khyer du phyir 'ongs te /
nags gseb kyi btsun pa 'di grong khyer du sma dbab par nus pas su yod pa de la bya dga' chen po sbyin bya ba smras te bud med kyi tshogs du ma'i dbus su dril bsgrags pa na /
de'i khrod du chang 'tshong ma'i bu mo mdzes ma padma can gyi rigs can zhig yod pa des /
btsun pa de grong khyer du sma dbab par nus pa zhig bdag gis bya'o zer te khas blangs pas /
de la dgos pa'i yo byad rnams rgyal po'i pho brang nas bskur /
bu mo de song nas slob dpon gyi zhabs tog byed chog pa zhes zhu pa phul bas /
bu mo de skal ba dang ldan par gzigs nas de ltar byed chog par gnang zhing /
rim gyis de la dbang dang dam tshig thams cad kyi sned du rung bar mdzad de /
las kyi phyag rgyar bzhes nas /
rim lnga'i rim pa lnga pa mthar phyin pa'i par du lo bcu gnyis su sgrub pa yun bsrings te zung 'jug phyag rgya chen po'i mchog gi dngos grub mngon du mdzad /
de nas kun tu bzang po'i spyod pas slob dpon rang nyid la mi mos pa'i 'gro ba rnams kyi ma dad pa bzlog par bya ba'i ched dang /
ma 'ongs pa'i sems can dman pa rnams kyi don du thugs rje chen po'i sprul pa spyan drangs pa'i dgos pa yongs su bsgrub pa'i slad dang /
au De bi sha'i yul na gnas pa'i skye bo rnams rdo rje theg pa la gzud par dgongs pa bcas kyi don du grong khyer du 'byon par @# / /
bzhed de sprul pa'i bu dang pu mo gnyis shig kyang sprul to / /
de nas rgyal pos /
de ring nags gseb nas dge slong de khrid la shog ces smras te chang 'tshong ma mngags /
sngar slob dpon gyis gsungs pa'i tshigs bcad de grong khyer gyi skye bo rnams la bslabs yod pa thams cad kyang sgo drung du 'tshogs su bcug /
lam du rim bzhin chang gi bum pa mang po bsgrig tu bcug yod pas /
chang 'tshod mas zhus pa ltar slob dpon der phebs pa'i skabs sprul pa'i bu ni g.yas nas rgyug /
sprul pa'i bu mo ni g.yon nas rgyug /
slob dpon gyis ra'i bshor zhal du bcug pa la /
jo mos chang gi pum pa bteg cing blug nas rim bzhin byon te grong khyer du phebs par /
rgyal po nyid kyis 'go brtsams pa'i grong khyer ba rnams kyis sngar slob dpon rang gis rgyal po la gsungs pa'i tshigs su bcad pa de glur len cing /
sngon gyi dus su rgyal pos spyan drangs pa'i tshe mi 'ong ba la /
da lta chang 'tshong ma'i bu mos pos pa'i tshe de la 'bab pa'o zhes smras te thal mo brdab cing bzhad gad kyi skad sgra chen po bsgrags pas /
slob dpon gyis gong du bshad pa'i dgos pa gsum bsgrub pa'i slad dang /
rang gi nus pa bstan pa'i don du r+wa'i bshor sa la brdabs pas sa 'og rim pa bdun phug ste sa 'og nas chu chen po gyen du phyung /
slob dpon rang nyid dpal 'khor lo sdom pa'i skur dngos su gyur /
btsun mo ni rdo rje phag mor gyur /
sprul pa'i bu phyag mtshan rdo rje dang /
bu mo ni phyag mtshan dril bur byas te phyag tu bsnams /
de ltar bde mchog yab yum lhan skyes kyi rnam par mngon sum du kyur te nam mkhar gshegs nas song /
rgyal po sogs der yod pa'i skye bo thams cad kyis mthun snang du de dag dngos su mthong ba na /
kun gyis mgrin gcig tu 'gyod gdung drag pos bzod par gsol /
phyag dang mchod pa byas te /
gsol ba btab par /
thugs rje chen po la gsol ba thob ces gsungs pa zhig byung nas /
thams cad kyis /
na mo lo ke shwa ra ya /
zhes gsol pa btab pas chu chen po de'i dbus nas 'phags pa thugs rje chen po rang byung gi sku zhig byung /
chu rnams g.yas phyogs su 'bab ste sku de la bskor ba lan bdun byas nas sa 'og tu song zhing /
thugs rje chen po'i sku rang byung de dus da lta'i skabs su'ang byin rlabs che zhing yul de'i skye 'gro thams cad kyi mgon skyabs su gyur te bzhugs la /
au Di bi sha pa kun kyang rdo rje'i theg pa la zhugs nas dngos grub thob pa'ang mang du byung bar gsungs so / /
yang 'khrungs rabs gsol 'debs las /
brtul zhugs rdo rje'i gar gyis snang srid dngos / /
bde chen dra bar 'ching mdzad nag po pa / /
zhes bsngags pa grub chen nag po spyod pa ni /
rgya gar lho phyogs kar+Na Da'i rgyal khams su sku 'khrungs pas kar+Na pa'am /
yang kar+Na zhes pa rna ba la byed pas @# / /
snyan shal ring bas kyang kar+Na ba zhes bya la /
yang na sku mdog nag pas kr-iSh+Na pa zhes kyang mtshan du grags so / /
de yang yul dzA lan+d+ha rar dpal 'khor lo sdom pa'i lam bsgoms pas mchog gi dngos grub brnyes pa shrI dzA lan+b+ha ra pa bla mar brten cing /
de'i gdams ngag la brten nas sgrub pa mdzad pas nus pa cung zad thob pa byung ste /
rnal 'byor pa pho mo'i 'khor mang pos bskor te bzhugs pa la /
spyod pa bya bar bzhed nas slob dpon la zhus par slob dpon gyi zhal nas /
spyod pa byed pa la nus pa thob dgos na /
khyod la nus pa yod dam gsungs pa la /
nga la nus pa yod gsung /
'o na nus pa ston dang gsungs pas /
dang por ri dwags kr-iSh+Na sA ri ste khri snyan sA le la dgug pa'i lta stangs mdzad pas mdun du khugs /
ma he sogs la dbang gi lta stangs mdzad pas mdun du 'ongs nas spyi bos 'dud /
stag la sogs pa gdug pa can la rengs pa'i lta stangs byas pas rengs /
shing ljon pa'i yal gar me tog dang 'bras bu yod pa la ltung ba'i lta stangs mdzad pas lhung nus pa byung ba ste lta stangs rnam pa bzhi grub pa la /
slob dpon gyi zhal nas /
de ni tshar gcad pa zhes bya ba rnam par shes pa'i las yin gyis /
da ye shes kyi las rjes su gzung ba bya dgos pas de rnams khrol cig gsungs par de dag dgrol bar ma nus pas /
der bla ma'i zhal nas /
spyod pa byed pa'i dus zhes pa rnam shes dang ye shes kyi rlung cha mnyam pa bya ba rnam shes kyi las dang ye shes kyi las cha mnyam pa ste /
tshar gcad pa dang rjes su gzung ba gnyis ka nus pa'i dus su byed pa yin la /
khyod kyi nus pa cher ma thogs par rjes su gzung mi nus par 'dug pas /
da dung spyod pa byed pa'i dus lam bab po gsungs nas /
sngar gyi de dag slob dpon rang nyid kyis bkrol nas btang ngo / /
de ltar slob dpon gyis ma gnang bzhin du kr-iSh+Na pa ste nag po pa'i zhal nas /
cis kyang bdag spyod pa byed pas slob dpon la mkha' 'gro mas gnang ba'i rus rgyan mnga' ba de'ang bdag la zhu'o / /
zhes zhus pa na /
der bla mas rus rgyan gnang ste /
shar phyogs na de wI ko Ta ste lha mo'i mkhar ram lha mo rdzong du ma 'gro /
der phyin na mkha' 'gro mas bar chad byed do gsung /
de nas nag po par 'khor rnal 'byor pa bdun cu rtsa gnyis kyis bskor /
zhabs sa la khru gang gis ma reg par nam mkhar 'phags /
Dam ru bdun 'khrol mkhan med par nam mkhar khro lo lo 'khrol /
gdugs bdun 'dzin mkhan med par nag po pa'i dbu'i thad kyi nam mkhar kho ro ro 'khor zhing 'gro bzhin du 'khor dang bcas pas shar phyogs b+haM ga yar byon te chu kha zhig tu bzhugs pa na /
mdze mo zhig byung ste nag po par nga chu bo 'di las sgrol zer ba la /
'di khur na mdze 'gos nas mchog gi dngos grub tshe gcig gis bsgrub pa'i bar chad du 'gro snyam du @# / /
dgongs nas ma bsgral ba la /
'khor kus li pa zhig gis sgal par khur te bsgral bas chu bo de'i dkyil du bgrod pa na /
mdze mo de rdo rje rnal 'byor mar gyur /
ku sa li de dpal he ru kar byas te lus ma spangs par dag pa mkha' spyod du gshegs /
ku sa li pa de nag po spyod pa'i slob 'khor dge tshul tshem bu ba yin par gsungs /
de nas nag po pa 'khor bcas phar byon pas zhing rmod pa zhig dang phrad pa las /
rmod pa des thug changs 'og tu sbas nas 'dug pa la bslangs pas ma ster par /
ma tshad cig na rdo zhig gi bar nas chu bag tsam 'bab pa zhig 'dug pa la 'thungs zer /
des nga mi ngoms byas pas /
'thung nus par gyis shig dang ngoms par bya yis zer /
der slob dpon gyis chu de 'thungs bas chu zad par ma gyur to / /
der chang ma byin pas rmod pa'i glang la sdigs mdzub byas pas glang de shi ba la /
rmod pa de na re /
khyod nang pa sangs rgyas pa'i rnal 'byor par 'dug pas /
da 'di rjes su gzung dgos kyis yar gsos shig zer ba la gso bar ma nus pa rmod pa de rang gis glang shi ba gsos te zhing rmod cing 'dug /
rdo ba'i bar nas 'dzag pa'i chu de yang thug chang du 'dug pas slob dpon zhal skyengs pa zhig byung /
yang de nas phar phebs pas skyed mos tshal zhig na /
shing thog 'dzam bu bi ra bya ba chu skyur mo 'byung ba yod pa zhig na chung gzhon nu ma gcig gis srung zhing 'dug pa la shing thog bslangs pas /
khyod rang rnal 'byor pa nus pa dang ldan par rlom pa zhig 'dug pa /
nus pas shing thog phob la zo zer par /
slob dpon gyis shing thog la ltung ba'i lta stangs byas pas mar lhung gin byung ba la /
gzhon nu ma des mig gi rdzi ma bteg pa tsam gyis slar yar 'byar zhing song ste slob dpon skyengs par gyur /
yang de nas phar phebs pa na lha khang zhig tu mi gcig gis brgyad stong pa klog cing 'dug pa de la slob dpon gyis /
khyod paN+Di ta'am rnal 'byor pa'am /
rab tu byung ba'am dge bsnyen nam cis gnas byas pas /
de na re /
rnal 'byor pa'i cha lugs kyis gnas so zer ba la /
slob dpon gyis 'o na khyod rnal 'byor pa bya ba klog byed pa ang /
khyod lce yang mi bde ba 'dug gsungs pas /
'o na khyod kyis klogs dang zer /
slob dpon gyis bklags pas klog tshul legs po ma mkhyen pas slob dpon pham mo / /
de nas slob dpon gyis shar phyogs b+haM ga lar rgyal po shi ri su tsan+d+ra ste rol pa'i zla ba dang /
blon po ku sha la nA tha ste dge ba'i mgon po'i grong dang nye bar byon pa na /
rgyal po phyi rol mu stegs pa yin /
blon po nang pa sangs rgyas pa yin pas /
blon pos slob dpon nag po pa grong du byon pa thos nas song ste bsu pa dang bsnyen bkur byas pas slob dpon gyis khyod kyis nga la de ltar byed pa ci don @# / /
du gnyer gsung /
blon pos gsol pa /
gzhan ci yang don du gnyer rgyu med /
bdag la lha khang zhig na thugs rje chen po dbang phyug chen po'i gzugs su bcos pa zhig byas yod pas de la rab gnas shig zhu'o zer /
slob dpon gyis de ltar bya gsungs na'ang yun ring po gnang du ma bzhed /
lan cig gi tsho de ring bya'o gsung /
'o na rab gnas la 'tshog chas yo byad ci dgos pa bsgrub bo zhus pas /
ci yang mi dgos gsungs nas me tog gcig sku'i spyi bor bzhag ste /
su pra tiShTHa badzra hoH pra ti zhes gsungs shing rab gnas byas zin to gsungs pas /
de la blon po yid ma ches so / /
der slob dpon gyis sku'i spyi bo'i me tog bsdus te gshegs pas sku yang slob dpon gyi phyi bzhin byon pa dang /
da gzod blon po yid ches nas /
da bdag yid ches pas rab gnas mdzod cig ces gsol ba btab pas yang me tog sku'i spyi bor bzhag nas /
su pra tiShTHa badzra zhes gsungs pas sku de gnas de nyid rang du bzhugs te /
mi mang pos spyan drangs pas kyang ma 'drongs par /
de nyid du lha khang zhig brtsigs so / /
sngar gyi lha khang gi sku'i shul du mchod rten zhig bzhengs so / /
de nas blon po des slob dpon la dbang dang chos zhus /
nang pa'i lha'i ras bris shig mdzad par zhus pas gnang nas /
slob dpon /
blon po /
'bri mkhan gsum las mi gzhan la gsang ste /
rgyal po'i lha 'jigs byed nag po ste dbang phyug chen po dang /
u ma'am dus mtshan ma dmar mo gdan du bting ba'i yi dam gyi lha mchog dpal 'khor lo sdom pa'i ras bris kyi sku thang zhig bris pa las /
gcig nas gcig tu gtam 'khyar te rgyal pos blon po gzhan las tshul de thos pa la /
blon po 'di nga'i snying dang 'dra bas de 'dra bden mi srid gsungs nas yid ma ches /
'on kyang gtam de yang yang gags pas nam zhig na rgyal po'ang the tshom du gyur te gnas pa'i dus su /
blon po'i grogs po zhig gis blon po de la /
bris sku 'di gzhan du ma bskyal na khyod rang 'khor dang bcas pa la rgyal pos chad pa chen po gcod par 'dug byas pas de la mnyan te /
bris sku lan bza' mang po dang rgyan mang po byas te grong khyer gyi lho sgo nas phar bskur bas /
rgyal po'i khab de'i phyogs bzhin sgo ba bzhi yod pa'i lho phyogs kyi sgo ba na re /
'di tsam du ngo mtshar ba'i rgyas 'debs pa ci yod zer nas kha phye bas bris sku de byung ba rgyal mtshan gyi rtse mo la btags te /
rgyal po'i drung du khyer nas bstan pas rgyal po'i 'khor dang blon po thams cad na re /
rgyal po'i lha'i stan byas pa'i lha 'di 'bri ba po de srog dang phral la nor thams cad blang bar rigs so zhes zer ba la /
rgyal po na re /
de ni ma yin te /
bya ba thams cad brtags nas byed dgos pas gcig tu de ma thag nas chad pas mi gcod kyis /
'u cag gis kyang bde @# / /
mchog gdan du bting ba'i 'jigs byed dang dus mtshan ma bris la /
bden pa'i byin rlabs dang nus pa 'gran no zer nas /
'jigs byed dang dus mtshan mas bde mchog yab yum gnyis gdan du byas nas brdzis pa zhig bris te mu stegs kyi lha khang rde'u la'i nang du lha gnyis gshibs nas zhal g.yogs te bzhag /
blon po dge mgon la khyed rang gi lha yang mchod cig /
nged kyi lha yang mchod do / /
de ltar zhag bdun du mchod pa byas la zhal phye nas ji ltar 'dug pa'i nus pa 'gran no zhes zer nas de bzhin du byas par /
blon pos slob dpon la de'i tshul rnams gsol te nus pa bstan 'tshal lo zhus pas /
slob dpon gyis /
de bzhin du nus pa bstan par bya'o / /
bcom ldan 'das rnam pa thams cad du dbang phyug gis brdzi bar ga la nus gsungs nas dur khrod du tshogs kyi 'khor lo mdzad pa'i tshe /
nam phyed na tir ti ka ste mu stegs pa'i rnal 'byor ba'i cha byad can gyi mi sngon po mi'i thod pa rlon pa lag tu thogs pa zhig byung nas /
tshogs dpon ngas bya'o zer ba la /
slob dpon gyis khyed kyis tshogs dpon mi byed do / /
rnal 'byor pa chen po yin pa'i phyir nga nyid kyis tshogs dpon byed do zhes gsungs pa'i rjes de ma thag tu thod pa can de he ru kar gyur pa nam mkha' la 'khur nas 'di skad du /
mdze mo de yang mdzo mo ma yin rdo rje phag mo'i rnam 'phrul yin / /
zhing rmod de mang zhing rmod ma yin he ru ka yi rnam 'phrul yin / /
mdzes ldan de yang bu mo ma yin rdo rje phag mo'i rnam 'phrul yin / /
klog cha lan de yang klog mkhan ma yin he ru ka yi rnam 'phrul yid / /
thod pa can de'ang thod pa can min he ru ka yi rnam 'phrul yin / /
che 'dir dngos grub gzhan 'grub gzhung rnams rtsoms shig bar dor sangs rgyas 'gyur / /
ces gsungs par /
slob dpon gyis bdag rjes su gzung du gsol zhes byas nas bstod pa /
khyod kyi zhabs kyis mnyam par mnan na 'og gi klu yang 'jigs 'gyur zhes te zhabs g.yen bskum par gnas / /
khyod kyi phyag rnams drang por bsrangs na phyogs skyong rnams kyang skrag 'gyur zhes te phyag gnyis bskum par mdzad / /
dbu yi gtsug tor drang por bsrangs na tshangs pa'i 'jig rten 'jig 'gyur zhes te cung zad yo bar gnas / /
rje btsun khyod kyi gar ni dgos pa dang ldan mthong bas dang de snying nas dang bas bdag gis bstod / /
srid pa gsum 'bar sku ni rjes chags dul bar ldan / /
'od zer sngon po steng ldan nyi ma brgya stong ldan / /
rnam mang sku dang cha lugs rjes chags sems par ldan / /
he ru ka dpal de dag ?? lhan cig gar byed shog /
ces gsungs pa dang /
he ru kas ha ha he he ho zhes gsungs nas mi snang bar gyur to / /
tshigs bcad 'di rnams la lo rgyus kyi yig rnams su rgyas bsdus dang tshig zur mi mthun pa 'ga' re yod kyang don du mi 'gal lo / /
de nas zhag @# / /
bdun na bris sku la bltas pas /
bcom ldan 'das kyi sku ni sngar bas kyang gzi brjid che par gyur la /
bris sku cig shos ni gong 'og go bzlog nas /
'jigs byed dang dus mtshan mnan pa'i bcom ldan 'das he ru ka 'od dang bcas pa zhig tu gyur pa mthong nas thams cad ngo mtshar du gyur cing /
rgyal po 'khor dang bcas pa shin tu dad par gyur te /
slob dpon rgyal po'i pho brang du spyan drangs nas dbang dang man ngag zhus /
rdzas la sogs pa mang po phul nas /
rgyal po'i mnga' 'og gi b+haM ga la ba thams cad sangs rgyas kyi bstan pa la bkod /
de nas slob dpon gyis he ru ka'i lung bzhin 'khor lo sdom pa'i dbang dang bskyed rdzogs sogs ston pa'i dkyil 'khor gyi cho ga /
nag po mngon rtogs sam sgrub thabs /
sbyin sreg /
gsang ba'i de nyid rab tu gsal ba /
o la ba ti /
dpyid kyi thig le ste nag po gzhung drug sogs brtsams /
de nas dzA lan+d+ha rar dgon pa byed gsung ste de wI ko Tir byon pa dang /
mkha' 'gro ma zhig mi'i bu mor brdzus nas 'bras rdung ba la 'bras bslangs bsam ster ba la /
slob dpon gyis 'bras kyi tshoms la lta stangs byas te bkas pas /
bu mo des kyang slob dpon la lta stangs byas pas slob dpon gyi zhal nas khrag byung ba de der mid nas bzhugs sar byon pa dang bsnyung bas thebs nas /
slob dpon gyis /
da bla ma'i bka' bcag pa'i nyes pa byung ba yin 'dug pas de la bshags pa bya dgos gsung /
'khor slob ma grub thob mang po yod pa rnams yul nyi shu rtsa bzhir tshogs 'khor byed pa dang /
bla ma'i snyun gso ba'i sman len du btang /
de dag gis kyang de bzhin du phyin te gnas yul de dang der tshogs kyi 'khor lo phul /
sman mang po blangs te slar log nas 'ongs pa'i lam ka na /
khrus kyi rdzi dbu zhig tu bud med mang po khrus byed cing 'dug pa rnams kyis khyed cag kyang khrus kyis zer ba la /
nged rnams khrus byed pa'i long med /
slob dpon bsnyung nas yod pas myur du 'gro dgos byas par /
bud med de dag gis slob dpon bsnyung ba dwangs yod zer /
der 'khor rnams kyis khrus byed cing bsdad pa dang sman rnams bud med rnams kyis khyer nas nam mkha' la song ngo / /
de nas khyim du song ba na slob dpon gyi snyun ma dwangs par yod pas slob ma rnams kyis rgyu mtshan rnams gsol ba na /
slob dpon gyi zhal nas /
de dag ngal bla ma'i bka' bcag pa'i nyes pas mkha' 'gro'i bar chad byung ba yin te 'ong /
da tshe 'di la phyag rgya chen po thob pa'i skal ba med pas lus 'di 'dor te /
bar dor mchog gi dngos grub mngon du byas te slar lus rten 'di la zhugs nas 'ong bas lus 'di zhag bdun dum sregs shig gsungs nas sku bdas so / /
de nas 'khor rnams kyis zhag bdun du gsang thub par re ba la zhag lnga lon pa na rgyal po'i rtsis pas tshor nas /
yul @# / /
phyogs 'di na mi'i ro yod pas yul thams cad btsog go zhes zer te gdung 'jog tu ma ster bar pur sbyangs pas gdugs dang rgyal mtshan dang /
lha'i me tog gi char la sogs pa lus mi snang ba'i mchod rdzas dpag tu med pa'i mchod pa dang /
DA ma ru dang /
ting shag dang /
cha lang la sogs pa 'khrol mkhan med pa'i rol mo du ma dang /
lha'i bdug spos dri zhim po'i ngad 'thul ba sogs rgya cher byung zhing /
deng sang gi bar du'ang 'das pa'i dus tshes kyi skabs Da ma ru'i sgra dang /
me tog la sogs pa'i mchod pa dpag tu med pa 'byung bar grags so / /
lo rgyus kha cig tu /
slob dpon 'da' khar /
tshe 'dir mchog 'grub pa'i skal ba med pas /
bar dor rten 'di la zhugs nas gdod ma'i sangs rgyas thob par 'gyur bas lus 'di zhag bdun du ma sregs gsungs nas sku 'das par gsungs /
yang kha cig las /
sku gshegs nas zhag bdun lon pa na /
gdugs dang / /
ram ru'i sgra dang bcas te sku lus la 'jug tu byung zhes grag go /
de nas gzhan du sku 'khrungs pa na yang /
bla mas ma gnang bzhin du spyod pa mdzad pa dang /
mkha' 'gro ma'i bar chad kyis sku 'gyur ba la sogs pa dran te /
spyod pa'i dus la bab pa na /
lus la rus pa'i rgyan nang chas su shog cig ces smon lam btab nas rdo rje theg pa'i sgrub pa mdzad pas dus la bab pa'i tshe rgyan rang chas su byung nas spyod pa mdzad de sangs rgyas nas bstan bcos rnams kyang de dus brtsams so / /
zhes bshad la /
'ga' zhig tu ni bar do nyid du mchog gi dngos grub brnyes par gsungs te he ru ka'i lung dang yang mthun no / /
slob dpon la bar chad byed pa'i mkha' 'gro ma rnams ni slob ma'i mchog phyag rgya chen po grub pa gu hya pa zhes bya bas tshar bcad de btul bar gsungs so / /
gsang rnam las byung ba rgyal sras dgra lha rtse rgyal ni /
mtha' bzhi'i bdud kyi rgyal po rnams drag po g.yul gyi sbyor bas cham la phabs nas bod 'dir phyes nas dam pa'i chos kyi dga' ston nyin mo ltar 'char zhing skye 'gro mtha' dag phan bde'i lam bzang mchog tu spyod pa la gcig tu gnag cing 'tshe ba'i nag po'i phyogs rigs ngan pa'i tshogs rnams rmeg med du byi dor mdzad pa'i sta gon nyer bsdogs kyi tshul la rings par zhugs pa /
smug po gdong gi rigs brgyud gling rje ge sar rgyal po'i rgyal tshab tu gyur cing /
gang gi thugs rje'i 'od zhags dam pos ma 'ongs pur rgyal bod kyi rgyal khams su 'gyur ba'i yid can rnams la nye bar 'khyud pa'i sprul pa'i skyes mchog dgra 'joms dpa' bo'i chas can du byon pa zhig ste /
'di dag gi ngo mtshar sgyu 'phrul bsam gyis mi khyab pa'i mdzad pa rnams ni bdag 'dra so skye tha mal pa'i blos gzhal bar dka' ba'i gnas su gyur pa lags so / /
gsol 'debs las /
srong btsan @# / /
mdun 'don yi ge'i srol 'byed po / /
thon mi saM b+ho Ta /
zhes bsngags pa thon mi saM b+ho Ta ni /
lho phyogs gnyal zhes pa'i yul du thon mi a nu snang grags kyi bur sku 'khrungs nar son pa na /
rigs rus kyi ming las dras te mtshan thon mi saM b+ho Ta bya bar btags /
de nas cher skyes pa'i skabs rim gyis chos rgyal srong btsan sgam po'i mdun na 'don te blon po'i gras su gyur cing /
de yang chos blon nang ma'i gtso bor mdzad de bzhugs pa'i mus shig nas /
rgyal po'i thugs la rgyal srid lugs zung gi khrims rnam par dag pas 'dzin pa la yi ge ni yon tan thams cad kyi rtsa ba lta bur dgongs shing /
phyogs kyi rgyal po rnams la skyes lan bka' 'phrin gnang ba'i cha rkyen du'ang nye bar mkho bar gzigs nas 'jam dpal dbyangs kyi rnam 'phrul chos blon thon mi nyid 'phags yul du yi ge slob par 'byon dgos tshul phebs te /
rig byed smra ba'i slob dpon mgu ba skyed pa sogs kyi phyir gser phye bre gang dang /
gser gyi pa Ta sogs dngos po gya nom pa phebs rdzongs su bstsal ba ltar 'khor mang po dang bcas te /
thag ring bshul lam gyi 'jigs skrag ngal dub bzod dka' ba mang po dwang du bzhes nas byon pas /
lam bar gyi 'tshe ba mtha' dag dang bral nas bde bar bgrod de 'phags yul du phebs /
rig skyed slob pa bston pa grags la phyag rten yon 'bul dang /
gus 'dud tshad med pas mnyes pa phul du phyin pa bsgrub ste /
bram ze li byin ka ra la yig rigs sum brgya drug cu rtsa bzhi dang /
paN+Di ta lha rig pa seng ge la sgra la Ni bya ka ra Na /
rtogs slab rgyal po lugs kyi bstan bcos /
ka lA pa /
rtogs dka' ba paN+Di ta lugs kyi bstan bcos /
tsan+d+ra pa rnams kyis ris /
spyan ras gzigs kyi mdo rgyud nyi shu rtsa gcig dang bcas pa bslabs nas /
bdag cag blon po thon mi ya / /
ma lus gnang pa thugs la btags / /
rgya gar yul du phyin pa yin / /
mkhas grub khyed dang mjal ba yin /
zhes slob dpon la drin du gzo ba'i gsung byon te bod du phebs nas /
rgyal blon gnyis kyis lha sa'i phe brang ma rung lo gsum gyi ring la sku mtshams dam du bcad de yi ge dang sgra rnams slob pa'i tshul mdzad pas mkhas pa'i dbyid du gyur kyang de'i nang du bod skad la nye bar mkho ba'i sgra dang yig rigs mi 'dug par dgongs nas rgyal pos thon mi la gsungs par /
thon mi nyid kyis 'jam dpal dbyangs la gsol ba btab ste rang gi mkhyen rab kyi klong du ji ltar shar ba las /
legs sbyar gyi dbyangs bcu drug nas i u e o bzhi dang /
gsal byed sum cu rtsa bzhi las /
log pa lnga dang /
'thug po lnga /
Sha k+Sha rnams dor ba'i steng du a drangs pa'i nyi shu rtsa bzhi la /
gcig /
chos /
'jig rten /
gzhon nu /
gzi brjid /
'o ma sogs kyis mtshon par /
@# / /
rgya gar skad la /
e ka /
d+ha rma /
lo ka /
ku mA ra /
te dzas /
ba yas brjod pas /
ca cha ja zha za 'a rnams mi dgos pa 'dir bsnan te /
dbyangs bzhi dang gsal byed sum cur gtan la phab nas /
lany+dza la dpe byas nas dbu chen /
wa rtu la dpe byas nas shar ma la sogs pa yi ge'i gzugs dang brda gsal bar byed pa'i sum rtags sogs bod du nye bar mkho ba'i bstan bcos brgyad mdzad nas rgyal po la phul /
spyan ras gzigs kyi mdo rgyud nyi shu rtsa gcig sogs chos mang du bsgyur ba ni bod ljongs su dam pa'i chos bsgyur ba'i thog ma yin no / /
tshul de dag la brten nas rgyal pos bstan pa rin po che'i btsas su dgongs te blon po thon mi la bkur sti rgya cher mdzad pas /
blon po gzhan gyis phrag dog byas pa la /
thon mis /
yul mtha' 'khob bod kyi rgyal khams 'dir / /
mi mkhas pas sleb pa'i sngon ma yin / /
da mun pa sel ba'i sgron me yin / /
rje rgyal po nyi zla'i tshul du bzhugs / /
grogs blon po'i khrod na nga tsam med / /
bod kha ba can pa'i mi rnams la / /
nga thon mi bka' drin mi che'am / /
zhes gzhan gyi 'gran sems kyi brag ri dri ma med pa'i dpyod ldan gyi mdzad pa dang gsung gi gnam lcags kyi thog mdas sil bur btang ngo / /
gsung 'di dag la dpags na dus skabs bzang po de dag tu yang blun pos shes ldan la gshe ba 'di yod tshod du 'dug go /
zhes rgyal mchog lnga pa chen po gsung ngo / /
de ltar thon mi saM b+ho Ta 'di ni gangs can gyi ljongs 'dir yi ge'i srol thog mar phye nas bod lul mun pa'i gling du dam chos kyi nyi ma thog mar drangs pas /
bod spyi la sku drin gyis che ba zhig go / /
khri srong lde'u sras tha chung mu tig btsan / /
rgyud gcig 'o bran dpal gyi dbang phyug zhabs / /
zhes gsal ba chos kyi rgyal po mu tig btsan po ni /
chos rgyal khri srong lde'u btsan dang /
btsun mo tshe spong bza' gnyis kyi sras su sku 'khrungs te /
rgyal po yab yum de gnyis la sras gsum mnga' ba las 'di nyid sras chung ba yin zhing /
mtshan mu tig btsan po'am sad na legs mjing yon du grags /
dgung lo bzhi'i steng du rgyal srid bzung /
slob dpon gyis chos skal stsal /
rgyal rabs kyi yi ge 'gar 'di'i mtshan la khri lde srong btsan du 'chad pa ni sgra sbyor 'am po gnyis pa sogs ma mthong ba'i skyon yin zhes lnga pa chen pos gsungs /
yab mes kyi gtsug lag khang rnams la mchod pa /
shul na bzhugs pa'i lo paN rnams la phul du byung ba'i bsnyen bkur dang bcas te /
sngar ma 'gyur ba'i gsung rab 'ga' zhig bsgyur /
bod kyi rgyal po la nga che bas lha khang nyi ma tsam zhig rtsig go gsungs pas /
slob dpon mdzod mkhan gyis nyi ma'i rgyar dpag tshad lnga bcu rtsa gcig yod pas /
bod 'dir mi shong zhes zhus par /
zla ba tsam zhig rtsig gsungs /
de yi tshad kyang @# / /
dpag tshad lnga bcu yod tshul smras par /
'o na skar ma tsam zhig rtsig gsung par de la rgyang grags bco brgyad yod pa bzhin /
byang 'brog gi thang yangs sa zhig tu rtsig par bka' gnang bas /
blon po kun gyis byang thang du brtsigs na lha khang stong par lus 'gro tshul zhus pa dang /
slar rje 'bangs kun gros mthun par /
rgyal sde dkar chung rdo rje dbyings kyi lha khang bzhengs /
rnam sras rta bdag brgyad bran du bkol nas b+he ta hor gyi sgom gra bar pa btul te g.yu'i thub pa dang /
bse 'bag smug chung sogs gdan drangs nas rgyal po pe har bsam yas mi 'gyur lhun gyis grub pa'i gtsug lag khang gi srung mar bskos /
bod 'bangs kun phan pa dang bde ba'i lam du 'god par mdzad nas sku gshegs te /
bang so ste sku bur bzhugs pa'i mkhar chung ngu 'phrul rgyal mdun na brtsigs /
zhes gsungs pa ltar ro / /
de dang thugs rgyud gcig tu gsungs pa 'o bran dpal gyi dbang phyug ni /
o rgyan gyi slob dpon chen po padma sam+b+ha wa las gsang sngags rnying ma'i zab lam dbang po yang rab kyi gdul byas nyams su lon par nus pa'i chos /
theg dgu'i rtse rgyal yang zab a ti yo ga'i lam mchog gi rim pa'i chos skor sogs mtha' yas pa gsan cing nyams su bzhes pa las 'od gsal rdo rje'i snying po chos dbyings kun tu bzang po'i rang zhal rjen cer du gzigs te rdzogs pa chen po'i rtogs pa mchog brnyes shing /
grub pa'i spyod pa ji 'dra ba mdzad pa yang /
'o bran dbang phyug chu la nya ltar 'phyo / /
zhes sogs gsungs pa ltar te rje 'bangs nyer lnga'i ya gyal zhig yin la /
'di'i rnam thar rgyas pa ni gzhan las shes dgos so / /
brag g.yang rtogs ldan 'jam blo rin po che'i thugs sras dam pa'i skyes mchog mkhas pa tshad thub kyi zhal rgyun du skyabs mchog rdo rje 'chang chen po'i skyes rabs kyi phreng bar 'chad pa rlangs khams pa go cha ni /
deb sngon dang rgyal mchog lnga pa chen po'i gsung rgyal rabs sogs su gsungs pa /
mkhan slob chos gsum gyi sku dus su byung ba'i bai ro tsa na /
rma rin chen mchog /
gnyags dz+nyA na ku ma ra /
gnyan dpal dbyang sogs nam mkhar 'gro ba dang /
ri brag la 'dzul ba /
chur mi 'bying ba /
lus lha'i dkyil 'khor du skye bo mang po la ston nus pa sogs grub pa thob pa mang du byung bar gsungs pa'i nang tshan /
dam pa'i lha chos kyi sgo nas thub pa'i nang gi mdzod gcig pu bstan pa'i snying po so sor thar pa'i sgor zhugs nas rab tu byung ba'i sad mi mi bdun gyi bar mar grags shing /
grub pa brnyes pa'i mthu stobs dang rdzu 'phrul dpag par dka' ba nyid du byon zhes bsngags par mdzad pa ltar te /
'di gnyis gyi rnam thar rgyas pa ni gzhan las shes dgos so / /
jo bo bod du spyan drangs bka' gdams kyi / /
srol 'byed nag tsho lo tsA tshul khrims rgyal / /
zhes gsungs pa nag tsho lo tsA ba tshul khrims rgyal ba ni /
gra pa mngon shes dang rje mar pa @# / /
'khrungs pa'i snga lo khu ston dang dgung mnyam du 'gal byed ces pa lcags mo phag gi lor stod kyi gung thang du 'khrungs /
dgung lo so gcig pa chu pho rta la jo po rje dang lhan du mnga' ris su phebs jo bo la snga phyir lo bcu dgu brten /
bde mchog skor dang /
gshin rje gshed kyi skor dang /
'dus pa 'phags lugs sogs kyi gdams pa'ang phal cher thob /
bod la bka' drin mchog tu che /
bsam yas sogs na jo bo dang rnam gnyis kyis nyi khri snang ba dang /
slob dpon dbyig gnyen gyis mdzad pa'i theg bsdus kyi 'grel pa sogs la 'gyur mang po'ang mdzad /
mthar jo bo'i bka' ltar na ro pa'i slob ma kha tshe dz+nyA na A ka ra la 'dus pa 'phags lugs kyi tshes skor gsan par bal yul du phebs par 'dod kyang jo bo sku bgres pa'i nyams la bltas pas 'bral ma phod pa na /
jo bo'i zhal nas /
theg chen gyi bshes gnyen mjal dka' bas lo tsA ba rang bzhud cig /
kho bo yang ring por mi sdod par dga' ldan du dus bya'o gsungs par /
nag tshos kho bor shi pa'i tshe dga' ldan na jo bo nyid kyi drung du skye ba'i dgongs pa gnang ba dang /
kho bo yul du jo bo'i sku zhig 'dri bas de'i rab tu gnas pa'i tshe jo bo 'byon par zhu bya ba gnyis zhus pas /
zhal gyis rkyang bzhes /
phyis su bka' gdams pa 'ga' res /
jo bo 'da' khar 'bral phod pa lo tsA ba la dam tshig med zer ba la /
sha ra bas /
deng sang gi bde skyid dam dum 'di lo tsA ba'i drin yin pa la /
bka' gdams pa 'di rnams kyis shab shub kho na byed gsungs nas bkyon /
lo tsA pa dgung lo bzhi bcu rtsa bzhi pa shing pho rta'i lo la jo bo rje sku gshegs /
lo tsA ba phyis su'ang sku tshe ring por bzhugs shing /
dz+nyA na A ka ra /
bal po shAn+tiM b+ha dra /
nag po dam tshig rdo rje sogs bsten te 'gyur yang mang po mdzad /
rong pa lag sor ba la sogs pa bu slob mang du byung zhing /
jo bo chen po'i rnam par thar pa la bstod pa tshigs bcad brgyad cu pa sogs bstan bcos brtsams pa yang 'ga' re mdzad do / /
bdag cag gi 'dren mchog dam pa rdo rje 'chang chen po gang nyid lcar skya rol pa'i rdo rje'i yang sprul 'khrul bral nyid du nges pa 'og tu yang yang 'chad 'gyur rnams kyis rtogs par nus la /
rol rdor ni lho brag mar pa dang thugs rgyud gcig par thu'u bkwan rin po che'i gsung rol pa'i rdo rje'i rnam thar du ches gsal par gsungs so / /
des na /
mar pa lo tsA ba chos kyi blo gros ni /
lho phu chu khyer bya bar yab mar pa dbang phyug 'od zer dang /
yum rgyal mo 'od zer gnyis kyi sras su chu pho byi pa la 'khrungs /
chung du nas slob dpon klu brgyad pa zhig las yi ge 'bri klog sogs bslabs pas legs par mkhyen /
spyod pa shin tu rtsub pa ste mi thams cad dang 'thab dga' ba zhig yod pas /
yab kyis yang na bu 'dis mi gzhan phar gsod dam /
@# / /
yang na mi gzhan gyis bu 'di tshur gsod pa gang rung zhig yong nges pas da 'di slob gnyer zhig byed du btang na bsam blo'i shed rnyed pa'ang yong srid snyam du /
sngags gsar ma'i grub thob 'brog mi lo tsA ba shAkya ye shes zhes pa gdams ngag mang du gsan pa'i yon tan dang /
lam bskyed rdzogs la brtan pa thob cing /
rlung gi stobs kyis nam mkhar skyil krung 'cha' ba /
phyis su sku 'das skabs bar dor phyag rgya chen po mchog gi dngos grub brnyes pa de'i drung du btang ba ltar der byon te rta bzang po zhig gis sna drangs pa'i 'bul ba mang po phul nas /
dpal myu gu lung gi dgon pa ru / /
sgra sgyur 'brog mi'i lo tsA la / /
sgra thang klog skad kyi yig tshang bslabs / /
khong bka' drin mi chung che bar 'khums / /
zhes pa ltar lo tsA'i skad dang yi ge bslabs pas phul du phyin par mkhyen /
'on kyang gdams pa chung ngu na ri la'ang yon chen po dgos par mthong nas /
khong gi chos 'di rnams kyang rgya gar nas byung bas /
da nga rang yang rgya gar du 'gro dgos dgongs pa'i thugs skyes te rang yul du byon /
gser mang du btsal nas slar bal yul du phebs /
bal po spyi ther ba la rdo rje gdan bzhi sogs rgyud 'ga' re zhus /
der lo gsum song ba dang bal po kun kyang rgya gar du chos nyan par 'gro ba gzigs pas la ci ste mi 'gro snyam du dgongs nas bal po pen+da bas 'dren pa mdzad de rgya gar du byon pas puSh+pa ha rir nA ro pa'i drung du bskyal /
nA ro pas thugs la btags pas kye rdo rje'i dbang gcig pu'ang lan bdun zhus /
gzhan rgyud dang /
sgrub thabs /
rdzogs rim gyi man ngag rnams kyang legs par gnang /
de nas rgya gar nub phyogs du la kaShe tra'i grong na dpal ye shes snying po las gsang 'dus rgyud rkyang gi lugs rnams legs par gsan /
slar nA ro pa'i drung du byon te sgron gsal gyi bshad pa dang /
mahA mA yA'i dbang byin rlabs man ngag dang bcas pa rdzogs par gsan /
slar bod du phebs te byang phyogs su phyug po 'ga'i sri'u gsos pa'i yon dang /
nam re'i gser kha rdol ba dus 'dzoms pa dang /
byang tsam lung gi mar pa mgo ya gas zhes pas rus gcig pa'i zhen gyis dbang zhus shing rang gi nye 'bangs sogs kyang bskul te gser 'bul du bcug pa bcas la brten nas gser mang du byung ba rnams bsnams /
bal po brgyud de rgya gar du byon nas yul dbus su phebs par nA ro pa spyod pa la gshegs zin pas ma mjal bar bla ma gzhan la chos 'ga' re gsan /
kye rdor gyi rgyud gzigs pas nA ro pa tshol 'dod cher skyes te rgya gar lho shar gyi yul phyogs du mar byon /
grub thob rnal 'byor pa dang rnal 'byor ma gzhan mang po mjal bar yang gdams pa ci rigs gsan /
da @# / /
dung dad pa drag pos nA ro pa rtse gcig tu btsal bas nam zhig nags gseb cig tu mjal /
der gser rnams phul bas thams cad gtor /
mar pa cung zad yid ma ches pa na /
nA ro pas zhabs kyi mthe bongs la reg pas sa gzhi de gser du song /
zhal nas kyang /
thams cad gser gling yin no gsungs nas der mi snang bar gshegs /
nA ro pa spyod pa la gshegs nas mjal ba'i skabs 'di tshun chad du rje mar par thugs dam ting nge 'dzin gyi nyams rtogs tshad med pa re 'khrungs /
sngon zhig nas grub chen tai lo pas /
b+ho Ta'i ma rig mun sel la / /
ye shes snang bas khyab par gyis / /
zhes pa'i lung bstan gnang yod pa ltar dgung lo bzhi bcu rtsa gnyis tsam na bod du tshur 'byon rgyur bal bor phebs te pham 'thing ba sogs dang mjal /
de nas bod du phebs te yul sa bzung /
bdag med la btsun mor bzhes /
de la sogs pa btsun mo dgu yod par grags te /
kyai rdo rje'i lha mo dgu'i ngo bor bshad /
yang skabs shig mai tri pa'i snyan pa gsan pas thugs phrogs te rgya gar du byon pas rgya gar shar phyogs su mnga' bdag mai tri pa dang mjal /
rgyud 'grel man ngag mang po gsan cing bsgoms pas phyag rgya chen po'i rtogs pa mngon du gyur te /
rje mnga' bdag chen po'i bka' drin gyis / /
gzhi chos nyid skye ba med par rtogs / /
sems stong pa nyid la sbar zin byas / /
mi kho bo'i spros pa de nas chod / /
ces pa'i mgur yang gsungs shing /
slar bod du phyir phebs /
de rjes su yang bal yul du lan gnyis byon te bla ma rnams la chos mang du gsan /
de nas bod kyi phyogs su phyir byon pa'i lam gar bla po rdzong du zhag kha yar bzhugs pa'i mtshan lam zhig tu /
mar pa nyid bud med cig gi phrag par khur nas rgya gar lho phyogs dpal gyi ri las ra ha bzhugs pa'i drung du bskyal /
sa ra has gdams ngag gnang zhing byin gyis brlabs pas snang srid thams cad ro gcig pa'i myong ba yang dag pa 'khrungs pa zhig byung /
de nas rim gyis byon nas gro bo lung du phebs te slob ma mang du bskyangs /
rje mar pa nyid kyi zhal nas /
skra ka la tsan+d+ras sna drangs nas / /
skad sna brgya dang rtsa brgyad shes / /
grogs lots+tsha tshogs na nga re brod / /
dgyes rdor gdan bzhis sna drangs nas / /
rgyud 'grel brgya dang rtsa brgyad shes / /
grogs ston chen tshogs na nga re brod / /
bka' bzhi'i gdams pas sna drangs nas / /
snyan brgyud brgya dang rtsa brgyad shes / /
grogs sgom chen tshogs na nga re brod / /
ngo mtshar che ba rnam gsum ni / /
bsre dang 'pho ba ma gtogs pa / /
khyad chos brgya dang rtsa brgyad shes / /
che na ngo mtshar de che mod / /
dud sol lha mo ma gtogs pa / /
bstan srung brgya dang rtsa brgyad shes / /
che na ngo mtshar @# / /
de che mod / /
rim lnga'i dmar khrid ma gtogs pa / /
rdzogs rim brgya dang rtsa brgyad shes / /
che na ngo mtshar de che mod / /
de thams cad bla ma rje'i drin / /
zhes dang /
ngas sos dal dben tshe rtsa rlung bsgom / /
lus sems gcun zhing gcun zhing bsgom / /
'byung pa 'khrugs kyang nyam nga med / /
phogs 'don du shes pa'i gdeng zhig yod / /
gnyid kyi dus su 'od gsal bsgom / /
snang bsdud cing sdud cing bsgom / /
gti mug tu song yang nyam nga med / /
zung 'jug tu shes pa'i gdeng zhig yod / /
rmi lam gyi dus su sgyu lus bsgom / /
snang ba spro zhing spro zhing bsgom / /
rnam rtog tu song yang nyam nga med / /
sgyu mar shes pa'i gdeng zhig yod / /
'dod yon spyod tshe lha skur bsgom / /
ro bro myang zhing myang zhing bsgom / /
bza' btung du mthong rung nyam nga med / /
tshogs mchod du shes pa'i gdeng zhig lod / /
thabs lam gyi skabs su gzhan lus bsgom / /
bde ba bskyed cing bskyed cing bsgom / /
tha mal du 'dug kyang nyam nga med / /
lhan skyes su shes pa'i gdong zhig yod / /
'chi ba'i dus su 'pho pa bsgom / /
'pho ba sbyang zhing sbyang zhing bsgom / /
'chi ltas byung yang nyam nga med / /
rdzogs rim du shes pa'i gdeng zhig yod / /
shi pa'i dus su par do 'dzin / /
bar do sprin dang na bun 'dra / /
chags snang skyes kyang nyam nga med / /
rang grol du shes pa'i gdeng zhig yod / /
ces sogs gsungs pa ltar lung rtogs kyi yon tan tshad las 'das pa mnga' /
nA ro pa dang mai tri pa'i man ngag gtso bor mdzad cing /
bshad pa yang 'dus pa dang /
sangs rgyas thod pa /
rdo rje gur /
rdo rje gdan bzhi /
brtag gnyis /
mahA mA yA rnams kyi bshad pa sogs gnang ba la brten nas slob ma mkhas shing dngos grub brnyes pas bod kyi ri sul thams cad gang bar mdzad de /
dgung lo brgyad cu rtsa drug pa me mo glang la zhi bar gshegs /
bu slob kyi gtso bo dol pa gag ston /
gre'i mi'u chung /
chu gong dpal le /
dge bshes khe gad de thugs sras bzhi /
klog skya 'byung gnas rgyal mtshan /
mar pa mgo yags /
rngog gzhung pa /
'tshur dbang nge /
mes tshon po /
lha rje se rings /
rgya ston zhig po /
mar pa bya ze ba /
myang sgom sbrang ltag /
rje btsun mid la ste slob ma dbu che bcu bya ba gyung /
bcu po de dag gi nang nas rngog chos rdor /
'tshur dbang nge /
mes tshon po /
rje mid la rnams la mar pa'i slob ma ka chen bzhir grags /
gzhan yang slob ma yang slob brgyud 'dzin mtha' yas pa zung bzhi dang /
ya brgyad bya ba sogs byung ste bka' bgyud kyi gyung thob spungs se ba sa chen po phyur bur khengs pa tsam du byon pa de thams cad rje mar pa lo tsA ba 'di'i bka' drin las byung /
tha mal pa rnams kyi ngor rtag tu grong rogs khyim mtshes dang 'thab pa /
bu smad bsrel ba /
zhing las @# / /
mkhar las gnang ba tshun mdzad de 'jig rten khyim pa phal pa'i zol ltar du bzhugs kyang nang du de kho na nyid kyi rtogs pa chu po'i rgyun gyi rnal 'byor las nam yang mi g.yel bar /
phug ron dang g.yag gi ro sogs la grong 'jug kyang lan bzhir gnang pa sogs ngo mtshar pa'i sprul bsgyur dang mdzad pa bsam las 'das pa mnga' zhing /
Dol+g+hi he ru ka'i sprul par yang grags te /
don du dgyes pa rdo rje dngos kyi ngo bor bzhugs /
mar pa'i rnam thar la bshad tshul cung mi mthun pa 'ga' re mchis pa las 'di ni mkhas pa yid bzang rtse la sogs pa'i gsung gi rjes su 'brangs te mdor bsdus pa'i tshul du brjod pa'o / /
gangs can grub pa'i khyu mchog mid la rje'i / /
thugs sras zhi ba 'od /
ces gsungs pa /
ras pa zhi ba 'od ni /
rje btsun mid la'i slob ma snying gi tshal pa brgyad kyi ya gyal gcig ste /
la stod rgyal gyi shrI ri'i phyogs /
rgyal grom smad kyi zhu yas bya ba'i khyim du sku 'khrungs /
thog mar phyug po'i bur skyes pas khyim so 'dzin pa'i las sna tshogs la zhugs /
skabs shig ding ri khog snar ltad mo la 'byon pa'i lam du rje btsun mid la dang mjal /
de yang rje mid la rgyal gyi shrI ri'i lho phyogs su bsgoms shing /
ston kar ldom bu la byon skabs lkog thang stod du gzims pa'i mnal lam du /
bud med sngo ba sangs ma smin ma dang smar ser khyug ge ba yod pa zhig gis khye'u chung gzhon nu lo nyi shu tsam lon pa zhig khrid nas /
mid la ras pa khyod la snying tshal pa brgyad yod pa las gcig 'di dbang ba yin pas 'di la byin cig zer nas mi snang par song ba rmis /
mnal sad pa dang thugs dgongs btang bas /
bud med de mkha' 'gro ma yin par 'dug /
nga la las can gyi slob ma gang zag mthar thon pa snying dang 'dra pa brgyad 'ong pa las /
de ring gi nyi ma la las sad pa'i gang zag cig dang phrad de 'ong bas /
de la nges par phan gdags dgos dgongs nas bong shod phyogs na yar la byon te /
chu mig dngul 'bum gyi thad kar chung zhig gzims nas bzhugs pa las /
khye'u chung gzhon nu rta 'ol pa zhon pa zhig byung nas /
rnal 'byor pa khyod der nyal nas ci byed zer /
der rje btsun gyis yon bdag khyed gang du 'gro bya ba sogs dri ba mdzad cing /
chu la ma bying bar phar kar gshegs pa dang kho dad de yo byad dang bzhugs gnas sogs ji tsam phul te chos zhus kyang ma bzhes shing /
ma gnang ba'i mthar khos rje btsun la gsol ba drag tu btab ste da ni bdag las ngan gyi sgrib pa che zhing bsod nams chung la /
lha chos kyi skal ba med pa 'dra bas bla ma grub thob kyi drung du shi ba legs zer nas kho rang gi gri snying gar gtad de rang gis rang gsod par rtsom pa na /
rje btsun gyi thugs dgongs la /
@# / /
khong la 'di tsam du mos shing gdung sems che ba de /
smon lam gyi 'brel ba yod par 'dug /
mdang rmi lam du byung ba de yang 'di kho na yin par nges /
da ni rjes su bzung dgos snyam du dgongs nas /
kho'i zhus lan mgur du bzhes pa /
bu khye'u chung yon bdag tshur nyon dang / /
khyod dge sems 'dun pa che lugs kyis / /
las ngan sgrib pa chung bar nges / /
zhu don sngobs pa che lugs kyis / /
nga rgyal rang mthong chung bar nges / /
brtson 'grus nan tan che lugs kyis / /
le lo snyoms las chung bar nges / /
gtong phod 'bul snying che lugs kyis / /
ser sna zhen chags chung bar nges / /
shes rab snying rje che lugs kyis / /
gti mug zhe sdang chung bar nges / /
mi pal lhag par mos lugs kyis / /
sngon yang dam pa bsten par nges / /
bu de phyir yi chad mi zer dang / /
khyod rgyal khrom smad nas 'ongs pa dang / /
nga gung thang rtsa nas 'khyams pa gnyis / /
da nang gdugs kyi snga dro la / /
chu bong chu sngon mo'i 'gram du phrad / /
chu mig dngul 'bum gyi rtsa bar 'dzom / /
de sngon chad smon lam btab pa 'dra / /
sbyangs pa'i las 'brel yod par nges / /
kun bzhi'i bag chags sad pa 'dra / /
de yan chad rten 'brel bzang po'i glu / /
da yang dag don la gtugs tsa na / /
bu snying nas lha chos bya bsams na / /
dad pa zhig gting nas skyes pa na / /
tshe 'di la phyi mig mi lta na / /
bden par nga phyir 'brang ba na / /
gnyen tshan bdud kyi bshol 'debs yin / /
bden no ma snyam 'phri ba chod / /
zas nor bdud kyi so pa yin / /
'dris shing ngan no 'dzin chags spongs / /
'dod yon bdud kyi zhags pa yin / /
'ching par nges so zhen pa thongs / /
gzhon grogs bdud kyi bu mo yin / /
slu bar nges so khong zon gyis / /
pha yul bdud kyi btson ra yin / /
thar bar dka' bo myur du bros / /
lar thams cad bzhag nas 'gro dgos te / /
dus da lta bzhag na don can lags / /
sgyu lus kyi tho yor cis kyang 'gyel / /
dus da lta rten 'brel bsgrigs na legs / /
sems kyi bya rgod cis kyang 'phur / /
dus da lta nam dpangs bcad na legs / /
ming zer de tsho nyan spyod na / /
bu khyod la lha chos skal ba yod / /
'jug sgo dbang dang byin brlab bya / /
zab mo snyan brgyud kyi gdams pa sbyin / /
bu khyod kyis lam sna zin te mchi / /
rnal 'byor nga yang spro pa skye / /
khye'u chung gi sems la de ltar zhog /
gsungs pas kho shin tu mgu ste zhabs spyi bor blangs nas re zhig khyim du log /
rjes su slar 'ongs nas gser g.yu sogs phul te chos zhus par /
rje btsun gyi bka' bzhin dang por bla ma ba ri lo tsA ba brin du bzhugs pa las bde mchog gi dbang dang yi ge bdun pa'i sgrub thabs sogs rgya cher zhus /
de nas rje btsun gyi drung du lo lnga'i ring bzhugs par nA ro chos drug dang /
phyag chen gyi nyams khrid sogs gdams ngag ma lus pa gnang /
sngar ming zhu yas dar ma dbang phyug zhu ba la /
phyis rje @# / /
btsun gyis ming brjes te ras pa zhi ba 'od ces btags /
de nas bzung rje btsun gyi drung du 'jig rten gyi mi chos blos btang /
lto gos la g.yong chen po bskur nas bsgoms pas nyams rtogs bzang po 'khrungs te yod pa'i skabs /
sngar gyi grogs po zhig sleb byung bas /
khos ras pa zhi ba 'od kyi lto gos sogs zas nor dang bral ba'i 'phral gyi 'dug tshugs ngan pa de mthong nas /
go log gi snying rje skyes te /
kho na re /
zhu yas dar ma dbang phyug /
khyod dang po phyug po chen po'i gces phrug yin pa la /
da sbrang rgan bzar med bgor med 'di 'dra zhig byas 'dug ang zer ba'i lan du /
ras pa zhi ba 'od kyis mgur 'di gsungs so / /
pha bla ma rje btsun sangs rgyas kyi ngang / /
pha ma gnyis po mchod kyi rten / /
spun zla phan chad 'khor ba'i rgyu / /
bdag des kyang nye du spangs pa zhig lags / /
rang nyid gcig pu sangs rgyas kyi ngang / /
chos mthun grogs po dge sbyor gyi rten / /
gsum bzhi phan chad long gtam gyi rgyu / /
bdag des kyang gcig pur bsdad pa zhig lags / /
gdams ngag tshig gcig sangs rgyas kyi ngang / /
gsal 'debs be'u bum dge sbyor gyi rten / /
dpa sna mang po nga rgyal gyi rgyu / /
bdag des kyang zin bris spangs pa zhig lags / /
ri khrod dgon pa sangs rgyas kyi ngang / /
'tsho ba bya tshol dge sbyor gyi rten / /
rdzas yo byad mang po chags pa'i rgyu / /
bdag des kyang pha yul spangs pa zhig lags / /
rgyal khams phyogs med sangs rgyas kyi ngang / /
dad ldan gyi bsod nams dge sbyor gyi rten / /
'khor g.yog mang po nyon mongs kyi rgyu / /
bdag des kyang 'khor g.yog spangs pa zhig lags / /
zhes gsungs pas /
kho yang dad pa skyes nas ka ca mang po phul lo / /
ras pa zhi pa 'od la rje btsun yang shin tu mnyes nas zhi ba 'od kyis rje btsun sku mya ngan las ma 'das kyi bar du phyag phyi bsgrubs /
chos gdams ngag rdzogs par zhus nas /
nyams rtogs kyi gol sa rnams bcad /
rje btsun mya ngan las 'das nas sku gdung zhugs su phul skabs /
bur khang gi thad kyi nam mkhar shel gyi mchod rten 'od 'tsher ba zhig mkha' 'gro ma mang pos gdan 'dren rtsis byed pa la /
ras pa zhi ba 'od kyis mchod rten de bu slob rnams kyi rten skal du gnang dgos pa'i gsol 'debs dang /
rje btsun gyis mchod rten de'i nang nas zhi ba 'od kyis gsol ba btab pa'i lan gsungs shing /
mchod rten las bu chen re re'i dbu thog tu 'od zer re re 'phros te dbang bskur mdzad /
rje btsun gyi sku mchod rten gyi nang nas phyir byon par bde mchog dang /
kye rdor sogs kyi skur dngos su mjal ba sogs pa dag pa'i snang ba ngo mtshar can mi 'dra ba sna tshogs pa byung ba'i mthar mkha' 'gro ma rnams kyis gdan drangs kyang /
nam mkha' nas rje btsun gyi gsung byon pa ltar bur rdo la yig 'bru bzhi rang byon du phebs pa bu slob rnams kyi gdung skal @# / /
du stsal ba sogs rnam thar bsam gyis mi khyab pa mnga' zhing /
zhi ba 'od kyis /
pha drug gi go lung sman chu'i phug par bsgoms pa'i mthar /
nyams rtogs sa lam gyi yon tan thams cad mthar phyin te /
sgrub phug gi brag zangs thal du phug nas sku tshe de nyid kyis mkha' spyod du byon par gsungs so / /
dam pa'i spyan sngar tshar chen ma gcig sras / /
'bring po grub chung /
zhes pas bstan pa'i 'khrungs rabs gnyis las /
tshar chen zhes pha phyis su tshar chen blo gsal rgya mtsho la gsungs pa shas che yang /
kho bo'i bsam tshod la pha dam pa sangs rgyas kyi slob ma dam pa mtshar chen nam /
phyar chen la gsungs pa e /
yin snyam yang 'di kho na'o zhes kha tshon gcod pa ma nus la /
sa skya'i bstan 'dzin chen po tshar chen rdo rje 'chang la ngos 'dzin rgyu yin tshe de'i rnam par thar pa thu'u bkwan rin po che'i gsung mkha' spyod ma'i spyi don sogs su gsal zhing /
pha dam pa'i thugs sras dam pa mtshar chen dang /
ma gcig lab kyi sgrol ma'i sras 'bring po grub chung gnyis kyi rnam thar ni da lta zhib gsal zhig ma rnyed pas re zhig bzhag go /
spyi? 'jam mgon rgyal ba gnyis pa tsong kha pa'i / /
phyi nang yongs 'dzin du ma'i ya gyal mchog /
sa skya'i ring lugs dbu ma'i don la mkhas / /
gzhon nu blo gros /
zhes bsngags pa rje btsun red mda' ba gzhon nu blo gros ni /
'khrungs yul sa skya dang nye ba'i red mda' khab so bya bar slob dpon mgar srong btsan yul bsrung gi brgyud du yab bkra shis rgyal mtshan dang /
yul dbang phyug skyid gnyis kyi sras su sa mo glang la sku bltams /
chung du nas 'phags chen chos bzang dpal la skyabs 'gro sems bskyed dang /
bsnyen gnas kyi sdom pa /
thugs rje chen po'i chos skor bcas gsan /
dgung lo bco brgyad par sa bzang ma ti paN chen las dge tshul gyi sdom pa ma nos te mtshan gzhon nu blo gros zhes btags /
mkhas dbang nya dpon kun dga' dang /
mkhan chen sangs rgyas dpal pa gnyis las tshad ma rnam 'grel /
dpal ldan bla ma dam pa sogs las phar phyin /
lo chen byang chub rtse mo las mngon pa gong 'og sogs gsan cing /
de dag gi gzhung 'grel pa dang bcas par zhib tu gzigs pas so so'i dgongs don ma 'dres pa thugs su chud de mkhas pa'i rtse mor son /
mkhan chen ldog lod pa kun dga' bzang po las bsnyen par rdzogs shing 'dul pa mdo rtsa ba tshar gcig gsan pas shin tu mkhas par mkhyen te de nas bzung gzhi gsum gyi nyams bzhes chag med mdzad /
de nas chos rje byang seng pa las dbu ma rig tshogs dang /
bzhi brgya pa /
'jug pa sogs dbu ma'i skor rnams la gsan bsam phul du phyin pa gnang bas klu sgrub yab sras kyi dgongs don phyin ci ma log pa thugs su chud /
@# / /
slar yang lo chen byang rtse ba las gsang 'dus mi bskyod pa'i dbang dang /
lo chen skyabs mchog dpal bzang las rgyud kyi bshad pa /
dpal ldan bla ma dam pa las lam 'bras man ngag dang bcas pa sogs dang /
sa bzang ba las bde mchog gi dbang /
rje skyabs mchog pa la rdor 'phreng /
'jam rdor /
'jig rten dbang phyug /
rim lnga mdor byas sogs gsan cing /
sa skya ba dang /
bu ston gyi yig cha sogs la zhib tu gzigs pas 'dus pa'i rgyud 'grel cha lag dang bcas pa la mkhas par gyur /
rgyal sras thogs med bzang po las smon 'jug gnyis kyi sems bskyed dang /
blo sbyong gi chos skor sogs mang du gsan /
skal ldan gyi slob tshogs du mar mdo dang sngags kyi chos 'khor rgya cher bskor te rgyal ba'i bstan pa 'dzin skyong spel gsum gyi sgo nas dar rgyas su mdzad /
rang gzhan chos la bskul ba'i bslab bya gnang ba yang 'di ltar /
gang la nyes pa rdul tsam mi mnga' zhing / /
rmad byung yon tan dpal gyis rab brjid pas / /
snyan pa'i ba dan 'jig rten gsum na g.yo / /
thub dbang lha yi lha la phyag 'tshal lo / /
ka ye nyon cig shes ldan grogs po dag /
bstan pa'i nyin byed nub ri'i rtse la son / /
lus srog g.yo ba 'bab chu'i rgyun dang mtshungs / /
thar 'dod rnams kyis bag yod bsten par rigs / /
rin chen bdun ldan gling chen bzhi la dbang / /
dpag med tsher gnas dge bcu'i dpal la spyod / /
phun tshogs mngon mtho'i bde la rol byed pa'i / /
'khor los bsgyur rgyal dpal de'ang chu shing 'dra / /
lhun po'i spo la yun ring gnas bcas te / /
yongs 'du'i tshal du dga' bde'i dpal gyis rol / /
'chi med nye dbang tshogs kyis gus btud pa'i / /
'phrog byed mig stong ldan de'ang srid pa'i bran / /
lus sems zug rngu'i gdung ba ring du spangs / /
ting 'dzin bde bas bskal mang 'da' byed pa'i / /
'jig rten mes po gser gyi mngal ldan yang / /
'chi med go 'phang las ring gyi nar 'khor / /
gang gis reg na rab brtan lhun po yang / /
skad cig tsam gyis thal bar rlog byed pa'i / /
me lce'i phreng ba lus la rab 'bar ba / /
dmyal ba'i zug rngu su yis brnag par nus / /
bltas pa tsam gyis klung chen rgyun skems shing / /
ljon shing 'bras bu med par byed pa yi / /
ta la ya thog bskams lha'i yi dwags gzugs / /
gang zhig mthong na 'jigs rung skyi yang g.ya' / /
blang dor rmongs pa'i gti mug smag rum 'thib / /
gcig la gcig za rdo rje'i me stag dang / /
bkol btsog char rgyun lus la rtag 'bab pa'i / /
rnam mang dud 'gro'i duH kha su yis bzod / /
srid pa'i phun tshogs de ltar mnog chung zhing / /
rab mang nyes pa'i tshogs dang ldan rig nas / /
rang gzhan srid pa'i mtsho las bsgral bya'i phyir / /
mang thos bdag ni dben pa'i nags su 'gro / /
char @# / /
'dod bye bus 'brug sgra thos pa ltar / /
dben pa'i gtam 'di kho bo'i snying la 'bab / /
thos pa'i don rnams don yod bya ba'i phyir / /
gzhon nu blo gros dpen pa'i nags su 'gro / /
ngang pa'i tshogs kyis padma'i mtsho mthong ltar / /
bsam tha'i? nags la kho po sems rab g.yo / /
dal 'byor lus la snying po blang pa'i phyir / /
gzhon nu blo gros dpen pa'i nags su 'gro / /
bung ba gzhon nus 'dab brgya'i tshal mthong ltar / /
kho bo'i yid ni dpen pa'i rol chags / /
ting 'dzin bdud rtsi'i ro de myong bya'i phyir / /
gzhon nu blo gros dpen pa'i nags su 'gro / /
dpyid dus bsil ba'i ma la ya'i rlung ltar / /
nags kyi sman ljongs kho bo'i yid la 'bab / /
nyon mongs bdud kyi sde de gzhom bya'i phyir / /
gzhon nu blo gros dpen pa'i nags su 'gro / /
zhes pa dang /
gang du gnas na snang shas 'phel 'gyur zhing / /
rang rgyud rnyed bkur zhags pas 'ching byed la / /
gzhan rgyud phrag dog 'gran sems kyis gdungs pa'i / /
gnas der skad cig tsam yang mi gnas so / /
de nas bzung ste ji srid 'tsho bar du / /
gangs dang ri sul nags kyi khrod rnams su / /
bse ru lta bur rtag tu gnas byed cing / /
grong dang 'khor mang dbus su gnas mi bgyi / /
chos brgyad rkyen gyis nam yang mi g.yo ba'i / /
sems la ji srid brtan pa ma thob par / /
gcig pur rang rgyud 'dul ba ma gtogs pa / /
gzhan don thabs kyis rang don nyams mi bgyi / /
chos gos gsum dang lhung bzed la sogs pa / /
rang nyid 'tsho ba'i yo byad ma gtogs pa / /
gser dang dbyig sogs lhag pa'i yo byad ni / /
rang gi don du til tsam mi bcang ngo / /
gzhan gyi nyes pa nam yang mi gleng zhing / /
don dang ldan zhing chos mthun ma gtogs pa / /
dmag dang chom rkun rgyal po'i gtam la sogs / /
'khrul pa'i bka' mchid nam yang mi bgyid do / /
chos kyi don du dka' spyad bsran bzod cing / /
'jig rten blos btang rnam grol don du gnyer / /
'dod chung chog shes rang dang rjes mthun pa'i / /
rjes 'brang 'khor ni bzhi bas lhag mi bsten / /
gal te bdag gis g.yar dam 'di rnams dang / /
'gal bar bgyis na rgyal ba sras bcas dang / /
thugs rje'i mnga' bdag spyan ras gzigs mgon gyis / /
khyi phag lug bong rnams dang bdag snyoms shig /
ces dang /
'jig rten 'dren pa lha mi'i ston pa yis / /
'dod la zhen pa phung phrol rtsa bar bstan / /
'dod pa'i yon tan sdug bsngal bskyed pa ste / /
nad dang 'bras dang zug rngu'i rtsa ba yin / /
ji ltar mdze can g.yan pa 'phrug pa dang / /
tsha ba'i nad can bsil ba'i chu dang ni / /
skom pas nyen pa lan tshwa'i chu 'thung bzhin / /
'dod pa bsten pas nam yang ngoms mi 'gyur / /
dug dang bcas pa'i khams g.yos legs dang / /
spu gri'i so la chags pa'i sbrang rtsi dang / /
shing rta 'dren pa'i phyugs kyis rtswa zos bzhin / /
'dod pa'i yon @# / /
tan gnog chung nyes pa mang / /
glang chen dri la chags pa'i sbrang bu dang / /
rngon pa'i glu dbyangs nyan pa'i ri dwags dang / /
lcags kyu'i sha la chags pa'i nya bzhin du / /
'dod la brkam pa'i byis pa myur du brlag /
ces dang /
gang zhig legs gsungs dam chos 'dul pa la / /
rab tu byung nas legs par mi sdom zhing / /
thub pa'i bka' lung tshul min 'da' byed pa'i / /
dge sbyong de dag 'jig rten chom rkun yin / /
'khyog por smra la gzhan dag pa rling por sems / /
ngag mi btsun pa dge sbyong tshul min pas / /
gya gyu'i sems dang de yi tshul spangs te / /
gsong por smra la kho bo rtag tu brten / /
'dzem med smra la gzhan dag slobs par sems / /
ngag mi sdom pa dge sbyong tshul min pas / /
mu cor smra ba smyon pa'i tshul spangs te / /
zhi ba'i tshul la kho bo rtag tu brten / /
phyi tshul 'chos la gzhan dag btsun por sems / /
g.yo sgyu'i spyod pa dge sbyong tshul min pas / /
pha rol 'brid byed yon po'i tshul spangs te / /
des pa'i tshul la kho bo rtag tu bsten / /
rang dga'i spyod par gzhan dag drang por sems / /
dbang po mi sdom dge sbyong tshul min pas / /
bag dang mi ldan hral po'i tshul spangs te / /
ngag yon tshul la kho bo rtag tu brten / /
bya byed mang par gzhan dag grung por sems / /
rnam g.yeng 'dod pa dge sbyong tshul min pas / /
'du 'dzi bsrel ba khyim pa'i tshul spangs te / /
don nyung tshul la kho bo rtag tu bsten / /
longs spyod 'byor bar gzhan dag dpal du sems / /
'dod zhen che ba dge sbyong tshul min pas / /
zang zing dang bcas grong pa'i tshul spangs te / /
chog shes tshul la kho bo rtag tu brten / /
grong 'dab 'grim par gzhan dag gdul byar sems / /
rnyed bkur sgrub pa dge sbyong tshul min pas / /
khe spogs 'dod pa tshong pa'i tshul spangs te / /
pas mtha'i gnas la kho bo rtag tu brten / /
zhes pa la sogs pa mtha' yas pa ltar mdzad /
gangs bu le'i g.yu lung rdo rje ljongs su lo lnga'i ring la sgrub pa rtse gcig gnang pas phyag rgya chen po mchog gi dngos grub brnyes /
lha sa /
r+wa sgreng /
gnam rtsi ba steng /
glong rtse dpal gyi dben gnas sogs su chos 'khor bskor ba sogs 'gro don rgya chen po mdzad de /
dgung lo re bzhi pa chu 'brug la zhi bar gshigs /
gsung skyes kyi slob ma yang kun mkhyen sher 'ong /
rje tsong kha pa /
kun dga' dpal bzang /
nyi ma rgyal mtshan /
dar ma rin chen /
dge legs dpal bzang /
bo dong phyogs las rnam rgyal /
brag ram pa sogs mang du byon /
bstan bcos kyang rnam 'grel /
phar phyin /
mngon pa gong 'og /
'dul ba mdo rtsa ba /
dbu ma'i rtsa 'jug bzhi gsum /
gsang 'dus rtsa rgyud /
rgyud bla ma /
bshes pa'i spring yig /
lung kun las btus pa sogs mdo dang sngags kyi gzhung chen po du ma'i 'grel TIka /
spyi don /
bsdus don la sogs pa legs bshad kyi gter chen po du ma @# / /
brtsams te gsung 'bum pod bcu tsam yod par bshad do / /
gsang rnam las byung ba tsha kho dpon po ngag dbang grags pa ni /
'jam mgon tsong kha pa chen po bya bral la ma byon gong gi sras snga tshar bzhi'i ya gyal gcig ste /
shar rgyal mo rong du tsha kho rgyal po'i rigs su sku 'khrungs /
dbus gtsang du byon te rje bdag nyid chen po sogs mkhas grub kyi bla ma mang du bsten nas sde snod dang rgyud sde la sbyangs pas mkhas pa'i grags pa thob pa rgyal tshab chos rjer 'os pa zhig tu gyur cing /
rim pa gnyis kyi ting nge 'dzin brtan po thugs rgyud la 'khrungs /
rje bdag nyid chen po skyid shod du phebs nas tshal du bzhugs pa'i skabs shig chos rje tsha kho ba 'di phyag phyir khrid nas lha sar thugs rje chen po rang byon lnga ldan gyi drung du smyung gnas mang du mdzad /
nub gcig dpon slob gnyis kas rmi lam brtags pas /
chos rje 'di'i mtshan lam du /
dung dkar chen po gnyis nam mkha' las babs nas khong gi thu par lhung byung ba de ma thag tu dung dkar de gnyis 'dres nas gcig tu song 'dug /
de lag tu blangs nas pus pas sgra chen po dpag tu med pa grags pa zhig rmis /
de ni khong gis phyis su rgyal mo rong du sangs rgyas kyi bstan pa gsal bar mdzad pa'i ltas su mngon gsungs /
rje 'dis bskul ma zhus pa la brten nas 'jam mgon chos kyi rgyal pos byang chub sems dpa' rtag tu ngu'i rtogs brjod dpag bsam ljon pa sogs kyang bka' rtsom gnang /
mdo smad du byon nas gser mdog cod pan 'dzin pa'i dge 'dun gyi sde mang du 'dzugs par bzhed de /
dbu stod du dar tshang lhun grub gling zer ba'i dgon pa dang /
ja phu'i rked na /
ba mgo dgon pa gnyis btab pa da lta'ang 'phel rgyas su yod cing /
ja phu'i smad na sum mdo dgon pa zer ba zhig btab pa yun ring du gnas pa ma byung /
dmu dge'i sa char bkra shis 'khor lo'i dgon zer ba zhig btab pa /
dus phyis 'jam bzhad 'jigs med dbang po la phul ba 'jam bzhad rin po ches nyams gso gnang ste rgyud pa grwa tshang zhig 'dzugs gnang mdzad pa dus phyis yar rgyas su yod /
gzhan yang dgon pa brgya rtsa brgyad btab par grags kyang /
grub mtha' mi gcig pa shas che ba'i gnod 'tshe'i dbang gis dge lugs kyi dgon sde gsar bskrun de dag phal che ba nyams chag tu gyur /
rgyal rong gi phyogs der bon po shin tu mang pas /
mthu 'gras shor nas gshin rje'i 'khrul 'khor mdzad pas bon po mang po mngon spyod kyis bsgral te /
chos rje pa nyid kyi zhal nas /
brgya phyed mkha' spyod gnas su badzra muH zhes gsungs pa ltar de dag gi rnam par shes pa mkha' spyod dag pa'i zhing du spor bar mdzad do / /
chos rje 'di pa la rje rin po che yang gzhan pa pas dgyes che ba zhig yod par snang ste /
lam @# / /
gtso'i rtsa tshig 'gangs can de bzhin bskul ma zhus pa ltar bka' rtsom gnang ba'i mjug tu /
gtan gyi 'dun ma myur du sgrubs shig bu / /
zhes pa ltar gsung rtsom gzhan dang mi 'dra bar thugs shin tu nye zhing gces pa'i tshig gis 'doms par mdzad la /
chos rje 'di la gnang ba'i chab shog las kyang /
kho pos smras pa'i rjes su zhugs shig dang / /
tshe rabs kun tu spyod dang smon lam kun / /
mtshungs par spyad de nam zhig sangs rgyas tshe / /
bdud rtsi'i bgo bsha' thog mar sbyin par bya / /
zhes rje bdag nyid chen pos rab tu dgyes pa'i gsung gis ngo mtshar ba'i zhal bzhes kyang bstsal ba'i thugs kyi sras khyad par can du gyur ba zhig go /
dga' ldan chos 'byung nor bu'i phreng ba las /
chos rje 'di 'phags yul gyi dpal 'bras rdo rje dang /
rdo rje dril bu pa sogs dang rgyud gcig cing /
sku'i skye ba rjes ma la kun mkhyen legs pa don grub dang /
de'i phyi ma la dga' ldan mkha' spyod du mi slob pa'i zung 'jug mngon du mdzad par gsungs so / /
zhes snang pa lo rgyus tshad ma gzhan dang yang mthun la /
rdo rje dril bu pa'i rnam par thar pa ni sngar gong du bshad zin to / /
kun mkhyen legs pa don grub dang yang thugs rgyud gcig tu babs pa tsha kho ba'i rnam thar du 'jam bzhad 'jigs med dbang po'i gsung bzhin sngar bshad ma thag pa ltar yang /
legs pa don grub kyi rnam thar re zhig ma rnyed do / /
sems dpa' ngag dbang pa dang /
chos rgya mtsho gnyis ni /
'khrungs rabs gsol 'debs las /
bdag pas gzhan gces sems dpa' ngag gi dbang / /
skal ldan 'gro ba'i ded dpon chos rgya mtsho / /
zhes pa tsam las gsal bar ma gsungs pa'i phyir na /
mtshan sgra'i zur tsam la dpags te 'di dang 'di zhes rig bcos kyis kha mtshon gcod dka' bas 'dir 'god pa ma spobs la /
dga' ldan snyan brgyud bdag po grub mchog rje / /
blo bzang rnam rgyal /
zhes gsungs pa grub mchog blo bzang rnam rgyal ni /
bkra shis lhun po'i lho phyogs lcags lung pa bya bar bcu sa khang dmar shar pa'i khyim du yab mgon po tshe rgyal dang /
yum sras mo lags zhes pa gnyis kyis sras su lcags pho khyi'i lo paN chen chos rgyan gshegs nas lo dgu dang /
blo bzang ye shes 'khrungs nas lo brgyad song ba'i dus su sku 'khrungs /
gzhon nu nas bkras lhun thos bsam gling gi bla ma blo bzang byams pa las rab tu byung ste dge tshul gyi sdom pa bzhes par mtshan blo bzang rnam rgyal du btags /
bkras lhun du rnam 'grel dang /
phar phyin /
dbu ma /
'dul mdzod sogs la gsan sbyong phul phyin pa gnang zhing /
thos don sgrub la gzhol ba'i thugs 'dun nar mar yod par brten sgrub pa byed pa la man ngag rnams mkhyen dgos par gzigs @# / /
nas paN chen blo bzang ye shes dang /
rje 'jam dbyangs chos 'phel rnam gnyis las lung khrid mang po dang /
snar thang zhabs drung lha pa blo bzang 'phrin las las lam rim dmar khrid dang /
ltag par dbu ma'i lta khrid mthil phyin pa /
nu mchos lung du grub dbang chos rgya mtsho bar blo sbyong don bdun ma'i khrid dang lam rim /
blo sbyong /
phyag chen sogs kyi khrid lung /
ri khrod 'dzin pa blo bzang tshe dbang dang /
'dul 'dzin stongs ldan rgya mtsho rnam gnyis las chos 'brel /
rdo rje 'dzin pa blo bzang rig grol las 'jigs byed kyi dbang dang rim gnyis khrid /
lhag lha dang srung ma kha ga gi rjes gnang sogs dang /
bya btang 'phrin las chos 'phel gyi drung nas gcod kyi dbang khrid /
me khyi dgung lo nyer bzhir phebs pa nas paN chen rin po che las bsnyen rdzogs kyi sdom pa /
gsang bde 'jigs gsum /
mi 'khrugs pa /
tshe dpag lha dgu rnams kyi dbang chen dang /
lhag lha du ma'i rjes gnang dang sgrub thabs kyi pa klags lung mang po /
rdor 'dzin lhun grub rgya mtsho las bde 'jigs sogs kyi dbang lung /
yang bshes gnyen blo bzang tshe dbang las bde mchog sogs kyi dbang dang /
'jigs byed rim gnyis /
gcod khrid /
lam rim dang bla mchod kyi khrid /
ljags lung gi rigs mtha' yas pa bcas /
'dul 'dzin dkon mchog gi drung nas kyang phyag chen dang /
nA ro chos drug /
blo sbyong sogs kyi khrid /
yang bya btang 'phrin chos pa las phyag chen zab khrid man ngag zhal shes bcas dang /
gcod gzhung thar 'dod ded dpon gyi zab khrid man ngag zhal shes dang bcas pa dang /
mdo sngags skor sna tshogs pa'i ljags lung mtha' yas pa rnams gsan te zab rgyas kyi gdams pa rgya mtsho'i gter du gyur /
bla ma nyid lugs pa gnyis char nas mkhyen rlabs che bar 'ga' zhig gis srid kyi gros zhus pa sogs kyis thugs su na te de phyogs kyi gnyen grogs sogs dang rgyang bsring phyir dbus phyogs su phebs /
lhas dang ra mo che'i rten gsum mjal la mchod /
pha bong kha dang bkra shis chos gling du gnas 'brel dang chos 'brel gsan pa /
phur bu lcog tu rje dge legs rgya mtsho las gcod stan thog gcig ma dang 'pho ba'i zab khrid /
bcud len skor sogs chos mang tsam dang /
mkhar rdor byon te rje bzod pa rgya mtsho las chos 'brel gsan cing der zla ba gcig tsam la sgrub pa nyams bzhes dang bcud len la thugs sbyong gtso bor mdzad /
de nas yer ba dang /
ri bo dge ldan du phyag mchod skor ba thugs smon rnams gnang du smin pa bskyangs /
r+wa sgreng du phebs te yang dgon du sgrub pa yun ring mdzad /
der 'tsho ba shin tu bkren pa byung yang thugs dam nyams bzhes la pogs lhag par thon par gyur /
der yun ring tsam nas dang 'bul @# / /
sogs je mang gyur pa na /
mkhas grub rjes /
rang yul nye du longs spyod kun bor nas / /
rtse gcig dam chos sgrub par dam bcas te / /
gzhan gyi yul du rnam g.yeng du 'dzi yis / /
dul 'byor don med byed pa smyon pa yin / /
zhes gsungs pa'i don thugs la brnags te tsA rir phebs nas gnas mjal dang gcod kyi nyams bzhes la 'grus par mdzad cing /
rkyen gzhan gyis kyang bskul te nges 'byung byung sems sogs kyi nyams rtogs cher 'phel ba byung /
de nas tshur lam 'ol khar byon te rje bla ma'i sgrub gnas rnams su maN+Dal phyag mchod gsol smon dang /
lam dang phyag chen /
gcod sogs kyi nyams bzhes yun ring tsam re gnang zhing /
gnas nges med du bzhugs skabs 'tsho chas shin tu dkon pa byung par skabs rer rtsam slong yang gnang /
'phyong rgyas ri bo bde chen du chos rje dag dbang dpal 'byor las chos rgyal srong btsan sgam pos rgyal ba bsod nams rgya mtsho la dngos su gnang ba'i spyan ras gzigs kyi rjes gnang sogs rjes gnang dang /
ma Ni bka' 'bum sogs kyi lung mang du gsan /
der skabs shin tu zhabs la snyun gzhi ha cang lci bas thebs shing rje nyid la'ang dpal ldan lha mo'i 'tshub kyi rnam pa byung la /
sman pa mkhas pa zhig gis khyed gra sa chen po gang nas yin pa de'i srung ma'i 'phrul du 'dug pas der rang gnas su phebs na legs tshul zhus pa bzhin gtsang phyogs su byon /
dbus gtsang gi mtshams jo mo kha rag gi gnas chen zhig tu 'tsho ba dka' thub la brten nas sgrub pa yun ring mdzad par thugs dam cher 'phel /
rgyal ba dben sa pa dang paN chen chos rgyan sogs kyi sgrub gnas brag rgya rdo rje'i pho brang du /
lam rim dang sngags kyi rim gnyis la thun bzhi'i rnal 'byor gyi sgo nas nyams bzhes yun ring du mdzad pas lam gtso gsum dang /
rim gnyis kyi nyams rtogs rmad du byung ba 'khrungs /
de dag gi skabs grub mchog nyid kyis mgur du bzhes pa'ang 'di ltar /
na mo gu ru many+dzu g+ho ShA ya /
dus gsum gyi sangs rgyas dben sa pa / /
gsum ldan gyi blo bzang ye shes zhabs / /
gus ldan gyi bu la brtser dgongs la / /
byin rlabs kyi char rgyun dbab tu gsol / /
lus sems gnyis bde ba'i ngang nyid nas / /
phyogs med kyi rgyal khams myul myul ba'i / /
gu yangs kyi sprang po yan pa nga / /
nyams dga' ba'i glu dbyangs 'di bzhin len / /
dal 'byor gyi mi lus thob ngos nas / /
sangs rgyas las lhag pa'i rje dang mjal / /
nyams len la 'bad 'bung byed byed pa'i / /
mi lus la don ldan nga'i skyid pa / /
skyes yi pha yul por ngos nas / /
nye 'brel la zhen chags mi byed par / /
rang mgo ni rang gis 'don 'don pa'i / /
pho @# / /
rgod kyi rnal 'byor ba'i skyid pa / /
gar skyid la pha yul byas ngos nas / /
su byams la pha mar bltas gyur te / /
phyogs med du dag snang sbyong sbyong ba'i / /
gu yangs kyi sprang po ba'i skyid pa / /
bdag 'dzin gyi dgon pa bor ngos nas / /
mi ngan pa ngo srung mi byed par / /
rang dbang ni rang gis bzung bzung ba'i / /
dpon med dang g.yog med nga'i skyid pa / /
yo byad kyi gsog rgyun por ngos nas / /
'gro dus su khur po mi 'khur bar / /
sgo rtsam la zad len byed byed pa'i / /
sprang po yi khyu rgya na nga'i skyid pa / /
mdo rgyud la thos bsam byas ngos nas / /
phan med kyi kha bshad mi byed par / /
nyams len la mthil thon byed byed pa'i / /
pho grung gi rnal 'byor nga'i skyid pa / /
sgyu lus la gces 'dzin bor ngos nas / /
gar shi la 'gyod med byas gyur te / /
na rga dang shi skyid byed byed pa'i / /
thag chod dang blo bde nga'i skyid pa / /
'di 'dra yi skyid pa mi byed par / /
tshe 'di'i bde ba la sred gyur pa'i / /
snyigs dus skya ser gyi skye bo'i tshogs / /
snying med yang na ni smyon pa rang / /
deng sang 'jig rten gyi khams 'di na / /
rang re sprang po las skyid pa ni mi 'dug /
skyid pa'i skyid glu zhig blangs gyur nas / /
rgyal khams gang bzang la chas 'gro ang / /
zhes so / /
de nas rta nag chos sdings kyi dben rir sgrub pa yun mi thung tsam mdzad cing / /
bya bral sgrub sder don gnyer can 'ga' la phyag chen gyi khrid sogs chos bka' ci rigs gnang /
dngul chu chos rdzong du phebs nas lo gsum tsam la sku mtshams gnang bas thugs dam shin tu 'phel /
thos bsam gling mkhan po dpal ldan ye shes jun gar du phebs rgyu'i tshab tu re bas rje 'di nyid bkras lhun du 'phral phebs dgos pa'i gsung shog 'byor yang ma phebs par dgongs pa zhu gcig mdzad de /
bzhad bkar shis dge 'phel gyi bla ma sogs kyis zhus ngor gcod sogs chos bka' mang du stsal /
der 'dod yon 'phel ba byung ba na dge sbyor gyi bar chad du 'gro bar dgongs te /
dben gnas nges med sna tshogs su sgrub pa gtso bor gnang zhing /
skabs 'gar slong mo yang mdzad pa rje mid la'i rnam thar ji lta bar bskyangs /
de nas bla ma nyid 'dris med kyi yul thag ring zhig tu byon nas tshe dang sgrub pa snyoms pa zhig mdzad bzhed nar mar yod pa'i khar /
chos 'phel ja'i sang sogs kyis o rod kyi yul du gdan 'dren 'dod yod tshul yang gsan te /
paN chen blo bzang ye shes la bdag tshe 'di'i rnam g.yeng spangs nas sgrub pa mthar phyin byed 'dod tshul sogs zhus nas paN chen gyi bka' ltar stod phyogs 'ding ri brgyud de rje ming la'i sgrub gnas brin gyi chu dbang dang /
brag dmar mchod lung /
spo mtho nam mkha' rdzong sogs su thun bzhi'i rnal 'byor gyi sgo nas sgrub pa nar mar mdzad pas thugs dam la @# / /
bogs lhag par thon par gyur cing /
chu dbar gyi chos sde ba sogs don gnyer can mang por rab byung dang bsnyen rdzogs kyi sdom pa dang /
lam rim /
blo sbyong /
phyag chen /
bskyed rdzogs sogs kyi khrid /
nam mkha' sgo 'byed kyi gcod dbang dang gcod khrid sogs stsal zhing /
gcod gzhung thar 'dod ded dpon gyi TIk+ka tshig don gsal sgron bya ba yang rtsom pa mdzad /
'gro phan gling gi spo mtho lha khang du zla ba bzhi'i ring dpal 'khor lo sdom pa'i bsnyen sgrub gnad smin bskyangs pa sogs lo lnga tsam gyi yun la sgrub la tshig dril mdzad /
de nas bal yul du phebs te stag mo lus sbyin /
bya rung kha shor /
'phags pa shing kun sogs la phyag mchod /
skor pa /
thugs smon sogs gzab nan gnang /
rong gi phebs lam zhig nas mon pa'i jag rkun gyis chas dngos kha shas phrogs pa'i gras su yum gyis phul pa'i sku gzan zhig shor ba la thugs phangs phangs yang yang gnang zhing /
yum gyis bzos pa'i ska rags shig yod pa phyis phan phun du gyur pa na phyi nang nas lhan pas glan te rje nyid nam gshegs kyi bar yum gyi bka' drin bsab phyir sku la bcang bar mdzad /
skyid grong du phebs nas jo bor mchod smon dang /
gyang khang zhes par bla ma lha btsun pa sogs kyis zhus pa bzhin /
lam rim bde lam /
phyag chen /
blo sbyong don bdun ma sogs khrid lung mang po dang /
dge ldan phyag rgya chen po'i sa bcad kyang thugs rtsom gnang /
me tog mdangs can du rje red mda' ba'i sgrub phug chen mor sku mtshams mdzad cing /
gtum mo'i khrid sogs chos bka' yang 'ga' re gnang /
rje btsun sa paN sgrub phug tu dge slong mang por chos gsung skabs bka' gdams gsung thor bu'i nang na /
snyigs ma'i dus 'dir gzhan mgo 'don pa'i dus ma yin /
rang mgo 'don pa'i dus yin zhes pa'i mtshams su sleb pa na spyan chab mang du byung zhing /
thugs la nges 'byung shugs drag po 'khrungs te chos kyi 'phro gnang ma thub pa byung /
sang nyin yang gnang mtshams der thug pas slar nyin snga ma ltar gyur te gnang ma thub par 'phro lus /
de nas slar me tog mdangs can du phebs nas tshe 'dir bya rgyu chos las med pas dge sbyor la brtson dgos gsungs te 'di ltar stsal te /
na mo gu ru /
dus gsum gyi sangs rgyas dben sa pa / /
mtshungs med kyi rje btsun thams cad mkhyen / /
blo bzang gi ye shes skyabs kyi mchog /
'bral med du spyi bo'i rgyan du bzhugs / /
rang blo ni chos la phyogs pa'i tshe / /
sdug dogs kyis nor rdzas bsags gyur nas / /
sdig gsog gi ser sna byed pa las / /
zang zing gi 'byor ba spangs na bde / /
rang blo ni chos la 'khul ba'i tshe / /
re dogs kyi bsam rgya mang po yis / /
blo mang gi bya ba byed pa las / /
bya ba rnams blo yis btang na bde / /
nges med kyi rgyal khams 'khyams pa'i tshe / /
rkyen ngan gyi bar chad byung dogs @# / /
nas / /
blo chung gi grogs dang 'grogs pa las / /
skyid sdug la thog rdzis byas na bde / /
rgyal khams su 'tsho ba slor ba'i tshe / /
ma 'ongs pa'i bsam rgyas bslangs myur nas / /
sgyu lus la khur po 'gel ba las / /
sgo rtsam la zad len byas na bde / /
rgyal khams su ri khrod 'grim pa'i tshe / /
chags sdang gi sems rtsa 'khrug 'gyur ba'i / /
don med kyi khyim mtshes bsten pa las / /
bse ru bzhin gcig pur gnas na bde / /
nges med kyi ri khrod 'grim pa'i tshe / /
nges bzung gi sbyin bdag btsal gyur nas / /
ngo srung gi dge sbyor byed pa las / /
nges med kyi bsod snyoms byas na bde / /
gcig pu ru ri la sdod pa'i tshe / /
sdig gsog gi mkhar las byas gyur nas / /
'dzad med kyi las ngan gsog pa las / /
sa phug dang brag phug bsten na bde / /
gzhi gcig tu yun ring gnas gyur nas / /
chags sdang gi sems rtsa 'khrug pa las / /
nyams len la pogs 'don byed pa'i phyir / /
dben pa nas dben par 'phos na bde / /
nyams len gyi gnad la sbyor ba'i tshe / /
sdom gsum la gces spras gtsor bton te / /
thos bsam gyi rgya mtsho'i grur zhugs nas / /
thos don rnams rgyud la sbyar na bde / /
thos bsam gyi gnad la sbyar ba'i tshe / /
lta spyod gnyis ya bral ma song bar / /
zung 'brel gyi nyams len mkhas gyur na / /
zung 'jug gi rgyu ru 'gyur bas bde / /
zab don gyi gnad la sbyor ba'i tshe / /
dang po nas 'jog sgom mi byed par / /
dpyad sgom gyis nges shes drangs gyur na / /
'jog dus su blo thag chod pas bde / /
rjes thob tu bya ba gang byed tshe / /
tha mal gyi snang zhen spangs gyur nas / /
mnyam gzhag gi rgya yis bcings gyur na / /
sdig ltung rnams rang shugs 'gags pas bde / /
dge phyogs rnams bsngo bas rgyas 'debs tshe / /
rang don gyi bsam pa spangs gyur nas / /
gzhan don dang bden med rtsis zin na / /
chos gzugs kyi rgyu ru 'gyur bas bde / /
bde bde yi glu dbyangs ring mo 'di / /
mkhas 'dod kyis brtsams pa ma yin yang / /
grogs mchog gi blo ngom bzod par / /
me tog gi mdangs can gnas su sbyar / /
'di don bzhin nyams len byas pa'i ngang / /
rgyal khams su lo gsum 'grims gyur nas / /
ban rgan gyi sgyu lus blta ba'i phyir / /
mjal 'dzom gyi smon lam yang dag thob / /
ces pa 'di'o / /
gnas der gsang 'jigs sogs kyi bsnyen sgrub khag du ma dang kha skong gi zhi ba'i sbyin sreg kyang zhag bcu skor sbrel te gnang /
chud bar du bzhugs skabs nas bzung yar mar gyi tshes bcu rnam gnyis la 'khor lo sdom pa'i sgrub mchod rgyas pa dang bdag 'jug sogs mdzad /
mi dbang pho lha bas dge bsnyen rdo rje bya ba ched mngags kyis sangs rgyas kyi bstan pa'i don du spyir sku rim gang drag dang /
lhag par drag po'i las sbyor gnang dgos tshul rten dang bcas gnang bar /
nang du ma btang bar bug sgo nas nged rang dge sbyor ci byed @# / /
rgyal ba'i bstan pa 'ba' zhig gi ched du byed pa yin /
de min dpon po chen po'i rim gro byed pa ngas mi yong /
lhag par drag po'i las sbyor gtan nas mi yong zhes ngo 'dzin gang yang ma gnang par zhu yig rten bcas phyir slog par mdzad /
skabs 'di dang gzhan du gzigs snang ngo mtshar can yang mang du byung bar gsungs /
lcags khyi dgung lo re gcig par bkras lhun du byon te /
paN chen rin po che sku bgres shing spyan mi gsal ba'i skabs der mgron gnyer gyis bka' bkyon pa sogs la ma 'dzems par zhu gsol nan bskyed de /
lam rim myur lam gyi lung dang /
shrE ya'i lung tshang ba gnang /
deng sang paN chen blo ye'i bka' 'bum lung rgyun ma chad pa grub dbang 'di nyid kyi drin du gsungs /
bstan rgyun la dgongs te shar rtse slob dpon blo bzang mgon po las myur lam gyi khrid gsan cing /
blo gsal 'gar tshad ma rnam 'grel dang 'jug pa sogs kyi lung yang stsal /
slar snar thang dang gnya' nang brgyud de bal yul du phebs /
'phags pa shing kun tu zla gcig ring ltung bshags dang 'brel ba'i phyag 'bum phrag gsog pa'ang gnang zhing /
gzhan la'ang rje tsong kha pa dang rtogs ldan pa sogs kyi bka' brgyud 'dir zab mo dbu ma'i lta ba rtogs pa sogs la bla mar gsol 'debs bsag sbyang byed pa 'di gal che gsungs /
de nas skyid grong du phebs par dge slong dge 'dun bya pas zhus pa ltar dga' ldan phug po cher byon nas sa gzhi byin brlabs shing /
rdzong dkar mkhan po sogs kyi ngor lam rim che chung dang sngags rim sogs kyi lung dang gcod kyi dbang khrid sogs zab chos mang du stsal mkhan pos sbyin bdag zhus te dge slong rnams kyi tshogs khang sogs gsar du bskrun /
gson gshin gyi dngos rdzas rnams dge 'dun la bsngos te chud ma zos pa mdzad cing /
'ba' ra sprul sku sogs la chos bka' rgya cher gnang /
dgung lo re lnga pa stag lor slar bkras lhun du paN chen rin po che mjal bar phebs /
lo snga ma nas paN chen mchog sku bsnyun tshul che ba bzhes mus kyang rje 'dis grub rgyal tshe sgrub gnang bas gdangs skyed legs par bzhes par mjal kha dang /
skyabs 'jug zhus nas phug chen sgrub sder phyir phebs te sku mtshams dam por bzhugs shing /
yos lor smyung gnas la 'grus par mdzad de yig drug la brtson pa gnang skabs man la lam du mi dkar po zhig gis da gzungs ring pa grang na legs zer ba byung bas de phyin gzungs ring la brtson par mdzad /
tshogs pa rnams la bslab btus sogs chos mang du gsungs shing bsnyen rdzogs kyi sdom pa sogs kyang stsal /
brgyad stong pa'i lung gnang skabs spyan chab mang du bsil zhing /
da na so rgas song /
gzhan chos bya rgyu rang @# / /
zhig 'di na 'dug pa yin te /
zhes yang yang gsung ba ni rgyal ba'i gsung rab rnams rim gro'i nyer mkho dang /
phyag mchod kyi yul tsam du 'dzin pa min par gsung rab gdams par shar pa'i rnam thar ngo mtshar can zhig go /
'brug lo sogs lo snga phyir yang lam rim myur lam gyi steng nas dmar khrid rgyas pa sems bskyed mchod pa bcas zla ba gcig gi ring dang /
'dul ba mdo rtsa ba /
rigs tshogs dang tshad ma rnam 'grel sogs kyi bklag lung mang po /
phyag chen dang gcod kyi dbang khrid sogs yang yang gnang /
dga' ldan snyan brgyud sprul pa'i glegs bam yang paN chen blo bzang ye shes kyis rje 'di la gnang bas snyan brgyud kyi bstan pa'i bdag por gyur /
rje 'dis yongs 'dzin ye shes rgyal mtshan la gtad tshul lcang skya rol rngor gyi rnam thar las gsal bar bshad /
ris med kyi bstan 'dzin du ma'ang rje 'di'i zhabs la gtugs nas byin rlabs chos 'brel /
dge bsnyen dang dge tshul slong gi sdom bzhu ba mang du byung ste bal bod mtshams kyi bstan 'gro mtha' dag la bka' drin zla med pas khyab par mdzad /
nam zhig nas dus bzhi'i 'gyur pa sogs mi rtag pa'i ngang tshul du ma gsung ba dang /
sngon byon dam pa rnams lo ji tsam bzhugs bka' 'dri yang yang gnang pa sogs dgongs pa gzhan du gtad pa'i gsung mang du byon cing /
sku bsnyung tshul bzhes skabs de ga'i dge 'dun sogs thams cad kyis zhabs brtan rim gro sogs rgya cher bsgrubs pa na /
khyed tshos 'di tsam gyi dag snang byed pa dben sa snyan brgyud kyi bstan pa 'did dung dar rgyu yin shas che gsung zhing /
phyag rdzas rnams dge phyogs su bsngo ba dang /
zhabs 'bring ba rnams la rgyal ba'i yum sgrog pa dang /
rdo rje 'jigs byed kyi sgrub mchod cig tshugs gsung ba sogs gnang ste /
dgung lo don gnyis pa lcags bya lor gzugs sku'i bkod pa bsdus te dga' ldan yid dga' chos 'dzin du gshegs so / /
gsung skyes slob ma yang yongs 'dzin paN+Di ta ye shes rgyal mtshan sogs mang du gyur ngo / /
gsang rnam las byung ba drung mkha' spyod dbang po ni /
bdag gi rje bla ma rdo rje 'chang chen po mchog nyid dgung lo nga dgur phebs pa me byi lo chab mdo nas bod phyogs su chibs kha bsgyur skabs ngom sa sgang dgon nas nan gsol bzhin der nyin kha shas ring chos bka' mang du stsal zhing /
nyin gcig sa gang dpon tshang nas gdan drangs te dpon rgan bgres po zhig 'dug pa des nyin gang mdzad brel gzhan mi zhu bar sku'i ngal gsor lhod 'gol spro bzhugs mdzad dgos par zhus pa ltar zhal gyis bzhes te lhod bzhugs gnang /
de nub dgon gyi bzhugs mtsher du @# / /
phyir phebs /
kho bo cag de nyin yang yig 'bri'i las ka mang bas dpon tshang du nyin bar lan 'ga' bcar ba las lhod sdod byed pa ma lcogs shing /
sang snga dror drung du bcar bar bka' mol gzhan pa 'ga' gnang 'phro zhig tu /
khar sang dpon tshang du yod skabs 'khrul snang lta bu khyad mtshar zhig byung gsung /
ci 'dra byung yod dam zhus pas /
nga rang dpon tshang du slebs pa nas /
bzung ste 'khrul ba ltar gyur nas ngos tsho'i bla brang gi mi der slebs pa rnams kyang bla brang gi yin pa gtan nas mi dran par rbad kyis brjed de sngon dus shig gi mi tshang de ga'i mi yin pa'i 'du shes kho na 'dug /
mi tshang de ga'i dngos spyad rnying pa mthong ba mang po ngo shes kyi 'dug kyang mdang nub bla brang du tshur slebs ma thag tu 'khrul snang de tshang ma yal song ba ha cang khyad mtshar de lta bu byung gsung bar de dag gang yin bka' 'dri yang yang zhus kyang de ji ltar yin mi shes pa 'dug ces phebs /
de dus rtogs ldan 'jam blo rin po che dgon der phebs yod par yang rdo rje 'chang nas de dag gsung 'phros kyi zhar du gnang yod 'dug pas rtogs ldan rin po ches skabs 'phral der sa sgang dpon sogs rgan rabs mang por zhib 'dri rtsad dpyod nan du mdzad par rgan rabs rgyus can 'ga' res /
sngon dus shig tu sa sgang dpon tshang der drung mkha' spyod dbang po zhu ba bde mchog gi rnal 'byor pa khyad par can zhig byung ba snga ma rnams kyi zer rgyun la 'dug /
la las mkha' spyod du phebs pa red kyang zer zhes zhus pas de'i tshul rnams skabs de nyid du rdo rje 'cha' chen po mchog la rtogs ldan rin po ches gsol gdab nan tan gnang bar rdo rje 'chang nas de ltar sngon gnas rjes su dran pa'i gsung sgo gsal bar phebs yod pa gor ma chag ste /
phyis su rtogs ldan rin po che nas drung mkha' spyod dbang po bla ma rdo rje 'chang chen po'i 'khrungs rabs snga ma zhig yin pa gsal bar gsungs tshul kho bo cag gis yang yang thos so / /
des na mkha' spyod dbang po 'khrungs rabs kyi gras su byung brtsod med du grub la /
de nyid dus nam gyi tshe byung ba nges pa can ma thos shing /
'jam mgon tsong kha pa chen po'i dngos slob mkha' spyod dam mkha' rgyal mtshan zhu ba zhig byung ba de'am /
yang na de'i rjes su byon pa zhig ji yin ma 'tshal la /
de'i rnam par thar pa yang rnyed dka' bas re zhig bzhag go / /
rje bla ma rdo rje 'chang nyid lcang skya rol pa'i rdo rje'i yang srid 'khrul med du rnam thar sa bon gyi stod cha bka' rtsom ma dang /
gsung ris sogs du ma nas shin tu gsal zhing mthun par byung ba 'og nas rim bzhin ston la /
de'i phyir 'dir lcang skya rol pa'i rdo rje'i rnam thar thu'u bkwan chos kyi nyi ma'i gsung ltar mdor bsdus shig @# / /
brjod na /
mkhas grub chen po de nyid ni /
mdo smad tsong kha'i byang phyogs /
lang gru sde bzhi'i nub pad+ma'i sder gtogs pa'i 'brog gnas su hor gyi rigs las yab chi kya sngags pa gu ru bstan 'dzin dang yum bu skyid gnyis kyi sras su rab byung bcu gnyis pa'i me bya lo sku bltams /
dgung lo gnyis gsum skabs rje tsong kha pa dang /
o rgyan rin po che /
rgyal dbang rin po che rnams kyi zhal gzigs /
dgung lo gnyis par nga bla ma lcang skya yin sogs gsung ba dang /
bla ma lha'i mtshan ltas lung bstan mang po /
mchog sprul nyid kyis sku gong ma'i sku chas ngos 'dzin gnang ba sogs thams cad mthun pa byung bas lcang skya ngag dbang blo bzang chos ldan gyi yang srid du nges pa rnyed de lcang skya bla brang nas sprul sku ngos 'dzin zhus /
dgung lo bzhi'i thog dgon lung byams pa gling du gdan drangs /
chu bzang rin po che blo bzang bstan rgyan gyis dbu skra'i gtsug phud bzhes te mtshan ngag dbang chos kyi grags pa bstan pa'i rgyal mtshan dpal bzang por gsol / /
sku gong ma'i slob ma a rtse chos rjer grags pa rje blo bzang chos 'dzin pas yi ge 'dri klog phul pa dang /
cho ga chos spyod skor thugs 'dzin gyi gsal 'debs mdzad pas tshegs med par mkhyen te /
tshig don mang po'ang thogs med du gsungs /
snga phyir sngon gnas rjes dran gyi gsung dang mdzad pa du mas grwa slob sbyin bdag mtha' dag dad pa dang yid ches kyi gnas la bkod /
skabs shig mtsho sngon gyi dpon po bstan 'dzin chin wang sogs rgya nag la ngo log pa'i dus zir bslang bas /
gong ma yung Ting gis gong ma'i rgyal sar mnga' bsgyur ba'i lo gnyis pa chu yos dang shing 'brug la rgya'i dmag chen gyis mtsho sngon gyi sog po rnams bcom /
gser khog dgon gyi se chen rab 'byams pa sogs sog po'i dmag rogs la song ba'i rkyen gyis dgon de dang /
zhar du dgon lung sogs kyang dmag gis nyams nyes su btang skabs /
gong ma des sngon lcang skya ngag chos las chos mang du gsan pa sogs kyis rje gong mar thugs dad che stabs glo bur thugs dran sad de sprul skur dmag 'khrug gis sku ngal 'byung dogs cher 'khrungs te de ma thag mtsho sog tu 'gro ba'i dmag dpon gnyis la /
bdag gi slob dpon lcang skya'i sprul skur sku la nyams nyes med par rgyal khab chen por myur du gdan 'dren dgos tshul gyi bka' yig zhag lngas 'byor bar phebs pas lcang jun gnyis kyis dmag mi rnams la lo bco lnga lon pa man chad gsod mi chog pa'i dril bsgrags pas sprul sku rin po che'i thugs rjes g.yul du tshud pa'i bu chung bgrang las 'das pa zhig srog gi 'jigs pa las thar /
'di skabs sprul sku rin po che dgon lung nas nyin lam gnyis tsam gyi sa cha @# / /
'ju lag phyogs kyi sbas yul zhig tu gsang stabs kyis bzhugs yod pa cang jun sogs kyis shes te rtsad gcod drag tu bgyis pas mchod rten thang dgon pa'i bla grwa sogs ser skya thams cad ci drag la thug cing /
sprul sku rin po ches 'di skabs snga phyir nyen skyon med pa'i 'byung 'gyur lung bstan lta bu mang du gsungs /
zhabs zhu ba phal cher ni rgya ngan gyis sprul sku rin po che mgul 'breg pa'i nyen dogs sdug bsngal gyis mnar te nyin mtshan khor mor 'byams /
de nas rim gyis gsang brdol te dgon lung spyi pa dang lcang skya bla brang gi nang bzan kha shas sprul sku rin po che gdan 'dren par song bas 'phral du byon te dgon de dang /
lcang skya bla brang sogs ras gur phub nas gzhi bzung ste bsdad yod pa der 'byor /
de nas dmag sgar du phebs nyer /
lcang skya'i phyag mdzed ba yan nang sos /
sprul sku dmag nang du phebs dgos pa'i phyag g.yog grwa pa'i khrod nas 'gro mkhan yod na legs /
nga rang lo rgas pas bla ma gong ma'i rten gsum phyag rdzas phran yod rnams bsrung ste sdod pa las /
sprul sku'i rjes su 'gro rgyu min zer bar /
a rtse chos rjes /
nged ni sprul sku dgung lo bzhi nas da bar phyag g.yog byas pas da 'gag la thug dus blos gtong mi phod pas gson mnyam shi mnyam byed pa las med gsung /
de bzhin gzhungs bzang snying stobs che ba'i grwa pa dgu bcas phyag g.yog tu 'brangs /
sprul sku tin po che dmag dpon cang jun gyi drung du sdigs stangs 'jigs zil rngams po che de sgo nas khrid kyang nyes skyon ma byung par rim gyis dpon dmag 'ga' re dang bcas te gdan drangs /
de dag gi gtam rim gyis mched pa las phebs rjes su bsnyags te phyag phyir 'tshangs pa'i nga je mang du gyur cing /
zi ling gis yul zhig tu sngar gyi ba yan nang so yang slebs nas phyag mdzod kyi gos bdag byas pa sogs 'khor ba'i mtshan nyid mig mthong lag zin ltar bstan ba byung /
de nas rim byon gyis pe cin du phebs pa na /
sku god ma'i slong ma gong nas spyan bskyangs che zhing /
skabs de'i pe cing gi tham ga bla ma jing zi'u chan zhi thu'u bkwan ho thog thu ngag dbang chos kyi rgya mtshor gong mas sngon tshud nas bka' phebs pa bzhin sprul sku rin po che tsan dan jo bo'i lha khang gi thu'u bkwan gla brang du bzhugs shing thu'u bkwan pas kyang sprul sku rin po cher phebs bsu /
phyag 'bul /
thog ma'i legs skyes stob pa sogs bkur ste 'gran med dang /
gong ma'i mdzod nas gsol phogs ma byung gi bar du ston 'khor babs bstun gyi na bza' gsol chas sogs nar mar sbyar zhing gong ma mjal 'phrad skabs kyi lam lugs sogs kyang snyan 'debs mdzad /
nyin gcig gong ma tsan dan jo be mjal du phebs skabs mchog @# / /
sprul rin po che dang mjal 'phrad mdzad par /
gong mas rang gi bla ma lcang skya sku snga ma de nyid rjes su dran te gong ma'i bzhugs khri'i stan gyi khar dbus su sprul sku rin po che bzhugs su gsol /
gong ma rang nyid khri stan gyi zur du bzhugs pa sogs mdzad /
sprul sku gdan 'dren pa'i rgya dpon sku mdun du pos te /
khyod kyis mtsho sngon po'i sog po thams cad mnga' 'og tu bcug pa la ded de tsam dga' ba chen po med /
nga'i bla ma'i sku skye 'khrul med 'di gdan drangs nas nged la ngo 'phrad pa la sems dga' ba tshad med pa byung zhes phebs pa dang /
yang de nas ring min dus tshes bzang ba zhig tu khri 'don mdzad rgyur /
de skabs sprul sku rin po che rgyal po rang nyid phebs sa'i shing rta ser por bzhugs shing /
bzhugs stan gser 'brug ma ser po sogs sku gong ma'i lung las ltang phebs rgyu dang /
gsol phogs sogs kyang go rim bzhin mdzod nas gtan 'jags gnang dgos tshul bcas phebs pa bzhin tshes grangs bzang po zhig gi nyin bkur gzos tshad med pa'i sgo nas /
sngar gong ma yung Ting ngang gis bzhengs pa lcang skya sku snga ma'i gdan sa zung gru zi'i lha khang du gdan drangs te rje gong ma'i chos kyi rgyal srid du mnga' gsol ba sogs rten 'byung legs tshogs kyi sgo brgya phrag tu phye ba mdzad /
'di dus mdo smad du dgon lung dang gser khog dgon gnyis rgya dmag gis bcom ste /
gtsug lag khang dang grwa shag rnams mer bsreg /
dge 'dun mang po bkrong /
lhag ma rnams phyogs phyogs su byer te grong yul rnams su khyim pa'i zol gyis sbas gsang gang drag gis sdod dgos byung yang /
slad nas rim gyis rje thu'u bkwan pa dang /
sprul sku rin po cha rnams gnyis nas thabs mkhas kyi zhu ba dang mdzad sgo gang zab gnang bar brten /
dgon pa gnyis kas rang rang gi gnas sngar ltar bdag gzung byas chog ba dang /
gtsug lag khang dang grwa shag rnams kyang gong ma'i mdzod nas gsar bskrun gnang /
lha sde rnams rgya 'og tu tshud pa phyir ma sprad kyang /
de'i tshab tu lo re bzhin mdzod nas phogs gtan 'jags su gnang ba bcas byung /
de nas rje gong ma'i dngos slob lung rigs smra ba'i dbang po bzang shu dka' chen shes rab dar rgyas sam ngag dbang chos ldan zhes pa dge rgan gyi tshul du bsten nas rigs lam la thugs sbyong mdzad pas rigs lam shin tu phra pa rnams kyang tshegs med par mkhyen /
dka' chen la lung khrid gsan nas bla ma 'jam dbyangs zung 'brel gyi bla rnal nyams su bzhes pas lung? gsang? rnang? khyad par can thon /
mngon rtogs rgyan dang 'grel pa don gsal thugs la byang bar bzung ste /
rgya 'grel rnams dang /
legs bshad gser phreng /
khyad par 'jam dbyangs kyis rje bla mar @# / /
dngos su stsal ba'i sher phyin man ngag nyams len gyi rim bar bsgrigs pa rnam bshad snying po rgyan gzigs rtog gtso bo dang /
gzhan spyi mtha' dpyod zur bkol sogs la zhib dpyod dang /
sher dar ba sogs la dka' gnas dogs gcod 'bel gtam kyang yang yang mdzad pas ring min rgyan 'grel pa dang bcas pa la mkhas pa'i go 'phang brnyes /
mdzod rtsa ba dang /
dge 'dun grub kyi mdzod TI ka thar lam gsal byed gnyis thugs 'dzin gnang ba'i thog /
rang 'grel sogs rgya bod kyi mjod TI ka rnams la zhib dpyod mdzad pas thugs nges gting tshugs pa 'khrungs /
dge 'dun grub sa sde lnga /
sdom rnam gnyis /
kun btus dar TI ka dang /
red mdar ba'i TI kak sogs gzigs te dka' gnad rnams la'ang thugs sbyong mdzad /
de nas dbum rtsa 'jug gnyis thugs 'dzin gyis rgyun par zhal 'don du gsung /
bu dad+ha pA li ta dang 'jug pa rang 'grel gnyis thugs thog nas skyor ba dang /
rje'i gsung rtsa 'jug gi TI ka chen gnyis dang /
stong thun skal bzang mig 'byed rnams kyi gnad che ba phal cher dang /
ser rje btsun pa dang 'jam bzhad kyi dbu ma'i yig cha thugs 'dzin gnang /
'jug pa zhal 'don mdzad skabs snod bcud thams cad rdzun pa sgyu ma lta pu las /
don la tshugs thub pa cung zad kyang mi 'dug snyam pa /
thugs la yang yang shar /
'di dus ngo mtshar ba'i mtshan lam gyi ltas mang po dang /
lhag par a mdo bla rgan yin bya ba'i a tsa ra zhig gis pi waM brdung ba'i sgra las rten 'brel bstod pa cha tshang thon pa zhig rmis pa nas zab mo dbu ma'i lta ba khyad par can thugs la 'khrungs te /
'di dgung lo bcu gsum gyi dus su yin par gsungs /
gzhan yang mdo btus dang /
rigs tshogs lhag ma lnga sogs klu sgrub yab sras kyi gzhung sang yod la gsan bsam dpyis phyin pa gnang /
'di skabs drang nges legs bshad snying po thugs 'dzin gyis mkhas pa rnams la dka' gnas kyi 'bel gtam mang du gnang bas dbu sems kyi mkhas pa so so'i rigs pa'i 'gros phra zhib rnams ma 'dres par mkhyen /
de nas rgyas par 'brir mi lang yang gtso che ba 'ga' tsam mdor bsdus te 'god na /
slob dpon phyogs glang yab sras kyi gzhung rnam 'grel gyi skor dang /
bod 'dir mchog gnyis su grags pa yon shAka gnyis kyi 'dul ba'i gzhung gi skor bcas rang rang gi rtsa ba dang /
rgya bod kyi 'grel TIka du mar thugs 'dzin dang /
zhib gzigs ci rigs gnang bas tshig don mtha' dag la thugs nges gting tshugs pa 'khrungs /
gzhung chen mo'i gsan bsam gyi par skabs su'ang thu'u bkwan pa'i drung nas 'jigs byed lha bcu gsum ma'i dbang chen dang /
'brong rtse lha btsun rin rgyam gyi @# / /
gsung steng nas sngags byang sems kyi bslab bya'i khrid /
thun drug bla ma'i rnal 'byor gyi khrid /
lam rim dang 'jigs byed kyi rim gnyis /
zhi khro sbrags sgrub bcas kyi khrid mdor bsdus /
byams chos /
rigs tshogs /
jo bo'i chos chung brgya rtsa sogs dang /
rje tsong kha pa sogs kyi gsung 'bum nas bklag lung ches mang pa /
bla mchod dang dbu ma'i lta khrid /
spyod 'jug dang /
stong nyid bdun cu /
mdo rgyan gsum la mdzub khrid kyi bshad pa rgyas pa /
'jam dbyangs chos skor sogs kyi rjes gnang khag du ma dang /
dka' chen sher dar ba las /
lam rim che chung /
'jam dpal zhal lung bcas kyi zhib bshad /
lcang skya gong ma'i gsung lam rim dang phyag chen /
gsang bde 'jigs gsum gyi bskyed rdzogs /
gtum mo /
'pho ba /
snying po don gsum rnams kyi dmar khrid zhal shes dang bcas pa /
tshe khrid khag /
bde mchog lU i pa dad dril bu lha lnga'i dbang /
lhag lha du ma'i rjes gnang /
rje gong ma'i gsung 'bum yongs rdzogs kyi lung sogs dang /
grub dbang a rtse chos rje blo bzang chos 'dzin las bde mchog dril bu lus dkyil gyi dbang chen /
bde gsang 'jigs gsum gyi rim gnyis zab khrid yang yang dang /
bde mchog dril bu lus dkyil gyi bskyed rdzogs nyams khrid zhal shes bcas lan du ma /
rje gong ma'i gsung lam khrid mdor bsdus kyi steng nas dben sa snyan brgyud lugs lam rim dmar khrid thun man dang /
tshe ma bu lugs thugs rje chen po'i dmar khrid yan lag dang bcas pa /
gzhan yang dam pa de rnams las bka' gdams thig le bcu drug gi dbang /
sgrub thabs rgya mtsho dang snar thang brgya rtsa'i rjes gnang yongs rdzogs /
grub rgyal tshe dbang /
sgrel ma nyer gcig /
sman bla mched brgyad /
sme brtsegs sogs kyi rjes gnang mang po bcas gsan /
dus 'di dag dang /
phyis su yang dam pa mang por chos bka' ci rigs gsan cing /
de dag gi skabs su bla ma rnams la bzhugs khri mthon po bshams pa dang /
rje rang nyid kyis phyag dang sngon du ldang ba sogs bsnyen bkur ba dang /
bla mas chos 'chad pa la dad cing gus pas thugs dang snyan gtod pa sogs tshul dang mthun pa kho nas gsan par mdzad /
'di'i thad kyi thu'u bkwan chos kyi nyi ma'i gsung du /
deng sang gdan sa mtho ba dang /
'gro 'dren sprul skur khas 'che ba 'ga' zhig gis chos rgyun len pa yin zer nas rang nyid khri stan mthon por 'gying bag dang bcas pas 'khod nas /
len yul mdun du stan dma' bar bzhag pa la rje bos bran las dpya len pa'i tshul gyis nyan pa dang /
yang la las chos nyan pa'i dus su phyag gsum tsam btsal ba las skabs gzhan du bla ma mthong tshe ldang ba tsam yang mi @# / /
byed par /
yul de la chos nyan pa gzhan gyis shes na mtshang che ba lta bus gsang ci thub byed pa sogs bla ma'i dam tshig mtha' dag khyad du bsad nas thob lo dang nyan lo'i grangs gsog pa tsam don du gnyer ba dang /
gzhan la chos rgyun spel khul byed pa 'ga' zhig gis kyang dam tshig dang sdom pa /
lha'i rnal 'byor dang grangs bsnyen sogs kyi rnam gzhag ci yang med par dkyil 'khor dang dbang rdzas rnams 'dzom zhing cho ga dpe thog nas klog thub phyin phyogs thams cad tshong zong 'grim pa bzhin du dbang dang rjes gnang lung sogs ster yul 'bad pas btsal te nor dang brtse tshong byed pa dag snang ste /
'chad nyan gyi gzugs brnyan de lta bu ni rgyal bstan dri mas sbags par byed pa'i bdud kyi las su shes par bya'o / /
zhes snang ba'ang 'chad nyan mkhan po rnams kyis thugs la bcang 'os pa'i gdams pa zab mo zhig tu snang ngo / /
dgung lo brgyad nas bco brgyad bar bshes gnyen rnam gsum las mdo phyogs skor gyi thugs gnyer mthar phyin pa dang /
gsang sngags nas smin grol gyi rim pa sogs kyang rgya cher gsan mod /
sngags kyi skor gtso bo ni /
'chad 'gyur ltar phyis su rgyal mchog bskal bzang rgya mtsho dang /
khri chen ngag dbang mchog ldan rnam gnyis las rgyud kyi rgyal po gnyis kyi zab gnad mthar thug la sgro 'dogs chod cing mdo sngags kyi gnad kun la dpyad ba mthar phyin pa byung bar gsungs /
de ltar thugs gnyer gnang ba yang kha phyir bltas su ma song par rgyud thog tu bskor te 'phral 'phral du phyag len la 'debs pa gnang zhing /
grwa sa'i chos ra'i rtsod rigs la sbyang brtson ma gnang yang mkhyen rab dang gsan bsam phul du phyin pa'i mthus thog mtha' bar gsum du 'chad rtsod rtsom pa zla dang bral bas mkhas chen rnams kyang yid phrogs shing dgung lo dgu pa'i dus sogs nas legs bshad kyi gsung rtsom gnang ba'i gdams pa sna tshogs pa dang /
bstan bcos khyad par can du ma'ang mjal du yod /
dgung lo bcu bdun pa'i skabs rje rang la gros 'debs kyi zhal gdams gnang ba ni /
bgrang yas 'gro la rab brtses kun bslangs te / /
byang chub thugs bskyed rlabs chen tshogs gnyis bsags / /
sgrib gnyis dgra bcom sku gsum mngon du mdzad / /
stobs bcu mnga' ba kun la snying nas 'dud / /
rgyal ba'i dgongs don zab dang rgya che'i tshul / /
'gro la gsal mdzad klu sgrub thogs med zhabs / /
a ti sha dang blo bzang grags pa sogs / /
rgya bod paN grub ji snyed mchis la 'dud / /
sngon bsags stobs ldan las kyi mthu brtas pas / /
'khor ba'i gcod rong zab mo'i spubs tshud de /
'jigs rung skye rga na 'chi'i dgras gtses pa / /
bdag nyid rang la phan pa'i gros shig @# / /
'debs / /
kyai khyod rnyed dka' dal 'byor rten mchog thob / /
rgyal bstan dri ma med pa'i sgo ru zhugs / /
yang dag pa shes kyis legs par zin gyur na / /
da ni dam pa'i chos la cis mi 'bungs / /
kun gyi srog la mnga' bsgyur brtse bral zhing / /
skyes kun don med gsod byed 'chi bdag des / /
rtag tu khyod la glags ni 'tshol byed na / /
bde par gnyid log khyod la gdeng ci yod / /
dal 'byor rten 'di shin tu rnyed dka' zhing / /
yid bzhin nor las lhag pa'i don che bar / /
gsungs na 'di nyid don med chud gzan pa / /
khyod ni nges par bdud kyi zhags pas zin / /
lo zla zhag dang za ma'i pho nyas bsus / /
na rga'i mtshon dang dbyig pas lus la brab / /
'dod sred zhags pas ske bcings ngan song gi / /
g.yang du 'dren pa'i ngang tshul ma dran nam / /
ma yi mngal las thon pa'i dus nyid nas / /
skad cig tsam yang ngal gso'i skabs med par / /
rtag tu 'chi ba nyid phyir rgyug gyur na / /
da dung khyod la khom pa'i skabs mchis sam / /
mi lus 'thob la tshul khrims gzhir bzung ste / /
sbyin sogs grogs byas smon lam mtshams sbyor bar /
dgos na rgyu 'di khyod kyis nam zhig bsgrubs / /
gzhi ma tshul khrims rnam dag bkrungs sam ci / /
bsgrub dgos rgyu ni 'ga' yang ma bsgrubs shing / /
bya min ngan 'gro'i rgyu la kun tu brtun / /
gshin rje'i pho nyas zin kyang 'chir mi skrag /
kyi hud khyod kyi 'gro ba ji 'drar 'gyur / /
phyogs bcu'i rgyal ba sras bcas dbang btsugs te / /
khas blangs dam tshig sdom pa yal dor nas / /
dam pas smad pa'i las la ci dgang 'jug /
khyod snying lcags kyi gong bur gyur tam ci / /
lcags gong me lce 'bar 'dra'i dad zas kyis / /
'tsho zhing dkor sgrib sbyong byed yal bar dor / /
bsod nams ming btags bdud kyi pho nya 'dis / /
khyod ko dmyal ba'i srung mar byin du nges / /
phyogs bcu'i sems can kun gyi mig phyung bas / /
sems dpar khros pa sdig pa che gsungs shing / /
sems dpa' 'ang gar gnas brtag par shin tu dka' / /
de phyir mtho la phrag dog mnyam la 'gran / /
dman la brnyas par byed pa'i brtul zhugs 'dis / /
gting zab dmyal ba'i me nang bskal pa'i bar / /
bud shing ltar bsreg sdug bsngal ces mi myong / /
rang nyid ngan 'gror mi skye'i gdeng med kyang / /
'gro ba gzhan gyi yar 'dren byed do lo / /
bdag gzhan phung byed don med 'dun ma 'di / /
da ni myur du spangs na mi legs sam / /
kyi hud dmyal ba'i bud shing khyod nyid la / /
legs nyes 'byed pa'i sems shig yod gyur na / /
dam pas bsngags pa'i spyod tshul bzang po la / /
rab dkar sems kyis 'di ltar 'jug par rigs / /
gnas skabs mthar thug legs tshogs ma lus pa / /
'grub pa'i rten 'brel 'grig pa'i rtsa ba mchog /
lam ston bshes @# / /
gnyen mchog de bsam sbyor gyis / /
tshul bzhin bsten la sgo gsum brtson par gyis / /
rten 'di rnyed dka' don che 'jig par sla / /
'chi bar nges shing nam 'chi nges pa med / /
ngan song bzod dka' de phyir skyabs 'gro dang / /
las 'bras blang dor rgyun du sems par gyis / /
'khor ba sdug bsngal rgya mtsho 'di yi rgyu / /
las nyon gnyis yin de las nyon mongs gtso / /
de phyir de nyid spong bar byed pa'i thabs / /
lhag pa'i bslab pa gsum po bsten par gyis / /
drin ldan ma rnams 'khor ba'i gnas 'di las / /
sgrol phyir byang chub mchog tu sems bskyed la / /
phyin drug bsdu ba bzhi yi nyams len la / /
brtson pa drag pos tshul bzhin slob par gyis / /
khyad par bla med rdo rje theg pa yi / /
'jug sgo dbang blangs dam sdom legs bsrungs te / /
sku gsum go 'phang myur du 'thob byed thabs / /
rim gnyis rnal 'byor spyod la brtson par gyis / /
'di lta'i tshul gyis legs par blo sbyangs na / /
sku bzhi'i sa bon rnam dag thebs 'gyur zhing / /
dal 'byor thob pa don dang ldan pa ste / /
dam pas bsngags pa'i las ni de yin no / /
rang la gros bde bas man ngag bdud rtsi yi / /
bcud bsdus bdud rtsi'i thigs pa 'di bgyis pas / /
bdag dang 'gro kun skye ba thams cad du / /
theg chen dam pa'i chos la spyod par shog /
ces pa'o / /
rgya nag gi phyogs phyogs nas hwa shang mkhas pa rnams yongs te lta ba'i skor zhus pa rnams thog mar hwa shang gi 'dod tshul ltar dang rim bzhin dbu ma'i lta ba la 'khrid par mdzad /
rgya nag tu hwa shang gi lta ba'i 'dod tshul dar rgyas che ba ni sems tsam pa'i lta ba dang mthun la /
bod du byung ba'i hwa shang mahA ya na'i lta ba 'dzin mkhan de skabs rgya yul du gcig kyang mi 'dug gsung /
dga' ldan shrI re thu khri chen blo gros rgya mtsho'i sprul sku blo bzang bstan ba'i nyi ma las kyang tshe dpag med kyi rjes gnang sogs gsan /
gong mas tA kau shrI'i mtshan dang /
gser tha ma gser yig bcas sku gong ma'i dus bzhin stsal /
skabs shig nas bod du phebs bzhed che yang gong du zhu ma bde bar /
thu'u bkwan pa'i brtag lung dang /
rje nyid kyi mtshan ltas ltar lan chags gtor ma grangs mang dang /
dmigs brtse ma sogs 'bum phrag re zhal 'don gnang bas /
ring min du gong nas rje nyid la rgyal dbang thams cad mkhyen pa ma gar thar nas bod du gdan 'dren pa'i mi snar phebs nas /
dbus gtsang du rgyal ba yab sras kyi drung nas bka' chos gsan te yun mi thung tsam bzhugs chog par phebs pa bzhin /
dgung lo bco brgyad pa shing stag lo pe cing nas lha sras bcu bdun pa kheng zi ching wang sogs dang lhan du rim phebs kyis mgar thar du byon /
'bul rten bsam gyis mi khyab pa dang bcas rgyal dbang thams cad mkhyen @# / /
pa dang /
yongs 'dzin khri chen ngag dbang mchog ldan pa ma thal /
khri chen la gong nas rgyal dbang mchog gi zhabs 'degs phun sum tshogs pa byung ba'i legs skyes su a chi thun mong mon han gyi cho lo dang /
gser yig gnang skyes bcas stsal yod pa rnams phul /
yos lo'i tshes gcig la rgyal dbang mchog la bka' chos kyi snyan gsan phul bar dgyes bzhin zhal gyis bzhes /
khri chen la'ang 'brel pa bzhi sbrags dang khrid chen brgyad sogs zhu rgyu'i snyan gsan zhus par /
sprul sku rin po che pod du phebs rgyu yin stabs /
ngas khyed la mkhas grub rin po che'i dkar chag tho'i phig chung gi dgongs pa bzhin dge lugs thun mong min pa'i sngags phyogs kyi chos bka' yongs su rdzogs pa zhig byed ces dgyes bzhin zhal bzhes mdzad /
de nas dus ri zhig na /
rgyal dbang mchog las pen mchog lU i pa'i dbang chen /
dpal gsang ba 'dus pa 'phags lugs kyi dbang chen /
lam khrid 'jam dpal zhal lung gi snyeng nas rje sgrub khang pa'i phyag bzhes ltar gyi lam gyi rim pa'i khrid zhag nyi shu rtsa dgu'i par gnang ste skyes bu chen po'i mar shes kyi mtshams par dang /
sgrob dkar 'od zer drug sprags kyi rjes gnang /
rgyal da'ang nyid kyi gsung 'bum nas mos tshan mang tsam gyi ljags lung /
dmag zor rgyal mor dus bzhi'i lha mos bskor ba'i rjes gnang thun mong ma yin pa /
mgar thar dang bod du phebs pa'i lam par sogs su rgyal dbang mchog la dad ldan gzhan gyis zhus pa'i lung khrid rjes gnang sogs kyi 'dod chos gang gnang phal cher bcas gsan /
yang mgar thar du khri chen las lam rim bde lam gyi dmar khrid sems bskyed mchod pa bcas nyin bco lnga'i ring dang /
'jam bzhad dang thang sag pa'i bskyed rdzogs kyi steng nas 'jigs byed kyi rim gnyis dmar khrid dang /
gsang 'dus bskyed rim rgya mtsho'i bshad lung gnyis rdzogs par gnang zhing /
rim lnga gsal sgron ldeb nyis brgya skor gyi bshad pa dang /
'grel pa bzhi sbrags rgyud mchod snga ma dang le'u dang po yan rnams gsan /
de nas bod phebs kyis li thang nas lha sa'i bar gyi lam sgar rnams su yang khri chen nas 'grel pa bzhi sbrags kyi chos thun rgyas pa re chag med gnang /
brag g.yab nas che tshang sprul skus gong sa rin po cher 'jigs byed bskyed rim chen mo'i bshad lung rgyas par zhus pa'ang gsan /
de nas chab mdo dang /
ri bo che sogs nas rim phebs kyis /
dbu ma'i mdor rgyal ba'i dbang po'i phebs bsur dga' ldan khri ba rgyal mtshan seng ge /
'on rgyal sras sprul sku 'jigs med ye shes grags pa sogs dang /
se 'bras dge gsum gyi bla ma las sne /
pho lha ba bsod stobs /
dga' bzhi gung /
bka' blon mdo mkhar tshe ring dbang @# / /
rgyal sogs bod kyi che dgu stong phrag brgal pa 'byor bas /
rje tid la'ang slo ma mjal dang legs skyes phul ba sogs byas /
gang gi legs bshad kyis drung du bcar ba rnams yid phrogs pa mdzad /
se 'bras kyi bla ma thams cad 'jal pa'i ja gral du /
rnam 'grel la mkhas grags kyi khur 'khyer bsgo mang mkhan po chos grags bya bar lhan cig dmigs nges kyi rtags kyi skor las brtsams te 'gro gleng mdzad de mi smra ba'i brdzu bzhugs la bkod /
khong 'bras spungs su sngon la 'byor lar song nas sgo mang chos gra'i tshogs su /
byas pha gi na dge bshes sngo sang de ba zhig phebs kyi 'dug pa des dad rang rtsod las pham par byas /
khyed dge bshes chos ma zhal skabs rig pa mi bs+p+rim na spo lo 'phyang ba'i rug zer dgos pa sogs phyung /
de nas phebs te r+wa sgreng gi shug gseb ci gnas 'brom ston pa dbul po'i chos can lta bur mjal ba sogs ngo mtshar ba du ma mngon du gyur /
lta sar gzhung gi phebs sgrig yod pa khrom gzigs khang gsar du bzhugs par spid skyong pho lha pa'i bla ma phul lcog ngag byams phebs kyang /
de dus rgyal dbang mchog dang pho lha ba thugs nang de tsam mi gtsang bas bla ma rnam gnyis kyang thugs rtog mdzad res kyis thugs gshin par ngam byung /
rje nyid nas po ta lar \u0f38rgyal ba'i dbang mchod rten bzhugs rgyas 'bul sogs mdzad cing /
nan gyis gsol 'debs mdzad pa ltar de rjes shig nas 'jigs byed dpa' gcig gi dbang chen dang /
jo bo'i rnam thar che chung dang pha chos bu chos sogs bka' gdams glegs bam rin po che'i ljags lung /
sngar mgar thar du gnang ba'i lam rim 'jam dpal zhal lung gi bka' khrid kyi 'phro rnams lung rigs man ngag zab rgyas myong thog tu 'dril ba'i gsung bshad bsam gyis mi khyab pas thugs rgyud gzhan las 'khul tshabs che ba /
sems bskyed pa'i cho ga dang bcas pa /
dka' gnad du mar 'jam dbyangs bde rdor sogs la dri rmed ba rgal brtag sogs dang /
'jam dpal zhal lung gi ljags lung bcas gnang ba gsan pa dang /
yongs 'dzin khri chen las kyang lam rim chen mo'i bshad lung gsan pa sogs la bsten nas bstan pa gru bzhi lam 'khyer dang /
gsung rab thams cad gdams par shar ba byung /
byang rtse dpon slob ngag lhun dang /
nag shod dpon slob dka' chen tshul rgyam gnyis la gdams pa'i mgur ma yang 'di ltar stsal te /
na mo gu ru /
rje dus gsum sangs rgyas kun gyi dngos / /
chos brgyad khri bzhi stong 'byung ba'i gnas / /
tshogs 'phags pa'i dge 'dun 'dus pa'i gtso / /
mgon drin can bla mar snying nas 'dud / /
tshe sngon ma'i las smon bzang po'i mthus / /
rje rgyal ba gnyis pa'i gsung rab la / /
thos bsam pa'i rnam dpyod phul byung ba'i / /
grogs chos mthun @# / /
dbyong ldan bdag la gson / /
dus snyigs ma lnga bdo'i gnas skabs 'dir / /
gzhi tshul khrims rnam dag sna gcig kyang / /
bsrung nus na phan yon dpag med 'thog /
don de phyir sdom gsum bcas mtshams rnams / /
srog bsdos te bsrung pa gnad du che / /
chos gzhung phugs brgya phrag thos gyur kyang / /
ba phyir lta'i 'chad rtsod rtsom pa la / /
yid g.yengs pas nyams sum blangs na / /
dgra gshin rje'i pho nyas zin pa'i tshe / /
sems 'gyod pas gdung pa'i rgyu ru zad / /
'khor gnyen bshes pu slob 'dzin skyong rnams / /
dgra nyon mongs dpung tshogs rgyas pa'i rgyu / /
las dang po pa yis spangs na legs / /
grogs bya dang ri dwags bag phebs rgyu / /
chu klung rgyun lhung lhung dal gyis sgrog /
gnas rtsi shing nags tshal mdzes pas brgyan / /
yid chags sdang skye pa'i rgyu dang bral / /
gnas de 'dra dam chos 'phel ba'i rgyu / /
de bsten par ya zed cig skal ldan dag /
sngon byon pa'i mkhas grub bgrang yas kyis / /
chos zab dgu mang du gsungs lags kyang / /
rje thub pa'i dbang po'i gsung rab kun / /
don ma tshang med par gcig bsdus pa / /
blo mchog dman kun la phan pa'i chos / /
lha sgom dang spyod pam 'khrul ba / /
khong blo bzang grags pa'i legs par bshad / /
gzhung byang chub lam rim las gzhan gang / /
de nyams len mdzod cig skal ldan dag /
sngon thog med dus nas bsags pa yi / /
las nyon mongs sgrib pa ches 'thug pas / /
lam rtogs pa skye pa'i gegs mang yang / /
zhing mchog gyur bla ma dkon mchog la / /
yid gdung shugs drag pos gsol btab nas / /
tshogs gsog dang sgrib sbyong la 'bad na / /
lam rtogs pa bde blag skye ba lags / /
tshul de la 'bungs shig skal ldan dag /
chos dge sbyor gang dang gang byed kyang / /
thabs byang chub sems kyis zin pa dang / /
mjug byang chub 'thob phyir rab bsngos na / /
lam theg pa chen por 'gyur lags pas / /
de gnad du zungs shig skal ldan dag /
mchog sangs rgyas 'thob pa'i lam gyi gnad / /
lus yongs su rdzogs par nyin re bzhin / /
bshar sgom gyis nyams su blangs byas te / /
lam zab mor bag chags 'jog pa dang / /
skabs gang babs dmigs par gcig dril ba / /
yid chos la rtag tu 'dris pa dang / /
lam phyogs rer mi 'gro'i gnad cig gda' / /
de snying gtam yin no skal ldan dag /
rgyud rnam par dag pa las gsungs pa'i / /
tshe gcig la sangs rgyas 'thob pa'i thabs / /
pha bla ma'i yi dam thun mong min / /
dpal bde gsang 'jigs gsum dkyil 'khor gyi / /
lam rim gnyis mkha' 'gro'i snying khrag la / /
rtse gcig tu bag chags 'jog pa gnad / /
tshul de yi gzhi ma dam sdom rnams / /
mig 'bras bu ltar du bsrung ba dang / /
sdig sgrog byed rdor sems bsgom bzlas @# / /
dang / /
thun drug gi rnal 'byor la 'bad na / /
mchog sangs rgyas de yang thag mi ring / /
de snying por zungs shig skal ldan dag /
da mang du bshad pas ci zhig bya / /
don de dag yid la gnad du chongs / /
gnas dben par sgrub pa'i rgyal mtshan tshugs / /
tshe 'di la btsan sa zin pa gyis / /
yid nyams spro'i glu dbyangs snyan po 'di / /
yid chos la phyogs pa'i chos grags kyis / /
yid brtse bas skal ldan khyod la gdams / /
yid ma g.yel 'di don bsgrub la 'bungs / /
tshig sdeb sbyor gtso bor ma byas par / /
don snying las gces pa bsdebs pa 'di / /
grogs gzur gnas chos la bskul phyir sbyar / /
'di'i dge bas mang thos skye bo kun / /
chos sgrub pa'i rgyal mtshan tshugs pa dang / /
ma 'gro kun sangs rgyas thob par shog /
ces so / /
gzhan yang rgyal dbang mchog las dpal mgon zhal bzhi'i thun mong min pa'i rjes gnang dang /
be'u bum gyi lung cha tshang /
thugs rje chen po bcu gcig zhal gyi dbang chen /
rje dge 'dun rgya mtsho dar paN chen gyi smyung gnas cho ga /
\u0f38rgyal dbang nyid kyi gsung bde 'jigs kyi tshogs mchod sogs kyi lung /
\u0f38gong gi mtshan zhabs pa tshul rgyam pa las rnam 'grel las bcad chen mo'i mdzub khrid /
khri chen las dga' ldan gser gdung rin po che'i drung du sngar mgar thar sogs su gnas pa'i 'phro 'grel pa bzhi sbrags kyi rgyud mchod phyi ma 'grel dbang dang bcas pa dang /
rim lnga gsal sgron gyi mjug kyang dga' ldan du grub pa gnang ba bcas gsan cing /
de skabs rnams su'ang mchod sprin tshogs 'khor dngos 'bul sogs rgya cher spro bar mdzad /
lha sar phebs nas kyang bde gsang 'jigs gsum gyi rgyud 'grel dang rim gnyis kyi khrid bshad mtha' kla sa pa /
khrid chen ba rgyad dang drug sogs dang /
bso'i lta khrid kyi steng nas dbu ma'i lta khrid /
gcod kyi dbang khrid /
mgon chen bcu gsum gyi rjes gnang dang /
be'u bum gyi ljags lung sogs zag chos mtha' yas pa gsan bas rgyud don mtha' dag thugs su chud /
se 'bras gnyis su'ang mchod mjal dang bsnyen bkur gzab rgyas mdzad /
sgo mang gi chos khri'i steng nas 'dus tshogs su rten 'brel bstod pa'i bshad lung rgyas pa stsal /
bsam yas dang khra 'brug sogs su byon te mchod 'bul rgya cher spros /
'on chos sdings su rgyal sras rin po che las 'jam dkar rjes gnang gsan /
bkras lhun du phebs te paN chen blo bzang ye shes dpal bzang por dngos 'bul gtos che ba phul te rab byung dang bsnyen rdzogs kyi sdom pa bzhes /
dgon du'ang rten mjal /
mchod spri na /
dge 'dun bsnyen bkur sogs rgya chen po gnang /
de skabs \u0f38gong ma yung Ting gnam du gshegs tshul gsan pas lcam @# / /
sring gi rjes gnang zhig las bka' chos gzhan gsan skabs ma byung par glo bur du lha sar phebs /
\u0f38rgyal dbang mchog dang /
khri chen rin po che lhod mjal sogs gnang ste /
'grub lor rgya nag tu phyir phebs /
\u0f38gor ma chen lung gis yab kyi dus ltar gzigs pa chen pos bskyang zhing /
pe cing gi bla grwa rnams la lugs gnyis kyi las don slob pa'i tham ga bla mar mnga' gsol mdzad /
khri chen sprul sku blo bzang bstan pa'i nyi mar gsang 'jigs kyi dbang chen /
'phreng kri /
mi tra brgya rtsa'i gras sogs dbung bka' khrid lung mang po dang /
rig gnas mkhan po 'ga' las skar rtsis /
nag rtsis /
dbyangs 'char /
sgra'i sa ris /
sdeb sbyor sogs zhib par gsan /
\u0f38gong ma'i bka' ltar rje nyid dang khri chen sprul sku rnam gnyis nas bstan 'gyur sog skad du bsgyur /
rje nyid kyis dag yig mkhas pa'i dga' ston thugs rtsom gnang /
gong ma dang rje nyid bka' bgros kyis pe cing du gong ma'i mdzod nas spyin bdag mdzad de /
mtshan nyid grwa tshang /
rgyud pa grwa tshang /
rig gnas sna tshogs kyi grwa tshang /
sman pa grwa tshang ste bzhi yod pa'i chos sde chen po dga' ldan byin chags gling zhes pa gsar bskrun thog /
rgya bod kyi btsun gsar blo rig bzang pa lnga brgya tsam dang /
sog po'i grwa pa mang po bcas bsdus pa'i dge rgan du bod nas gdan sa gsum dang /
rgyud grwa stong smad sogs kyi bla ma dge bshes nyi shu rtsa gnyis tsam gdan drangs te lha ldan smon lam chen mo'i srol rgyun tshun btsugs /
bod rje pho lha ba bstan srid spyi'i bya ba legs kyang /
\u0f38rgyal dbang mchog la gting nas mi dad par log sgrub mang du byas shing /
rje bla ma nyid kyang \u0f38rgyal ba'i dbang po'i thugs sras gcig pur song stabs /
lkog nas bla ma ka thog pa sogs ngan sngags mkhan mang por mthu gtad mang du byed bcug pas rje nyid kyang snyun tshul dang /
mnal ltas 'tshub pa 'ga' tsam byung mod /
ring min zhig tu dmag zor rgyal mos \u0f38rgyal ba yab sras kyi sku dgra bsgral ba'i ltas gsal bar byung ste pho lha bsku 'das pa sogs dpal ldan lha mos ma bcol bar yang 'phrin las yang yang bsgrubs /
\u0f38gong sa chen por da dung rgya nag tu chos rgyun dkon pa rnams zhu 'os pa'i bla ma zhig gnang bar zhus pa bzhin bde 'byor dpon slob ngag dbang don grub pa rdzong ta mdzad pa be cing du phebs pa las phyag rdor 'khor chen sogs dang /
dga' ldan byin chags gling gi mkhan por bod nas byon pa rta tshag rje drung sprul sku blo bzang dpal ldan las rnal 'byor ma'i smin khrid sogs /
gzhan yang zhabs drung ngag dbang chos 'byor /
mA thi zi'i lha rams pa bo bzang chos 'byor sogs las kyang chos bka' ci rigs gsan /
ri bo spos ngad ldan gyi dben dgon dam chos dga' tshal du grub mtha' thub bstan ldan mdzes ljags rtsom @# / /
mdzad pa sogs bstan 'gro'i don rgya cher gnang /
re zhig gnas \u0f38gong mas rje nyid las chos gsan dgos tshul phebs pa ltar rim gyis skyabs 'gro'i khrid /
yi ge 'bri klog /
rdo rje 'dzin pa dkon mchog rgyal mtshan gyi lam rim tshigs bcad ma'i khrid sogs dang /
bde mchog dril bu lha lnga dang /
rnal 'byor ma gnyis kyi dbang khrid sogs kyang stsal te /
dbang chen dang rnal 'byor ma'i gser chos gnang skabs \u0f38gong mas stan mtho ba tsam la'ang ma bzhugs par zhabs pus sa la btsugs te gsan pa sogs chos gsan tshul legs la dad gus blor mi shong pa lta bu dang /
ci gsung sgrub cing bla slob kyi dam tshig tshul bzhin bsrungs te /
tshes bcu'i mchod pa /
bdag 'jug /
rim gnyis bsgom pa sogs nyams bzhes la thugs brtson che ba mdzad /
des rkyen rgyal sras dang /
rgya dpon che chang du ma /
hwa shang sogs mang pos rim gyis chos dang dbang sogs zhus te nyams su blangs pas gsang sngags kyang ches cher dar bar gyur /
rje nyid kyis kyang rgya nag gi gnas ri byin can mang por lam rim /
rim gnyis /
gcod sogs kyi nyams bzhes yang yang gnang ba snyams rtogs la bogs lhag par thon pa byung zhing /
dben bar dga' ba'i nyams mgur yang 'di ltar mdzad de /
na mo gu ru /
gnas spyi gtsug gser gyi sgo yi steng / /
tshon ches bkra 'dab brgyad ze'u 'bru la / /
pha bla ma rdo rje 'chang chen bzhugs / /
bu tha shal bdag la thugs rjes gzigs / /
chos bco brgyad ldan pa'i rdo rje'i lus / /
ches rnyed dka' 'jigs sla yid bzhin nor / /
dus ga res tsam zhig rnyed pa 'di / /
dgra rnam g.yeng gi khol por gyur pas skyo / /
nor longs spyod bsag bsrung bya byed gcig /
gnyen 'khor g.yog gi ngo bsrung sems 'dzin gnyis / /
gnyid long gtam lus 'khyor 'du 'dzi gsum / /
dgra 'di gsum gyis gtan bde 'phrog pas skyo / /
skabs lan 'gar thos bsam sgom pa yi / /
chos byed lo cung zad byas na yang / /
tshe 'di snang chos brgyad dug dang 'dres / /
tshul 'di la bsams kyi glu yid re skyo / /
dus ston mjug 'chad ka'i me tog ltar / /
yun thung pa'i tshe lhag nges med 'dir / /
zhe rang khrel med pa'i pa shul ring rgyags / /
rgyud tshags su tshud na ci ma rung / /
tshes snying po med pa'i bya ba kun / /
'phongs gyis pa'i rdo bzhin rgyang dor te / /
tshe 'di pa'i mi dang mi bstun par / /
gnas dben pa bsten na ci ma rung / /
yul spang ljongs ne'u gsing nyams dga' zhing / /
dbyings lhun sdugs 'dzin khor yug can / /
tshon sna tshogs bkod pa'i me tog bkra / /
skad snyan par sgrog pa'i 'dab chags lding / /
lus spu sdug ri dwags bag phebs rgyu / /
g.yu'i lo 'dab ldem pa'i ljon shing dngar / /
ro brgyad ldan nyal 'gro'i rgyun bzang 'bab / /
yid chags sdang skye ba'i rgyu dang bul / /
gnas dben pa'i skyed tshal nyams @# / /
dga' bar / /
dpal mnyam med drang srong thub pa'i gsung / /
chos zab rgyas kun gyi bcud bsdus pa / /
pha bla ma'i zhal gdams zab mo'i don / /
lam rim pa gnyis kyi nyams len la / /
rtse gcig tu brtson pas sgrub pa yis / /
dus nyin mtshan 'da' ba'i skal bzang de / /
da ring por mi thogs myong bar smon / /
phyag skor ba ci lcogs maN+Dal dbul / /
sngags zab mo'i bzlas brjod rgyun mi chad / /
byams snying rje byang sems rtag par bsgom / /
'di sgo gsum phyi ye nyams len yin / /
lus sha khrag mchod sbyin rgya re che / /
ngag rgyu 'bras bden pa'i chos 'chad cing / /
sems dbyings rig dbyer med spros dang bral / /
'di sgo gsum nang gi nyams len yin / /
lus lhar bsgoms tha ma la sang zhen bcad / /
ngag rdo rje'i bzlas pas las rlung 'gag /
sems lhan skyes bde stong rol pas myos / /
'di sgo gsum gsang ba'i nyams len yin / /
gshis ye nas stongs kyang sna tshogs snang / /
dran shes bzhin brtan pos bying rgod 'gog /
rkyen gang byung lam 'khyer ro snyoms spyod / /
'di lta sgom spyod pa'i nyams len yin / /
gzhi bden pa gnyis kyi ngo bo rtogs / /
lam thabs shes zung 'brel lta sgom spyod / /
'bras sku gsum dbyer med go 'phang che / /
'di gzhi lam 'bras bu'i 'jog tshul yin / /
tshul de ltar rtogs pa'i rnal 'byor gyis / /
srid zhi ba'i mtha' spangs kun bzang spyod / /
dpal theg pa'i yang rtse 'dir brten na / /
mchog sangs rgyas de yang mi ring nye / /
gros 'dun ma mi la ma shor par / /
rang shes rgyud chos la blo gtad nas / /
gnas dpen par lam mchog de 'dra la / /
rtse gcig tu gzhol na glo ba dga' / /
a ho la de 'dra'i ngo mtshar rmad / /
'o na la de 'dra'i khe rgyal la / /
kye ma la de 'dras 'di phyir 'tshengs / /
e ma ho de 'dra'i skal bzang la / /
pha bla ma rdo rje 'chang chen gyis / /
bu bdag dang bdag gi rjes 'jug rnams / /
tshul 'di la slob par byin gyis rlobs / /
dus da lta nyid du byin gyis rlobs / /
gtam 'di las byung ba'i dge ba yis / /
ma rigs drug 'gro ba ma lus pa'i / /
rmongs ma rig 'khrul 'khor rgyun bcad de / /
dpal bla med byang chub thob par shog /
ces so / /
gzhan yang skabs du mar bod nas byon pa'i dge bshes dang /
chos sde so so'i blo gsal don gnyer can du mar lam rim chen mo'i bshad lung dang 'grel pa bzhi sbrags sogs kyis mtshon pa'i chos bka' mtha' yas pa gnang /
thugs dam dang nyams rtogs kyi 'phrul bsam gyis mi khyab pa'i tshul ches mang yang 'dir 'brir ma langs pas rnam thar las shes dgos /
dgon lung sogs nas gdan 'dren yang yang zhu mi 'byor bar rjes shig tu \u0f38 gong nas dgongs pa phrol bas sa sprul lo mdo smad phyogs su phebs te /
dgon lung /
sku 'bum /
btsan @# / /
po dgon /
chu bzang dgon /
bya khyung dgon sogs su lugs gnyi ga'i sgo nas bstan 'gro'i don rgya chen po mdzad de /
dgung lo so gsum thog slar pe cing du phyir phebs te \u0f38 gong ma dang mjal bas bkur gzos sogs sngar bzhin dang /
rje nyid la bka' gros kyis pho brang gi nub phyogs su man ju gsar du rab byung byed pa rnams sdod sa'i grwa tshang gsar 'dzugs gnang bar rje nyid nas rab gnas dang /
rab tu byung ba rnams la sdom pa phog pa sogs dang /
sngar dbang bka' gsan pa'i yi dam lhag lha rnams kyi bsnyen chen sogs kyang yang yang gnang /
rta lor bod kyi dpon wang 'gyur med rnam rgyal nas \u0f38 rgyal dbang mchog la log sgrub mang du brtsams pa sogs spyod rtsing sna tshogs byas stabs lha sa'i am paN gnyis kyis khrims la sbyar bas /
de phyogs 'gas am paN gnyis kyi srog la rgol ba sogs dus zir bslangs par brten \u0f38 gong mas rgya dmag khri khra sogs btang ste bod kyi srid dbang thams cad len rtsis gnang bar rje nyid nas zhu mkhas mdzad pas bod kyi chos srid mtha' dag \u0f38 rgyal dbang mchog gi phyag tu phul bar bshad cing /
'di skor rol rdor nyid kyi gsung \u0f38 gong sa \u0f38 rgyal mchog bskal bzang rgya mtsho'i rnam thar du zhib par gsal lo / /
gzhan yang \u0f38 gong ma dang rje nyid kyi 'phrin las zung 'brel gyis phyogs /
der rten gsum bzhengs pa /
'dus sde dang mdo rgyud kyi chog grwa btsugs pa /
chos 'khor bskor ba /
bod kyi slob grwa mang po btsugs pa /
rgya sogs bar gyi dmag 'khrugs bzlums pa sogs bsam brjod las 'das pa ltar gnang /
me glang lo \u0f38 rgyal ba'i dbang po dgongs pa chos dbyings su mnal ba'i rjes shig nas \u0f38 gong ma'i bka' bzhin rgyal ba'i yang srid rtsad gcod du bod phebs mdzad de \u0f38 rgyal dbang mchog gi gser gdung rin po cher mchod 'bul rgya chen po dang gdung dbyangs gsol 'debs sogs gnad smin mdzad /
smad rgyud du gsang 'dus dang /
stod rgyud du bde mchog lU i pa /
rnam grwar 'jigs byed lha bcu gsum ma bcas kyi bka' dbang /
se 'bras su bsnyen bkur dang so sor 'dod chos zab rgyas bcas gnang /
'ur lcog tu byon par rje ngag byams kyis ye shes khyung khra'i rjes gnang gsan /
lcang skya rin po che rang nyid 'di res rnams su spyan mi gzigs pa yin yang gsung gleng gi zhar du khyed kyi rten gsum khrod na bla ma zhwa dmar po can zhig 'dug pa de gang yin gsung /
byams pas de 'dra med ces nye gnas la btsal bcug pas slob dpon gyi sku zhig thon pa de yin par gsung /
lha sar thu'u bkwan chos kyi nyi ma sogs zhu mi gsum la nA ro mkha' spyod ma'i byin rlabs dang /
bskyed rdzogs khrid lung tshig brgyud kyi tshul du gnang /
@# / /
thu'u bkwan /
'on rgyal sras /
'jam bzhad sprul sku 'jigs med dbang po sogs la bde lam dmar khrid sogs dang /
skabs gzhan mang por yang rnam snang mngon byang gi dbang chen sogs dbang khrid zab chos sna tshogs pa /
rab bsnyen gyi sdom pa sogs par med lta bu stsal /
stag phu grub dbang blo bzang bstan pa'i rgyal mtshan bod du gdan drangs te gsang 'jigs skor /
sa skya'i gser chos skor /
rnal 'byor ma'i skor sogs zab chos mtha' yas pa gsan cing /
stag phu bas kyang rje nyid kyi chos bka' gang yod gsan /
yang thu'u bkwan rin po che sogs la bde mchog lus dkyil gyi dbang khrid bka' shin tu dam po'i sgo nas gnang zhing /
phur lcog ngag byams las kye rdor lha dgu'i dbang chen zhig gsan /
'brog ri chen po dga' ldan dang /
gsang sngags mkhar /
yer pa sogs la phebs te mchod sprin gsol 'debs thugs smon dang /
bsnyen bkur rgya cher mdzad /
sa stag lo bkras lhun du paN chen thams cad mkhyen pa blo bzang dpal ldan ye shes kyi drung du byon te /
dngos 'bul gtos che ba dang bcas brtan bzhugs sogs phul zhing /
'jigs byed bcu gsum ma'i dbang chen sogs dbang khrid man ngag mang po dang /
dka' chen ye shes rgyal mtshan skyid grong nas der phebs yod pa las kyang dge ldan phyag chen gyi khrid zhib par gsan pa sogs gnang ste lha ldan du phyir phebs /
sa yos la \u0f38 rgyal ba'i dbang po'i yang srid thag gcod pa sogs kyi ched du kun gzigs paN chen mchog dbus su gdan drangs nas dus 'khor gyi dbang chen yang gsan /
gzhung zhabs che phra sogs spyi tshogs nas zhus ngor \u0f38 rgyal dbang thams cad mkhyen gzigs chen po blo bzang bskal bzang rgya mtsho dpal bzang po'i rnam thar rgyas pa dang gsang rnam gsol 'debs bcas ljags rtsom mdzad /
\u0f38 rgyal ba'i yang srid ngos 'dzin skor la gzhung bsten chos skyong gi rten gzhi du mar brten gsol khog brlams sdeb 'ur byas kyang /
phan tshun re dogs 'jigs zil ston pa'i tshab tshub tsam las /
ngos 'dzin lung gsal yid rton rung ba ci yang ma phyung ba'i mur /
rje nyid nas paN chen rin po cher \u0f38 rgyal ba'i dbang po'i yang srid rin po che 'khrul bral ngos 'dzin bka' lung gtsang thag chod bzhig bka' drin bskyang dgos tshul zhu nan mdzad pa ltar yang srid rin po che 'khrul med ngos bzung ba'i bka' lung gsal por stsal ba thob /
rje nyid nas po ta la'i gzim chung khams gsum rnam rgyal du paN chen rin po cher bde mchog tshogs 'khor rgyas pa dngos 'bul bcas phul zhing tshogs gral du gsung mgur gnang ba 'di ltar /
zhing bde ba chen po'i pho brang na / /
rje @# / /
dus gsum sangs rgyas thams cad kyi / /
thugs mkhyen brtse'i bdag nyid blo bzang grags / /
da mos gus drag pos gsol ba 'debs / /
mgon thugs rje'i gter chen spyan ras gzigs drin 'khor med bskal bzang rgya mtsho'i sde / /
rje blo bzang dpal ldan ye shes zhabs / /
don gnyis med ngo bor gsol ba 'debs / /
phyi bkra shis rtags rdzas mchod pa dang / /
nang bdud rtsi lnga yi mchod pa dang / /
ches gsang ba phyag rgya'i mchod pa gsum / /
blo bde stong ngang nas 'bul bar bgyi / /
ma mkha' 'gro kun 'dus wa ra hi / /
gnas lte ba sprul pa'i 'khor lor bzhugs / /
aM ti la ka yi 'od zer gyis / /
drod bde chen 'bar bar byin gyis rlobs / /
dpal bla ma rnam par snang mdzad tshe / /
gnas spyi gtsug bde chen 'khor lor bzhugs / /
haM zla ba dkar po'i chu rgyun gyis / /
mchog dga' bzhi 'dren par byin gyis rlobs / /
mgon rje btsun chos kyi rdo rje'i chos / /
gnas mgrin pa longs spyod 'khor lor bzhugs / /
gdangs mi shigs rdo rje gsum gyi sgras / /
dpal mkha' spyod 'grub par byin gyis rlobs / /
pha bla ma mi bskyod he ru kaH /
gnas snying ga chos 'khor lte bar bzhugs / /
rlung kun rtog rgyu ba d+hU tIr bcad / /
dpe'i lhan skyes skye bar byin gyis rlobs / /
gnas mi shigs rdo rje'i gur khang du / /
lta bla ma sgyu 'phrul dra ba bzhengs / /
nyams sna tshogs rtse dga'i rol pa yis / /
ma 'gro don byed par byin gyis rlobs / /
don ma bcos spras bral gnyug ma dang / /
sems lhan skyes bde stong ro gcig pas / /
gegs nyon mongs sprin tshogs dbyings su dwangs / /
dpal 'od gsal 'grub par byin gyis rlobs / /
sems lhan skyes bde stong dbyer med dang / /
lus 'ja' tshon ltar bkra rdo rje'i sku / /
ro gcig tu mnyam por zhugs pa yis / /
mchog zung 'jug 'grub par byin gyis rlobs / /
rje bka' drin gsum ldan rdo rje 'chang / /
pha bskal bzang rgya mtsho'i mchog sprul dang / /
mgon rje btsun dpal ldan ye shes gnyis / /
gdan lhan cig 'jom pa'i rten 'drel 'grig /
yul byang phyogs mtha' ru skyes pa yi / /
'bangs skal ldan rol pa'i rdo rje nga / /
glu gre ba bde mo ma mchis kyang / /
don zab mo'i glu dbyangs 'di phul bas / /
pha rje btsun 'dzum zhal bstan nas kyang / /
deng 'dir tshogs dad ldan gdul bya rnams / /
dus deng nas byang chub snying po'i bar / /
mgon khyod kyi thugs rje'i lcags kyus zungs / /
dad dam tshig gtsang ma'i rten 'brel las / /
dus ring por mi thogs khyod zhal mjal / /
gsung bdud rtsir ngoms med spyod pa'i mthus / /
mchog sku bzhi myur du 'thob gyur cig /
ces rdo rje'i glu'i mchod pa phul bas paN chen thams cad mkhyen pa thugs shin tu dgyes par gyur to / /
de nas paN chen thams cad mkhyen pa gtsang du chibs bskyod gnang zhing /
rje nyid kyang bzhed don rnams @# / /
grub nas \u0f38 gong gi bka' bzhin rgya nag tu phyir phebs pa'i lam gar khams kyis cha zhig tu go bo dgon gyi mkhan po 'bras spungs blo gsal gling pa zhig sku mdun du byung ba la chos kyi gsung gleng mdzad pas /
kho ba ha cang nga rgyal che drags pas rgya gar chu bo gang+gA tshun chad na kho dang 'gran bzod pa gcig kyang med skad dang /
dus kyis mchog pa ma gtogs mkhas grub dge legs dpal bzang la mi slebs pa med zer ba sogs rlung gis bteg pa'i gtam chal chol sna tshogs 'dzes med byung rgyal du smras shing /
stong nyid rtogs par khas 'che ba sogs tshul 'chos shin tu che ba zhig yod pa la thugs lhag par ma rangs par /
phyis su yang de lta bu'i zob can zhes yang yang gsungs /
de dus khos phyag chen gyi lta ba'i go ba dpe med yin khul gyi bshad bshad mang po byed pa la bla ma mchog nas brgal brtag 'ga' tsam gnang bas /
thal 'gyur ba'i lugs la rang rig 'jog dgos byung bas mtshon khas len shor tshabs che bas dam bca' phyi ma'i chang bu ltar gyur /
de la 'khon du bzung ste dus phyis kho pa bod du thon nas chos mang du 'chad pa'i khur 'dzin cing /
rje btsun tsong kha pa chen po'i dgongs bzhed kyi dbu ma'i lta ba la jo nang ba'i gsor mi rung gi lta ngan gyi bshad pa bsres pa la /
rnam dbye mi shes pa'i blun po mang pos legs bshad du 'khrul nas 'dus pa'i dbus su rje 'di nyid kyi gsung 'ga' zhig la rigs pa ltar snang gi zur za brjod par byas pa dang /
'bras spungs su \u0f38 rgyal dbang sprul pa'i sku rin po che'i mdun du kho bas dam bca' bzhag pa la /
mtshan nyid zhabs phyi ba rnams kyis bgro gleng btang bas khas len ma zin par /
thal 'gyur ba'i lugs la theg chen gyi gang zag yin na stong nyid rtogs pas khyab pa dang /
stong nyid ma rtogs pa'i so skye rang dga' ba'i rgyud kyi ka ba dang bum pa 'dzin pa'i shes pa bden 'dzin dang tha snyad 'jog byed kyi tshad ma gnyis ka'i gzhi mthun yin par khas len dgos byung ba la /
da dung ngo tsha med par dam bca' de sngon med kyi legs bshad yin tshul yi ger bris te sgrub byed kyi lung rigs 'god rgyu ma rnyed par khas len de legs tshul paN chen rin po ches gsungs so / /
zhes rdzun chen pos khwa tas mi gtsang zos pa'i mchu sa gtsang la 'phyi ba'i dpe bdag gir byas pas /
lung rigs kyi sgrub byed med cing rigs smra rnams la ma grags pa'i gtam de 'dra sngon med legs bshad dang sngon med log bshad gang yin rigs pa smra ba gsar bus kyang shes sla tshul dang /
kho pa'i slob ma'i khyu rgyan du grags pa 'ga' zhig la thu'u bkwan chos kyi nyi mas gsung gleng gnang bar /
de dag 'dus byas kyi dge rtsa thams cad khyad du bsad de sems ngo blta ba kho nas chog shes byed pa sha stag tu @# / /
yod cing /
de'i khrod nas nyams rtogs ma tho bar rlom pa 'ga' zhig ni bying ba phra mo bsags pa la ting nge 'dzin du 'khrul nas chos sku sang thob gnang thob kyi stong rlom byed par snang bas 'grig 'grig gi bshad pa dang kha po ci tsam smras kyang 'dre shar sgo dang glung nub sgo'i dpe ltar don la sa skya paN+Di ta dang rgyal btsong kha pa yab sras kyi gsung gi phyogs snga kho nang song 'dug go / /
des na skyes bu zob can de ni g.yo sgyus 'jig rten bslu zhing rje bla ma'i bstan pa la zhugs pa'i zol kyis bstan pa dri bcas su byed par ring nas log pa'i smon lam btab pa zhig tu gdon mi za'o / /
zhes dru'u bkran rin po ches gsungs so / /
de nas rgya nag tu rim gyis phebs nas gong ma dang dgyes bzhin du mjal zhing dgongs pa dang mthun pa'i lugs gnyis kyi mdzad pa spyi dang /
lhag par zung gru zi dang mtsho bdun gyi lha khang sogs su phebs te so so'i 'dod chos mtha' yas pa stsal /
yab 'das pa'i don du a mdo dgon lung du byon nas yab kyi sgrib sbyong mang po gnang /
dgon de dang /
gser khog dgon /
sku 'bum sogs su'ang bstan 'gror dge ba'i mdzad pa 'byams su klas /
thu'u bkwan rin po ches bde mchog tshe lha dkar po'i sgo nas brtan bzhugs gzab rgyas dang /
ma gur dbyangs kyi mchod pa phul bar /
rje nyid nas de'i lan du rdo rje'i mgur thol byung du gnang ba ni /
rje dus gsum sangs rgyas ngo bo nyid / /
skyabs bslu ba med pa'i bka' drin can / /
mgon blo bzang bskal bzang rgya mtsho'i sde / /
mi bdag snying padmo'i ze'u 'brur bzhugs / /
sngon las smon bzang pos 'brel ba yi / /
rje sprul pa'i sku mchog rnam gnyis sogs / /
khyed dad ldan slob ma'i tshogs rnams kun / /
mi kho ba'i glu la snyan gtod mdzod / /
rten dal 'byor mi lus thob dang gcig /
mchog sangs rgyas bstan dang mjal dang gnyis / /
mgon dge ba'i bshes kyis zin dang gsum / /
don 'di gsum rnyed dka' sems par mdzod / /
tshe mi rtag ri gzar 'bab chu 'dra / /
gnas ngan song gsum po ya nge ra / /
dus da lta rang dbang yod dus 'dir / /
chos rnam dag sgrub la brtson par mdzod / /
srid 'khor ba'i phun tshogs snying po med / /
yid brtan du med cing ngoms mi shes / /
las nyon mongs drag po'i gzhan dbang can / /
'di bsams nas skyo ba skyed par mdzod / /
rigs drug gi 'gro ba ma lus pa / /
thog med nas bskyangs pa'i drin can ma / /
don de phyir byams brtse shugs drag gis / /
thabs byang chub sems la 'bad par mdzed / /
ston nam mkha'i chu 'dzin lang long de / /
dgung mkha' las byung zhing mkha' la thim / /
dpe de nyid rgyud la bskor byas nas / /
phyi gzung ba bden med dran par mdzod / /
mdang gnyis kyis non pa'i rmi lam du / /
skyid sdug gi snang ba gnag myong @# / /
de / /
dus da nang gar song cha med ltar / /
sems bden med sgyu mar shes par mdzod / /
sems gnyug ma lhan cig skyes pa de / /
chos 'khor 'das kun gyi byed po yin / /
thabs zab lam gnad du bsnun pa las / /
lam sku gsum rgyud la bskyed par mdzod / /
mi kho po'i kha po ma lags te / /
pha ngag dbang mchog ldan bka' drin gyis / /
sems skye med 'di la blo kha phyogs / /
dus de ring dga' bas glu ru blangs / /
khyed dad ldan slob ma'i tshogs rnams kun / /
tshe 'di snang 'khri ba rgyab tu bskyur / /
snying thag pas lha chos sgrub pa yis / /
rten dal 'byor thob pa don yod mdzod / /
dus deng nas byang chub snying po'i bar / /
khyed dam tshig gtsang ba'i bu slob dang / /
pha nged rang 'bral med dam chos kyis / /
dpal byang chub bsgrub pa'i smon lam bgyid / /
ces pa stsal /
slar pe cing gi zung gru zi'i gdan sa sogs su chos 'khor rgya che mtha' klas pa snga phyi mang po dang /
ri po rtse lnga'i sgrub gnas rnams su dbyar dus phal cher zhig na thugs dam bcad rgya yang yang /
rab byung bcu gsum pa'i lcags yos la \u0f38 gong mas zhai hor du bod yul dbus kyi po ta la dang dpe mtshungs kyi lha khang rten brten par bcas pa bzhengs par rab gnas /
bka' 'gyur ro cog man ju'u'i skad du bsgyur ba'i zhus chen yang gnang /
sa phag rje nyid dgung lo re gsum re bzhir phebs tshod cig na /
paN chen mchog \u0f38gong mas rgya nag tu gdan drangs /
de'i gong tsam na zhai hor bkra shis lhun po zhes pa'i paN chen rin po che'i gzim khang gsar bskrun mdzad /
paN chen gyi bka' ltar rje nyid nas ni gu chos drug gi zab khrid zhig 'bul ba gnang /
rje nyid kyis paN chen rin po che las lung khrid dang rjes gnang 'ga' re gsan cing /
\u0f38 gong mas kyang bka' chos gsan /
de nas mi ring bar paN chen thams cad mkhyen pa dgongs pa chos dbyings su thim par rje nyid nas thugs dam gsal 'debs sogs mdzad /
'jam bzhad 'jigs med dbang po /
thu'u bkwan chos kyi nyi ma sogs bstan 'dzin dam pa du mas gsol ba btab pa ltar phyogs dang phyogs su zab rgyas kyi chos 'khor rgyun mi chad lta bu dang /
rab byung bsnyen rdzogs dang dge bsnyen gyi sdom pa tshun kyang mtha' klas pa stsal /
tsha kho sogs \u0f38 gong ma'i dmag gis glags rnyed dka' ba 'ga' la \u0f38 gong ma rang gis rje nyid la bka' nan phebs pa bzhin mngon spyod kyi las rim rtags thon pa yang 'ga' zhig gnang dgos byung /
\u0f38 gong ma'i khrims phog pa'i nyes can 'ga' re yang thabs mkhas pa'i sgo nas srog gi 'jigs pa las bton /
thugs dam rdo rje'i rnal 'byor zab mo la brten nas rang nyid grub pa'i go 'phang mthon par gshegs shing /
bstan 'gro'i don rlabs @# / /
chen du ma mthar phyin pa sogs bzhed don mtha' dag yongs su grub ste /
dgung lo bdun cur phebs pa me rta lo ri bo rtse lnga'i rje rang gi sgrug gnas su dgongs pa chos dbyings su man la ba'i tshul bstan to / /
gsung skyes slob ma yang gong du gsal bas mtshon pa'i rgya bod hor gsum du skyes mchog bgrang las 'das pa byung ba rnam thar rgyas par gsal ba ltar dang /
rje nyid ma 'ongs pa na sham+b+ha lar 'byon par yang gsung ste /
rgya nag tu \u0f38 gong mas paN chen las bka' chos gsan skabs paN chen gyis \u0f38 gong mar mgon chos lha mo gsum gyi sku brnyan dang /
me mda' /
ral gri bcas phul zhing /
rje nyid la'ang dngos skyes sna tshogs shig stsal ba'i mjug tu mtshon cha de ltar gnang ba /
rjes su rje nyid nas de dag ci 'dra yin 'dug ces thu'u bkwan par bka' 'dri phebs par /
ma 'ongs par kla klo 'joms pa'i rten 'brel du gnang ba yin snyam zhus pas /
de 'dra zhig gi rten 'brel la dgongs pa yin las che /
zhes phebs par gsungs shing /
nyin gcig paN chen mchog gis lcang skya rin po che la /
drag po 'khor lo can gyi dmag dpon gnyis las gcig \u0f38 rgyal dbang thams cad mkhyen pa dang /
gcig khyed rang yin zhes sogs gsung ba dang /
thu'u bkwan rin po che rang gi gsung las kyang /
paN chen thams cad mkhyen pas \u0f38gong ma mchod yon la mtshon cha'i rigs 'bul bar mdzad pa 'di /
ma 'ongs pa na sham+b+ha lar paN chen thams cad mkhyen pa rigs ldan drag po 'khor lo can du sku'i skye ba bzhes skabs rje bla ma lcang skya rdo rje 'chang mchod yon kyang sku'i rnam pa ci rigs pas lhan cig tu 'jom nas /
yan lag bzhi pa'i dpung gis kla klo'i sde thams cad bcom ste sangs rgyas kyi bstan pa slar yang nyin mo ltar gsal bar mdzad pa'i phyis 'byung gi dgos pa khyad par can la dgongs pa gdon mi za /
zhes bshad pa dang /
dpal mang dkon mchog rgyal mtshan gyis kyang /
sngon paN chen dpal ldan ye shes kyis lcang skya rol pa'i rdo rje ni rigs ldan drag po 'khor lo can gyi blon po'i gtso bo chen po blon po rnams kyi mchog zla ba zhes bya ba dang /
'jam bzhad 'jigs med dbang po ni blon po ha nu man+tha /
r+wa sgreng khri chen bstan pa rab rgyas dmag dpon seng ge brgya pa zhes bya bar 'gyur bar lung bstan pa sogs de 'dra mang la /
zhes gsal bar gsungs pa ltar te /
dus de skabs sogs su 'phags mchog rigs gsum mgon po dang /
nye ba'i sras brgyad sogs byang sems chen po rnams kyang sham+b+ha lar 'byon par gsungs pa sogs rgyas par gzhan las rtogs par bya'o / /
gsang rnam las gsal bar byung ba e bla ma mkha' @# / /
spyod ngag dbang bstan dar ni /
dwags po'i khul gyi dgon gnas se bo dga' ldan rnam rgyal sogs su bzhugs shing mdo sngags zab rgyas kyi chos tshul mtha' yas phar gsan bsam sgom sgrub ya ma bral ba'i mkhas btsun bzang po'i yon tan mtha' yas la mnga' zhing /
lhag par dpal 'khor lo sdom pa'i lam la brten nas grub pa'i go 'phang mthon por gshegs pa zhig ste /
bde mchog lha lnga'i chos skor sogs legs par bshad pa'i bstan bcos mdzad pa'ang yod la /
rnam par thar pa zhib pa ni 'di zhes 'chad du btub pa re zhig mig lam du son par ma gyur to / /
gzhan yang 'khrungs rabs gsol 'debs las /
mkhas btsun grub pa'i dpal gyur dge ba'i zhabs / /
blo gros zhabs dang rje btsun pra dz+nyA ba / /
rigs pa'i dbang phyug ma ti b+ha dra'i mtshan / /
zhes gsungs pa rnams kyang 'di las lhag pa'i gsal kha thon che ba gzhan pa ma rnyed bas bri ba byar med la /
gsol 'debs su /
d+harma sa mi zhes gsal ba ni /
rje bla ma rdo rje 'chang chen po mchog dang por sku 'khrungs skabs kong po rgyal dbang chos rje 'phrin las rnam rgyal gyi yang sprul du grags che ba byung bas dgos pa'i dbang gzhan mang po'i ngor 'khrungs rabs kyi gras su mtshan gyi go sa tsam zhig gsal bar mdzad par mngon zhing /
de yin te /
'khrungs rabs gsol 'debs spar gzhir ma 'khod pa'i snga rol gyi ma phyir /
da lta'i par mar d+harma swa mi'i zhabs la zhes pa'i tshab tu /
'phrin las rnam rgyal zhabs la zhes yod pa sogs kyis shes nus pa'i phyir ro / /
rje bla ma mchog nyid la pha bong kha pa zhes pa'i mtshan thogs pa'i rgyu mtshan ni /
chos rgyal srong btsan sgam pos lha sa'i sa 'dul gnang ba'i sgrub gnas khyad par can pha bong kha'i ri khrod kyi mkhan po ser smad rgyal rong pa bstan 'dzin bzang po'i yang srid mchog sprul gyi ngos 'dzin mtshan gsol gnang ba las /
de lta bu'i mtshan yongs su grags pa byung ba yin la /
des na rtogs ldan pas mdzad pa'i ? ?? bla ma rdo rje 'chang chen po'i gsang rnam gsol 'debs su /
lcang skya sprul sku'i me long g.ya' dag la / /
mkhan ming bstan 'dzin bzang po'i gzugs brnyan bkod / /
ces gsungs pa'ang don 'di la dgongs pa yin zhing /
gang ltar mkhan po 'di rje bla ma nyid dang sku 'phreng snga ma'i thugs bskyed kyi 'brel ches zab pa zhig ni yod par gdon mi za ste /
mkhan po bstan 'dzin bzang po ni /
ser smad thos bsam nor bu'i gling du gzhung lugs la gsan bsam legs par grub nas phyis su pha bong kha'i ri khrod kyi mkhan khrir phebs pa zhig tu nges kyang lo rgyus gsal ba ma thos la /
de yang rang ga'i tha @# / /
mal pa zhig ni min par nges te /
se ra rgyal rong khams tshan gyi mkhan po de'i shag tu bzhugs pa'i 'dra sku nyid kyis kyang bdag gi rje bla ma rdo rje 'chang chen por grwa sar gsan bsam gnang ste bzhugs skabs mi dang mi gnyis gtam smra ba ltar gsungs yang yang 'byon pa 'og nas gsang rnam 'chad 'gyur dag gis dpog nus pa yin no / /
'gro khams bsod nams nor 'dzin yangs pa'i gzhir / /
dam pa'i skyes rabs rkang 'thung 'khrigs pa'i ljon / /
phan bde'i legs mdzad 'bras bzang ro bda' ba / /
'brel tshad don ldan skye rgu'i 'chi med gsos / /
rgyu dang mi rgyu'i sna tshogs 'jig rten rtag tu 'degs pas mi ngal sa chen nam / /
bstan 'gro'i ri gling gsal ba'i bgrod pa chad med bsten la mi skyo nyi zla ste / /
gang dang 'grogs na legs nyes rnam 'byed blang dor mig sbyin gtan bde'i sa mkhan mchog /
skyabs su thob pas srid zhi'i rgud mun dgra las rgyal la ngal ba 'ga' ma mchis / /
sngon byung 'khrungs rabs dpyid kyi pho nya'i glu / /
snyan par bsgrags pa dpyod ldan rna ba'i gsos / /
dam pa'i legs mdzad dbyar gyi dus ston ni / /
skal bzang skye bo'i tshogs la dgye phyir bsgrubs / /
zhes khyab bdag rdo rje 'chang mnyam med bde chen snying po dpal bzang po'i rnam thar zur 'debs sngon byung dang bcas pa bsam 'phel nor bu'i phreng ba zhes bya ba las rje nyid kyi 'khrungs rabs grags che ba 'ga'i byung tshul zur tsam smos pa ste rim par phye ba dang po'o / /
! / /
dmigs med byams pa chen po'i chu klung 'bum / /
bstanX 'dzinX klu dbang stong gi nyer 'tsho'i gzhir / /
'phrinX lasX rlabs phreng 'gog med 'phyur bzhin du / /
rnam 'dren rgyaX mtshorX 'khyil de gtan gyi skyabs / /
gsang gsum yon tan kun gsal yangs pa'i mtha' / /
byis blo'i 'doms kyis gzhal nus ga la zhig /
'on te rgya mtsho che las chu thigs tsam / /
dad brtson ku shas 'thor la spro bas zhugs / /
! gnyis pa sku phreng 'di nyid kyi rnam par thar pa'i zur 'debs dngos 'chad pa la gnyis /
lnga bdo'i skye bo'i bsod nams kyi skal ba dbul po'i phye ltar phra ba'i dbang gis mdzad pa'i go rim mthar chags kyi rgyas spros ma grub pa'i tshul dang /
skabs su babs pa'i rnam par thar pa'i zur 'debs cung zad rgyas par 'chad pa'o / /
dang po ni /
ji skad du /
byang chub kyi sems mnga' ba'i bya mgrin sngon zla ba'i rtogs brjod 'khor ba mtha' dag la snying po med par mthong ba rnams kyi rna rgyan las /
mgrin sngon zla bas bya'i lus 'dor du nye ba na /
paN+Ti ta d+ha na smri tis rtogs brjod yi ger 'god chog par gsol yang ma gnang bar ma 'ongs par gangs ri'i @# / /
khrod du nga'i skye ba sangs rgyas bzang po'i rdo rje'i ming can zhig gis 'di dag dran te des yi ger 'god par 'gyur zhing des bkod zha shin tu rgyas shing zha gro don che ba 'byung /
des rgyen ma tshogs par 'god par ma nus na /
skye ba mang tsam gyi mjug tu blo gros bzang po'am /
rgyal mtshan gyi ming mtha' can zhig gis skye ba 'di rnams dran te yi ger 'god par 'gyur ro / /
nges bkod na rgyas min bsdus min 'bring zhig tu 'byung zhing 'gro don 'bring du 'gyur /
des 'god pa ma byung na de'i skye ba rjes ma skyes bu ratana'i ming can des skye ba dran nas yi ger 'god de shin tu bsdus shing 'gro don chung ngur 'gyur ro / /
zhes gsungs pa dang rjes su mthun par rje bla ma rdo rje 'chang gis sngon dus shig nas mdzad pa'i go rim nyin deb star chags su stsal ba de dag bar chad kyi dbang du ma song bar rkyen tshogs na rnam par thar pa shin tu rgyus la 'gro don rab cig 'byung rgyu la /
bar skabs khams khul sogs phyogs yas mas nas gdan zhu snga rjes rim pa dang /
rgyun du mjal bcar chos zhu sogs ches cher mang zhing /
yig 'bri'i zhabs zhu ba yang gtan chags shig med pa sogs kyis snga ma'i nyin tho sogs 'thor brlag mang ba'i khar /
phyis nas yun ring rab cig tu mdzad deb kyang 'god pa ma byung 'dug sa bon kyang de'i rjes rnam thar sa bon nyin deb sngon yang de dag gzhir bzung thog mjug mthud kha skong dang bcas pa zhig skyes mchog gzhan gyis gtan 'bebs thub pa gnyis 'dzoms shig byung na 'bring du 'gyur la /
'gro don 'bring zhig 'byung yang de'i rkyen mtha' dag ma tshogs pas 'bring po yang ma grub mod /
spyod 'jug las /
gal te bcos su yod na ni / /
de la mi dga' bya ci dgos / /
gal te bcos su med na ni / /
de la mi dga' byas ci pan /
zhes dang /
gzhan yang /
ma brtsams pa ni mchog yin gyi / /
brtsams nas bzlog par mi bya'o / /
zhes pa'i don yid la gcags te /
dus phyis rje bla ma mchog gi bka' 'bangs yongs kyi tha shal gsung skyes slob bu'i gral mthar gtogs pa bdag nyid nas 'di'i skor rnams rang gi tshogs gnyis gsog pa'i rgyur smon pas sngon dus rje bla ma gang gi rnam par thar pa mthong thos dris rtsad ngal ba brgya phrag gis bsgrubs pa'i ngo mtshar mdzad pa'i khyad par mtha' yas pa zhig las /
\u0f38 skyabs mgon srid skyong chen po'i bka' 'brel sogs las par gzhi zhu dag zhu rgyus mtshon rang 'khri'i skal bzang bgo skal sgrub pa'i bya ba'i go sa 'gegs byed gzhan bskul las mang brel g.yeng 'gal rkyen sna tshogs ru 'dzings pa'i dbar nas /
brjed ngas rkun pos bcom pa'i lhag ma tsam zhig lus pa rnams dran gsos yang yang btab ste mthong @# / /
thos dran nges tshad mar gyur pa 'ga' zhig 'dir dgod par bya la /
zla ba'i rtogs brjod 'bring po de mdzad pa byung bas 'gro don 'bring du gsungs shing /
nged kyi 'di shin tu bsdus pa las mi 'grub kyang bla ma'i byin rlabs dang 'phrin las kyi mthu gzhan dang mi mnyam pa'i dbang las 'gro don 'bring zhig 'byung snyam du sems pa lags so / /
! gnyis pa skabs su bab pa rnam par thar pa'i zur 'debs cung zad rgyas par 'chad pa la lnga /
skye ba'i 'ching pa las ring nas grol kyang dmigs med thugs rje'i rtsal gyis srid pa'i tshul bzung ste rgyal ba'i bstan pa la rab tu byung ba'i mdzad pa /
rab tu byung nas thos bsam sgrub pa zung 'brel gyis rgyal ba dgyes pa'i spyod pa la ji ltar bslab pa'i mdzad pa /
de ltar bslabs pas lung rtogs chos kyi rgyal srid chen por mnga' dbang bsgyur te bstan pa dang 'gro ba'i don rgya chen po gnang ba'i mdzad pa /
gong du bshad pa'i rnam par thar pa de dag gi ngo bo don bsdus kyi tshul du bstan pa /
rlabs chen bstan 'gro'i bzhed dgu mtha' dag grub nas sku tshe tha ma'i mdzad pa ji ltar bstan pa'i tshul lo / /
dang po la gnyis /
mdzad pa'i rim pa 'di dag 'god dgos pa'i rgyu mtshan dang /
gnas gang du mi'i srid pa ji ltar bzung tshul dngos bshad pa'o / /
dang po ni /
gang zhig blo gros kyi rtsal dang ldan pa dag gis skabs 'di dang gzhan du thog ma kho nar thos shing nges par bya dgos pa 'di yod de /
bshad ma thag pa'i skye phreng rim par brgyud pa de dag ni /
ring mo zhig nas mkha' khyab kyi yid can mtha' yas pa'i don du tshogs gnyis rlabs po che bsags pa'i stobs rmad du byung ba yongs su smin pa las 'dzam gling 'di'i skye rgu'i mgon du gyur ba'i sgyu 'phrul grangs med sa bcu'i dbang phyug gis kyang dpog bar dka' ba'i 'phrin las kyi rol pa lhun grub rgyun mi 'chad du byon dang 'byon bzhin pa yin la /
'gro ba gzhan dang gling gzhan du'ang gang zhig nyam thag rgud pa'i tshor bas gdungs pa de dang de'i lam mchog ston pa'i sa mkhan dang /
blang dor gsal ba'i mig dang nyin byed gcig pur mtshungs pa'i mgon dang /
skyabs dang /
brten gnas dang /
yongs su 'dren pa dang /
gling dang dpung gnyen dam par gyur cing /
de dag las kyang bstan pa 'di'i gsos sman du gyur pa'i skyes mchog rnams ni /
brtan mkhas kyi yon tan rgya mtsho lta bu'i pha rol tu son cing /
bslab gsum rtogs pa'i yon tan la mnga' dbang 'byor ba /
phyi nang gi de nyid yongs su rig pa'i rdo rje 'dzin pa chen po /
mdo dang sngags kyi lam gyi rim pa tshang la ma nor bar thos pa dang /
bsam pa dang /
sgom pa'i rim pas rang nyid kyis ji ltar nyams su myong bar mdzad pa'i don de nyid @# / /
'chad rtsod rtsom gsum gyi sgo nas rgya cher spel bar mdzad pas /
phan bde'i gzhi rtsa \u0f38rgyal ba nyi ma'i gnyen gyi lung rtogs kyi bstan pa spyi dang bye brag rnams /
'jig rten gyi khams 'dir dus nam yang nub pa med pa'i skal pa mchog gi dga' ston lan cig min par sbyin par mdzad pa sha stag ste /
de tsam zhig yongs la khyab brdal tu grags pas bsgrun nus pa rnams yin la /
de las gzhan du sprul pa'i sku yi phreng bar 'di dang 'di dag byon zhes nges bzung 'ol tshod kyis sgrog mi nus pa sngar bshad pa ltar yang /
nges pa'i don gyi 'chad tshul ltar na /
skabs gzhan du /
grangs med pa'i bskal par goms shing /
brtson pa brgya phrag du mas kyang mngon par sgrub mi nus pa'i gnas /
'od gsal chos kyi sku bde ba chen po'i ye shes mchog de yang /
dus thung du zhig tu rang rgyud la mngon sum du 'char bar mdzad pa nas bzung /
chung du na tsha bas nyen par dri bzhon gyi reg pa sim po myong ba tshun gyi /
'jig rten dang /
'jig rten las 'das pa'i legs tshogs thams cad kyi gzhi'am rtsa bar gyur ba ni /
dge ba'i bshes gnyen sangs rgyas dngos su mthong ba'i yid ches kyi dad pa dang /
bka' drin dran pas mnyes pa sgrub pa nyid /
thar 'dod yongs kyi lag len gyi srog tu shin tu gal che ba'i phyir /
'og nas 'byung ba rnams kyang de dran pa'i yan lag tu 'khyer shes dgos par ma zad /
bdag nyid chen po 'di lta bur /
gzhan dbang nyon mongs can gyi srid par nying mtshams sbyor la /
skye zhing 'chi ba'i 'ching bas bcings pa'i so skye rang rgyud par gzung ba'am /
min du zin kyang /
sngar thun mong bar bsnyad pa de tsam zhig gi rnam par 'phrul pa dang /
mdzad pa phyogs re bar zhen par mi bya zhing /
rang re rjes 'jug yongs kyis brtag par bya ba ni 'di ltar /
spyir rgyal ba rdo rje 'chang rang nyid kyis phyi ma'i dus su gdul bya'i bsam ngo dang mthun par tha mal pa'i tshul du 'byon par zhal gyis bzhes pa ni /
ji skad du /
phyi ma'i dus su gyur pa na / /
nga nyid slob dpon gzugs kyis 'ongs / /
nga yi snyam du mos byos la / /
de tshe de la gus pa bskyed / /
ces dang /
gang phyir rdo rje sems dpa' che / /
sems can phan gdags dmigs nas ni / /
tha mal pa yi tshul gyis gnas / /
zhes dang /
he badzra las /
'di ni rang byung bcom ldan 'das chos kyi 'khor lo bskor ba dang / /
'khrungs dang byang chub byed pa dang / /
de bzhin du ni lhar gshegs dang / /
khyim nas 'byung bar byed pa dang / /
rab tu byung ba 'dzin pa dang / /
skye ba yongs su len pa dang / /
yongs su mya ngan 'das pa ston / /
'dul ba'i 'jig rten mthong nas ni / /
'di ni gzugs ni du ma mdzad / /
sangs rgyas sems can @# / /
skyabs bzhed pas / /
sangs rgyas gar ni rol par mdzad / /
ces dang /
gdan bzhi las /
slob dpon yon tan ji 'dra zhing / /
bla ma zhes bgyi ji ltar lags / /
slob dpon ji ltar sbyar bar bgyi / /
bcom ldan ji ltar blta bar bgyi / /
thams cad byang chub mtshan nyid kyi / /
de nyid phyag na rdo rjes nyon / /
byang chub rdzogs pa'i mtshan nyid dang / /
lus ni sangs rgyas thams cad kyi / /
cha shas byang chub yan lag gnas / /
dbu rgyan rigs ni lnga nyid de / /
ba spu rnams ni dgra bcom mo / /
'jig rten pa ni zhabs kyi gdan / /
'od zer gnod sbyin gsang la sogs / /
de ltar yon tan ldan pa'i skur / /
rnal 'byor can ni rtag tu blta / /
zhes dang /
rdor phreng las /
rdo rje slob dpon sku la ni / /
rgyal ba'i sku ni rim bzhin gnas / /
dang po sku yi rdo rje ni / /
gzugs phung la ni yang dag bzhugs / /
de rjes nam mkha' rdo rje ni / /
tshor ba yi ni phung por bzhugs / /
bcom ldan gsung gi rdo rje ni / /
'du shes kyi ni phung por bzhugs / /
las rnams kyi ni rdo rje ni / /
'du byed kyi ni phung por bzhugs / /
bcom ldan thugs kyi rdo rje ni / /
rnam shes phung por yang dag bzhugs / /
yang 'di'i sha sogs sa khams la / /
bcom ldan 'das yum spyan bzhugs so / /
khrag sogs chu yi khams la ni / /
bcom ldan 'das yum mA ma bzhugs / /
dro ba la sogs me khams la / /
bcom ldan 'das yum gos dkar bzhugs / /
mi bskyod la sogs rlung khams la / /
bcom ldan 'das yum sgrol ma bzhugs / /
de mig dbang po gnyis la ni / /
de bzhin gshegs pa sa snying po / /
de yi rna ba'i dbang gnyis la / /
bde gshegs phyag na rdo rje'o / /
de yi sna bug gnyis la ni / /
de bzhin gshegs pa nam mkha'i mdzod / /
de bzhin gshegs pa 'jig rten dbang / /
de yi lce yi dbang la gnas / /
de yi yid kyi dbang po la / /
de bzhin gshegs pa 'jam dbyangs bzhugs / /
khams bzhi'i rang bzhin gong bu ni / /
lus zhes bya bar brtags pa la / /
sgrib pa thams cad rnam sel ba / /
de bzhin gshegs pa de bzhugs so / /
lus kyi tshigs ni thams cad la / /
de bzhin gshegs pa kun tu bzang / /
lus kyi rtsa rgyus thams cad la / /
de bzhin gshegs pa byams pa'o / /
lag pa g.yas ba'i rtsa bar ni / /
de bzhin gshegs pa gshin rje'i gshed / /
lag pa g.yon pa'i rtsa bar ni / /
de bzhin gshegs pa gzhan mi thub / /
kha yi pad+mar bzhugs pa ni / /
de bzhin gshegs pa rta mgrin no / /
gsang ba'i gnas su bzhugs pa ni / /
de bzhin gshegs pa bdud rtsi 'khyil / /
dpung pa g.yas par bzhugs pa ni / /
de bzhin gshegs pa mi g.yo ba / /
dpung pa g.yon par bzhugs pa ni / /
de bzhin gshegs pa 'dod pa'i rgyal / /
pus @# / /
mo g.yas par bzhugs pa ni / /
de bzhin gshegs pa dbyug pa sngo / /
pus mo g.yon par bzhugs pa ni / /
de bzhin gshegs pa stobs po che / /
rang gi mgo steng bzhugs pa ni / /
de bzhin gshegs pa 'khor los sgyur / /
rkang pa'i 'og tu bzhugs pa ni / /
de bzhin gshegs pa gnod mdzes te / /
lus ni 'di nyid kun la 'dir / /
de bzhin gshegs pa thams cad bzhugs / /
sku yi dkyil 'khor zhes brjod pa / /
rdo rje sems dpa' nyid kyi sku / /
rdo rje sems dpa'i dbye ba yis / /
rdzogs pa'i sangs rgyas ma lus 'di / /
lus pa med pa sangs rgyas sku / /
skye ba 'di la rnal 'byor pa / /
mya ngan 'das pa myur du 'thob / /
khyod kyi dge ba yongs smin pa / /
de bas rdo rje slob dpon gyi / /
lus la rgyal ba thams cad bzhugs / /
mthong na don ni yod pa kye / /
phyi ma'i dus na sems dpa' che / /
de bas sems can thams cad kyi / /
lha yi mchod pa'i yo byad kyis / /
rab tu 'bad de bla ma bsten / /
zhes dang /
sgyu 'phrul dra ba las /
slob dpon ci 'dra ba lta zhe na / /
bla ma sangs rgyas kun dang mnyam / /
de nyid rtag tu rdo rje 'chang / /
de bzhin gshegs pa rin chen tog /
de ni ye shes rgya mtsho che / /
yid bzhin nor bu rin chen bzhin / /
slob dpon gyi ni yon tan gzung / /
skyon rnams nam yang ma yin no / /
yon tan bzung bas dngos grub cing / /
skyon rnams kyis ni dngos grub nyams / /
de yi grib ma'ang mi 'gom ste / /
mchod rten bshig dang 'dra bar gsungs / /
rgyu dang mi rgyu gsang ba yi / /
dam pa gang yin spangs par gyur / /
slob dpon smod par byed pa dag /
rmi lam du yang mthong mi bya / /
slob dpon smod pa gang yin de / /
bgegs dang log 'dren rnams kyis gzung / /
ngan pa gtum po las byed pa / /
mkhas pas rtag tu spang par bya / /
mnar med shin tu skyi g.ya' ba'i / /
dmyal ba bstan pa gang yin pa / /
der ni slob dpon smod byed pa / /
gnas par 'gyur zhes rab tu gsungs / /
de phyir kun gyis rab bsgrims te / /
bsam yas 'bras bu smin byed pa'i / /
sangs rgyas 'bras bu 'dod byed pa'i / /
sems can dang pa ldan pas mchod / /
ces dang /
yang /
bcom ldan 'das de bzhin gshegs pa thams cad kyi rdo rje'i sku dang gsung dang thugs gsang ba 'dus par dbang bskur ba'i slob dpon de la de bzhin gshegs pa thams cad dang /
byang chub sems dpa' thams cad kyis ji ltar blta bar bgyi lags /
rigs kyi bu de bzhin gshegs pa thams cad dang /
byang chub sems dpa' chen po thams cad kyis 'di ni rdo rje'i byang chub kyi sems su blta bar bya'o / /
de ci'i phyir zhe na /
byang chub kyi sems dang rdo rje slob dpon 'di gnyis gnyis su byar med pa'i @# / /
phyir zhes bya ba'i bar nas /
rigs kyi bu mdor bsdus nas yang bshad par bya'o / /
phyogs bcu'i 'jig rten gyi khams na sangs rgyas dang byang chub sems dpa'i bzhugs shing bzhes pa'i bar de dag thams cad dus gsum du byon nas /
slob dpon la de bzhin gshegs pa thams cad kyis mchod pas mngon par mchod nas 'di skad ces /
bdag cag de bzhin gshegs pa thams cad kyi pha yin no / /
bdag cag de bzhin gshegs pa rnams kyi ma yin no / /
bdag cag de bzhin gshegs pa thams cad kyi ston pa yin no / /
zhes rdo rje'i yi ge gsum phyungs nas slar yang rang rang gi sangs rgyas kyi zhing du gshegs par 'gyur ro / /
rigs kyi bu dper na sangs rgyas bcom ldan 'das phyogs na bzhugs pa'i bar de dag gis sangs rgyas bcom ldan 'das rnams kyi rdo rje'i sku dang gsung dang thugs kyi bsod nams kyi phung po bas ni rdo rje slob dpon de'i spu'i khung bu gcig gi bsod nams kyi phung po ches khyad par du 'phags so / /
de ci'i phyir zhe na /
rigs kyi bu byang chub kyi sems ni sangs rgyas thams cad kyi ye shes kyi snying por gyur pa'i bar nas thams cad mkhyen pa'i ye shes kyi 'byung gnas yin no / /
zhes dang /
yang /
bcom ldan 'das de bzhin gshegs pa thams cad kyi rdo rje'i sku dang gsung dang thugs kyi dngos grub gang la gnas /
de bzhin gshegs pa thams cad kyis bka' stsal pa /
rdo rje'i sku dang gsung dang thugs kyi gsang ba gsum ni rdo rje slob dpon gyi lus dang ngag dang yid la gnas so / /
zhes dang /
gsang pa dngos grub 'byung ba'i rgyud las /
ji srid 'khor ba'i gnas su ni / /
kun mkhyen bde gshegs bzhugs gyur pa / /
mya ngan 'da' bar mi mdzad cing / /
de srid mtshungs med sems can don / /
rgyun mi 'chad par 'gro ba kun / /
srid pa'i zhags pas 'jigs med par / /
byams pa'i thugs kyi brtson 'grus kyis / /
rtag tu sems can don rnams mdzad / /
nam mkha'i khams kyi mtha' thug par / /
smon lam rnam par sbyong byed cing / /
snying rjes don brtson sems kyis ni / /
dpa' bos srid pa sbyong bar mdzad / /
sna tshogs gzugs can nor bu bzhin / /
'di ni rgyud rnams kun tu yang / /
kla klo'i skad kyis sbas pa ste / /
'khor ba'i sdug bsngal 'joms pa po / /
rdo rje sems dpa' mnyam gyur pa'i / /
rdo rje slob dpon bdag nyid che / /
myur du dngos grub ster byed pa / /
'phral du yang dag yid ches byed / /
bsam pa gang dang gang dag gis / /
mi rnams sems dang mthun par 'jug /
de dang de yi gzugs sprul te / /
sna tshogs g.yogs te bde bar bzhugs / /
zhes sogs gsungs pa ltar dang /
de bzhin du byang chub sems dpa' rnams kyis kyang /
'gro ba'i khams yongs su sgrol ba'i phyir 'jig rten gyi khams @# / /
rgya mtshor spyod pa sna tshogs pas rol kyang mi mthun pa'i chos kyis nye bar gos pa med par gang la gang 'dul gyi sprul pa'i sku ston pa tha mal pa'i blos tshad gzung du mi rung bar bshad de /
mtshon pa tsam smos na ji skad du /
dam pa'i chos theg pa chen po'i mdo sde shin tu rgyas pa las /
yon tan rgya mtsho rnams kyi ye shes zab / /
mtha' dang dbus med des ni zhing rnams khyab / /
sems can bsam la sbyor ba ji bzhin snang / /
rnam par snang mdzad chos kyi 'khor lo'o / /
bsam gyis mi khyab rgya mtsho'i zhing yod pa / /
bskal pa rgya mtshor rgyal bas rnam sbyangs pas / /
sems can rgya mtsho yongs su smin bya'i phyir / /
sems can nang na rgyal ba rnam par mdzes / /
zhes dang /
yang /
de dag yongs ston rdzu 'phrul rjes ston gyis / /
gzugs rnams byin rlob mthu yis mthu che ba / /
de bzhin gshegs pa'i rdzu 'phrul ston byed cing / /
rdzu 'phrul rnam par 'phrul pas sems can 'dul / /
de dag thabs kyi tshul mang sna tshogs kyis / /
'gro ba'i don du 'jig rten rim gror byed / /
'jig rten mi chags chu la padmo bzhin / /
dga' ba mos pa skye bar rnam par spyod / /
de dag rjod byed brjod pa'i rgyal po byed / /
gar mkhan rnga mkhan gyad dang rol mo mkhan / /
mdzes shing sdug par bzhad gad byed pa dang / /
sgyu mkhan gzugs mang kun tu ston par byed / /
grong dang grong dpon kha lo sgyur ba dang / /
ded dpon tshong dpon khyim bdag de bzhin te / /
rgyal po blon po mnga' rab pho nya dang / /
sman pa mi 'jigs gtsug lag mkhas pa byed /
de dag nags tshal sdong po chen por 'gyur / /
sman dang rin chen mi zad gter dag dang / /
yid bzhin nor bu 'dod pa 'byin shing dang / /
lam gol 'khyams la de bzhin lam ston 'gyur / /
'jig rten byung nas mi ring shes gyur cing / /
sems can las kyi tshul la mi shes pa / /
de dag kun la rmos thabs tshed thabs dang / /
sna tshogs bzo rnams kun kyang rjod par byed / /
'tshe med gnod pa med pa'i sbyor ba rnams / /
sems can bde skyid mkhas pas rab bsngags pa / /
rig mthu sman dang gtsug lag sna tshogs rnams / /
kun kyang drang srong de dag rnam par brjod / /
drang srong rnams kyi spyod pa dam pa'i mchog /
gang la lhar bcas 'jig rten dad 'gyur dang / /
brtul zhugs dka' spyod dka' ba mchog gi rnams / /
kun kyang mkhas pa de dag ston par byed / /
de dag rgyud dang kun tu mu stegs can / /
dka' thub spyod yul mi smrar spyod pa dang / /
sgren mo gos med ri yi dge sbyong la / /
mu stegs can gyi mkhan po mkhas pa byed / /
de dag yongs 'tshe chos la spyod pa dang / /
bla na yod dang bla na med pa rnams / /
ral pa ring dang byis pa'i brtul zhugs can / /
de dag @# / /
tu yang de dag mkhan por 'gyur / /
nyi ma'i rjes spyod dka' thub lnga ldan dang / /
khyi dang ba lang brtul zhugs ri dwags spyod / /
gle'u can mu stegs bcu gsum spyod pa'i rnams / /
de dag kun na'ang de dag slob dpon 'gyur / /
lha rnams ye shes tshul la dga' ba dang / /
mu stegs khrus byed yul du rgyu ba dang / /
rtsa ba 'bras bu chu la spyod pa'i rnams / /
chos sems nang na de dag dam par 'gyur / /
gnas brdeg gnas dang gcig tu spyod pa dang / /
tsher ma rtsa dang thal ba'i mal can dang / /
dbyig pa'i mal can gcig pu spyod pa'i rnams / /
de dag kun tu'ang de dag slob dpon 'gyur / /
zhes dang /
yang /
kye rgyal pa'i sras gzhan yang 'di lta ste dper na /
zla ba'i dkyil 'khor 'char bar 'gyur ba'i tshe / /
rmad du byung ba'i chos bzhi snga phyi med par byed de /
bzhi gang zhe na /
'di lta ste /
skar ma thams cad zil gyis gnon to / /
'phel ba dang 'grib pa yang yongs su ston te /
'dzam bu'i gling thams cad kyi chu dwangs pa'i snod kun tu yang gzugs brnyan rab tu snang ngo / /
sems can kun gyis bltas na yang mngon sum du gnas por snang ste de la rnam par rtog pa med do / /
spros pa med do / /
kye rgyal ba'i sras de bzhin du de bzhin gshegs pa'i sku zla ba'i dkyil 'khor kyang rmad du byung ba'i chos bzhi snga phyi med par ston te /
bzhi gang zhe na /
'di lta ste slob pa dang mi slob pa thams cad dang /
rang sangs rgyas thams cad kyi yon tan rnam pa thams cad du zil gyis gnon to / /
ji lta bur mos pa'i sems can rnams kyi lta ba rnam pa tha dad pa'i tshul du sku tshe'i tshad rnam pa tha dad pa yang yang dag par ston te /
de bzhin gshegs pa'i sku zla ba'i dkyil 'khor la 'phel ba dang /
'grib pa mi mnga'o / /
'jig rten gyi khams thams cad du lhag pa'i bsam pa dang /
sems yongs su dag cing mos pa yongs su bsgoms pa'i stobs dang shugs su ldan pa'i sems can byang chub kyi snod rnams la yang gzugs brnyan rab tu 'byung ngo / /
sems can kun gyis bltas kyang bdag bdag la mngon sum gzigs par 'dzin te /
bsam pa ji lta ba bzhin du chos nyan /
theg pa gang gis 'dul ba'i sa ji bzhin du rnam par grol bar 'gyur ro / /
sems can ji lta bur 'dul ba bzhin du snang ba'i tshul gyis / /
de bzhin gshegs pa'i sku yang rab tu ston te /
de bzhin gshegs pa'i sku zla ba'i dkyil 'khor de la rnam par rtog pa mi mnga' /
spros pa mi mnga'o / /
rnam par rtog pa mi mnga' zhing spros pa mi mnga' bas kyang /
phrin las de dag la rab tu spyod do / /
kye rgyal ba'i sras byang chub sems dpa' sems dpa' chen pos khong du chud par bya ba'i sgo drug pa 'dis kyang /
de bzhin gshegs pa'i sku ba ltar yod par shes par bya'o / /
kye rgyal ba'i sras gzhan yang 'di lta ste dper na /
stong @# / /
gsum gyi stong chen po'i bdag po tshangs pa chen po ni las gron chung dus stong gsum gyi stong chen po'i 'jig rten gyi khams thams cad du lus yongs su ston to / /
'on kyang lus yongs su 'byed pa med do / /
lus tha dad par byed pa med do / /
stong gsum gyi stong chen por gtogs pa'i sems can rnams kyis kyang bsam pa mnyam pa nyid ji lta bu dang ldan pa'i tshul bzhin du lus mnyam pa nyid du mthong ngo / /
kye rgyal ba'i sras de bzhin du de bzhin gshegs pa yang sku yongs su 'byed pa mi mdzad /
sku tha dad par mdzad pa yang mi mnga' bar 'jig rten gyi khams thams cad du gtogs pa'i sems can rnams la yang bsam pa dang mos pa ji lta ba bzhin du sku yongs su ston te /
de bzhin gshegs pa'i sku la rnam par rtog pa mi mnga' /
spros pa mi mnga'o / /
kyai rgyal ba'i sras byang chub sems dpa' sems dpa' chen pos khong du chud par bya ba'i sgo bdun pa 'dis kyang de bzhin gshegs pa'i sku bltar yod par shes par bya'o / /
zhes dang /
gsang ba bsam gyis mi khyab pa bstan pa'i mdo las /
zhi ba'i blo gros sems can thams cad kyi lus kyi spyod lam ji snyed pa byang chub sems dpa'i lus kyi spyod lam yang de snyed du lhun gyis grub cing sgrim pa med par gnas so / /
'di lta ste /
bsam gtan gyis 'dul ba'i sems can rnams la bsam gtan gyi spyod lam ston to / /
rgyud kyi sgra dang /
glu'i dbyangs kyis 'dul ba'i sems can rnams la rgyud kyi sgra dang /
glu'i dbyangs kyi spyod lam dang /
khye'us 'dul ba'i sems can rnams la khye'u'i spyod lam dang /
bu mos 'dul ba'i sems can rnams la bu mo'i spyod lam dang /
bud med kyis 'dul ba'i sems can rnams la bud med kyi spyod lam dang /
skyes pas 'dul ba'i sems can rnams la skyes pa'i spyod lam dang /
gzhon nus 'dul ba'i sems can rnams la gzhon nu'i spyod lam dang /
bar mas 'dul ba'i sems can rnams la bar ma'i spyod lam dang /
rgan pos 'dul ba'i sems can rnams la rgan po'i spyod lam /
yan lag ma tshang bas 'dul ba'i sems can rnams la yan lag ma tshang ba'i spyod lam dang /
gdol pa rkang lag chad pas 'dul ba'i sems can rnams la gdol pa rkang lag chad pa'i spyod lam dang /
lkugs pa dang /
'phye bos 'dul ba'i sems can rnams la lkugs pa dang /
'phye bo'i spyod lam dang /
long ba dang /
'on pas 'dul ba'i sems can rnams la long ba dang /
'on pa'i spyod lam dang /
sems can dmyal pa pa'i gzugs kyis 'dul ba'i sems can rnams la sems can dmyal ba'i gzugs kyi spyod lam dang /
dud 'gro'i skye gnas dang gshin rje'i 'jig rten dang /
mis 'dul pa'i sems can rnams la dud 'gro'i skye gnas dang /
gshin rje'i 'jig @# / /
rten dang mi'i spyod lam dang /
lhas 'dul ba'i sems can rnams la lha'i spyod lam dang /
klu dang /
gnod sbyin dang /
dri za dang /
lha ma yin dang /
nam mkha' lding dang /
mi'am ci dang /
lto 'phye chen pos 'dul ba'i sems can rnams la klu dang /
gnod sbyin dang /
dri za dang /
lha ma yin dang /
nam mkha' lding dang /
mi'am ci dang /
lto 'phye chen po'i spyod lam dang /
brgya byin gyis 'dul ba'i sems can /
rnams la brgya byin gyi spyod lam dang /
tshangs pas 'dul ba'i sems can rnams la tshangs pa'i spyod lam dang /
'jig rten skyong bas 'dul ba'i sems can rnams la 'jig rten skyong ba'i spyod lam dang /
'khor los sgyur bas 'dul ba'i sems can rnams la 'khor los sgyur ba'i spyod lam dang /
dge slong gis 'dul ba'i sems can rnams la dge slong gi spyod lam dang /
dge slong mas 'dul ba'i sems can rnams la dge slong ma'i spyod lam dang /
dge bsnyen gyis 'dul ba'i sems can rnams la dge bsnyen gyi spyod lam dang /
dge bsnyen mas 'dul ba'i sems can rnams la dge bsnyen ma'i spyod lam dang /
nyan thos kyis 'dul ba'i sems can rnams la nyan thos kyi spyod lam dang /
rang sangs rgyas kyis 'dul ba'i sems can rnams la rang sangs rgyas kyi spyod lam dang /
byang chub sems dpa' 'dul ba'i sems can rnams la byang chub sems dpa'i spyod lam dang /
de bzhin gshegs pas 'dul ba'i sems can rnams la de bzhin gshegs pa'i spyod lam ston te gzugs med pa ni ma gtogs so / /
zhi ba'i blo gros de ltar sems can thams cad kyi gzugs dang /
kha dog dang /
spyod lam ji snyed pa byang chub sems dpa'i gzugs dang /
kha dog dang /
spyod lam yang de snyed du lhun gyis grub cing yongs su mi rtog par kun tu gnas so / /
de la byang chub sems dpas rnam par mi rtog cing btang snyoms pa de lus kyis lus kyi spyod lam ston mod kyi lus kyi chos nyid las kyang mi g.yo'o / /
lus kyis lus kyi las byed mod kyi lus kyi dben pa yang mi 'dor ro / /
de lus yongs su dag pas lus kyi 'od kyis sems can dmyal ba pa'i sems can thams cad bde bar byed do / /
lus la mi lta bas sha za ba'i sems can ji snyed yod pa sha'i longs spyod gang dang gang 'dod pa de lta bu'i sha rnams bdag gi lus las de dag la bstabs nas bdag srog dang phral te sems can de dag la sbyin par byed do / /
khrag 'thung ba rnams la khrag sbyin par byed do / /
rkang za ba rnams la rkang sbyin par byed do / /
gzi byin za rnams la gzi byin sbyin par byed do / /
zhi ba'i blo gros de ltar sha'i longs spyod ji snyed pa de dag thams cad bdag gi lus las bstabs te srog dang phral nas sems can de dag la sbyin par byed do / /
zhes dang /
glog thob kyis zhus pa las /
gzhan yang glog thab @# / /
byang chub sems dpa' des de lta bu'i ye shes yongs su rdzogs par gyur pas sems can rnams kyi dbang po dang /
spyod pa dang /
bsam pa yang thabs mkhas pas rab tu rtogs pas gal te 'dod chags mang ba'i sems can mthong bar gyur na /
de dag rab tu gdul zhing de dag gi nad gso ba'i phyir so so'i skye bo dang mthun par 'dod pa rnams la yongs su spyod pa dang /
bu dang /
chung ma dang /
khyim gyi so tshes phun sum tshogs pa ston par byed kyang padma bzhin du des gos shing mngon par zhen par gyur pa med do / /
zhes dang /
yang glog thob 'di lta ste dper na /
me rab tu 'bar ba ni rtsa dang shing dang phrad par gyur pa na thams cad rab tu 'bar zhing me'i phung po nyid du mngon par 'grub par 'gyur ro / /
de bzhin du byang chub sems dpa' yang ye shes kyi me 'bar bar gyur pa na sems can rnams kyi 'dod chags dang /
zhe sdang dang /
gti mug dang /
dge ba dang /
mi dge ba ji snyed pa de dag kyang byang chub sems dpa' dang lhan cig 'grogs shing thams cad rab tu 'bar nas shes rab nyid du mngon par 'grub par 'gyur te /
'di ni byang chub sems dpa'i ma 'dres pa'i chos zhes bya'o / /
zhes dang /
nye bar 'khor gyis zhus pa'i mdo las /
shA ri'i bu de la byang chub sems dpa' sems dpa' chen po snying rje chen po'i ting nge 'dzin la snyoms par zhugs pa ni sems can yongs su smin par bya ba'i phyir sems can dmyal ba dang /
dud 'gro'i skye gnas dang /
gshin rje'i 'jig rten dang /
lha ma yin gyi 'gro ba nye bar ston par byed do / /
byang chub sems dpa' sems dpa' chen po bkod pa chen po'i ting nge 'dzin la snyoms par zhugs pa ni sems can yongs su smin par bya ba'i phyir khyim bdag gi gzugs nye bar ston par byed do / /
byang chub sems dpa' sems dpa' chen po mchog gi ting nge 'dzin la snyoms par zhugs pa ni sems can yongs su smin par bya ba'i phyir 'khor los sgyur ba'i gzugs nye bar ston par byed do / /
byang chub sems dpa' sems dpa' chen po gzi brjid drag po'i ting nge 'dzin la snyoms par zhugs pa ni sems can yongs su smin par bya ba'i phyir brgya byin dang /
tshangs pa'i gzugs nye bar ston par byed do / /
byang chub sems dpa' sems dpa' chen po rtse gcig pa'i ting nge 'dzin la snyoms par zhugs pa ni sems can yongs su smin par bya ba'i phyir nyan thos kyi gzugs nye bar ston par byed do / /
byang chub sems dpa' sems dpa' chen po dag pa gnyis su med pa'i ting nge 'dzin la snyoms par zhugs pa ni sems can yongs su smin par bya ba'i phyir rang sangs rgyas kyi gzugs nye bar ston par byed do / /
byang chub sems dpa' sems dpa' chen po zhi ba'i ting nge 'dzin lang @# / /
snyoms par zhugs pa ni sems can yongs su smin par bya ba'i phyir sangs rgyas kyi gzugs nye bar ston par byed do / /
byang chub sems dpa' sems dpa' chen po chos thams cad la dbang bskur ba'i ting nge 'dzin la snyoms par zhugs pa ni sems can yongs su smin par bya ba'i phyir mos pa ji lta ba bzhin du gzugs nye bar ston par byed de /
shA ri'i bu de ltar na skyes bu dam pa rnams ni sems can yongs su smin par bya ba'i phyir la lar ni brgya byin gyi gzugs /
la lar ni tshangs pa'i gzugs /
la lar ni 'khor los sgyu'i gzugs nye bar ston par yang byed la /
chos kyi dbyings las kyang mi g.yo'o / /
zhes dang /
gtsug na rin chen gyis zhus pa las /
rigs kyi bu de la byang chub sems dpa'i sems can yongs su smin par byed pa'i spyod pa yongs su dag pa gang zhe na /
rigs kyi du sems can gyi spyod pa ni tshad med mtha' yas bsam gyis mi khyab ste /
de bzhin du byang chub sems dpa' sems can yongs su smin par byed pa'i spyod pa yang tshad med mtha' yas bsam gyis mi khyab bo / /
de la byang chub sems dpa' sems can rnams kyi bsam pa shes nas sems can rnams yongs su smin par byed nus so / /
de ci'i phyir zhe na /
rigs kyi bu 'di ltar sems can la la ni tshul khrims kyis yongs su smin par 'gyur /
la la ni tshul khrims spangs pas /
sems can la la ni tshig gis shin tu gdams pas yongs su smin par 'gyur /
la la ni 'jam pos /
la la ni tshig rtsub bos /
la la ni de gnyis gas /
la la ni 'jigs par byas pas /
la la ni 'jigs pa las yongs su thar par byas pas /
la la ni bslangs pas /
la la ni ma bslangs pas /
la la ni gnod pas /
la la ni mi gnod pas /
la la ni zil gyis mnan pas /
la la ni zil gyis ma mnan pas /
la la ni sbyang bas /
la la ni mi sbyang bas /
la la ni tshar bcad pas /
la la ni sbyin pa'i phyir byin pas /
la la ni blangs pas /
sems can la la ni yid du 'ong ba'i gzugs nye bar bsgrubs pas yongs su smin par 'gyur ro / /
sems can la la ni sgra dang /
dri dang /
ro dang /
reg pa dang /
chos yid du 'ong ba nye bar bsgrubs pas yongs su smin par 'gyur ro / /
sems can la la ni gzugs yid du mi 'ong ba nye bar bsgrubs pas yongs su smin par 'gyur ro / /
sems can la la ni sgra dang /
dri dang /
ro dang /
reg pa dang /
chos yid du mi 'ong ba nye bar bsgrubs pas yongs su smin par 'gyur ro / /
sems can la la ni spro bas yongs su smin par 'gyur ro / /
sems can la la ni rtag tu mthong bas /
la la ni mi mthong bas /
sems can la la ni sangs rgyas kyi sgras /
sems can la @# / /
la ni chos kyi sgras /
la la ni dge 'dun gyi sgras /
la la ni mi rtag pa'i sgras /
la la ni sdug bsngal ba'i sgras /
la la ni bdag med pa'i sgras /
la la ni zhi ba'i sgras /
sems can la la ni sbyin pa dang /
tshul khrims dang /
bzod pa dang /
brtson 'grus dang /
bsam gtan dang /
shes rab kyi sgras yongs su smin par 'gyur ro / /
sems can la la ni sems can dmyal ba dang /
dud 'gro'i skye gnas dang /
gshin rje'i 'jig rten gyi sdug bsngal myong bar 'gyur ba'i sgras yongs su smin par 'gyur ro / /
la la ni lha'i bde ba myong bar 'gyur ba'i sgras yongs su smin par 'gyur ro / /
sems can la la ni nyan thos kyi theg pa'i gtam gyis /
la la ni rang sangs rgyas kyi theg pa'i gtam gyis /
la la ni theg pa chen po'i gtam gyis yongs su smin par 'gyur ro / /
sems can la la ni sbyin pas yongs su smin par 'gyur gyi /
snyen par smra bsam yin /
don spyod pas ma yin /
don mthun pas ma yin /
sems can la la ni snyan par smra bas yongs su smin par 'gyur gyi /
sbyin pas ma yin /
don spyod pas ma yin /
don mthun pas ma yin /
sems can la la ni don spyod pas yongs su smin par 'gyur gyi /
sbyin pas ma yin /
snyan par smra bas ma yin /
don mthun pas ma yin /
sems can la la ni don mthun pas yongs su smin par 'gyur gyi /
sbyin bas ma yin /
snyan ? par smra bas ma yin /
don spyod pas yongs su smin par 'gyur ba ma yin /
sems can la la ni bsdu ba'i dngos po bzhi po dag gis yongs su smin par 'gyur ro / /
sems can la la ni nang gi dngos po yongs su gtong bas /
la la ni phyi rol gyi dngos po yongs su gtong bas /
la la ni phyi nang gi dngos po yongs su gtong bas /
sems can la la ni chung ma dang /
bu pho dang /
bu mo kun gtong bas yongs su smin par 'gyur ro / /
sems can la la ni lag pa dang /
rkang pa dang /
mig dang /
mgo kun gtong bas yongs su smin par 'gyur ro / /
sems can la la ni rtsed mo la dga' ba dang /
glu dang sil snyan gyis yongs su smin par 'gyur ro / /
la la ni gcig tu bde bas /
la la ni gcig tu sdug bsngal bas /
la la ni de gnyi gas /
la la ni de gnyi ga ma yin pas /
sems can la la ni dge sbyong du sprul pas 'dul ba /
sems can la la ni dge slong dang /
dge slong ma dang /
dge bsnyen dang /
dge bsnyen mar sprul pas 'dul ba /
sems can la la ni sangs rgyas kyi gzugs dang kha dog gis 'dul ba yin te /
de dag la sangs rgyas kyi gzugs dang sku bstan pas 'dul bar 'gyur ro / /
zhes dang /
dkon mchog ta la las /
'gro ba'i spyod pa'i sgo rnams ji snyed pa / /
de snyed chos kyi sgo la rab zhugs te / /
de dag kun du rnam thar sgo dag nas / /
bsam pa ji bzhin 'jig rten sems can 'dul @# / /
gang dag kun tu rnam thar sgo dag nas / /
bsam bzhin 'jig rten sems can 'dul byed pa / /
de dag sus kyang mtshan mar bzung mi nus / /
ting 'dzin rnam par 'phrul pa de 'dra'o / /
de dag dga' ba bkod pa'i ting 'dzin mchog /
'gro ba thams cad yongs smin mthun byed pa / /
dga' bde spro ba rab dga' kun ldan pas / /
bsam pa brtan nas sems can 'dul bar byed / /
gang du lo nyes 'jig rten yo byad gang / /
bde byed thams cad rab tu dkon gyur pa / /
der ni kun gyis bsam bzhin bya ba yin / /
sbyin pa sbyin zhing 'gro ba'i don rnams byed / /
de dag zas skom mchog dang ro mchog dang / /
gos dang bgo ba rin chen sna tshogs dang / /
rgyal srid no ba dang bdag phangs yongs gtong bas / /
sbyin la mos pa'i 'gro ba 'dul bar byed / /
brtan pa de dag mtshan mchog lus spras shing / /
gos dang rgyan mchog bgos shing brgyan byas te / /
phreng bas spud cing spos kyis bskus pa yi / /
gzugs rnams bstan pas sems can 'dul bar byed / /
mthong na dga' tshim rab tu dga' rnams la / /
blo mchog de dag gzugs mchog gzugs bzang ba / /
gzugs kyi dam pa yongs su ston byed cing / /
gzugs la mos pa'i sems can 'dul bar byed / /
de dag ka la ping ka'i sgra snyan dang / /
khu byug kun la ngang ba'i sgra skad dang / /
rnga dang tshangs dang mi 'am ci yi sgras / /
mos pa kun la de bzhin chos kyang ston / /
stong phrag brgyad cu rtsa bzhi gang yin pas / /
rgyal ba gang dag 'gro ba'i don mdzad pa'i / /
chos kyi bye brag sgo mo de dag gis / /
bsam pa ji bzhin 'jig rten sems can 'dul / /
de dag bde dang sdug bsngal grogs kyang byed / /
don dang gnod pa'i grogs kyang de bzhin byed / /
bya ba kun la grogs su 'gyur byas shing / /
grogs kyi sgo nas sems can 'dul bar byed / /
sdug bsngal gnod pa 'dus byas skyon gyi rnams / /
grogs kyi don du de dag bzod byed cing / /
'gro ba kun la phan don bde don du / /
de dag grogs don gnod pa dang du len / /
gang na mngon byung med cing chos med de / /
dgon par 'gro dang thar pa mi dmigs pa / /
der ni rgyal srid 'byor pa rab spangs te / /
zhi ba'i yid kyis gnas med mngon par 'byung / /
de dag khyim dang 'ching dang srid pa'i gnas / /
'gro ba thams cad yongs su dgrol ba'i phyir /
'dod pa'i dga' ba kun la mi gnas par / /
mngon par byung zhing thar pa rab tu brjod / /
de dag spyod pa bcu rnams rjod byed cing / /
skyes chen rnams kyi chos spyod gang yin dang / /
drang srong rnams kyi spyod kun ma lus par / /
yongs su brjod cing 'gro ba'i don rnams byed / /
gang na sems can dpag med tshe ldan zhing / /
bde dang ldan la nyon mongs chung yod pa / /
der ni rga bas nyen cing nad bu can / /
bdag la dbang med 'chi ba'i dbang gyur ston / /
'dod chags 'bar zhing zhe sdang rab 'bar la / /
'jig rten @# / /
gti mug me chen rab 'bar zhing / /
rga dang na dang 'chi ba rab 'bar ba'i / /
'jig rten bstan nas sems can 'dul bar byed / /
de dag sangs rgyas stobs bcu brtson bzhi dang / /
chos kyi khyad par bco brgyad rnams kyis kyang / /
sangs rgyas che ba'i bdag nyid rjod byed cing / /
sangs rgyas yon tan rnams kyis 'gro don byed / /
ces sogs dang /
sprin chen po'i mdo las /
byang chub sems dpa' sems dpa' chen po ni lha'i gnas thams cad na yang bya ba la snang ste /
tshangs pa la dad pa'i sems can rnams kyi mchod pa'i 'os so snyam pa'i lta ba gcad pa'i phyir tshangs pa'i gnas rnams su ni tshangs pa'i gzugs lta bur snang ste /
lta ba la gnas par yang mi 'gyur ro / /
dbang phyug chen po la dad pa'i sems can rnams kyi lta ba gcad pa'i phyir dbang phyug chen po'i gnas rnams su ni dbang phyug chen po'i gzugs lta bur snang ste /
lta ba la gnas par yang mi 'gyur ro / /
gzhon nu la dad pa'i sems can rnams kyi lta ba gcad pa'i phyir gzhon nu'i gnas rnams su ni gzhon nu'i gzugs lta bur snang ste /
lta ba la gnas par yang mi 'gyur ro / /
kA t+y+'I bu'i sdig pa dang /
'tshe ba mi bzad pa la dad pa'i sems can rnams kyi lta ba gcad pa dang /
srog gcod pa bzlog pa'i phyir /
kA tyA'i bu'i gnas rnams su ni kA tya'i bu'i gzugs lta bur snang ste /
lta ba la gnas par yang mi 'gyur ro / /
sems can rnams sdig pa las bzlog pa'i phyir 'byung po'i gnas rnams su ni 'byung po'i gzugs lta bur snang zhing /
lta ba can thams cad kyi lta'i gnas dang /
ltad mo can dang /
dge mtshan lta ba'i gnas rnams su lta ba can gyi gzugs lta bur snang ste /
lta ba la gnas par yang mi 'gyur ro / /
sha za ba dang gsod pa las bzlog pa'i phyir phag 'tsheng ba'i gnas su bgegs kyi mtshan ma'i tshul ston cing /
sha 'tshong ba lta bur yang snang ngo / /
sems can yongs su smin par bya ba'i phyir rigs kyis chad 'tshong ba'i nang du chang 'thung ba lta bur yang snang zhing chang gi nyes dmigs yang dag par bstan pa'i phyir rigs kyi gtso bo lta bur 'gyur zhing sems can rnams la chang gi sbyin pa byed de /
chang la chags par yang mi 'gyur ro / /
de bzhin du las chen po bcu drug gi nyes dmigs yang dag par bstan pa'i phyir las chen po bcu drug byed pa'i rigs rnams su skyes nas las chen po bcu drug byed pa lta bur yang snang ste /
las la chags par yang mi 'gyur ro / /
sems can yongs su smin par bya ba'i phyir rgyan po dang rtsed mo la yang mkhas so / /
sems can dbul po longs spyod mi zad pas bsdu ba dang /
tshul khrims yongs su dag par bya ba'i phyir khyim na gnas pa'i rgyal por @# / /
yang 'gyur ro / /
chung ma dang /
bu dang 'dre ba yang med par bu smad kyang ston la rtag tu tshangs par spyod pa dang yang ldan zhing rtag tu dben pa na yang gnas te rgyan gyis klubs la mtshan kyang yongs su gcod do / /
de na kha zas kyang za la rtag tu bsam gtan gyi zas kyis kyang 'tsho'o / /
ya mtshan can de dag gi nga rgyal dang /
rgyags pa dang /
dregs pa gzhom pa'i phyir ya mtshan can thams cad kyi nang du yang rab tu 'byung ste /
thams cad du mkhan po'i thabs su bkur zhing ltas su lta ba thams cad nges par bsgral ba'i phyir bsam pa tshul gyis rtogs par 'gyur la /
lta ba la gnas par yang mi 'gyur ro / /
dud 'gro rnams nges par bsgral ba'i phyir dud 'gro'i skye gnas thams cad du yang skye bar 'gyur te thams cad du yang mchog tu bkur bar 'gyur ro / /
smad 'tshong ma'i gnas kun tu yang snang ste /
thams cad du yang bkur la /
smad 'tshong ma'i gnas thams cad du g.yon can gyi mtshag tu 'gyur ro / /
'dul ba'i sems can la phan pa'i phyir bzhi mdo dang /
sum mdo thams cad du yang snang ngo / /
'dod pa'i nyes pa thams cad bstan pa'i phyir smad 'tshong ma'i gnas thams cad du yang 'jug go / /
dran pa la yang dag par dgod pa'i phyir mi gsal ba dang /
glen pa'i gnas thams cad du yang 'jug par byed do / /
sems can yan lag ma tshang ba thams cad skye ba la dgod pa'i phyir yan lag thams cad ma tshang ba yang ston par byed do / /
'khor ba la skyo ba bskyed pa'i phyir khams bzhi dang ldan par yang byed do / /
le lo can dang /
dran pa nyams pa nyams dang /
rgyags pa dang /
myos pa rnams dang /
brtson 'grus dang /
bsam gtan dang /
skye ba la dgod pa'i phyir nad bzhi brgya rtsa bzhi dang ldan par yang ston to / /
bzod pa la dgod pa'i phyir gnod sems can lta bur yang 'gyur ro / /
rtag pa'i 'du shes can gyi sems can rnams la rtag pa'i nyes pa yang dag par bstan pa'i phyir bskal pa thams cad du yang 'byung ngo / /
khye'u dag yongs su smin par bya ba'i phyir yi ge slob pa'i grwa khang thams cad du yang 'gro bar byed do / /
bu mo dag yongs su smin par bya ba'i phyir klu dbyangs kyi khang pa thams cad du yang 'gro bar byed do / /
'jig rten dang mthun par bya ba'i phyir rgan po dang /
thor bu dang /
bar ma rnams kyi grogs kyang byed do / /
sems can yongs su smin par bya ba'i phyir bran pho dang /
bran mo dang /
gzhan gyis bkol bar yang 'gro'o / /
sems can yongs su smin par bya ba'i phyir nad pa dang /
rgas pa dang /
shi ba lta bur bdag nyid sna tshogs su yang ston to / /
sems can yongs su smin par bya ba'i phyir rin po che dang /
nor bu thams cad kyi snod lta bur yang 'gyur ro / /
rig byed kyis chog par 'dzin pa'i sems can rnams la skyon yang dag par bstan @# / /
par bya ba'i phyir gsang tshig dang rig byed thams cad la mkhas par yang byed do / /
bya skad kyi brda thams cad la zhan pa'i sems can rnams kyi lta ba gcad pa'i phyir bya skad kyi brda thams cad ston par byed do / /
sman gyi sde tshan dang /
rtsi dang ldan par rnam par 'phrul pa'i phyir shing ljon pa dang /
'khri shing dang /
'bras bu dang /
me tog dang /
sman no cog lta bur yang bdag nyid byin gyis rlob par byed do / /
'tsho nam thams cad la yang brtson la chags pa dang longs spyod la mngon par zhen pa yang med do / /
theg pa dman pa rnam par gcad pa'i phyir bsgrags pa'i chos kyi 'phel ba'i gtam thams cad kyang legs par ston par byed do / /
sems can thams cad bsrung ba dang /
yongs su bskyang pa'i phyir rgyal po'i bya ba la yang 'jug par byed do / /
tshong dpon gyi chos lugs kyis dga' bar bya ba'i phyir tshong dpon gyi nang du yang tshong dpon du bkur bar 'gyur ro / /
khyim gyi skyon thams cad yongs su gcad pa'i phyir khyim gyi gnas su yang khyim bdag tu bkur bar 'gyur ro / /
rgyal rigs kyi chos lugs rab tu gnas par phya ba'i phyir rgyal rigs kyi nang du yang rgyal rigs su bkur bar 'gyur ro / /
nga rgyal dang rgyags pa dang dregs pa gzhom pa'i phyir bram ze'i nang du yang bram zer bkur bar 'gyur ro / /
bya ba thams cad dang /
chos lugs thams cad la gzud par bya ba'i phyir blon po chen po'i nang du yang blon po chen por bkur bar 'gyur ro / /
rgyal srid dang /
longs spyod dang /
dbang phyug las rnam par bzlog pa'i phyir gzhon nu'i nang du yang gzhon nur bkur bar 'gyur ro / /
bud med yongs su smin par bya ba'i phyir btsun mo'i 'khor dag tu yang srung ma nyug ru ma du bkur bar 'gyur ro / /
bsod nams kyi khyad par la lhag par dmigs par bya ba'i phyir skye bo phal pa rnams dang yang mthun par 'jug go / /
dbang phyug gi nyes dmigs bstan pa'i phyir brgya byin gyi nang du yang brgya byin du bkur bar 'gyur ro / /
ye shes kyi khyad par bstan pa'i phyir tshangs pa'i nang du yang tshangs par bkur bar 'gyur ro / /
sems can thams cad kyi yid du 'ong bar bya ba'i phyir zla bar yang 'gyur ro / /
sems can gyi sdig pa'i nyes pa'i kha ba mang po bzhu ba'i phyir nyi mar yang 'gyur ro / /
sems can thams cad tshul srung du gzhug pa'i phyir 'jig rten skyong gi nang du yang 'jig rten skyong du bkur bar 'gyur ro / /
sangs rgyas kyi bkod pa thams cad ston kyang gtan du yongs su mya ngan las 'das par yongs su mya ngan las 'das par yang mi byed do / /
gzugs thams cad snang bar ston kyang gzugs kyis de bzhin gshegs pa'i chos nyid rnam par 'khrug par yang mi byed do / /
sangs rgyas kyi zhing thams cad du 'gro yang tha dad par byed @# / /
par yang mi byed do / /
sangs rgyas thams cad kyi yang dag par blang brjes su thob kyang chos kyi dbyings la yang 'byed par mi byed do / /
lha dang mi'i bdag po thams cad yongs su 'dzin kyang de la rgyags par yang mi 'gyur la /
myos pa skyed par yang mi 'gyur ro / /
sems can rnams skyo ba la dgod pa'i phyir gnyid log pa'i bya ba thams cad yang dag par ston to / /
bdud kyi yul thams cad yang dag par ston kyang bdud kyi las la gnas par yang mi 'gyur ro / /
'jig rten pa dang 'jig rten las 'das pa'i bya ba thams cad la yang snang la /
rtag tu yang chos kyi kun dga' la dga' bas dga' bar byed de padma bzhin du gos pa med par 'gyur ro / /
sprin chen snying po zab mo brtan pa'i chu'i rgya mtsho'i dus tshod kyi ting nge 'dzin gyi yul la ltos /
zhes dang /
sa yi snying po 'khor lo bcu pa'i mdo las /
sems can yongs su smin par bya ba'i phyir phyogs bcu'i 'jig rten gyi khams su kha cig la ni tshangs pa chen po'i rgyal po'i lus su ston te /
sems can rnams cis 'dul pa'i chos ston to / /
kha cig la ni dbang phyug chen po'i lha'i lus su ston to / /
kha cig la ni 'dod pa'i khams kyi gzhan 'phrul dbang byed gnam gyi lha'i lus su ston to / /
kha cig la ni 'phrul dga' gnam gyi lha'i lus yongs su ston to / /
kha cig la ni dga' ldan gnam gyi lha'i lus su yongs su ston to / /
kha cig la ni rab mtshe ma gnam gyi lha'i lus su ston to / /
kha cig la ni sum cu rtsa gsum gnam gyi lha'i lus su ston to / /
kha cig la ni rgyal chen bzhi'i lha'i lus su ston to / /
kha cig la ni sangs rgyas kyi skur ston to / /
kha cig la ni byang chub sems dpa'i lus su ston to / /
kha cig la ni rang sangs rgyas kyi lus su ston to / /
kha cig la ni nyan thos kyi lus su ston to / /
kha cig la ni 'khor los sgyur ba'i rgyal po'i lus su ston to / /
kha cig la ni rgyal rigs kyi lus su ston to / /
kha cig la ni bram ze'i lus su ston to / /
kha cig la ni dmangs rigs kyi lus su ston to / /
kha cig la ni rje'u rigs kyi lus su ston to / /
kha cig la ni skyes pa'i lus su ston to / /
kha cig la ni bud med kyi lus su ston to / /
kha cig la ni gzhon nu'i lus su ston to / /
kha cig la ni bu mo'i lus su ston to / /
kha cig la ni dri za'i lus su ston to / /
kha cig la ni lha ma yin gyi lus su ston to / /
kha cig la ni mi 'am ci'i lus su ston to / /
kha cig la ni lto 'phye chen po'i lus su ston to / /
kha cig la ni glu'i lus su ston to / /
kha cig la ni gnod sbyin gyi lus su ston to / /
kha cig la ni srin po'i lus su ston to / /
kha cig la ni grul bum gyi lus su ston to / /
kha cig la ni sha za'i lus su ston to / /
kha cig la ni yi dwags kyi lus su ston / /
kha cig la ni @# / /
srul po'i lus su ston to / /
kha cig la ni lus srul po'i lus su ston to / /
kha cig la ni gnon po'i lus su ston to / /
kha cig la ni seng ge'i lus su ston to / /
kha cig la ni spos kyi ba lang gi lus su ston to / /
kha cig la ni rta'i lus su ston to / /
kha cig la ni khyu mchog gi lus su ston to / /
kha cig la ni gcan gzan sna tshogs kyi lus su ston to / /
kha cig la ni gshin rje'i lus su ston to / /
kha cig la ni sems can dmyal ba'i srung ma'i lus su ston to / /
kha cig la ni sems can dmyal pa'i sems can gyi lus su ston to / /
zhes dang /
'phags pa sangs rgyas kyi stobs bskyed pa cho 'phrul rnam par bstan pa'i mdo las /
kye rgyal ba'i sras dag /
de bzhin gshegs pa'i thabs mkhas pa dang /
sems can yongs su smin par bya ba ni mang ngo / /
sems can rnams kyi bsam pa ji lta bu dang /
ji ltar 'dul ba dang /
dge ba'i rtsa ba ji lta bu dang /
sems can rnams kyi mos pa sna tshogs kyi spyod pa mkhyen nas chos ston te /
sems can kha cig ni byang chub sems dpas 'dul /
kha cig ni nyan thos kyis 'dul /
kha cig ni rang sangs rgyas kyis 'dul /
kha cig ni lhas 'dul /
kha cig ni brgya byin gyis 'dul /
kha cig ni tshangs pas 'dul /
kha cig ni klus 'dul /
kha cig ni rdzu 'phrul chen pos 'dul /
kha cig ni rang sang rgyas kyi 'dul /
kha cig ni cho 'phrul gyis 'dul /
kha cig ni de bzhin gshegs pa mya ngan las 'das pas bdul /
kha cig ni ring bsrel gyis 'dul /
kha cig ni mchod rten byed du gzhug /
gtsug lag khang dang /
skyed mos tshal byed du gzhug pa'i dge ba'i rtsa ba sngo ba bskyed pas 'dul /
kha cig ni sku gzugs byed du gzhug pa dang /
ri mo dang /
gser dang /
dngul dang /
ra gan gyis sku gzugs byed du gzhug pa'i dge ba'i rtsa ba la spro ba bskyed pas 'dul /
kha cig ni dge slong gi dge 'dun la mchod pa dang /
bkur ba sti bya ba'i dge ba'i rtsa bar spro ba bskyed pas 'dul /
zhes dang /
yang /
de bzhin du de bzhin gshegs pas kyang sdug bsngal rnam pa sna tshogs kyis bsgribs pa'i sems can rnams dang /
khams sna tshogs kyis 'dul ba'i sems can rnams kyi spyod pa mkhyen nas yongs su mya ngan las 'da' zhing /
skye bar yang ston /
'khor los sgyur ba'i rgyal por yang ston /
rtse ba dang /
dga' ba dang /
bud med kyi bzhad gad dang /
ku re dang /
dri dang /
phreng ba dang /
dga' zhing rtse ba yang ston /
zhes sogs gsungs pa ltar yin la /
de lta bu'i mdzad pa ston pa dus 'dir yang sbyor te /
ji skad du /
mgon po byams pas /
de ltar mdzad pa rgya che'i phyir /
sangs rgyas khyab par mngon par brjod / /
de nyid zad pa med pa'i phyir / /
rtag pa zhes kyang brjod pa yin / /
zhes gsungs pa ltar /
de bzhin gshegs pa'i @# / /
phrin las ni /
rtag cing khyab la 'bad med lhun grub tu 'jug pa'i ngang tshul can du ma zad /
'gro ba thams cad la khyad par med par mas bu gcig pa la brtse ba ltar gyi thugs rje chen pos /
bsnyel ba mi mnga' ba'i chos nyid can dang ldan pa'i phyi ro / /
des na /
dus 'dir rgyal ba thams cad kyi rang gzugs tha mal pa'i tshul du 'khrul ba de ni /
'chad 'gyur ltar /
bstan pa spyi dang /
khyad par yab rje 'jam dpal snying po'i dgongs don gyi mthil /
lta spyod rnam par dag pas gzhunmg bsrangs te /
tshang la ma nor ba'i lam la thos bsam sgom pa'i nya yongs su gang bas /
kun tu bzang po'i phrin las 'chad rtsod rtsom pa'i bdud rtsi'i 'od snang khor yug gi phyogs kun tu gdal zhing /
lung rtogs bshad dang sgrub pa'i rgyal bstan kun gsal sgeg mo'i rgyan du mdzes pa /
rgyal sras zla ba gsar ba'i thig le 'di lta bur ngos 'dzin par rigs kyi /
gzhan du /
thog med nas bsags pa'i phugs kyi 'khrul rgyu sgrib gnyis kyi mun pa stug pos shes rab kyi mi g.yongs su bsgribs shing /
las ngan mi bzad pa'i gdon gyis ches cher brlams pa'i 'khrul ngor ji ltar btsal kyang ma dag pa'i snang ba nyid las ga la 'da' /
de'i phyir na bdag nyid chen po 'di lta bu'i gsang ba gsum gyi mdzad pa'i cha shas phra mo tsam zhig brjod pa'ang las su bya ba gzhan dang gzhan brgya stong du mar ngal brgyas 'bad pa bas kyang ches cher lhag par bsod nams dang ye shes kyi tshogs du ma cig car 'dum rlabs che ba'i thabs 'phrul gyi sgo phrul du phyin par rtogs te gnas 'di la spro ba chen pos 'jug rigs pa nyid du shes par bya'o / /
e ma bdag 'dra'i skye bo phal / /
thog ma med pa'i dus ring nas / /
yang yang mnar ba'i dgra po che / /
las nyon rlung gis dbang bskul ba'i / /
mi bzad sgrigs ? pa lnga bdo'i dus kyi sems / /
bsod nams 'bras mang lci ba'i nags tshal tshogs / /
bsregs pa'i mi dge'i dung sprin nag po'i rnams / /
rab stug mun pa'i go 'phang cher 'dzin yod ? / /
drin can bla ma stobs bcu mnga' longs ? kyi gsang gsum dbang gi nor bu'i mdzod chen po'i / /
thugs rje'i sprin sngon rnam par rol las lhun grub 'phrin las char rgyun 'dzad med rtag 'jo bas / /
mi mthun rgud pa'i sreg za kun gzhil grangs med gdul bya'i shes rgyud zhing sar byang grol gyi / /
sku bzhi'i 'bras bzang rdzogs ldan snang ba'i bla med dus ston ci dgar 'gyed la dga' bas brel / /
gnyis pa gnas gang du mi'i srid pa ji ltar bzung tshul dngos bshad pa ni /
gong du smos pa ltar rje btsun bla ma dam pa 'di ni /
sngon yun ring mo'i dus shig na /
mtha' yas pa'i sems can gyi khams rnams sdug bsngal gsum ci rigs pas bar mtshams med par mnar ba la shas mi bzod @# / /
pa'i snying rje chen po'i gzhan dbang du gyur pas /
mtha' dag gdung ba las rang nyid gcig pus sgrol 'dod kyis 'khyer bar dka' ba'i khur chen po dag lhag pa'i bsam pa rmad du byung ba'i phrag par blangs te /
mngon par 'dod pa de 'grub pa'i yo byad kyi thabs su gang zhig lhag pa /
ku sha'i rtse ltar phra zhing mdzangs la zhib pa'i blos brtag cing dpyad kyang /
bde bar gshegs pa'i gzugs kyi sku kho na las mchog tu gyur pa'i thabs gzhan gang yang med par gzigs nas /
de nyid don du gnyer ba la lhag par brtson zhing /
de'i sku yi pa spu'i khung phu re bsgrub pa'i don du yang /
sems can thams cad kyis dge ba'i stong ji tsam 'du byas pa /
de dag thams cad gcig tu bzlums pa tsam gyi dge ba'i rtsa ba yongs su bskyed pas mtshon /
zab cing rgya che ba /
blo gros chen po'i chen po dag gis kyang yongs su bzod par bya dka' ba'i gnas /
bsod nams chung ngu dag la ni /
gang gi gtam tsam yang 'jigs byed chen por gyur pa'i byang chub sems dpa'i spyod pa bya dka' brlabs po che'i pha rol tu phyin par mdzad pas /
ji zhig ltar /
gzhan gyi don mtha' yas su bsgrub par med mi rung gi gnas /
gdul bar bya ba ji snyed pa de snyed re re la'ang /
gang gis 'dul ba'i rnam grangs ma tshang ba med pa'i sku mngon par ston nus pa'i ting nge 'dzin gyi sgo brjod du med pa dag la ni dbang 'byor /
brjod pa gcig dang dbyangs gcig gis kyang tha dad pa'i 'gro ba dag gi dbang por 'tshams pa'i gnyen po'i bye brag dang /
gang zhig gang gis dris pa de dang de'i lan du /
rang rang gi skad kyis don bzang po dang tshig 'bru bzang por bsnyad par nus pa /
phyogs kyi bu mo'i pha mtha' rdzogs par gzhal bar nus pa'i ngo mtshar ba'i ro 'dzin ni thob /
gang dang gang la 'dul byed kyi rnam pa ci zhig 'tshams pa'i gnad /
mkha' mnyam gyi skye 'gro'i dbang po dang /
khams dang /
bsam pa dang /
bag la nyal thams cad dus gcig tu gsal bar gzigs pa'i 'dren byed mchog zung ni mngon du gyur pas /
sgrib gnyis bag chags dang bcas pa'i dri ma yang zhar byung tsam du yongs su zad de /
mdor na /
spang bar bya ba dang /
rtogs par bya ba'i bgyi ba mtha' dag la rang rang gi byed pa yongs su rdzogs pas na /
sngon gyi 'phen pa dang /
smon lam yongs su rdzogs pa'i stobs las /
sbyor ba gzhan la rag lus pa'i res 'ga' ba min par /
gdul bya'i rgyud yongs su dag pa de tsam gyis rang gi ngang gis 'jug pa'i ngo mtshar ba'i mdzad pa bsam brjod kyi yul las yongs su 'das pa ston bzhin pa las /
deng gi dus 'dir gdul bya thun mong ba'i snang ngor /
srid pa'i chos nye bar bzung ba /
tha mal pa'i tshul du mngon par 'phrul ba'i mdzad pa ji ltar bstan pa'i byung tshul /
sngar gong du brjod pa ltar yul gang du mi'i srid pa @# / /
bzung ba nas brtsams te /
dgung lo nyer lnga la phebs pa'i bar gyi rnam par thar pa'i sa bon mdor bsdus rje bla ma rdo rje 'chang chen po nyid kyi gsung gi bdud rtsi /
sngon 'das pa'i dus ha cang mi ring ba zhig na /
kho bos gsal bar mthong thos kyi skal bzang dga' ston yang yang myangs pa'i don gyi snying po yid kyi dpyid du legs par sim par byas pa rnams rang nyid kyi bsod nams mchog gi bgo skal du go rim mthar chags ltar dgod cing /
de phyin dgung lo nyer drug phan gyi mdzad pa'i 'phro yang ci rigs par sa bcad kyi bar mtshams lta bu 'ga' tsam las bcad lhug spel ma mang po'i tshig tshogs ha cang che bskyed kyi spros pa bskyungs te /
rje nyid kyi zhal nas thos pas mtshon pa'i dngos su byung ba'i mdzad pa'i ngo bo mthong thos khungs ldan gang dran thor bu nyung zad cig gsal rjen gyi lugs su rim gyis spel ba la /
thog mar /
rgyal kun mnyam pa nyid gsum gyis mnyam pa dang chos kun nas mtshungs par chos sku 'de ba chen po'i dbyings su rigs thams cad kyi spro bsdu'i byed po mchog gi ngo bor byang chub pa'i sgyu 'phrul gyi bkod pa rab 'byams bsam yas lhun grub rgyun mi 'chad pa'i 'phrin las mkha' mnyam 'gro ba yongs kyi las dang skal par 'tshams par rtsol med du 'jug par nus pa'i gsang gsum gyi rol pa /
lus pa med pa'i sras bcas rgyal ba kun dang thabs gcig tu spyod pa las /
zhing 'di'i gdul bya mtha' yas pa zhig gi mgon du gzugs sku u du ma wa ra'i lang tsho gang du bzhad pa'i rigs rus cho 'brang gi dbang du byas na /
rje bla ma rdo rje 'chang chen po gang gi sku'i rigs ni /
'ba' ra ba rgyal mtshan dpal bzang gi rnam thar las /
de la kho bo'i yul ni g.yas ru shangs kyi tsha ba li grong zhes bya ba /
rigs ni rje'u rigs te /
yul de'i dpon gyi brgyud pa yin /
rus pa rgya yin zhing /
mes po ni 'gro mgon chos kyi rgyal po'i gsol ja pa'i dpon mdzad cing /
nye gnas kun dga' 'bum zhes pa shin tu phan sems che /
zhes gsungs pa ltar rje'u rigs gtsang ma /
'ba' ra ba rgyal mtshan dpal bzang sogs dngos dang sbas pa'i dam pa'i skyes bu bar ma chad par byon pa /
sger chab spel ba zhes sngon dus 'gro mgon chos rgyal 'phags pa dang /
phyis su gzhung dga' ldan pho brang pa chen po'i zhabs sner gtogs pa zhig yin par gsungs pa ltar la /
khyim gyi 'byor ba che chung yang brtul zhugs dbang po shA ri'i bus /
ha cang phyug po'i khyim dang ni / /
dbul po'i gnas su mi skye bar / /
bar ma'i khyim du skye bar shog /
ces pa'i thugs smon mdzad pa dang mthun par ha cang phyug pa dang /
ha cang dbul ba'i mtha' spangs pa'i 'byor ba ran pa zhi gra yin @# / /
zhing /
yab ni /
shod drung tshe brtan rnam rgyal zhes pa rang bzhin shin tu bzang ba /
dam pa mang phos 'di ni skye bo byang chub sems dpa'o zhes bsngags brjod gnang ba'i yul du gyur pa /
rang nyid 'byor 'khos zhan kyang khrims lugs gang bcad rgyu brngan gyi rjes 'brang cung zad tsam yang mi mdzad pa'i ha cang drang pa /
nyam thag pa'i mi sogs gzigs ma thag lus kyi ba sru ldang zhing gting nas mi bzod pa'i snying rje mchog tu che ba /
bza' btung sogs rang gi bzhes 'phro tshun chang nas ma byin na thugs mi dgyes pa /
rgyal ba'i bstan pa dang dkon mchog la rab tu gus pa /
rjes su sku gshegs pa'i tshe yang sku khung la 'ja' dkar po zhig gdung tshugs su zug cing /
me tog gi char babs /
sku phung dur khrod du gtor skabs bya rgod rnams kyis sku sha'i phud len pa ma nus pa'i tshul du bsgugs nas bsdad pas re zhig na /
bya rgod las chung tsam gyi bya nag po /
mgo thod du thod rgyan lta bu'i 'bur rdog gsum yod pa zhig nam mkha'i dkyil mthon po nas mar bshur sgra dang bcas thad kar babs par bya rgod rnams 'jigs pa'i tshul du byer ba'i dbus nas sha phud blangs te thad kar gyen du 'phur /
de rjes bya rgod byings rnams kyis sku shar rol ba sogs khyad par can du byung ba zhig go / /
yum ni /
cho 'brang bzang mo dkon mchog sgrol ma zhes pa /
dam pa'i chos la gcig tu dkar zhing rang bzhin gyi blo gros che ba /
yul gyi mi chen po dag gis kyang gros 'dri byas /
dam pa ngags mkha' 'gro ma'i rigs yin tshul du bsngags shing /
tsA rir gnas skor du phebs skabs bud med rnams sgrol ma la'i la rtse nas dag pa shel rir smon lam btab ste tshur phyir log bya srol yod cing /
rgyun du smug pas bsgribs te dag pa shel ri mjal dka' ba yod kyang /
de'i nyin par smug pa med par legs par mjal zhing /
lhag par yum de nyid la ni /
ri de'i ldebs nas spyan ras gzigs phyag bzhi pa zhig gi gzigs snang shin tu gsal ba byung /
de nas yang pho brang skyog mo zhes pa'i mtsho'i nye 'gram du phebs skabs phar tshad cig na lha khang gru bzhi ha cang mdzes brjid can lcags ris bskor ba dar phreng khra phung nger yod pa zhig gzigs pas khang pa dngos gnas shig yod 'dug snyam pa'i mur sa bsribs te de nub bzhugs yul tshul khang gang 'tshams shig las mi 'dug par sang snga bar de'i 'gram bar tsam du lha khang de 'dra zhig yod snyam nas gzigs pas ci yang mi snang bar tshul khang du sdod pa'i mi zhig la dris pas /
de 'dra gtan nas med /
mtsho nang du yod pa'i gzhal yas khang gzigs yod tshod red ces zhus pa'ang byung /
ma yum nyid kyis rje bla ma 'di la sku chung ngu'i skabs thugs smon gnang ba'i tshe yang skye bo @# / /
phal pa gzhan gyis smon lam 'debs tshul ltar tshe ring ba /
nor rdzas phyug pa /
lam 'gro che ba sogs kyi thugs smon ye mi mdzad par /
bu 'di shes rab rig pa'i sgo bye bar shog /
mdo sngags zung 'brel gyi nyams len mthar phyin par shog /
bstan pa dang sems can gyi don rgya chen po phan thogs par shog /
ces pa'i smon lam mdzad kyin yod pa da lta bsams na de 'dra'i smon lam tsam yang shin tu ngo mtshar zhing rlabs che ba byung 'dug /
ces rje bla ma rdo rje 'chang nyid kyi gsung las byung /
de ltar cho rigs phun sum tshogs pa'i yab yum de gnyis rigs nye bar 'dzin pa'i snod kyi mchog tu gzigs nas /
ji ltar byang chub sems dpa' dam pa tog dkar po gzigs pa rnam pa lngas dga' ldan gyi gnas nas 'phos te /
lha mo sgyu 'phrul ma'i lhums su zhugs pa ltar /
bzang mo de'i rum la bsam bzhin du nying mtshams sbyar bar gyur to / /
ngo mtshar 'khri shing prik+Sha'i snye ma'i khas / /
bsgrags pa'i grags pa gling bzhi'i dbus na mtho / /
'jig rten sgron me stong gis bsti ba'i gnas / /
sde bzhi'i dga' ston rgyas pa las kyi sar / /
stobs 'byor dam pa chos kyi dpal yon gyis / /
mngon par brjid pa mtho ris thig le ni / /
lha ldan zhes grags dbus ljongs nor 'dzin ma'i / /
stod g.yogs mdzes pa'i gos bzang mtshar du bkrag /
shAkya mu nes byin brlabs yul gyi phul / /
tshogs gnyis dpal gyis lci ba'i zhabs kyi khur / /
yongs su 'degs bzod rdo rje'i gdan chen por / /
mes po 'byung 'gyur mkhyen pas snga nas bskrun / /
rigs rus 'ud kyi snyems pas rengs pa min / /
rnam bdun yon tan yal 'dab 'bras bus dud / /
ya rabs ngang tshul bsung zhim 'thul ba yi / /
rigs shing sa la'i ljon pa rnam par mdzes / /
mi bzad snyigs mar spyod pa'i na bkra yis / /
yongs su gtses pa bshad dang sgrub pa'i gru / /
dus kyi chu bos klong du bdas pa'i tshe / /
ded dpon dpa' bo'i snying stobs rtse mor 'dzegs / /
skyed byed tshe brtan rnam rgyal dang / /
yum mchog rat+na tA re yi / /
dpal 'dzin dam pa'i rang bzhin la / /
dri med gzigs pa lan brgyar lhung / /
'jug gnas 'byung ba'i sdug bsngal me dong du / /
ma rmongs mngon dga' rgyas pas mngon rtsen pa / /
mtho ris dpal 'byor tshal na 'dod ldan dang / /
padma'i rdzing na ngang pa'i rgyal po bzhin / /
de ltar lhums su zhugs te mngal na gnas pa sogs kyi dus snga phyi thog thag tu ngo mtshar ba'i ltas khyad par can mang du byung ba 'di lta ste /
rje 'di nyid yum gyi mngal du bzhugs pa'i skabs yum gyi mtshan lam du /
shar phyogs nas nyi ma rnga po che tsam zhig 'khyil li li 'khor bzhin yum rang nyid yod pa'i phyogs su 'ongs pa dang /
gzim khang gi thog steng nas zhing skyong @# / /
dur khrod bdag po yab yum gyis byar mdzad pa'i rnam pa ches gsal ba byung ste /
de ni rgyal ba'i bstan pa'i bshad sgrub kyi snying po du ma nam sros kyi spun zla ltar gyur pa'i skabs der /
rje bla ma rdo rje 'chang nyid kyis 'khor lo gsum gyi bstan pa'i mdzad bzang rlabs po ches rgyal ba'i bstan pa nyin mo ltar gsal bar mdzad pa'i ltas ngo mtshar rmad du byung ba zhig dang /
zhing skyong ni /
sku tshe du ma'i snga rol nas yi dam du mdzad pa'i lhag pa'i lha mchog dpal he ru kaH yab yum gyi bka' srung gis dus drug tu bya ra mdzad pa'i brdar gsungs shing /
yang mngal du bzhugs pa'i skabs mtshan gung zhig la yum de nyid man la sad pa na /
nam langs /
nyi ma shar ba bzhin khyim gyi nang thams cad dkar sang der snang bas khyab ste ca dngos rnams kyang nyin mo ltar gsal bar mthong bas /
de ma thag tu da nangs lang rgyu phyis pa red 'dug snyam ste /
nam langs /
nyi ma shar ba gzhir bzhag gis zhal ta ma zhig yod par yang longs zhes gsungs par /
des kyang da nangs mtshan mor lang dgos pa yin pa 'dra snyam du yar langs ras yab de nyid mnal sad de khyod tsho ci byed gsung /
yum gyis da nangs nga tsho lang phyis tshul zhus pas /
lcam rang nyid 'khrul ba las da lta nam lang rgyu lta zhog /
mun nag rang red /
khyed rang gnyis nyol zhes gsungs par /
ngas ni ca lag rnams kyang tshang ma 'di dang 'di 'dra mthong /
'di na 'di 'dug ces mthong tshul rnams zhus te yi dam ches bzhin du nyal /
slar gnyid cig sad skabs nam gzhi nas langs pas da gin gyi de 'khrul pa yin par da gzod gzhi nas go ste ya mtshan che ba byung 'dug pa ni /
rje 'dis yab rje rgyal ba gnyis pa'i ring lugs nyin mo ltar gsal bar mdzad cing /
mdo sngags lam gyi rim pa'i bshad sgrub zung 'brel gyi snang ba rgya cher spel ba'i gzi byin nyid sus kyang 'geb tu mi btub pa'i rtags dang mtshan ma ches gsal ba zhig yin par gsungs pa don la de bzhin du gnas te /
phyis byung mngon sum pa'i mdzad pa dag gis ches sla bar dpog nus pa'i phyir ro / /
gang du sku 'khrungs pa'i yul ni /
chos tshigs kyis phye ba'i yul dbus bod ljongs yi lte ba /
bod chos rgyal rim byon gyi gdan sa /
gnam 'khor lo rtsibs brgyad /
sa padma 'dab brgyad /
logs bkra shis rtags brgyad kyis mngon par spras pa'i sa yi thig le /
chos 'khor dpal gyi lha sa zhes yongs su grags pa ste /
de yang bdag nyid chen po 'di lhums su zhugs pa'i dus re zhig /
mngal na gnas pas yongs su 'dul ba dang /
'jig rten gyi spyod pa dang mthun par bstan pa'i phyir /
dus kyi bar du mngal na gnas pa'i khyad par rnams rim gyis rdzogs pa'i rnam pas brtas pa na yang /
sdug bsngal gyi rgyu dang bral @# / /
pa dang /
tshor ba dang /
tshor ba po dag rang gi ngo bor dben pa nyid du yongs su rig cing /
skye dgu rnams sgrol bar 'dod pa'i dam bca' ba dang snying rjes zil gyis non pas /
dri nga la mi gtsang /
zhing rnam par dog pa'i bcing pa dang /
ma'i spyod lam mi pa zo ba mtha' dag la brten pa'i nyam nga pa dag gis rnam par gtses pa med bzhin du /
ji zhig na /
zla pa'i grangs tshang ste btsa' pa la mngon par phyogs pa'i tshe /
gdul bya'i skye bo 'bum phrag bye snyed gang dang gang du 'du ba de dang de'i mgon dang skyabs dang lam ston gyi 'dren pa mchog ni bdag gis bya'o zhes ston cing dgongs pa'i sems can chen po de'i mos pa'i mthu do zla med pas ched du bskul ba bzhin yab yum gnyis ka gtsang phyogs chab spel ba'i sger gzhis nas bod kyi yul dbus su byon te /
dbus 'gyur lu mi'i tshal gnyis pa lha ldan ra sa 'phrul snang gi gtsug lag khang gi nub phyogs g.yu thog shar zhes pa'i gnas tshang du bzhugs bzhin pa'i mur /
dus rab byung bco lnga pa'i sa stag zla ba drug pa'i tshes bcu drug nyin yum gyi srid lam zug rngu med par grol ba las /
phal pa gzhan ltar mgo mjug ldog nas skyes pa min par yan lag mchog gyen du bstan cing zhabs sngon la phyung bas chen por gom pa 'dor stabs su btsugs te sku lus la lte ba'i ga shal dang bcas nas bde bar btsas so / /
rgyal mchog lnga pas 'khon ston dpal 'byor lhun grub kyi rnam thar du /
thang yig las /
shAkya'i zhing khams lug stod ces bya na / /
pha bong kha pa zhes bya'i mkhas pa 'byung / /
zhes kyang gsungs snang ngo / /
zhes pa zhig stsal pa /
pha bong kha pa dpal 'byor lhun grub kyi 'khrungs yul sogs la lug stod dang 'brel ba'i ming sgra yod na der zad /
gzhan du na /
bdag gi 'dren mchog rdo rje 'chang 'di nyid kyi sku'i mched po chab spel mda' dpon 'jigs med kun dga' la kho bo cag gis /
gtsang gi chab spel ba'i khyim gzhis yod phyogs su lug stod zer ba'i sa cha yod dam zhes dris par /
lug stod zer ba med /
ngos tsho'i sgos gzhis yod pa'i smad kyi ril lu gu gdong zer ba zhig yod zer bas /
'di lta na /
bka' thang la tshig sna mi mthun pa ches mang yang /
'khon ston gyi rnam thar du drangs pa'i lung de nges par yod tshe rje bla ma 'di'i yab gzhis yod pa'i ri'i smad lu gu gdong zer ba dang 'byor tshabs che zhes smra na /
gnod byed dkon snyam yang don du gnyer na rgyus can dag la 'dri zhing brtag par bya'o / /
de ltar btsas pa na /
khye'u sku'i bongs che la sku sha rgyas shing pags pa'i mdog dung ltar dkar ba /
bzhin gyi mdangs zla ba'i 'od ltar gsal pa /
dbral ba'i dbyes che ba /
dbu skra bung ba ltar gnag pa sogs skyes bu chen po'i mtshan du ma dang ldan pa zhig skal bzang gdul bya'i dpal du byon pas /
@# / /
der yab nyid kyis 'khur blangs te gtsang sbra chen po'i dang nas sku'i lte ba gcod pa sogs dang /
yul lugs kyi btsas ston gyis mtshon pa'i shes pa'i rten 'byung gi sgo brgya phrag tu phye bar byas so / /
rgyal bstan dpal mgrin ral pa'i rtser / /
mu tig 'od chags mdzes pa 'dzin / /
gzugs sku zla ba'i thor tshugs ni / /
bsod nams skal ldan shing rtas '+s+k+run / /
rig byed gdong dang shis brjod nyan sogs kyis / /
nor bu 'bar ba'i gdu bus sil khrol bcas / /
yid 'phrog 'khri shing dar ba'i dpung pa yis / /
rgyal pa'i sras por ri mo bgyid la brtson / /
drag shul nyams brgyas dpa' ba mi sdug gzugs / /
bdud sde'i gshed du 'bab pa'i bstan srung che / /
dpal ldan stobs 'phrog dbang dang dur bdag sogs / /
dus drug 'phrin las sgrub pa'i mel tshe sgrim / /
der ni mtshungs med 'gro ba'i rin chen ni / /
'jam mnyan padmor co 'dri'i gzhon sha can / /
kun las rgan pa'i blo 'chang bus pa'i lus / /
nyin mong byed ltar gzi brjid 'bar ba mthong / /
ci 'di'o rgyun 'khyil ba zla ba'i rlabs / /
bdud rtsi'i 'o mtsho bsrubs las phyungs pa'am / /
srid pa'i mdzes sdug gcig tu gyur tam zhes / /
de dag yid ni som nyi'i rgya yis bcings / /
sa gsum mgon dang bcas zhes grags pa'i dbyangs / /
dkar phyogs lha rnams dga' ba'i bdan dang / /
lhan cig bsgrengs pa srid rtser son pa na / /
sdig can mya ngan khung bur shugs ring 'don / /
de ltar sku bltams pa'i dus de tsa na /
dbu gtsug tu gtsug tor lta bu 'bur po mthe bong tsam ril mo zhig gsal bar yod kyang yum nyid nas khye'ur mi bde pa'i na zug sogs 'byung du dogs te phyag gis yang yang byul byul gnang bas yin nam /
gang ltar rjes su rim bzhin je chung gis med par song zhes yum nas gsung gi yod 'dug pa ltar sku'i nar cher son pa nas de ltar mngon gsal can mjal du med kyang /
sku lus kyi smad du stag sham gyi ri mo shin tu gsal ba dang /
sku stod la rus rgyan ji lta ba'i dkar thig ngo mtshar can mang po bcas phyis su'ang mjal du yod par snang /
gsung 'phros smra tshul mi mkhyen pa'i dus su yang snga dror sku tsog pur bzhugs nas gsung 'phangs cher bstod de chos spyod kyi rigs lta bu gsung khul gnang ba dang /
skabs 'gar bshums pa'i tshe thabs gzhan gyis cher mi phan par dam phrug dmar po'i rigs gzigs su phul na dgyes tshor chen pos de ma thag bshum 'phro gcod kyin yod ces ma yum nas gsung gin yod 'dug /
skabs shig tu yum gyis dga' ldan khri chen ngag dbang nor bu'i mdun du sras la mtshan ming zhu bar khyer te ming zhig gnang dgos tshul zhus pa na /
khri chen rin po ches 'di la chos ming zhig 'dogs dgos zhes gsungs kyang yum nas khyim du mi cha zhan pas skya ming zhig stsol /
@# / /
gnang zhes skya ming zhus par zhag 'ga' re song mtshams nas sras chung du de ha cang snyun tshabs chen pos btab ste sku gshegs par nye ba tsam la thug pa na /
slar dbu skra'i gtsug phud 'bul ba dang chos ming zhu bar khyer bas /
khri chen rin po ches /
ngos nas de rang byas /
'di la chos ming ma btags na mi yong ba 'dug /
de ring 'bru snod nas bzed 'di yang gsar du bzos pa me tog gis bkang ba'i thog ma yin pas rten 'brel bzang gsungs nas dgyes 'dzum lhug par grol ba dang bcas phyag gnyis 'thung dbang po'i phru gus sna zhags brkyangs pa lta bus gzhon nu'i yan lag mchog tu reg cing dbu skra'i gtsug phud bzhes te sras kyi mtshan ngag dbang rab brtan zhes pa 'dogs gnang mdzad /
de yang gsung gis mdo sngags kyi chos 'chad spel gang du gnang pa dang /
tshe rab tu brtan pa'i rten 'brel dang lung bstan mdzad 'dug snyam du dgongs so zhes dus phyis rje bla ma rdo rje 'chang nyid kyis gsungs /
de rjes yab de nyid dwags po skur ba rnam rgyal gyi rdzong dpon du phebs par sras gzhon nu nyid kyang ma yum dang bcas pas sku rnam du gdan drangs /
rim bzhin sku'i nar cung zad son pa'i skabs 'gar byis pa du ma dang lhan du rol rtsed sna tshogs pa mdzad cing /
grogs byis pa ngan pa 'ga' re dang mnyam du spal ba gsod pa'ang gnang bar phyis thugs dran yang yang sos pas thugs la mnan pas mi non pa'i 'gyod sems chen po re 'ong pa da lta'ang yod gsungs /
yang skabs skabs su sku rtsed kyi rnam pas chos 'chad pa dang /
phebs byam gyi nang du 'byon pa'i tshul sogs kyang yang yang gnang /
ma yum nyid kyis bka' bkyon dang phyag 'beb sogs gnang ba'i tshe pa shum bzhin sgo'i phyi logs su don phebs te /
gsol dpon chos 'phel ba zhes gsungs chen pos 'bod pa yang yang mdzad /
dus gzhan zhig na /
yab yum bcas kyis chos 'khor rgyal yin nam dgon pa zhig gi nang rten mjal ba'i che sras kyis na bza' sgril ka gcig la 'di nga'i yin zhes phyag gis dam du bzung ste mi gtong bar ma yum nas 'di su'i na bza' red ces dkon gnyer la dris par /
lcang skya rol pa'i rdo rje'i na bza' yin zhes zhus pas ma yum gyis rtag tu gsung ba dang /
yang skabs shig tu kong po rgyal dbang chos rje'i yang srid rtsad gcod byed mkhan gyi mi 'byor te der sras la yang srid du re che'i 'dri zhib mang du byas par /
ma yum nas rtsad gcod zhu mi dang sras khye'u gnyis skad cha gyis zhes gsungs par /
sras kyis yang srid rtsad gcod pa'i mi de la /
nged la phebs byam ser po yod pas /
de khyed tsho'i bla ma la yod dam /
nged rang gi dgon pa la rgya phibs yod pas khyod tsho'i bla ma la de 'dra yod dam zhes gsungs par /
khong tshos de 'dra med zer /
de ltar na nga khyod tsho'i bla ma de'i yang srid yin rgyu ma red ces thugs thag bcad pas khong pa tshos ci bya ma 'tshal par log dgos pa byung /
de bas na /
@# / /
rjes su grwa sar bzhugs te 'byor tshogs kyi mthun rkyen dkon se ba'i ngang nas dka' thub kyi brtul zhugs bskyangs te gzhung chen mor gsan sbyong chig dril du gnang ba'i skabs kyang ma yum nas lha mo pa'i lugs blangs te /
yin pa rang ta rgyal po'i sras yin te / /
rgyal po'i sras la dar gud byung ba yin / /
zer ba ltar khyed rang lcang skya rol pa'i rdo rje yin yang ngos 'dzin byed pa ma byung bas 'di ltar gyur pa yin tshul gyi gsal 'debs yang yang mdzad kyin yod 'dug kyang /
zhal nas /
rang la ni lcang skya rol pa'i rdo rje'i mkhas pa dang grub pa'i yon tan gyi cha shas tsam yang ga la snang /
'on kyang rje rol pa'i rdo rje la dad pa dang mos pa che zhing /
gsung rab rnams kyang bklags pa na /
dpe cha gzhan las nges sla ba zhig ni yod /
gang ltar chung dus byam nang du 'gro ba'i bag chags gsal po dang /
lhag par rgya'i bag chags ches cher gsal ba yod /
ma yum de nyid kyis yin tshul yang yang gsungs pas /
rol pa'i rdo rje yin nam snyam rol rdor gyi nga rgyal yang cung zad 'char /
brag g.yab rtogs ldan 'jam dbyangs blo gros pas ngos kyi skye phreng snga ma gang dang gang dran kyang gsal por brjod dgos zhes u tshugs kyis dri ba nan tan mdzad byung par /
stag phu rdo rje 'chang nas nged kyi skyes rabs mang du gsungs kyang gzhan ma rnams kyi bag chags ha cang gsal ba rang ni mi 'dug /
mgrin lngon zla ba'i chos blon ye shes 'dzin yin snyam pa'i nga rgyal ni shin tu brtan /
ge sar gyi dus sras dgra lha rtse rgyal dang /
'jam mgon tsong kha pa chen po'i sku dus su tsha kho dpon po ngag dbang grags pa /
gzhan yang lo la rdor dang /
e bla ma mkha' spyod ngag dbang bstan dar sogs yin snyam skabs skabs blo'i zur la 'char gsungs /
skabs shig na /
rdo rje 'chang skal bzang mkhas grub rin po che yab kyis khyim du gdan drangs te bzhugs pa'i skabs shig tu sras la dpal mgon bram gzugs kyi sku zhig gnang ste 'di khyed rang gi srung ma red ces gsungs 'dug pa ni /
dpal 'khor lo sdom pa'i bstan pa'i bdag por 'byung 'gyur rjen par gzigs pa'i brda ston nyid du gor ma chag la /
yang sras gzhon nu nyid kyi sru mo zhig la glo bur du lha zhig khog tu brlams te yab yum sogs mi mang pos bskor nas 'ur zing chen po byed pa'i skabs /
ma yum gyis lha de la khyed su yin dris par /
khyod kyis nga ngo mi shes pa zer te mgo lcag mang du brab /
sras gzhon nu nyid sku gzugs chung bas mi chen po'i gseb tu 'tshang ma thub par rgyab cig tu bzhengs nas yod pa la lha des mi'i rgyab nas sras chung du tshur 'then te dbul dbu gtugs pa sogs dga' ba'i rnam 'gyur mang po mdzad pa zhig byung ba /
rjes su zhib par gzigs skabs lha de rgyal chen shugs ldan yin par gsungs la /
de rjes su yang nye 'gram gyi mi rigs la @# / /
thog 'beb byed pa mang du byung zhing /
de nas bzung gzhon nu nyid dgung grangs nyi shu'i skor du ma phebs pa'i bar la yang yang mi gzhan gyi khog tu zhugs nas lung bstan mang po gnang gin yod gsungs /
yang dwags po sku rab rnam rgyal du bzhugs skabs rje nyid dgung lo lnga drug tsam la phebs pa'i dus shig tu yab yum rnams tsA rir phebs te sras nyid kyang mi gzhan gyi rgyab tu gdan drangs nas yod par /
sras gdan 'dren zhu pa po de bzhin dwags po pa lam la rgyus yod pa zhig yin pas nub cig des sras chung du khyer nas sngon sngon sngon la song par lam ma nor ba ras srib tsam na chu zhig gi phan kar slebs pa na /
sras kyis yab yum dpon 'khor rnams lam nor song bas bdag 'dir bzhag nas khyod rang mgyogs por phebs lam ston par songs zhes gsungs par /
khos 'di na mi yang gcig kyang med /
shing nags kyang 'thug /
sa yang srib pas de 'dra byas te 'jog phod dam zhes zhus par /
sras chung ngus /
skyon rang mi yong /
ngos kyi 'gram du rdo kha shas zhogs shig dang des mi 'thus pa mi 'ong gsungs pa na /
mi de glen pa lta bu zhig yin pas gang gsungs pa de la nyan te sras byis pa chung ngu de 'dra zhig mtshan mo chu 'gram shing nags kyi gseb tu gcig pur bzhag nas yab yum ston 'khor rnams bsu par song bas khong rnams phebs lam nor nas mar tshad cig tu slebs zin yod pa las tshur ldog ste mun pa cher rub zin pa tsam la tshur phebs /
der yab nyid nas sras 'khyer mi de la khyod kyis byis pa chung ngu 'di 'dra mtshan mor nags khrod du gcig pur 'jog pa zhes bka' bkyon tshad med pa gnang bar /
sras chung ngus /
khos de 'dra byas pa min /
nga rang gis btang ba yin tshul sogs mang du gsungs shing /
dus phyis su zhal nas /
de dus byis pa bsam med yin pas ma skrag pa yin tshod las /
deng sang yin na chu tshod gcig kyang de 'drar 'dug mi phod nges can red /
ces gsungs snang ba ni /
snyigs dus kyi skye bo las dang bsod nams dbul po'i phye ltar phra zhing /
dag pa'i snang ba dang blo gros kyi 'jug pa rgya khab kyi bu gu ltar rab tu chung ba dag gis bsod nams ma yin pa'i las gsog pa'i sgo 'geg pa'i slad du 'jig rten phal pa'i gtam gyi tshul dang sgo bstun pa'i drang don dgongs pa can lta bu'i gsung byon pa kho na yin gyi /
don du na ji skad du slob dpon tsan+d+ra go mis /
lcags kyu rnon pos glang chen 'dul byed lcags kyu glang chen tsam mam ci / /
rab 'bar mar mes mun pa 'joms byed mar me mun pa'i chad dam ci / /
rdo rjes bsnun na ri bo'ang 'bigs byed rdo rje ri bo'i gtos sam ci / /
gang na blo yi stobs yod de tshe rags pa'i lus la su yid rton / /
zhes gsungs pa ltar /
sku'i na tshod ches phra yang blo gros kyi goms pa stobs bcu'i rtsal gyis @# / /
snyems pa'i go 'phang mchog la dus ring mo zhig nas mnga' dbang mdzad phyir gnod 'tshe'i tshogs la 'jigs pa mi mnga' ba'i gdeng drod brnyes pa'i mdzad pa dang gsung tshul ches ngo mtshar pa'i gnas shig tu go bar bya'o / /
de nas yang nub cig tshul khang du phebs khar rgyang ring po zhig nas khang pa skyo nyams che ba zhig gzigs pa na /
yab kyis do nub sdod sa khang pa tha zhan po zhig las yod tshod mi bdug ces smras par /
sras chung ngu'i zhal nas /
pa pha lags /
skad thung bud tsam zhig gi steng na gzim chung spro po zhig yod ces gsungs par /
der phebs pa'i dus sras kyis gsungs pa ji lta ba bzhin du yod pas /
phru gu des 'di 'dra zer 'dug ces yab de nyid kyis rjes su'ang gzhan dag la yang yang skyor nas gsungs te ngo mtshar che nyams mdzad dgos pa byung /
lha 'brum dkar po'i snyun gzhi yang de dus tsA ri'i nang du byon pa'i skabs thar tshul bstan te /
skam nad kyi snyun bzhes nyin 'ga' tsam dang /
thor pa rdog po gcig las ma 'khrungs shing /
gcig po de gsang rdor gyi rtser 'khrungs te /
de nas ring por ma thogs par gdangs skyed cher bzhes te snyun las thar ba'i tshul mdzad /
yang de rjes rdzong du bzhugs skabs shig tu sku rtsed kyi rnam pas gzim chung du yab yum gyi gzim chas brtsegs pa mthon po zhig yod pa la bzhugs khri'i dod mdzad /
skas 'og nas de'i bar du snam bu dkar po lam du bting /
ko sder gyi nang du shing 'bras sna tshogs blugs te bshams pa sogs mdzad /
yum gyis bka' bkyon pa gnang yang /
yab kyis /
byis pa'i rtsed mo ngo mtshar can yin pas rtse ru chugs zhes gsungs pas de nas yang bzhugs khri'i dod de'i steng du 'dzegs nas bzhugs te yab yum 'khor g.yog tshang mar nga la kha btags gtong dgos zhes gsungs te mjal dar gtong du 'jug pa gnang /
de nas khri las babs te kha btags de rnams khang pa'i byang rgyud kyi gyang logs shig tu re re bzhin snyan shal lta bur 'phangs te /
zhal nas /
dpal ldan lha mo /
nga sa stag lo pa zhes gsungs chen pos 'bod pa shugs drag lan mang po gnang tshul dang /
dar dkar mang po gyang logs su skya nar re bsdad pa dang /
yab yum sogs ngo 'khor mang po sku rgyab phyogs su langs te ya mtshan pa'i nyams byed pa'i tshul rnams phyis rje bla ma rdo rje 'chang chen po mchog dgung lo drug cu'i skor du phebs skabs kyang thugs la gsal bar 'char gsungs /
de ltar sku rtsed kyi rnam pa sna tshogs gnang ba'i rjes rnams su yab yum sogs kyis /
sras 'di la sprul sku'i ngos 'dzin ma byung bas bskul ma gnang ba yin 'dug ces gleng ba'ang byung /
de nas dgung lo bdun du phebs pa'i dus ma yum nyid lha sar phebs te sras gzhon nu yang lhan du gdan drangs /
de skabs shar pa chos rje blo bzang @# / /
dar rgyas zhes pa mtshan snyan che ba'i skabs yin pas /
ma yum nas de'i drung du sras gzhon nu dang bcas mjal kha zhu bar phebs par /
sras kyis shar chen gyi sku mdun du rgya skad kyi tshul dang rgya lugs kyi tshul sna tshogs gnang /
bla ma chen po yin nyams sna tshogs mdzad pas shar chen gyis 'di byis pa ngo mtshar can zhig 'dug pa nga'i dge rgan de'i sku skye min nam zhes de gar 'phral du sho mo'i sgo nas thugs dam brtag pa mdzad /
nga'i dge rgan gyi sku skye min pa 'dra yang bla ma drag pa zhig yin nges red gsungs te mjal dar sgron pa sogs bkur bzos che ba mdzad /
de nas shar chen rin po ches ser smad rgyal rong khams tshan la drung skor zhig gi bu khye'u khyad mtshar po 'di 'dra zhig 'dug pa pha bong kha'i mkhan po bstan 'dzin bzang po'i sprul sku min 'dug kyang de'i yang srid kyi zol du ngos 'dzin byas na /
slar rgyal rong khams tshan la phan thogs pa zhig 'ong bar 'dug ces gsungs pa ltar khams mtshan nas de ltar ngos 'dzin zhus /
bla brang shin tu dpul zhing /
de dus yab dwags po nas ma phebs pa'i skabs yin yang /
yum de nyid thugs dgongs zab brling che bas de 'phral du thugs thag bcad de sbyin par mdzad /
dgon par gsar zhugs gnang rgyu zla ba 'ga' shas ring 'gyangs par /
nyin gcig sras gzhon nu nyid sku rtsed la g.yengs te khang pa thog brtsegs gcig gi sa'i thog sne nas g.yang du lhung ste dbu dpral sa la brdab pas brdab chag tshabs che bar gyur te klad rgya gro hrig ger mjal du yod pa byung /
ma yum de nyid cher bshums par sras kyi zhal nas /
a ma ma du /
a ma dus na nga sems skyo bar 'dug /
de min nga skyon gtan nas mi yong zhes /
ji ltar sngon khyim bdag mer skyes ma'i mngal du yod pa'i skabs a ma shi ste ro mer bsregs pa'i tshe lto ba'i thad nas mes gtan nas 'tshig par ma nus pa na /
ston pas kun dga' po la ro mer bsregs pa 'di'i lto bar yod pa'i khye'u de srid pa tha ma ba'i gang zag nga'i bstan la dgra bcom pa 'thob pa'i las can yin pas khyod ?dang? song? la? khyedU? lto ba nas longs shig ces bka' stsal ba bzhin kun dga' bos ro mes tshig 'phros kyi lto ba dbral te khye'u de zil pa phrom me par tshur bton pa /
phyis ston pa'i bstan pa la rab tu byung nas dgra bcom thob ste dgra bcom pa mer skyes bya bar gyur pa dang tshul mtshungs par sras chung du 'dis kyang mi 'jigs pa'i gdeng mnga' ba'i gsung byon te yum nyid thugs ngal sel zhing bag phebs la sbyor ba'i dpugs dbyung legs par stsal /
de nus sman bcos mdzad pas yun mi ring par legs par dwangs /
de rjes su myur bar se ra theg chen gling gi grwa tshang gsum gyi ya gyal ser smad thos bsam nor bu'i gling du chos zhugs legs par gnang ba yin no / /
dam @# / /
pa'i ngang tshul sna ma'i me tog ni / /
sbas kyang gsang ba'i rang bzhin mi 'gog pa'i / /
rang rtags rnam 'gyur dri bzang pho nya mos / /
lkog gyur gnas kyang dbang med gsal bar dngos / /
yon tan dam pa'i rgyun 'khyil gting zab gnas / /
legs bshad sgra ldan mkhas mang chu klung 'bum / /
gang las 'byung ba'i sde chen ma dros par / /
dgyes bzhin zhugs pa ngang pas pad mtshor bzhin / /
sku gong ma mkhan po bstan 'dzin bzang po'i skabs bla brang la sku chas ha cang che ba yod tshod kyang par lam zhig nas bdag sprod byed mkhan bzang po ma byung bas dngos chas ngo mthob tshang ma 'thor rkyen du song zin nas bka' gdams mchod bsham zhig dang /
cha sgam stong pa gnyis /
hor ting bdun tshar gcig bcas cung drag pa de tsam las grwa rkyang tha zhan zhig gi rgyu tsam yang med pas dngos rdzas rnams yi ger bkod pa'i tshe tha na rdza snod tshun gang yod bris kyang thun shog bre kha gang gi nang du chud pa zhig las med /
de ltar bla prang nyam thag sku chas shin tu dbul par brten sprul sku'i mtshan gnas bzhes ma thub par grwa rkyang dkyus ma'i gras su zhugs gnang mdzad /
yum de nyid sngar chos 'khor rgyal gyi mtsho mjal du phebs skabs /
se ra'i dgon pa dang /
se ra'i gling dkyil gyi bye gshong nang du btsun chung kha shas phar tshur 'gro rgyug byed pa dang /
tha na se ra shar gyi ri rgyud dang grong gling tshun chad gsal po gzigs pa byung snang pa'ang rje bla ma nyid se rar phebs rgyu'i ltas su mngon gsungs /
de skabs spom 'bor ngag dbang grags pa zhes pa'i ser smad grwa tshang gi mkhan po zhig yod pa des bla ma 'di rgyu dngos zhan pas dmigs bsal gtong ma thub pa ma gtogs sprul sku ngo mtshar can zhig yod pas gral mthar ma bzhag par gdong gral gyi rgyab gral shar ma'i nang /
mtshod pa bla rgan rnams kyi 'og /
dpe cha ba yongs kyi gong der bzhugs su chugs gsungs te tshogs gral gyi bzhugs sa gnang /
nyin gcig rje nyid tshogs su phebs skabs tshogs rjes cung zad ma zin par gral mtshos pa rnams kyis gral du 'jog la mi 'jog byas par mkhan pos tshor te bka' bkyon mdzad pas gral mtshes gong gi bla rgan des nga'i gong du bzhugs shig ces zhus pa ltar der bzhugs /
yang de'i phyi nyin gral mtshes gong ma des kyang de bzhin zhus pa ltar de'i gong du bzhugs /
de ltar nyin re bzhin du yar yar bzhugs zhes zhus pa ltar de skabs sku na phra bas thugs snang med par yar tsam yar tsam du bzhugs pas mthar gral 'gor yer pa khams tshan gyi bla rgan em rjes le ral pa zer ba dgung lo brgyad cur nye pa rgya bo ag tshom ring po can bag dro pa zhig yod pa de'i 'og nyid na rgyun gtan du bzhugs /
dgung grags brgyad du phebs pa na /
'jam mgon tsong kha pa chen po'i mdzad chen bzhi'i @# / /
ya gyal cho 'phrul smon lam chen mo'i skabs su phur lcog yongs 'dzin rin po che rje btsun blo bzang tshul khrims byams pa rgya mtsho dpal bzang po'i zhal snga nas las tshigs snga ma dge tshul gyi sdom pa yang dag par bzhes pas mtshan byams pa bstan 'dzin 'phrin las rgya mtsho zhes gsol /
de ltar dge tshul gyi bslab sdom gsan te tshur phebs pa'i skabs bar skor dang ser ltag sgo bcas kyi nang du dge 'dun phyag dbang zhu mi 'grig ste khengs pa ltar gyur par de dag thams cad la dgyes pa'i zhal 'dzum stsal zhing /
phyag dbang yang legs par gnang bas rjes su gdul bya mtha' yas pa 'byung ba'i rten 'brel yang rgya cher 'grigs /
de ltar rab tu byung ba'i sdom pa rnam par dag pa bzhes te /
ji ltar khas blangs pa'i bslab pa rnams kyang dam bca' ba la dpa' ba tsam min pa'i dran shes bag yod dang ldan pas bcas mtshams phra rags mtha' dag spyan gyi 'bras bu ltar tshul bzhin du srung bar mdzad do / /
bskal mang brtson pas bsgrub kyang rnyed dka'i gnas / /
lam gyi gtso bo rnam grel don gnyer blo / /
rang bzhin nyid kyis khyod thugs ljon pa la / /
dpal gyi dum bu'i dri ltar ring nas 'thul / /
mi mthun sdug bsngal gnas gyur khyim gyi gzhi / /
me 'obs 'bar ba'i tshang ltar legs gzigs nas / /
gnas gzhi nye 'brel zhen pa ring dor te / /
dam pa'i nor bcu tsam la bdag gir mdzad / /
sngon goms rtogs pa'i bdud rtsi'i zer ldan de / /
rid kyang mdzes sdug phal gyis bsgrun min par / /
skyes thob yon tan 'od kyi phreng ba res / /
mkhas blun rgyu skar tshogs kyi khengs pa 'phrog /
bag yod brtul zhugs rdzogs pa'i gzi byin gyis / /
'dul 'dzin gser ri'i dbus na lhun po bzhin / /
mngon par brjid ldan thub pa'i rgyal tshab tu / /
bzhengs pa'i dga' ston spro la lha rnams brel / /
bslab pa'i gzhir gyur khrims kyi a mr-i tas / /
gang gi thugs kyi bum bzang legs gtams pa / /
grub pa'i bcud len 'gyed mkhas 'tsho byed des / /
thub bstan srog gi lhag ma yongs su bzung / /
phun tshogs don gnyis 'bras bu'i snye ma ni / /
mchog tu dngar ba'i rmang gzhi ma nyams pa / /
thog mar dge ba'i 'dun pa legs pa'i gtam / /
blo ldan rna bar dri za'i phang 'gro bzhin / /
zhes khyab bdag rdo rje 'chang mnyam med bde chen snying po dpal bzang po'i rnam thar zur 'debs sngon byung dang bcas pa dpag bsam nor bu'i phreng ba zhes bya ba las /
skye ba'i 'ching ba las ring nas grol kyang dmigs med thugs rje'i rtsal gyis srid pa'i tshul bzung ste rgyal ba'i bstan pa la rab tu byung ba'i tshul gtso bor bstan pa ste /
rim par phye ba gnyis pa'o / /
! / /
gang yang rnam grol thar pa'i khang bzang du / /
mdzad pa la @# / /
'os bgyi pa'i rim pa ni / /
ma nor rang rigs las skal ji ltar zhes / /
rtog rnams mkhas pa'i lam srol dpe ru longs / /
gnyis pa de ltar rab tu byung nas thos bsam sgrub pa zung 'brel gyis rgyal pa dgyes pa'i spyod pa la ji ltar bslab pa'i mdzad pa ni /
'di nas dgung lo nyer lngar phebs pa'i bar rnams mdzad pa'i ngo bo phal mo che rang blor nges tshod kyi rnam son nas lhug tshig byin can rang babs gtsor bton las /
bar skabs tshigs bcad mang po sogs nyag nyog gi spros pa dor nas 'bri ste /
sngar bshad pa bzhin grwa sar bzhugs pa'i skabs sku gong ma'i zhabs gras bla rgan blo bzang tshul khrims zhes pa sprul sku rin po che'i phyag mdzod kyi tshul du bzhag pas khong pa shin tu gti thug 'jig rten thabs shes gang yang mi shes shing nor rdzas ches cher dbul yang nyin gnyis re'i thog dngul kha gang res gsol krum nyos te phyed phyed kyis nyin ltar gsol tshigs 'bul pa sogs sprul pa'i sku mchog la shin tu gces spras kyis zhabs 'degs gang thub sgrub pa zhig yod /
yum gyis yab la gsung bgros ma byung bar sras sprul sku ser smad rgyal rong khams tshan la byin pas /
rjes su yab lha sar phebs pa'i skabs bla brang ha cang tha zhan po yod par gzigs nas yum la /
nga'i bu der sprul sku ngos 'dzin byed pa ma byung yang dgon pa bzang po zhig tu skyel rgyu yin pa la /
da khyod kyis nga'i bu'i lag tu sprang rgyug sprad 'dug ces yang bka' bkyon pa mdzad cing /
ma yum nyid kyis ni /
nga'i bu chab spel sras smyon bzo rgyu yin /
rgyu nor rdzas yong mi yong khong rang gi bsod nams la rag las pa red ces gsungs /
sprul pa'i sku mchog gi yab kyi sku brgyud der ba ma 'khrungs pa ngos 'dzin ma byung ba'i chab spel sras 'di 'dra gzhan yang mang po byung bar grag /
sprul sku rin po che ma yum gyis grwa sar bskyal bas /
yab yum gnyis nas phugs ma yum gyi thugs dgongs gting zab pa byung bar gsungs pa de kho na ltar yin par mngon te /
grwa sar gzhung chen mor gsan bsam slob gnyer sogs mthar phyin pa gnang ste phyis bstan 'gro'i don do zla med pa gnang nus pa byung ba'i phyir ro / /
dgung lo bcu pa'i thog ma yum rang nyid nas /
nga'i bu sprul sku yin pas grwa rkyang gras su 'jog pa 'di shin tu mi rung pa 'dug gsungs te yum rang nyid la 'khos ka cher med kyang thabs shes gang drag mdzad pas sras mchog sprul nyid grwa tshang sprul sku'i gras su tshud tsam byung zhing /
de skabs yul spyir dngul ches cher dkon kyang grwa tshang du sku 'gyed skar lnga re sogs gtong sgo yang mtshon pa tsam re gtong thub ba byung /
dpe cha'i yongs 'dzin dge rgan lo re tsam las byed mkhan ma @# / /
rnyed cing /
nam zhig de yang ma rnyed pas phyag mdzod bla rgan des dpe cha ba dang dge bshes mang po'i sar kha btags btang nas zhus kyang sprul sku'i bla brang du sku chas ha cang zhan par brten yongs 'dzin du bzhugs mkhan ma rnyed /
phyag mdzod khong pa 'u thug ste khams tshan la zhus shing /
khams tshan nas sku gong ma'i gnas tshang gcig pa'i dpe cha drag rigs kha shas la gsungs par yang pha bong kha'i sprul sku'i dge rgan byed dgos gsung gi yod na /
grwa sa'i skyid sdug dgongs pa zhus chog pa zhes zer mkhan las /
sprul sku'i dge rgan du sdod rtsis kyi mdangs tsam yang ston mkhan ma byung /
de ltar dge rgan ma rnyed par zla ba gcig gnyis tsam lus /
de 'dra'i mus shig nas mdzod pa des a ti dge snyan grags zhes pa dpe cha pa bgres gras /
thugs rgyud ha cang bzang zhing /
'dod pa chung ya chog shes pa sogs 'phags pa'i nor gyi rgyan du mas mdzes par spa ba /
mtshan don dang mthun pa'i dge ba'i bshes gnyen bya bral kun spangs sbas pa'i brtul zhugs lhur bzhes pa /
phyag dpe shin tu legs pa zhig yod pa der sngon chad zhu rgyu ma byung ba de la zhus pas des kar kor ma gsungs par de ma khad nyid la zhal gyis bzhes /
tshur byon te gzim shag tu sprul pa'i sku mchog dang lhan cig tu bzhugs /
gzhung chen mo'i 'dzin skyor rtags gsal rigs lung sogs sku yon sgron 'bul gang cir thugs 'khur che bzhes 'gran med du gnang bas /
da lta dge bshes tshogs pa'i dbus su spobs pa ma thung tsam yod pa 'di de dus kyi dge rgan de kho na'i bka' drin yin zhes dus phyis kyang rje bla ma nyid kyis dngos su gsung ba thos so / /
dgung grangs bcu gcig tu phebs pa'i skabs chos grwa gsar zhugs gnang ste rigs pa'i sgo 'byed bsdus grwa nas brtsams te gsan sbyong legs par mdzad /
yang rje nyid kyi gsung 'di'i thad kyi rnam thar sa bon las /
rang lo chung ngu'i skabs der rmi lam dang nyams kyi snang ba ci rigs par lha ldan jo bo chen po nas /
tha na brag gi ldebs kyi sku 'dra tshun chad kyis zhal mchu lheb lheb gsung sgros mang po gsung ba dang /
phyag gis 'gul bskyod mdzad pa lha dang mi mngon sum pa lta bu mdzad /
phyi logs nas mi gzhan yong ba'i skabs de ma thag sku 'dra'i tshul du bzhugs pa de 'dra nam zhag rgyun gtan du yong ba dang /
lhag par rang gi shag tu yod pa'i mkhan po bstan 'dzin bzang po'i 'dra sku chen po des dus rtag tu mi dang mi phrad pa ltar gnang gi yod /
de skabs lo na phra ba'i stabs kyis g.yog mi'i gras sogs su yin la gang byung ba bshad cing /
de dag la'ang dag snang med pas de rgyal 'gong gi 'phrul ma legs pa red zer /
rang @# / /
gis kyang de ltar bden nges snyam du dag pa'i snang ba gang yang ma byas /
skabs rer brag gi ser ga'am /
rgyus yod pa'i khang pa lta bu rgyun du sgo mi phye ba zhig gsar du phye ste de'i nang nas phar song ba na /
zhing khams shin tu yangs shing skyid pa /
lha'i gzhal yas khang lta bu'i khang pa shin tu legs pa /
nang du yo byad phun sum tshogs pa yod pa de 'dra zhig gi nang du slebs pa'i nyams yang yang shar gyin yod pa rjes su dkor sgrib kyis non pa'am /
chung dus gang byung ba tshang ma mi gzhan la bshad kyin yod pas de'i skyon nam /
dag snang ma byas pa'i skyon lta bus rang lo bcu gnyis bcu gsum tsam nas tshang ma nub song /
da ni dkor gyis sa tshos rdo tshos su gyur te rmi lam bzang ba tsam yang rmi rgyu med pa 'dir song /
skabs skabs su ngos yod sar chang dri tshubs se ba dang /
de'i lam du dngos chas yod pa phar bsgyel tshur bsgyel byas pa sogs kyang tshang ma'i mthong chos su 'byung ba zhig yong gi 'dug pa dus skabs rjes ma rnams su yang yod /
yang skabs 'gar nyams snang du /
nga rang bye thang skya bo chen po zhig gi dbus su lus /
rgyang ring po zhig nas bud med skad phra bos glu gdangs ring po len pa zhig gsal por thos snang shar bas sems skyo lhang lhang byed /
de da lta yang 'dug pa ci 'dra yin mi shes /
zhes kyang gsungs snang ngo / /
sgrib gnyis g.ya' bral nor bu'i me long du / /
sras bcas rgyal kun tha mal snang brnyan zol / /
dag pa'i gsang gsum gzigs mor dgyes rol ba / /
phan tshun mnyam nyid rgyal ba kho na'i gshis / /
na tshod ches phra'i mkhyen rtsal rta bdun bdag /
dkyil 'khor rab 'byams mkha' la rtag rtse na / /
lung rtogs sgron me'i 'od snang ji tsam zhes / /
rtog la mtshar du 'dzin rnams rmongs pa'i rmongs / /
sku thugs 'bras bzang rgyu med lhun rdzogs pa / /
mgon 'di'i ngang tshul ma yin sngon byon gyi / /
skyes rabs nor bu'i phreng bar gzhan phan thugs / /
thabs shes tshogs gnyis bye bas bskrun las 'khrungs / /
sngar bshad pa'i rgyang ring nas bud med kyis glu gdangs 'then pa de la rtogs ldan 'jam dbyangs blo gros rin po ches mdzad pa'i gsang ba'i rnam thar gsol 'debs su /
skyi g.ya' 'khor ba'i 'brog dgon bye ma'i thang / /
skyo grogs Ar+ya tA res dbyangs snyan phul / /
zhes gsungs kyang /
rdo rje 'chang nyid kyis rnam son bka' rtsom mdzad skabs 'di'i thad du kho bor gsung 'phros su stsal ba las /
rtogs ldan rin po ches /
rgyang ring po nas skad gdangs 'then pa'i bud med de 'phags ma sgrol ma la sbyar bar mdzad kyang /
de'i glu gdangs de nam thos pa tsam nas sems la sdug bsngal skyed pa'i nyams kyi skyo snang tshad med pa re yong gi 'dug pas /
de sgrol ma lta bu'i legs pa zhig ni @# / /
gtan nas min pa 'dra /
da lta mdo smad phyogs su yod pa'i lcang skya sprul sku sku 'di pas kyang /
nged nas rtag brtan sgrub phug gi sgrub chu gter nas bton pa red ces bstod ra'i phyogs mdzad de a mdo'i khul sogs su gzhan la gsung tshul thos pa /
sgrub phug nas don pa'i chu rgyun de rtag brtan ri khrod btab zin pa'i rjes su byung ba zhig nges par red mod kyang /
ched du gter nas bton pa zhig ni ma yin pas /
bla ma'i rnam thar 'di rigs la /
skyon yon ci yin yang dngos gnas pa gang byung ba de drang por smras pa dgos pa las /
mdzad pa de dang de dngos su byung ba ma yin par med pa la yod dang /
ma byas pa la byas so zhes lo rgyus gzhan ma'i rgyas 'geb kyi rigs 'gre rdzig rdzig snyan snyan mang po sbyor ba'i rang bzo spel na ni /
bla ma'i rnam thar dri bcas su byed pa ma gtogs tshad ldan du mi 'gro bas na /
dngos su byung myong gi mdzad pa don la gnas nges rnams ched brjod dang bcas te smras kyang rung bar gsungs ba zhal nas gsal bor thos par ma zad /
bka' rtsom rnam son gyi gleng bslang du'ang /
skyes bu dam pa rnams kyi mdzad pa'i rnam pa de dang de dag skal ba dang ldan pa'i gdul bya dag gis mthong thos su gyur pa tsam gyis kyang thar pa dang thams cad mkhyen pa'i lam du 'jug cing de dang de'i sa bon grub po mang du 'jog pa sogs dgos pa khyad par can du ma dang ldan mod /
bdag la de lta bu'i skal ldan dwang ba 'dren pa'i bzang po'i spyod tshul ni dgod par bya ba cung zad tsam yang med la /
'gro 'chag nyal 'dug gi spyod lam rang bzhin pa zhig yi gir bris kyang dgos pa ci yang ma mchis snyam pa'i sgyid lug dang /
rnam g.yeng gi spros pa sna tshogs kyi ngang nas de mur lus /
zhes dang /
'ching ba kun ldan gyi so skye tha ma la pa bdag lta bu la ni /
rang blo rang la lkog tu ma gyur pas nang du spangs rtogs kyi yon tan khyad par can skyes pa dang /
de'i rang rtags phyi nas lhag pa'i lhas zhal bstan cing gsung gi dbugs dbyung thob pa dang /
mngon shes dang rdzu 'phrul yam zung gis gdul bya 'dun par byed pa la sogs pa ngo mtshar ba'i rnam thar ci yang 'god du mi bdog la /
'on kyang skyes bu dam pa rnams kyi rnam par thar pa 'di rigs la rang rang gi slob mas bris pa 'ga' shas ha cang rab btags kyis bstod thal che bas rdzun gyi phreng ba brgyud mar spel ba lta bu mang du snang zhing /
bla ma so sos mdzad pa'i rang rnam gyi rigs tshad ldan rnams la ngo mtshar 'ud che ba cher med kyang sgro skur gyis ma bslad pa'i rang bzhin drang por brjod pa'i khyad chos ma chis /
zhes gsungs pa ltar /
phyis kyi slob bu'i yang mthar gtogs pa bdag rang nyid rje bla ma mchog gi sku tshe'i smad kyi char lo bcu tsam gyi @# / /
yun la zhabs 'bring du gus pas bsnyen pa'i skal bzang thob pa tsam las ma gyur stabs sku tshe'i stod kyi rnam par thar pa phal mo che khong du chud pa'i gnas med kyang /
snga tshar gyi zhal slob che bgres thugs kyi sras mchog dam pa nam mkha'i skar tshogs ltar grangs med pa zhig byung 'dug pa las /
de dag gi phyogs gzhan dang gzhan nas rnam thar dngos gzhi tshig don gnyis zab blo bzang rgyal bstan mdzes pa'i rgyan gcig lta bur rgya cher 'phel ba 'byung ba gor ma chag cing /
'dir ni de dag gi zur 'debs tsam zhig rang gi bsod nams kyi bgo skal du skyabs mchog mtshungs zla med pa gang gi mdzad pa'i khyad par dngos su mthong zhing thos la nges shes gsal bar rnyed pa'i rigs 'ga' shas mchis pa nas don gyi cha rnams la rang bzo'i sgro btags kyi bslad pa phra mo tsam yang ma zhugs par bkod dang dgod 'gyur 'god bzhin pa dag las gsal bar 'gyur ba ltar la /
rje bla ma nyid kyis rtogs ldan rin po che'i gsung gsang rnam gsol 'debs kyi /
glu gdangs 'then pa'i bud med de nyid sgrol ma la sbyar tshul de khon cung zad dpe don 'byor min du gsung ba las /
gzhan ma rnams la ni dogs gnas su mdzad pa gtan nas ma thos so / /
de nas dus gzhan zhig la tshes brgyad cig gi nyin dbu bsil gnang ste dbu skra bzhar ba'i skabs sku pang du ring bsrel lta bu yungs kar las chung tsam dbyibs hril zhing mdog dkar ba zhig lhung /
der zhabs phyi zhig yod pa de la gnang bas des kyang 'di ring bsrel 'dra po zhig 'dug ces zer te /
lag pa'i mthil du sgril sgril lan kha shas byas nas sa la bskyur /
rje nyid kyis kyang thugs snang ye ma gnang bar bskyur gcig mdzad kyang /
de 'dra lan kha yar phebs par bka' rtsom maN+Dal bshad zin 'ga' las kyang byung bas de dag ring bsrel dngos yin par sems so / /
yang gsung las /
de skabs rnams su dgong mor gnyid nyal ba'i tshe do nub rang glo bur du 'chi mi yong ngam snyam pa shar te gnyid kyang mi khug par sdug bsngal shin tu che ba mnan pas mi non pa re yang yang yong gin yod pas /
de dag gi rgyun bskyang na nam 'chi nges med kyi myong bar blo 'byongs chog chog 'dra yang byis par song bas de 'dra la skyon du bltas nas bsam blo de yal thabs gtso bor byas pas nam zhig na de 'dra'i blo de je yal du song nas gtan med par gyur /
sdug bsngal can gyi sems can nyam thag pa mthong na snying rjes bzod glags med par nyin lnga drug ring sems ngal snying g.yo ba re yong gin yod pa rjes su rang lo so bdun skabs nub song ba'i rkyen bshad du mi btub /
ces gsungs /
'di'i rgyu @# / /
rkyen gang dang gang yin gsal bar ma thos pas 'di zhes 'bri ba rngo ma thogs so / /
'di dag kyang bka' gdams sku mched gsum gyi ya gyal po to ba dang /
phu chung ba rnam gnyis la byang chub kyi sems dang mi rtag pa rang 'khrungs su mnga' pa'i rnam par thar pa dang ches mtshungs pa zhig go / /
de nas dgung grangs bcu gnyis bzhes pa'i skabs gzhung gsar par phebs /
lo der rigs chung tshogs langs kyang mdzad cing /
gzhung chos 'khor nas gnang /
sku na phra yang thugs kyi spobs pa rab tu mtho bas grwa tshang tshogs gzhung gi bshad pa gnang skabs kyang zhum mtsher 'jigs snang dang /
gsung 'dir ba sogs gtan nas med par ljags bshad gnang tshul dang gdangs kyi nyams 'gyur gcod mtshams tshun shin tu dwang ba 'dren pa gnang ste der 'khod pa'i dge 'dun phal cher dang pa'i gnas la bkod thugs rig ches gsal bas yongs 'dzin dge rgan gyis ji ltar gnang ba ltar gyi rtags gsal tsha po gtong gnang mdzad thub pa yod kyang /
gzhung gi go don ni ha cang bzang rab cig rang mi mkhyen pa'i tshul du bzhugs pas dam bca' 'jog skabs rnams su rtog ge'i tshig 'khrir byang ba'i rigs pa smra ba gzhan gyis rtags gsal gzhung chen po gtong dus lan gnang ba rnams nas dngos lan ji bzhin ma thebs pa yang mang po byung /
sku chas zhan pa'i stabs kyis rigs chung gtong sgo yang mdzad thabs gzhan med par ma yum nyid nas thabs shes kyis btsal te sku 'gyed kyis khongs ma stongs tsam du phyed brgyad re gtong gnang mdzad /
de skabs mdzod pa bla rgan de glo bur du grib skyon gyi nad gzhis zin pas 'di yo nas gzim shag gi thugs 'gan rnams rje rang gis bzhes dgos pa byung yang phyag dper gsan bsam thugs gnyer kho nar gtsor bton las /
'jig rten mi dge'i dman spyod kyi bzo thabs g.yo 'phrul ye ma gnang bar gsol chas dang na bza'i rigs tshun chod tshang ma grwa sa'i 'gyed phogs tsam la sngas bcol nas bzhugs /
thugs nye'i rigs nas bu lon g.yar ba yang ci rigs mdzad pas skabs shig nas dngul bu na Ta ma dkar rdo tshad dgu tsam longs pa'i skyed kyang 'jal sprod gnang dgos pas ja mar gsol zhib rnams kyang dkon se ba las ma bzhes par rtsam pa khrom nas Tam ga re gnyis res nyo sgrub mdzad /
skabs rer Tam ga yang ma longs par zho gang gis gsol zhib mtshon pa re nyo gnang mdzad dgos pa yang mang du phyung /
gsol ja yang bzang ja med par /
ljang ja pa ril zhes pa'i ngan ja zhig yod pa de kho nas chog par mdzad /
mar yang lha ldan stong mchod kyi dkar rgyan dang /
tshogs chen ja ma'i zhun mar nang gi mar nyos te bzhugs /
@# / /
phyag dngul cung zad lhag pa byung ba'i skabs dngul kha gang gis sha dang /
dngul kha gang gis gro zhib to gzigs gnang ste mo mog gi gung tshigs bzo gnang mdzad /
de skabs nyo bya mod pas yongs 'dzin dge bshes mchog dang rje bla ma nyid rnam gnyis la 'deng tsam re yod /
dus rgyun par gung tshigs gzhan med par dge rgan yongs 'dzin gyi grwa ja mang ja'i zhag thun gyis sngo ldum pad tshal nyos nas gsol krum med par snum la brngos te gung tshigs gsol bzhes gnang /
skabs shig yongs 'dzin dge rgan lha sar phebs skabs lha ldan gyi lcang gseb cig nas re nag gi dum tshal sgril ka /
nang du phag sha lcug re gnyis bcug pa zhig rnyed pa gnang yod pa de dgyes spro chen pos dge rgan yongs 'dzin dang rje bla ma rnams gnyis nas dbyar thog gcig ring gi gsol tshig 'dengs pa byung 'dug /
rje nyid kyi zhal nas kyang /
ngos nyam thag skyo po de 'dra la dge rgan rin po ches gsol chas tha zhan ji ltar byung yang mnyam mchod mnyam bzhes kyis dgyes bzhin bzhugs gcig mdzad kyin yod pa bka' drin la 'khor thabs bral /
da lta yang dge rgan mchog gi bka' drin dran bzhin mig la mchi ma g.yur /
nged rang yang de dus tha zhan po yin snyam pa'i skyo snang gtan nas med par spro pa chen pos tshogs chos slob gnyer rang kha hur bskyed byas gsungs /
de skabs lhag par du chos grwa 'grim gnang mdzad pa la thugs brtson lhur bzhes su bskyangs te /
mtshan rtags ma ran par chos grwa zla chos re la zhogs chos tshar drug bdun tsam dang /
dgong mo'i sku rim chos grwa tshar bzhi lnga tsam re las lhag pa gtan nas chag med dang /
gung tshigs chos grwa ni gcig kyang ma chag par phebs /
de ltar chos grwar phebs 'grim la thugs 'grus lhag par du che ba mdzad cing /
dgong mo'i chos grwa'i dga' ldan lha brgya dang dmigs brtse ma gsung ba'i skabs shes rab sgrub pa'i spyan dmigs yang yang bskyangs pas thugs rig dang gzhung don go stobs sngar las ches cher bzang du phebs pa mngon sum mkhyen tshod la byung /
rtsod pa phar phyin skabs dang po gzhung yongs rdzogs cha tshang bar rtsod pa mthil phyin par gnang /
de nas phar phyin gtong rgyur 'khel nyer 'dzin grwa spo dgos pa'i stobs kyis skabs gnyis pa'i rtsod pa tho re ba dang /
de nas yang skabs bzhi pa'i 'dzin grwar spo gnang thog /
rnam thar man gyi skabs bzhi pa'i rtsod pa dang /
de nas skabs brgyad pa'i 'dzin grwar phebs te skabs brgyad pa'i rtsod pa bcas la sbyong brtson legs par mdzad /
de nas zur bskol 'dzin grwar spo gnang gis dgung grangs bcu bzhir phebs pa'i lo der phar phyin gyi ston mo gtong gnang @# / /
mdzad cing /
de dus phar phyin pa'i bla ma gzhan med pas phar phyin gyi bla ma'ang gnang /
'di lor phyag mdzod bla rgan de bzhin slar yang grib nad bskyar bldab kyis glo bur du 'das /
grongs song bar yul dam pa rnams la 'khos bstun gyi bs+bo rten 'bul gnang dang byang 'pho zhu rgyus mtshon pa'i dgongs rdzogs gang 'grub dang /
rje nyid nas kyang sku gshegs de nyid gnas ngan pa rnams su mi ltung zhing bde 'gro mtho ris kyi rten bzang legs brgyud kyis thar pa bla na med pa'i go 'phang mchog la myur du reg pa'i thugs dmigs ljags bsngo yang dag par gnang /
lo de'i dgun thog nas phar phyin gyi zur bskol bsam gzugs dang /
rten 'brel skor sogs la brgal brtags kyi rtsod pa'i sgo nas zhib tu sbyang bar mdzad /
'jog po ri khrod kyi bla ma rnam grol rin po che'i mchog sprul rje btsun ngag dbang blo bzang 'byor ldan dpal bzang po'i zhal snga nas las stag phu'i yongs 'dzin chu bzang bla ma rje ye shes rgya mtsho'i gsung 'bum gsan yig ma gtogs pa pod gcig yod pa'i ljags lung cha tshang ba gsan te /
de'i gsan yig kyang phyag bris su 'debs pa mdzad /
dgung lo bco lnga bzhes pa'i thog dbu ma dbu nas ring song yan gyi rtsod pa dpyis phyin pa gnang /
ston kar 'khor zhag tu dgongs pa zhu gnang mdzad de gtsang gi sger chab spel ba'i yab gzhis su phebs shing /
dgun thog der brtson 'grus skabs kyi dor ba'i stobs sku nyams su bzhes te re zhig par gung bsang rol rtsed kyi rnam pas lhon chags par bzhugs /
de nas yongs 'dzin dge bshes rin po che dbus phyogs su phyir sngon du phebs /
der skabs shin nas rje btsun mid la'i rnam mgur la gzigs zhib nan du bskyangs pas de'i don la thugs yid gcig tu zhugs pa ltar gyur te nyin re bzhin par ma chad par rnam mgur rang la gsan bsam chig dril du gnang bas tshig don mtha' dag la ldog tu med pa'i thugs dad dang thugs nges cher 'khrungs /
rgyun par skabs 'gar sku rtsed la g.yeng ba'i thugs snang ba gtsam yod pa yang 'di nas bzung ste rbad kyis nub /
de nas yang gsung rab kyi dpe cha gzhan sna tshogs la gzigs rtog nar mar bskyangs pas nyi 'od 'thungs pa'i padma bzhin du gzhung lugs kyi go ba shin tu che ba 'khrungs pa nyin re zhing yang ches cher 'phel ba byung /
'jam mgon chos kyi rgyal po'i rnam thar dang legs bshad du mas thugs yid rang dbang med par phros te bka' rtsom la snga pa rgyal ba tsong kha pa chen por gsol ba 'debs pa'i tshigs su bcad pa ka bshad kyi lam nas drangs pa zhig kyang thugs rtsom gnang /
@# / /
ma dper rtsis snang ma mdzad pas rjes su bor brlag tu song nas ma bzhugs shing /
tshig phal cher bsnyel tshul bzhes kyang re gnyis shig thugs la mnga' pa ni 'di ltar /
ga lA pa dang dga' ldan gnas kyi rgyal tshab byams pa'i thugs ka nas / /
kha pa'i ljongs 'dir 'gran gyi do med rgyal ba gnyis pa blo bzang grags / /
ga ler drin can khyed la snying nas gsol ba 'debs sod lta nyid / /
nga mdun nam mkha'i dbyings su bzhugs la byin gyis rlobs / /
zhes pa ste /
de tsam las mi snang la /
de skabs sogs su bka' rtsom gzhan 'ga' yang gnang par gsal mod /
dpe tsam yang ma rnyed do / /
de lo'i dbyar dus su ma yum sogs dang lhan du slob dpon chen po padma 'byung gnas kyis byin gyis brlabs pa'i sgrub gnas sog po zhes pa'i rten gnas rnams mjal par phebs /
gnas der phebs lam brag khung srin mo kha gdangs 'dra ba'i nang nas zhugs /
ri'i khog pa nas sgron me'i 'od la brten te mun khung du mang tsam phebs pa na /
skabs shig tu gnam sgo nas thon te dgon pa zhig cu phebs /
ri'i sked par lha khang sgrub shag sogs mang po dang /
sgrub gnas ngo ma ni ri de'i khog pa'i nang der slob dpon chen po'i sgrub phug dang /
mkha' 'gro'i tshogs khang sogs mun phug tu sgron me bsnams te phebs dgos pa'i gnas ngo mtshar can shin tu mang po 'dug gsungs /
'di skabs shig tu dbu nas mar la o rgyan chen por mchod par brjod pa sogs sh+lau ka bdun yod pa'i sgrub gnas 'di nyid kyi gnas yig shog dril che ba lnga tsam pa zhig ljags rtsom gnang 'dug pa mjug nas cung zad ma tshang yang gsung byin rlabs can ngo mtshar che ba'i gnas su mthong ste kho bos dam pa gzhan la gzigs su phul ba tshur ma byung bas 'dir dgod byar ma rnyed /
gnas de na 'khrungs yul a mdo nas yin pa /
rje btsun rtsa po ba blo bzang mthu stobs bstan pa'i rgyal mtshan zhes zhu ba'i bla ma bzang po zhig bzhugs yod pa la /
ma yum gyis sngon du blta tshod lta bur mjal khar phebs nas rdo rje 'chang nyid la /
'di pa bla ma tshad ldan zhig yin tshod 'dug pas sprul pa'i sku nyid rang yang mjal khar phebs shig ces gsungs pa ltar mjal kha zhu par phebs /
bla ma des dbang lung khrid la sogs pa'i bka' chos gang yang mi gnang ba zhig yin yang mjal kha zhu mi byung tshad la skyes bu chung 'bring las brtsams pa'i bka' slob mang du stsal te mjal mi tshang ma sems rgyud dul du 'gro ba zhig yod /
lhag par rje nyid kyi zhal nas /
bla ma des nged la'ang bka' slob gnang tshad shes rgyud la shin tu phan pa byung zhing /
nyin gcig @# / /
khyod phru gu yin bsam gyin yod 'gro ste /
lus phru gu yin yang sems ni lo stong phrag mang po lon pa'i rgan po las kyang ches cher rgan po yin pas /
phru gu'i bsam pa mi byed par chos la rtse gcig tu brtson dgos kyi red ces gsungs byung pa sems rgyud la ha cang phan che ba byung gsungs /
der rje nyid nas bla ma de'i gzim phug gi 'gag tu yol bas bcad nas bdun gsum gyi ring bzhugs te skyabs 'gro /
maN+Dal /
yig brgya /
sku phyag bcas grangs gsog gnad du smin par bskyangs shing /
de nas bla ma de la mjal kha dgongs zhus bcas mdzad de phyir phengs /
lo de ga'i zla ba drug pa'i nad du shangs dga' ldan chos 'khor dgon du chibs sor 'khod /
der dga' chos 'dus spyi nas gsol 'debs nan du mdzad pa ltar de ga'i dgon gyi dge 'dun tshogs yongs dge 'dun lnga brgya skor la dga' ldan lha brgya ma'i bshad lung tshig 'grel dang bcas pa dang /
yang ser skya nyis stong brgal bar ma gcig grub rgyal lugs kyi tshe dpag med lha gcig bum gcig la brten pa'i tshe dbang ljags bshad dang bcas pa rgyas par gnang bas der 'khod pa mtha' dag dad pa'i spu long g.yos shing bstod bsngags dar dir du sgrog pa byung /
de skabs dgur grangs bcu drug dang /
gzhan kha cig ltar yongs 'dzin dge rgan sogs kyi 'gram skyob la ma ltos par de ltar gnang thub pa de yang skyes mchog dam pa'i khyad chos 'gran zla dang bral ba zhig tu rtogs pa sla zhing /
dga' chos su chos bka' gnang ba 'di sku tshe 'di nyid la bka' chos che ba phar stsal ba'i thog ma yin 'dug cing /
dga' ldan chos 'khor zhes pa'i mtshan bkra bzang ba bcas rje 'dis 'jam mgon rgyal ba'i bstan la rgyal ba gnyis pa slar byon ma ltar gyi lta spyod rnam par dag pa'i bshad sgrub chos 'khor rgyun mi 'chad par bskor ba'i rten 'brel gyi sgo phun sum tshogs pa ma bsgrigs lhun grub nyid du byung bar mngon /
yang gsung las /
chung gzhon nu'i dus de 'dra'i skabs nas rtse gcig sgrub pa nyams len gsha'am zhig byed snyam pa ma gtogs gzhan med /
tha na chu'i rba klong g.yo ba lta bu rkyen phra mo re la brten nas kyang 'byung bzhi la dbang thob pa'i grub thob cig byed dgos snyam pa nar mar yod /
mthar da lta'i bar du bsam rgyu tshe gang por sgrub pa gsha' ma zhig bsams kyang /
yong rgyur ltar snang gi chos bshad dang /
grong chog kho nas dus 'da' pa zhig las ma byung ba 'di sngon gyi las bzang po'i 'bras bu zhig min pa 'dra /
zhes gsungs snang ba ni /
dus ngan snyigs ma las kyang ches snyigs ma bdo ba'i skabs 'dir bdag 'dra'i phal pa rnams lta ci /
dam pa'i skyo bor grags pa mang thos kyis @# / /
rgyud phyug pa du ma yang /
bka' gdams blo sbyong las /
dge sbyor ci byas lo lor 'tshor / /
thams cad lo pa'i rta pas khyer / /
ces dang /
mdo las /
nam mkha' dang ni sa gzhi'i bar yang ring / /
rgya mtsho'i pha rol tshu rol 'gram yang ring / /
shar nub gnyis kyi ri bar de bas ring / /
phal dang dam pa'i chos kyang de pas ring / /
zhes pa ltar thos rtsod 'chad rtsom bzlas sgom klog 'don bzang po'i tshugs ka legs legs mo ji ltar 'chos kyang chos lugs 'gran yar ma theg pa'i nad skran dang /
sgrub tshugs dang mkhas btsun bzang lo'i lag rjes kye gtam snyan yun ring gnas pa'i re 'dod tshun dang /
rim gro'i za chog tshun gyis chos dang rgyab sprod du gtong ba sogs 'phral ma'i 'jig rten chos brgyad kyis ma chog par 'phral yun gnyis lci'i 'jig rten gyi chos dgu pa'i yang dgu pa mang po'i dra par 'thums te tshe 'di snang gi 'ching thag dam po'i sgrog tu ma chud pa'i chos pa ha cang dkon ne bar gyur pa'i dus 'di lta bu la gzigs pa'i dgongs pa can gyi gsung kho na las gzhan du mi 'da' ste /
rje bla ma rang nyid kyis ni /
snang gi 'ching thag dam po'i sgrog tu ma chud pa'i chos pa ha cang dkon ne bar gyur pa'i dus 'di lta bu la gzigs pa'i dgongs pa can gyi gsung kho na las gzhan du mi 'da' ste /
rje bla ma rang nyid kyis ni /
yab rje rgyal ba'i gnyis pa'i mdo sngags kyi bstan la gsan bsam sgom gsum ya ma bral ba dang /
bshad sgrub zung du 'brel ba yun ring du bskyangs bas rang nyid go 'phang mthon por gshegs shing /
bstan 'gro gzhan mang po'i don rlabs po che grub pa'i 'bras rtags mtha' yas pa zhig mngon du gyur pa sku dngos kyi mdzad pa dang /
bka' rtsom gsung rab du mas gsal bar dpog nus pa la shes pa rnal du gnas pa sus kyang bsnyon du med pas so / /
der ma zad gsung 'di la go rgyu gzhan yang che ste /
chos sgrub pa gsha' ma zhig 'dod na /
thog mar nyams su blang bya'i don la thos pa rgya cher byed dgos kyang /
thos pa legs po byas zin nas las su bya ba ci yod ce na /
dgos pa'i gtso bo chos don gyi chos lag len du bstar ba nyid las gzhan med mod /
de ltar mi brtson par shes tsam nyid nas chos bshad bshad kyis mtshon pa'i ltar snang gi 'chad rtsod rtsom pa tshig skam gyi na yam tsam du 'khyer ba dang /
zas gos rnyed bkur sdud thabs kyi grong chog lta bur mgo 'khor na /
re 'dod kyi sgrub pa'i go 'phang 'thob rgyu phar bzhag /
phyi mar phan pa'i thabs tsam du 'gyur ba'i chos kyi grub 'bras gsha' ma zhig kyang mi 'byung bas sgrub pa snying po lon pa zhig bya bar 'dod na /
tshig bshad bshad tsam la mgo bo mi 'khor bar don nyams len du sgril cig ces 'doms pa dang /
yang na /
chos la thos pa byed skabs thos don rnams lag tu len pa sang bya gnang bya'i phyi bshol gyi dbang du btang na /
chos 'grub pa'i dus mi 'ong zhing /
gang thos pa'i don blo la nges pa de dang de @# / /
de ma thag nas bsam sgom gyis rang rgyud la bskor te lag len gsha' ma zhig byung na /
'byung bzhir dbang ba'i grub thob tsam du ma zad /
'jam mgon tsong kha pa chen po'i mdo sngags zung 'brel gyi bstan pa 'dir tshe thung 'di la zung 'jug gi go 'phang yang nges par 'thob nus te /
chos nyams len yong ba'i rgyu bsgrubs pa'i las bzang po tshang zhing ma nor ba sngon du bsags zin na /
de dang mthun pa'i 'bras bu 'khrul med tshang bar 'phyung ba rten 'brel gyi chos nyid yin pa'i phyir ro / /
zhes 'doms par mdzad pa'ang yin te re zhig 'phros don tsam mo / /
de dus rje nyid yab gzhis su bzhugs skabs der dbyar ka'i dus su than pa chen po btang ste lo tog tshig skyon cher gyur pa na /
ma yum sogs kyis chad 'bebs gnang dgos tshul zhus par skabs der 'di skor gyi dbang lung man ngag gsan pa med kyang /
dmigs brtse ma'i be'u bum la gzigs nas khyim gyi gong tsam der chu mig lu ma lta bu zhig yod sar phebs te nyin gsum gyi ring 'char 'bebs gnang bas nyin gnyis pa'i skabs nas char zim bu cung zad babs pas ma yum dang sru mo sogs kyis sprul pa'i skus 'byung ba g.yo thub pa byung zhes dga' dad kyi bstod bsngags rgya cher zhus /
de nas nyin gsum pa'i rjes nas char rgyun bzang po shugs cher babs pa byung /
de ga'i ston kar gnam ha cang yer tshabs che bas yang sad srung zhig gnang dgos zhes gsol ba ltar sang tho rangs shin tu snga bar bzhengs te dmigs brtse ma'i be'u bum las byung ba ltar gyi sad srung gi chog gnang bas /
thog mar yar bzhengs skabs nam mkhar sprin gtan nas med pa'i sngo sang du yod pa la /
nam langs kha mar sprin legs par 'dus pa byung ste lo 'bras rnams sad kyi gnod pas ma tshugs pa byung ba /
de dag dmigs bzlas kyi nus pas byung ba yin nam thad ka 'grigs pa gang yin mi shes gsungs /
de lo'i dgun gyi dus na khyim gzhis su ma bzhugs par skyes mchog 'bar ra ba'i gdan sa 'ba' ra dgon du phebs /
'di skabs dbang lung man ngag gsan pa gzhan cher med kyang ljags bzlas mtshams bsnyen gnang ba la shin tu dgyes pas mtshams sgrub kyi tshul legs par gnang zhing /
zhal nas /
gnas der sngags 'chang sgrub pa pa pho mo bzhi bcu skor yod 'dug kyang /
dus chen gyi skabs nyin re nyin gnyis tsam ma gtogs phal cher grong khyim du sdod gcig byed pas dgon pa der ngos ngo g.yog gnyis min pa dkon gnyer sgrub pa ba gcig ma gtogs mi su yang med pas ha cang gi dben par byung /
de dus slob dpon chen po padma 'byung gnas la dad pa shin tu che ba yod pas thor thun gyi kha ton zin nas zhogs ja'i skabs le'u bdun ma re 'chag med bton gyin @# / /
yod /
yi dam rta mgrin yang gsang gi rnal 'byor yang thun bzhi'i tshul du bskyangs pas /
nub gcig gi rmi lam du /
nged rang gi mgo la rta mgo yod pa mgo'i grib nag la bltas te mthong ba zhig byung /
'ba' ra ba'i phyag dpe gang yod bsngogs nas zhib tu mjal /
de'i khrod na rdo rje phag mo'i sgrub thabs zhag gsum na 'grub gsung ba zhig 'dug pas /
de dus lon phra ba'i stabs kyis 'di nyid sgrub dgos pa 'dug snyam du de ma thag dpe bshus te zhag bdun gyi ring la mtshams bsnyen shin tu dam por bcad de mtshan mor yang gnyid ma nyal bar bsdad kyang zhag bdun song ba'i nub mo'i rmi lam du gcod kyi zil gnon skor byed pa zhig rmis byung ba tsam las gzhan ma ni 'grub rgyu gang yang mi 'dug gsungs /
de nas slar byon te chab spel yab gzhis su phar tsam bzhugs shing /
slar dbus su phyir phebs te grwa sar sngar rgyun ltar gyi chos grwa 'grim par mdzad /
gzhung chen mo'i gsan bsam slob gnyer la sngar dang mi 'dra ba'i thugs rig go stobs ches mchog tu bzang par phebs tshul bzhes yod pas grwa sa'i slob gnyer ba rigs lam smra ba mang pos /
pha bong kha'i sprul sku gtsang du byon nas phyag dpe yag tu phebs 'dug ces grags cher gleng ba'ang byung /
sngar rje nyid gtsang du bzhugs pa'i skabs yongs 'dzin dge rgan gyis gtsang gi chab spel phyogs nas ser ra yong mi rnams la /
sprul skus rtsed me sha stag rtse gi na bzhugs yod 'gro zhes bka' 'dri yang yang gnang bar /
de ltar med tshul zhus par dge rgan thugs yid mi ches pa'i gsung mang po byon kyang /
slar dgon par phebs te dngos sum thal ba na /
dge rgan yongs 'dzin nyid nas kyang /
gtsang nas yong mkhan tshos bshad pa ltar yin nges red /
de yag po gnang 'dug ces dgyes mnyes dang bsngags brjod mdzad /
'dzin grwa'i rtsod pa dbu ma thal zlog tu slebs lod pas /
'di nas bzung thugs brtson kyang sngar las cheb gnang bas gzhung lugs kyi gsan bsam thugs gnyer shin tu dmar bar gyur /
lo 'dir rigs chen tshogs langs mdzad rgyur /
gzhung dbu ma bden gnyis gzhung che zhing gtsang du phebs skabs rtsod pa gnang rgyu ma byung bar brten dbu ma'i gzhung la gsan spyong mthil phyin pa 'byung ba'i khyad dbu ma bden gnyis nas rtsod pa gnang /
'di dus thugs 'grus ches che ba mdzad de nyin rer bden gnyis kyi spyi don shog bu lnga re tsam thugs 'dzin gnang /
yongs 'dzin dge rgan ma bzhugs pa'i skabs rnams su yang de ltar brtson par mdzad pas nye skor du shag mchos bla rgan zhig yod pa yang ha las pa'i tshul gyis /
lha sar 'gro skabs rnams su bag leb tan shin ched bltad kyis nyos te yang yang phul zhing /
yongs 'dzin dge @# / /
rgan la'ang mchog sprul rin po che nas de ltar legs po gnang tshul yang yang zhu ba zhig yod /
de nas chos grwa'i 'dzin grwa so so dang /
khams tshan rnams su grwa skor dam bca' gnang rgyu yang khams tshan so sor res bskor gyis phebs te legs par gnang /
tshogs yangs mdzad du nye ba'i sngon la rtsod sbyong gnang ba'i skabs shig tu /
yongs 'dzin nas bden gnyis kyi mtshan nyid rang gi thog tu btsugs te rigs lam shin tu rno ba zhig 'phangs par rje nyid nas lan rim bzhin 'bul gnang mdzad cing mthar /
khyod gang gis rnyed pa'i tshad ma zhes sogs tshig gi gcod lugs phra mo'i 'dzin mtshams brtan po gnang bas yongs 'dzin gyis /
de 'dra gsung na 'grig pa 'dug /
de min mtshan nyid shor rgyu red ces gsungs /
de rjes tshogs langs nyin zhal gtad sog po chos 'khor zer ba /
rjes su 'dzin grwa'i dpe cha lha rams ang bzhi pa yin pa rtsod rigs la ha cang mkhas pa zhig yod pa des rtsa rtags dang po sngar yongs 'dzin nas rje nyid la bgro gleng gnang ba ltar btang bar gsung lan gyi 'dzin mtshams kyang de bzhin gnang /
rtsa rtags gzhan rnams la'ang gsung lan shin tu legs po thebs pas yongs 'dzin dge ba'i bshes gnyen pa rab tu mnyes te rjes kyi gsung 'phros skabs /
tshogs langs yag po byung song zhes bsngags pa yang yang mdzad /
phyi nyin rje nyid tshogs su phebs pa'i tshe sgrub khang rdo rje 'chang sku gong ma de skabs tshogs ches 'grim gnang mdzad bzhin pa'i skabs yin pas de'i nyin par phebs lam du mjag te tshogs langs yag po byung song zhes bsngags brjod gnang bas dam pa dgyes pa'i mchod sprin du gyur 'dug snyam du dgongs te rje nyid kyang dgyes spro ches cher 'phel tshul bzhes /
de'i dgun kar 'dul ba'i 'dzin grwar spo gnang mdzad /
'bul ba'i sdom tshig thugs 'dzin gnang ste /
mtsho TIka dang /
rin chen 'phreng ba /
yig cha bcas ra sprod kyis 'dul ba'i gzhung lugs la gsan sbyong phul du phyin par mdzad /
dgung grangs bco brgyad du phebs pa'i skabs kyang gsan bsam thugs gnyer sngar mus su gnang zhing /
'di lo'i dpyid kar yongs 'dzin dge bshes mchog rang yul du phebs rgyur /
rje nyid la sku chas dngos nor ci bdog nas thugs mkho gang mchis mtha' dag phebs rdzongs kyi mchod sprin du 'bul gnang mdzad cing /
phebs pa'i skabs thugs la skyo ba tshad med pa 'khrungs te spyan chab mang po 'byin bzhin du gang ci'i gsol 'debs nan tan du mdzad par /
yongs 'dzin dge bshes rin po che nyid kyang spyan chab bsil bzhin du bka' slob rus pa can mang po nan chen pos bka' drin bskyangs te phan tshun 'bral mi phod bzhin @# / /
du yongs 'dzin dge rgan rang yul phyogs su phebs /
de rjes ma yum nas yongs 'dzin gsar pa zhig 'tshol dgos tshul zhus par /
rje nyid nas nged rang gis yon tan la lhur brtson byed pa byung na ni dge rgan yod med la ltos pa ma mchis shing /
rang gis ma byung na dge rgan phyag dpe bzang ba zhig yod kyang thugs rgyud kyi yon tan spo rgyu ni med /
rang re la na bza' gsol chas sogs rang gi 'dod khengs zhig ni 'bul rgyu med pas da dge rgan mi dgos pa byas te nged rang nyid kyis brtson pa hur bskyed byas na bzang gsungs te /
yongs 'dzin dge rgan med kyang yod pa las lhag tsam pa'i tshogs chos ra /
slob gnyer gsan sbyong /
mdzad spyod zhi dul sgo kun nas gzhan gyis ngo zlar mi 'os pa'i yar dper 'gran bzod pa gnang bas rjes su ma yum yang thugs khengs pa byung /
'di skabs shig nas lam rim chen mor thugs mos shin tu che ba 'khrungs te yang yang gzigs /
phyag dpe rtsod rigs sogs la mchog tu mkhas pa spom 'bor lha mkhar sprul sku zhes pa 'dzin grwar rigs chen dam bcar phebs par /
rje nyid nas /
stong dang rten 'byung gnyis sngon du gang rtogs las brtsams pa'i rigs lung dang brgal brtags kyi sgrub byed rnon po mang du 'phen pa mdzad cing /
lam rim chen me'i lung mang po 'dren pa gnang pas /
lha mkhar rin po che nas khas len 'dzin mtshams mang po shor te rigs pa smra ba brgya stong gi dbus su zhal skyengs pa'i gnas la bzhugs dgos pa mang po byung yang phyir zhing rje nyid la thugs dgyes nyams che ba mdzad /
de nas yang gseng dpar nam byung la lam rim chen mo gzigs te bzhugs pas skabs shig tu snga ma'i yongs 'dzin gyi dge phrug bgres gras dge bshes le'u bco brgyad zer ba zhig yod pa der phebs te rje nyid la /
da lta nas lam rim bltas nas sngas drags pa red /
gser brdung sa la gser /
dngul brdung sa la dngul byas pa red /
da lta ba lta ma ran gong nas bltas zhes bkyon yab kyi 'bar sha mang po gnang bas /
de nas re zhig lam rim chen mo yang yang gzigs mi nus pa'i tshul mdzad /
de skabs shig tu mkhyen rab 'phel ba'i khyad rje btsun 'jam pa'i dbyangs kyi bstod pa dpe thung shog bu gsum bzhi tsam yod pa zhig bka' rtsom gnang ste lha mkhar mchog sprul rin po cher 'bul gnang mdzad /
de'i ma dpe bdag tu ma mdzad pas da lta dpe tsam yang mi sna bzhi dus phyis rnam thar gyi sa bon ljags rtsom mdzad skabs thugs la mnga' ba ni /
thugs kyi bstod pa'i thad du sgra rgyan sbyar te gsungs pa'i /
mkhyen rab 'od stong stong pa'i dbyings gnyis gnyis su med par rtag @# / /
rol pas / /
ma rig mun rtsa rtsa nas rab bcom bcom ldan 'das pa'i sar gshegs kyang / /
rlabs chen thugs rjes rjes chags 'gro kun kun mkhyen rgyal ba'i sar dgod slad / /
ces pa tsam gsal por shar ba las /
gzhan mthar chags su tshig thams cad ma nor bar 'bri chog pa rang zhig bzlas thub pa'i nges gsal med par brjed 'dug /
ces gsungs te 'di yang /
phyis kyi gzab 'don gsar bcos la sngar rtsom sngon gnas rjes dran dang mi brjed pa'i gzungs su sgro btags pa phal dang mi mtshungs pa'i kun mkhyen tshad ma'i srang la gzhal du btub pa'i rnam par thar pa ngo mtshar ches che ba zhig tu nges shing /
rgyu mtshan zhib par spros pas cho ga kyang yig tshogs che bar dogs pas re zhig de tsam gyis chog par byas /
de nas ma yum gyis ngos ma shi gong mtshan rtags gang mgyogs gtong gnang mdzad dgos tshul u tshugs kyis zhus gnang ltar lo de ga'i dgun gyi gling bsre gtong rgyu mdzad de dgun gling bzhes /
ljags bshad dang dam bca' 'jog gnang mdzad rgyu'i skor sogs la thugs khral 'jigs mtshor til 'bru tsam yang gnang mi dgos pa yod kyang /
bla brang sku chas zhan khar /
gtong sgo dus gtugs shing rgyun du 'khor mkhan tsho yang de skabs byol zhing gzur ba las ma byung bas bu lon len thabs mdzad kyang gtong mkhan rnyed pa'i gnas med pas rje nyid dang ma yum rnam pa gnyigs mtshan btags kyi gtong sgo mi 'grigs pa'i thugs ngal nyin mtshan 'khor yug tu 'byams te ci drag la thug kyang /
yum nyid thugs stobs dang thabs shes zab bas mar dang 'bras gnyis ka nyo bsgrub ma dgos par 'grigs pa byung /
nyo bya gzhan ma rnams kyang thugs mkho 'bul mi ci rigs shig byung ba dang bcas kyis legs par 'grigs /
dga' ldan khri chen rin po che blo bzang tshul khrims pas kyang kha btags sogs zhal 'debs dang /
lhag par khri chen nyid kyi bzhugs sgro ma de yang bkog ste 'bul gnang mdzad /
dngul yang skabs mtshams skabs mtshams su grwa 'grigs tsam byung zhing /
sku 'gyed dngul zho gang re las gtong gnang mdzad ma thub kyang /
bzhes thug sogs gzhan tshang ma grwa legs 'grigs byung ste gtong sgo legs par grub /
de ltar gling bsre'i gtong sgos mtshon pas yon gnas dam pa dge 'dun 'dus pa'i tshogs la bsnyen bkur te bsod nams kyi sa bon yang yang bskrun thub pa byung ba'ang a ma de rang gi bka' drin yin zhes rje bla ma rang nyid kyis dus phyis kyang gsung pa thos /
gtong sgo zin nas nyin mor b+ma yum dang /
sru mo /
sku'i nye 'brel gzhan ma'i rigs sogs mang po 'dzoms te @# / /
dgyes spro'i ston mo nyin du ma'i bar lhan du gnang bas dam bca' rjes ma'i ljags bshad rnams thugs 'dzin gnang long ma byung bar bshad pa gnang rgya'i dus gtugs pas zhogs par mang ja'i 'og re la shog bu bdun phreng mda' tshad ma bdun re tsam thugs 'dzin gnang /
de nas dam bca' rjes ma'ang legs par 'jog gnang mdzad /
lo 'dir dam bca' 'jog mi lha rams gsum yod pa dang lhan du yin yang /
rtags gsal gyi gsung lan phal cher rje nyid dang mar thang sprul sku rnam gnyis nas 'debs gnang mdzad /
'grom stod dge bshes blo bzang 'phrin las zhes pa rigs pa smra ba'i yang rtser son pa zhig yod pa des tshogs pa'i dkyil du'ang rje nyid dang mar thang sprul sku rnam gnyis la bsngags brjod rgya cher gnang /
de nas tshogs chen sgo mtshar du gling bsre chen mo'ang legs par gnang zhing /
mtshan rtags ma zin gyi bar du dgun kar phyag dpe skyor sbyang mtshan 'khyongs re yang lo rer bstar chags su 'char can gnang /
gling bsre'i bshad pa'i srol ni /
rngog lo bstan pa'i nyi ma blo ldan shes rab kyis sngar bod yul gangs can gyi ljongs 'di'i chos grwa chen po gsang phu sogs na lung rigs kyi bshad grwa rgya chen po 'dzugs pa gnang ba las /
jo bo rje lha gcig snye thang du bzhugs pa'i dus rnams ? nyin ? gcig gi skabs je bo tshan pe'i zhal nas /
da nangs mgon po byams pa dang rje btsun 'jam dpal dbyangs gnyis mdun gyi nam mkhar byon te theg pa chen po'i chos kyi bgro gleng mdzad /
gsang ba'i bdag po ? lag na rdo rjes bar chad bsrung /
lha'i bu mang pos zin bris byas pa mthong bas da de 'bri dgos gsungs te jo bo rje rang nyid kyis phyag bris gnang ba bzhin gnas der byams 'jam dbyangs rnam gnyis kyis drang ba dang nges pa'i don la rtsod pa mdzad pa'i rten 'brel la brten nas gling stong gling smad gnyis byung /
dus phyis shig nas bstan pa la bzang 'gran gyi tshul du gling stod smad gnyis gcig tu bsres pa la gling bsre zhes thogs pa byung /
de lta bu'i gling bsre'i srol rgyun bzang po de bzhin mkhas grub snga ma rnams kyis se ra theg chen gling sogs su'ang 'dzugs pa mdzad pa de yin la /
yang gsungs las /
grwa sar tshogs chos rar 'grims skabs rnams su bla sprul lta zhog /
rang las bslab pa rgan pa'i dge bshes tshun la'ang lce bsnar bsnar dang /
mgo sgur sgur sogs gus 'dud lhur len byed pa nyid las sprul sku'i khengs nyams cung zad kyang byed ma myong /
zhes pa'ang ji skad du /
mtho mtho rlung bskur dma' dma' chur bskyur nas / /
'og nas 'gro ba chu las gzhan med pa'i / /
dma' sa bzung nas chos la nges @# / /
sems kyi / /
ye shes rdo rje rang dang 'grogs par mdzod / /
ces pa ltar bka' gdams phugs nor bcu nyams su bzhes shing /
'dro ma chos kyi rgyal po'i rnam par thar pa'i don bdag gir mdzad pa'i gsung 'ba' zhig tu snang ngo / /
de nas dgung grangs bcu dgur ba zhes pa'i lor smon lam chen mo grol nas dpal ldan stod rgyud grwa tshang du sprul sku'i dmigs bsal gyi mtshan gnas ma bzhes par grwa rgyang dkyus ma'i khongs su sgrig zhugs mdzad /
skabs 'gar gral gyi mjug nyid du bzhugs dgos pa'ang 'ga' re byung bas sngar grwa sar phal cher de ltar bzhugs ma myong ba'i stabs kyis ma bde ba'i thugs snang lta bu yang yang 'char ba byung /
rgyud pa'i chos thog dang po chu ma dar phebs skabs su khel bas lha sa'i rgyud shag nas phebs pa'i tshe rten 'brel gyi ched du sku khres rgyud pa'i phyag bzhes gang yod ltang /
gding pas sgril 'bog mdzad pa'i nang du gsol zhib la sogs pa'i rgyud chas rnams blugs te sku rgyab tu bsnams /
de'i phyi nas 'bog thag ces pa'i phreng thag gis bsdams /
de steng sho kli dang lhung bzed bsnams /
gsol zhal rgyud phor snod dang bcas pa mdun du btags te byon pas /
'o brgyal thang zhes pa'i thang du phebs pa na /
sku ha cang ngal te chang pa'i nyams kyis phebs ma thub pa byung /
de nas phebs rogs rgyud grwa gzhan ma 'ga' res nan bstud du zhus pa ltar sku khres byings gzhan la bgo bsha' mdzad de shog lhung gnyis rkyang pa bsnams nas byon byon pas yang skabs shig nas sho kli yang bsnams ma thub pa'i tshul lta bur gyur te lhung bzed rkyang ba bsnams te phebs dgos pa'ang byung snang /
de tsam las gzhan lo gsum gyi ring la rgyud grwa'i chos thog gar phebs su zhabs zhu ba sogs thabs 'tshol gtan nas ma mdzad cing /
rgyud pa chos thog la byon skabs chibs kyi gnang ba zhus nas chibs rta la bcibs te phebs chog pa'i srol yod mod /
rje nyid nas rgyud pa'i chos thog tu thag ring thung ci 'dra zhig la phebs kyang zhabs thang rang gis byon pa las /
rgyud grwar bzhugs pa'i skabs chibs kyi yob la zhabs bzhag pa tsam yang gnang ma myong bar dka' spyad lhung bzhes pa kho nar mdzad /
dgong mor gsar du phebs pa nas bzung gding ba ma brgyab pa'i bar la gnas tshang gzhan du gzim dgos pa zhag ma re re tsam byung ba las gzhan rgyud grwa'i tshogs gzhung kho nar star chags su gzim /
rgyud pa dbyar gnas su phebs skabs brag yer par lo gsum gyi ring gi dbyar gnas cha tshang ba bzhugs kyang phebs pa'i nub mo la zhag ma re re ste zhag gsum po de las gnas gzhan du gzim pa le ma mdzad la /
chu mdar stod rgyud mkhan chen rdo rje 'chang ser smad gzhung ba blo bzang smon @# / /
lam dpal bzang pos rgyud rgyal mthar thug dpal gsang ba 'dus pa'i rgyud 'grel /
'grel pa bzhi sngags kyi 'chad nyan gnang ba dbu tshugs pa nas bzung brag yer par rgyud btad pa bcas mjug rdzogs kyi bar tshig gcig kyang ma lus pa legs par gsan cing /
mkhan rin po che de nyid kyi bka' ltar sa bcad rnams zhib mnan gyis nor 'khrug byung ba rnams la bskul 'tshos gnang rgyu sogs rje nyid nas mdzad /
gzhung pa chos thog skabs 'grel pa bzhi sbrags nyin gcig chad kyang rjes su ra mo che'i rtse thog gi mkhan po'i gzim chung du mkhan chen rdo rje 'chang rang nyid kyi drung nas chad gsab legs par gsan /
'di'i 'grel pa bzhi sbrags kyi khrid rgyun 'di mkhan rin po che de nyid kyis shar chen blo bzang dar rgyas la gsan pa yin 'dug cing /
de yan rnams bshad lung gi brgyud pa yin 'dra yang brgyud rim ma rnyed gsungs /
chu mdar na bza' yang sku la gang mnabs pa zhig las 'khrol lhag pa bsnams pa med cing /
chos thog yun ring ba'i stabs dang /
dgong mor tshogs gral sha stag tu gzim gcig mar gnang ba sogs kyis na bzar shig mang po byung ba rnams gzhan du 'dor ba sogs ma gnang bar thams cad btang snyoms su 'jog par mdzad pas mthar shig ha cang mang por 'phel te /
sku chos dang /
sku zlam /
sku rags /
tha na shangs phyis tshun chod la shig gis khyab par gyur nas bzhugs pa na /
skabs shig tu rje nyid kyi shag rogs dge bshes gnyis yod pa de gnyis nas /
da de 'dra gtan nas ma gnang /
sku shig rnams bsgrugs nas gnod pa med par bskyal na skyon yod dogs med ces yang yang zhus pa bzhin nyin gcig tshogs su phebs mi dgos pa'i nyin gnang zhus te zhogs tshogs grol nas dge bshes gnyis dang bcas rnam gsum gyis shig rnams bsgrugs pas nyi ma bzhud pa'i skabs su shig sgrug zin tsam byung bar /
dngul chu'i nyin zhag phrugs gcig las gsungs pa ltar shig rnams pa la la snum dang phye gtsang ma bsres te phyugs pa'i bal gyi nang du bcug ste grong pa'i rtsig gseb cig tu 'jog gnang mdzad kyang don du shig rnams rgyang phud btang bas khag po byung yod 'gro snyam pa byung gsung ste phyis kyang thugs 'gyod chen po gnang /
de nas dga' ldan dbyar chos su phebs pa'i skabs lho brag 'bum pa'i nye logs ra sha khul zhes par zhag gcig bzhugs pas gnas tshang der bzhugs stan sogs g.yar po dbul bya ci yang med pas phad khog cig la bzhugs gdan mdzad /
dbu sngas gzhan med par lhung bzed kyi rag skyag nang du dbu bzhag ste gzim /
dga' ldan du mtshan rtags chung khag rnams dam bca' 'jog srol yod pa ltar byang rtse grwa tshang du @# / /
mtshan 'khyod gi dam bca' 'jog gnang mdzad /
tho rengs ma gtogs mtshan mor 'dul ba'i rtsod pa sha stag khel bar yang 'dul ba'i skor thugs nges legs po yod pas rtags gsal gyi gsung lan gnang bar sku tshegs ci yang ma byung /
sang nyin der gnas tshang rgyal rong dge bshes ka la bya ba des /
sku zhabs rin po che'i dam bca' legs po byung tshul gzhan gyis grags cher gleng zhes zhus pa'ang byung snang /
yang de'i rjes su dge bshes gzhan zhig gi mtshan 'khyong dam bca'i lan rogs su phebs /
de nub nam phyed tsam nas 'dul ba'i 'dzin grwa rdzogs te dbu ma'i rtsod pa tshugs /
dbu ma'i 'dzin grwa'i nang du gser kong rdo rje 'chang gi thugs sras dge bshes bstan dar zhes pa zhig yod pa des thal bzlog las brtsams pa'i rigs lam phra sa mang po 'phangs par rje nyid nas gsung lan gyi 'dzin mtshams shin tu dka' tsam byung tshul mdzad /
grwa sar bzhugs pa'i skabs rnam 'grel dang mdzod kyi rtsod pa ma byung ba las /
gzhan phar phyin dang /
dbu ma /
'dul ba bcas gsan bsam mthil phyin pa gnang /
dga' ldan du bzhugs pa'i ring la 'jam mgon chos kyi rgyal po'i gser gdung rin po che sogs kyi gnas rten rnams mjal bar yang yang phegs shing thugs smon gyi mtshams sbyor shugs drag po gnang /
de nas mar phebs te bar der gling bsre la 'phral bshad rin chen phreng ba dang /
dbu ma rtsa ba shes rab /
dbu ma'i spyi don bcas shog grangs brgya phrag brgal ba gnang /
yer bar rgyud pa'i chos thog tu phebs skabs rgyud sde rgya mtsho'i dkyil 'khor gyi thig rtsa dang /
blos bslang sogs la gsan spyong phul du phyin pa gnang zhing /
thig rtsa yang gsang 'dus /
bde mchog /
'jigs byed rnams kyi dkyil 'khor lta ci /
kun rig /
tshe dpag med /
gshed dmar /
dkra nag /
'khor chen /
dus 'khor sogs dang /
sku gdung cha brgyad /
sbyin sreg /
lcags mkhar sogs bcas /
'di skabs rnam snang mngon byang ma gtogs pa thig phran gyi rigs phal mo che rnams legs par thugs su chud /
gnas der rje pha pong kha pa'i thig ra zhes su grags pa'i sa shul da lta'ang mjal du yod /
lhag par dpal gsang ba 'dus pa'i rim gnyis kyi skor mtha' dag la gsan bsam gyi thugs brtson ches che ba mdzad cing /
sngags kyi dam bca'i skabs lhan skyes kyi bde ba chen po'i ye shes thob mtshams sogs las brtsams pa'i rigs lung legs par gtong gnang mdzad par /
dga' ldan dge bshes mdzub drug bya ba dge bshes bgres gras sngags kyi phyag dpe ha cang bzang ba zhig yod pa des /
sku zhabs rin po che 'di lo'i gsar zhugs pa yin yang rtags gsal rgyud la zhugs nas lo bcu skor song ba'i tshod tsam pa byung @# / /
song zhes pa'i bsngags brjod kyang phul /
der zhar zhar la yer ba'i gnas rten rnams mjal bar byon te phyag mchod thugs smon sogs kyang zhib par gnang /
sngar smos ltar 'di'i chos thog skabs kyang phebs pa'i nub mo zhag gcig ma gtogs pa zla ba phyed gnyis tshang mar dgong mo tshogs gral sha stag tu gzim zhing /
chos thog byung ngo cog gzhan ma kun kyang de bzhin du legs par bskor gnang mdzad /
lha ldan smon lam chen mo'i skabs dgong mo'i dam bcar rtags gsal gtong gnang mdzad par yang yang phebs / /
dgung grangs nyi shu'i thog tu phebs 'phral yongs 'dzin phur lcog pa mkhan chen rdo rje 'chang chen po rje btsun blo bzang tshul khrims byams pa rgya mtsho dpal bzang pos mkhan slob sbrags mar mdzad nas bsnyen par rdzogs pa dge slong gi dngos po rnam par dag pas rje bla ma rdo rje 'chang chen po'i thugs rgyud kyi bum bzang yongs su 'geng bar mdzad /
de'i dgong mo nyid nas rje 'dul ba 'dzin pa chen po ser smad sbom 'bor dge bshes 'phrin las rgyal mtshan dpal bzang po rje rang gi bzhugs shag tu gdan drangs /
'tsho ba'i yo byad dang lhag pa'i yo byad sogs kyi yo byad byin rlabs dang /
rung khang byin rlabs sogs legs par gsan /
de nas bzung ste spang ltung tshun chad kyi thub pa'i bcas mtshams phra rags mtha' dag tshul bzhin bsrung ba'i dran shes bag yod las dus nam yang mi 'da' bar 'phags pa nye bar 'khor gnyis pa lta bu'i rnam par thar pa lhur bzhes bskyangs /
lo kha shas nas sku chas yo byad mang po gzhan dang yar 'dres tshur 'dres sna tshogs byung bar rten yo byad byin rlabs de ltar gnang na phyag bzhes gtsang seng nge ba zhig mi yong ba'i thog /
rje nyid kyi drung du yo byad byin rlabs zhu mi gzhan mang du 'ong bar yang rgyun rnam par ma dag par 'gyur snyam du dgongs pa'i thugs dogs cher 'khrungs te rje nyid nas yo byad byin rlabs kyi phyag bzhes mdzad rgyu bar mtshams 'jog pa gnang /
rjes su sgo mang mkhan chen rdo rje 'chang mkhyen rab bstan pa chos 'phel dpal bzang pos phyag len yang mtha' gnang lugs shig gsung pa gsan pas /
de 'dra zhig gnang rgyu byung na da tshod kyang bsrung thub rgyu 'dra ste de dus phyag len dog mtha' mdzad pas rjes su bsrung dka' bar gyur /
ces phebs /
'di'i don la blo ldan rnams kyis ji ltar rtog par bya zhe na /
gang zhig thar pa 'dod pa dag blang dor gyi gnas ji bzhin shes par 'dod pas bcas pa dang rang bzhin gyi nyes pa spyi dang bye brag mtha' dag ston pa mnyam med thabs mkhas la thugs rje chen po dang ldan pa gang des bslab pa'i gnad du ma bka' bstsal ba'i dngos shugs kyi gnang bkag dang /
@# / /
dgag dgos /
yul dus rkyen gyi dbang las lag len gu yang dog ji ltar rung mi rung tshun la bka' dang dgongs 'grel /
khungs ma'i man ngag la sogs pa rgya cher thos nas ltung ba 'byung ba'i sgo bzhi sogs la mi rmongs par bslab ste /
thos don lag tu len tshul brtan po'i sgo nas 'jug dgos so zhes rang cag rjes 'jug rnams la thugs brtse bas 'doms par shes par gyis shig /
spang ltung byin rlabs kyi skor 'dir dus phyis su'ang bka' chos stsal ba'i skabs du mar /
spang ltung byin rlabs med na /
chos gos rnam gsum gyi byin rlabs kyang yo byad gzhan ma'i spang shan ltung shan gyis gos te byin rlabs rnam dag cig mi 'chag pas na /
bstan pa'i thugs 'khur theg pa tshos yo byad byin rlabs kyi rgyun tshad ldan zhus te phyag bzhes su bstar na bstan pa la phan che tshul yang yang nan tan du 'doms par mdzad /
skyor mo lung gi chos thog zin nas rgyud pa'i chos thog gi gsar khral legs par bskor gnang mdzad grub cing /
'di skabs shig gi mtshan rmis su /
bud med sma ra dang a ga tshom dmar ser me ltar 'bar ba zhig dang /
de'i nye logs su rnal 'byor pa lta bu zhig 'dug pa /
rnal 'byor pa des 'di rnal 'byor dbyug pa yin zhes dbyug pa zhig rje nyid la phul ba'i mtshan lam gsal bar byung pa phyis su rje btsun rdo rje rnal 'byor ma'i zab khrid gsan pa'i skabs rnal 'byor dbyug pa zhes pa zhig 'dug pa ring thung gi tshad tshun chod mnal lam na byung ba de kho na ltar 'dug gsungs /
rgyud pa'i chos thog bskor gnang zin pa'i rjes su brag ri rdo rje 'chang chen po blo bzang thub bstan rnam rgyal dpal bzang po'i drung du gus 'dud chen pos nye bar bsten te /
thog mar gangs can grub pa'i khyu mchog rje btsun rin po che mid la bzhad pa'i rdo rje'i rnam thar dang mgur 'bum cha tshang pa'i ljags lung zhig legs par gsan /
dus de'i skabs skyabs mchog brag ri rdo rje 'chang dang /
'bras spungs sgo mang mkhan chen rdo rje 'chang chen po rnam gnyis kyis bka' chos khyon che ba gnang mus su yod pas rje bla ma rdo rje 'chang mchog gis kyang bla ma rnam gnyis kyi zhabs pad yang yang bsnyen par mdzad /
de nas bzung ste rgyud grwa'i tshogs kyi gnang ba nam du byung las ? thams cad la prag ri rdo rje 'chang gi mdun nas bka' chos gsan ci thub mdzad de bka' chos gsan rgyu'i dbu tshugs /
de nas rim bzhin lo bzhi tsam gyi yun du bstan 'gyur dang /
'jam mgon tsong kha pa chen po yab sras gsum gyi gsung 'bum la sogs pa gsung 'bum skor /
bka' gdams glegs bam sogs blo sbyong skor /
be'u bum skor /
thor bu'i skor sogs te khyon dril po ti /
@# / /
nyis brgya ba rgal pa'i ljags lung legs par gsan cing /
sku tshe 'di nyid la gsan pa'i dbang chen gyi thog ma phyag rdor 'khor lo chen po'i dbang chen zhig gsan pas mtshon te dbang chen khag mang po dang /
rin 'byung brgya rtsa /
zur bka' brgya rtsa /
snar thang brgya rtsa la sogs pa rjes gnang bcas dbang lung man ngag zab cing gsang ba rgya che mtha' klas pa ji snyed cig gsan /
rdo rje 'chang gang des rje bla ma mchog nyid thugs dgyes brtse chen pos gsang 'dzin sras kyi thu por bzungs te /
bka' chos nam yod la bka' lan kyang 'bul ba mdzad /
bka' rgya gsang rgya'i gras kyi chos skor bla ma sprul sku gzhan gyis zhus kyang ma tshud pa rnams la'ang rje bla ma 'di nyid la bka' lan ched kyis stsal /
brag ri ri khrod du bka' chos su phebs skabs rnams su'ang sku'i chos gos tsam las than gsol ja'i bzhes spyad tshun kyang bsnams mi dgos par mchod rkyang bzhes rkyang gis phebs chog par chos dang zang zing gnyi ga'i sgo nas thugs sras kyi nang mar spyan gyi 'bras bu ltar skyong bar mdzad cing /
rje bla ma nyid rang nas kyang mchod gtor gshom sgrig dang /
mchod g.yog gi thugs 'gan dbang chen dang rjes gnang sogs bka' chos de dang der dkyil 'khor ye chas kyis mtshon thog mtha' bar du dgos pa'i mchod rdzas nyer spyad rigs yongs su rdzogs pa rtsis bzhes 'don 'jug 'grem sdud bsher byang 'bul 'gyogs la sogs pa gang spyir sgo kun nas gces spras chen pos zhabs 'degs la dad gus dgyes spro'i brtson pa zhar yang mi g.yel bar thugs 'khur hur bskyed gnang zhing /
bka' chos kyi sbyin bdag sogs nas skabs de dang de'i yon 'bul stob pa ci byung tshun kyang de 'phral bla mar 'bul gnang mdzad pa sogs mnyes pa gsum gyi sgo nas rdo rje 'chang de nyid kyi zhabs tog rab dang phul du phyin pa lhur bzhes su sgrub pa mdzad /
de bzhin du sgo mang mkhan chen rdo rje 'chang chen pos kyang rje nyid gsung skyes sras kyi thu bor dgyes bzhin rjes su bzung /
dgung lo nyar gcig pa'i lo 'dir yang gtso bor brag ri rdo rje 'chang dang /
zhal snga nas mkhan chen rdo rje 'chang rnam gnyis kyi bka' chos mang du gsan /
gzhan yang tre hor khang gsar skyabs mgon rdo rje 'chang blo bzang tshul khrims bstan pa'i rgyal mtshan dpal bzang pos kyang bla ma rdo rje 'chang mchog la thugs shin tu mnyes pa chen po gnang bas de'i zhal snga nas kyis kyang rje btsun rdo rje rnal 'byor ma nA ro mkha' spyod dbang mo'i dbang lung khrid kyi rim pa cha tshang ba gnang ba sogs chos bka' 'ga' shas gsan cing /
khams 'dan yul @# / /
stod kyi po rdzong ri khrod sprul sku mtshan bsdus te bla ma ri sku'i rin po che zhis gsol zhing skyabs mchog brag ri rdo rje 'chang gis thugs gtsigs cher gnang ba /
rgyun du grwa rkyang bya bral spros med kyi tshul mdzad de bzhugs pa des kyang rje bla ma nyid la thugs brtse dgyes mnyes kyi ngang tshul rab tu gsal zhing gzhan mar ljags lung mang po stsal bzhin pa'i skabs yin pas de'i drung nas kyang paN chen blo bzang chos kyi rgyal mtshan gyi gsung 'bum po ti lnga dang /
tshe mchog gling gi bla ma yongs 'dzin paN+Di ta ye shes rgyal mtshan gyi gsung 'bum pod bcu bdun skor sogs ljags lung ches mang ba gsan /
lo der dngul chu bla ma rin po che rje btsun blo bzang 'jigs med dbang po dpal bzang po bod ljongs kyi yul dbus su phebs pa'i zhabs kyi padmo nyid dbu'i gtsug tu gus pa chen pos bsten par mdzad de rje btsun rdo rje rnal 'byor ma nA ro mkha' spyod dbang mo'i dbang 'khrid sogs kyi zab chos man ngag cha tshang ba dang /
dngul chu mkhas grub ngag dbang rdo rje'i gsung 'bum pod chung ngu gcig /
dngul chu d+harma b+ha dra'i gsung 'bum pod drug /
dngul chu dbyangs can grub pa'i rdo rje'i gsung 'bum pod gsum bcas kyi bklags lung tshang par gsan /
'di lo brag yer pa'i chos thog kyang cha tshang bzhugs te /
thig dang blos bslang /
rim gnyis sogs la gsan bsam slob gnyer ba skyar gsos dogs gcod dang bcas pa nan tan gnang /
thig chen skabs kyi thig dpon kyang rje nyid nas mdzad /
der dge ba shes bgres pa bdun brgyad tsam dang bcas khyon dge bshes mang po yod kyang /
thig rgyugs cha tshang de skabs kyi rgyud stod bla ma dbu mdzad sgrub khang yongs 'dzin rin po che blo bzang bstan 'dzin dpal bzang po mchog nas rje bla ma nyid kyis 'bul gnang mdzad du 'jug pa gnang zhing /
thig rgyugs ha cang zhib tshags che ba blos bslang gzhal yas khang gi 'og gzhi nas tog gi bar slong tshul nan cing zhib par bka' 'dri gnang bar rje nyid nas gsung lan thogs med du 'bul gnang mdzad /
zhar du dka' sar thugs dogs yod pa'i rigs rnams la dogs gcod kyang mthil phyin pa legs par gnang /
'di skabs kyi snga rting rnams su lo re re'i nang nas zla ba bdun brgyad re tsam gyi ring la bka' chos gsan pa kho nas dus 'da' ba mdzad /
skabs shig mtshan lam du /
bzhugs stan 'bol gdan sum brtsegs mthon po zhig gi steng du bud med gzhon nu ma rgyan dang na bza' mchog tu mdzes pa /
dbu la khro mo'i zhal 'bag sku mdog sngon po /
spyan ye shes kyi spyan dbus ma las med pa /
dbu'i steng du gos tshos tshogs kyi rgyal mtshan lod pa bzhes @# / /
pa zhig bzhugs pa'i mdun du bzhugs gdan dma' ba zhig 'dug pa'i steng na rje bla ma nyid shin tu gus pa'i tshul gyis bzhugs 'dug pa la /
rje nyid kyi thugs dgongs su /
bud med 'dis 'bag gyon pa 'di yang na bzhin ras lang tsho mchog tu mdzes pa zhig yod tshod /
yang na bzhin ras ngan pa mi sdug pa'i skyon zhig yod tshod /
de gnyis gang 'dra zhig yin ang snyam du dgongs te bzhugs pa'i skabs /
des gsung bgros mang po gnang bzhin pa'i mur zhal 'bag de phud song bar zhal ras dkar po lang tsho dang snum zhag med pa /
spyan g.yon pa zhar ba zhig yod 'dug pa gzigs pas /
rje nyid kyis /
'dis zhal 'bag gyon pa de khrig khrig spyan zhar ba 'di sgrib pa'i ched yin 'dug ces dgongs nas de'i zhal ras la gzigs bzhin du gsung bgros 'ga' zhig gnang mus su yod pa'i skabs /
dar gcig nas yang zhal ras spyan zhar ba de yang 'bag phud pa bzhin du phud song bar de'i zhil dkyil ngo ma de mtshar sdug yang tsho 'gran zla med pa blta bas chog mi shes pa gzhon nu lo bcu drug lon pa'i na tshod dang ldan zhing /
gzi brjid shin tu che ba zhig yod pas rje bla ma nyid nas dad cing gus pa'i rnam 'gyur gyis de'i mdun du bzhugs pa la /
bud med des sngags kyi rdzogs rim gyi skor las brtsams pa'i gsung bshad mang po zhig gnang par /
de dus rje nyid nas rgyud grwar gsang sngags kyi skor la gsan bsam rgya cher mdzad pa'i skabs su song bas sngags kyi skor legs po mkhyen snyam du dgongs pa yod kyang gsung bshad de dag ha cang zab cing brling bas tshig gcig gi don yang go bar mi nus pa'i zab bshad sha stag gnang ba zhig byung gsungs /
'di skabs kyi lo snga phyi rnams su bla ma ri sku rin po che dang /
'dan ma rong tha chung tshang blo bzang dam chos rgya mtsho dpal bzang po rnam gnyis las skar rtsis dgu mtha' rkyad sprags /
lnga bsdus /
dus sbyor /
gza' lnga /
lhag par yongs su ma grags pa'i dus sbyor bka' rgyam 'khor lo'i kha byang zhes pa ngo mtshar can zhig yod pa bcas stong 'jug zhag gsum rnam dbye tsam ma gtogs par skar rtsis skor la gsan sbyong mthar phyin pa gnang /
bla ma ri sku rin po ches /
rtsa sgrub rnam dag rkyang pa'i le tho lo gcig bton na /
dus 'khor gyi lugs la sngon 'gro btang ba dang khyad med pa'i phan yon yod tshul gsungs pa bzhin rtsa sgrub rnam dag rkyang pa'i le tho gcig cha tshang 'don pa gnang bas phyag gi mdzub mo gnyis tsam rdol la khad pa byung zhing sa gzhong gi mthil yang shing rtsa rgyus pa hreng hreng la song song gi bar du zad /
byed grub rgya rtsis bcas sbrags pa'i mgyogs rtsis kyi le tho yang lo 'ga' shas kyi ring la 'don gnang mdzad /
nag rtsis skor la sngon 'gro /
bai @# / /
dkar bu dpe'i tshangs dbyangs rgya mtsho'i 'khrungs rtsis chen mo'i thog nas tshe rabs las rtsis /
bag rtsis /
gshin rtsis bcas dang /
dbyangs 'char gyi 'grel pa dpal gyi sgron me'i steng nas dbyangs 'char le'u bcu ka 'khor lo dang sbyar ba'i phyag khrid zhib pa /
sum cu pa dang rtags kyi 'jug pa'i bshad khrid /
snyan dngags me long gi rtsa ba dang de'i 'grel pa dbyangs can dgyes glu bcas sbrags ma'i thog nas le'u gsum ga'i bshad lung /
sdeb sbyor rin chen 'byung gnas ngo mtshar rtogs byed kyi ri mo dang bcas pa zhib par gsan /
sog po dge rgan sgra'i skor la ches mkhas pa zhig las sgra dbyangs can ma mtshams sbyor lnga pa dang /
phyis su dgung lo nyer drug tu phebs skabs dga' ldan bsam blo sog po dge rgan gnas brtan zhes pa sgra rig la mkhas pa'i mchog tu grags pa de'i drung nas sgra 'grel gsal ldan gyi steng nas brda sprod pa dbyangs can sgra mdo'i ri mo cha tshang pa dang /
yang de skabs shig tu gtsang pa gnas skor ba lta bu zhig las sngar rong tha skyabs mgon las ma gsan pa'i rgya rtsis gsar pa'i skor 'ga' dang /
lhag par nyi zla gza' 'dzin la /
nyi ma'i spyi 'gros d+h+ru pa /
rang 'gros d+h+ru ba /
zla ba'i spyi 'gros d+h+ru pa /
rang 'gros d+h+ru pa /
r+wa gdong bar khyad d+h+ru pa ste d+h+ru pa lnga'i sge nas gtan la 'beb tshul shin tu ngo mtshar ba zhig yong pa'ang legs par gsan /
slar dge rgan gnas brtan lags kyi drung nas 'phras spungs sgo mang 'phul sdud sprul sku rin po che blo bzang bstan pa'i rgyal mtshan dang rje bla ma rdo rje 'chang rnam ? gnyis lhan du dus sbyor gyi 'khrid skyar ma lan cig gsan pas /
de'i nyin gcig dus sbyor gyi khrid gsan bzhin pa'i dus su nyi ma gza' 'dzin yang byung /
de skabs rnams kyi lo snga rting du mar rje bla ma mchog nyid rig pa'i gnas mtha' dag la thugs mos che bas /
zur du sum rtags dang snyan dngags dang sgra dang sdeb sbyor /
mngon brjod /
gso ba rig pa /
dkar nag rtsis rigs skor dang /
lhag par sngar gra sar bzhugs skabs gsan sbyong ma grub pa rnam 'grel dang mngon pa gong 'og /
byams chos phyi ma gzhan dang /
rtsa 'jug bzhi gsum /
skyes tshoms /
sa rgyan /
bslab spyod /
drang nges la sogs pa'i gzhung rtsa 'grel du mar sger du gtong pa'i gsan bsam gyi thugs brtson chu bo'i rgyun bzhin du bskyangs shing de skabs kyi mkhas pa mang por dka' ba'i gnas du mar brgal brtag ngang dogs gcod thugs blo tshim pa yang dang yang du gnang bas rig gnas che chung phal mo che thugs su chud de bsil ljongs mkhas pa yongs kyi gtsug gi rgyan dam par gyur cing /
rje nyid kyi zhal nas /
lo gzhon pa'i dus su rig gnas la mos pa chen pos rtsol ba shugs drag @# / /
po de 'dra byed kyin yod de rjes su byang chub lam rim dang mjal nas nang don gyi rig pa dang gso rig gi lag len skor tsam las gzhan ma'i rig gnas rnams bskyur gcig byas /
sa gzhong dang lcags snyug mang po yod pa yang bor ted lta gar song med gsungs /
dgung lo nyi shur phebs pa'i skabs kyang brag ri rdo rje 'chang chen pos sngags khang sogs su bka' chos mang tsam gnang ba rnams gang thub gsan cing /
dus de dag gi skabs nas sangs rgyas chos tshogs ma sha stag zhal 'don gnang ste skyabs 'gro sems bskyed kho na la thugs dam gyi mthil mdzad /
thugs smon gnang ba'i skabs kyang /
bstan pa rin chen mchog gis ma khyab pa'am / /
khyab kyang nyams par gyur pa'i phyogs der ni / /
snying rje chen pos yid rab bskyod pa yis / /
phan bde'i gter de gsal bar byed bar shog /
ces pa kho na tshig don mthun par thugs smon shugs drag po yang yang gnang pas mthar thugs smon gyi 'bras bu bzhed pa bzhin du grub ste dus phyis tsa na /
thub bstan yang snying dri bral tshang la ma nor pa 'jam mgon rgyal ba gnyis pa'i mdo sngags kyi bstan pa rin po che bshad sgrub zung 'brel gyi sgo nas mtha' dbus yongs su khyab bar spel ba la 'phrin las nam mkha' dang mnyam pa bzhin du mtshan nyi zla ltar skal ldan las can skye dgu yongs kyi mthun snang du rtsod med yongs su grags pa byung bar 'og nas rim par 'chad 'gyur rnams kyis kyang gsal bar rtogs nus shing /
gsung las /
de skabs smon lam de ltar btab kyang rjes su bsams tshe de dus smon lam 'debs lugs de nor 'dug /
smon lam de ltar btab pas dus da lta'i na rgas lus gcong ba'i skabs phan chad kyi mi tshe hril por phyogs bzhi mtshams brgyad du brgyugs nas ltar snang gi 'gro don gzugs brnyan tsam gyis mi tshe stong zad du 'da' dges pa 'di tshe stod la smon lam btab ba'i 'bras bu tshe smad du smin pa'i rtags su 'dug /
de dus smon lam de 'dra ma btab par 'jam mgon snyan brgyud kyi snying por sgrub pa gsha' ma tshe dang sgrub pa mnyam pa zhig 'byung pa'i smon lam btab yod na /
da tshod smon 'bras grub ste don gnyis gnad du khel zhing 'tshengs pa zhig yod rgyu la /
de skabs lo na gzhon pas smon lam 'debs lugs ham pa che thal gyis nor 'dug /
ces byung /
rnam par thar pa 'di dag gi rjes su dpags na /
gser srang 'bum phrag grangs med yon du bstabs kyang bka' drin gyi cha tsam gzhal bar mi nus pa'i rdo rje'i tshig gi man ngag zab mo bla na med pa zhig ldem dgongs kyi tshul du stsal ba la rigs pas drangs pa'i nges shes brtan po rnyed sla ste /
rgyu mtshan ci'i phyir na /
ji skad du rtsod pa'i dus kyi gtam las /
tshul khrims las nyams thos pa'i nor bral 'dod pas 'di nyid cung zad mchod par @# / /
byed / /
nyes med tshul khrims ldan la yon tan ro la rgyab phyogs zhe sdang cung zad nyes pa dgod / /
rab byung rnams la khyim pas las bsgo de nas rab byung des kyang khyim pa mgu bar byed / /
ci spyad 'gro ba 'dir ni 'gro ba'i khyim du ma lus dus kyi snyigs ma zhugs pa yin / /
zhes sogs gsungs pa ltar /
rtsod pa'i dus kyi rang mdangs snod bcud kyi rgud pa dar la drag cing /
khyad par du /
tshor ba dang 'du shes phyin ci log gis 'thab cing 'gyed la rtsod pa mang ba /
dge ba'i phyogs la brtson bas gnas pa nyung zhing /
'di snang 'dod yon gyi ro la sred pa yongs su 'phel bas /
cung zad brtson pa dag kyang nyam chung ba /
mkhas ba dang grub pa dag kyang zung du 'jug pa dka' zhing /
thos bsam sgom pa'i bya ba rnams phan tshun 'brel med don gzhan du gyur pas de bzhin gshegs pa'i bstan pa nyams dmas pa la mngon du phyogs ba dang /
rje gung thang pa dkon mchog bstan pa'i sgron mes /
kye hud dga' ldan bstan pa 'di / /
dpal dang 'byor pas rab rgyas kyang / /
bshad dang sgrub pas ches phrab / /
bsam gyin snying nas shes pa 'phyo / /
zhes gsungs pa ltar / /
gser sbyangs btsom lta bur rgyal ba'i bstan pa'i mdo sngags kyi snying po rnams ma bshad log bshad la sogs pa'i bsre lhad kyi g.ya' dang bral zhing dpyad gsum gyis yongs su dag bar byas ba'i ring lugs 'khrul bral yab rje 'jam mgon rgyal ba gnyis pa'i bstan pa'ang 'dus tshogs dang dpal 'byor gyis mngon par brjid mod /
bshad pa dang sgrub pa zung du 'brel bas 'dzin pa ches nyung dur gyur pa'i skabs 'di dag tu /
thugs rje'i 'jug pa lhag par g.yos te /
gang du bstan pa dam pa'i chos kyi snang bas ma khyab pa dag tu ni /
lung dang rtogs pa'i dga' ston gyi gzi 'od gsar du 'gyed pa dang /
sngon chad bstan pa rin po che'i gsos sman gyis yongs su khyab kyang /
rkyen dang dus kyi dbang gis rgyal pa'i bstan pa rnam par nyams dmas pa dag tu ni /
slar gso par mdzad pa'i phyir gsum ldan dur smrig 'dzin pa'i zlos gar ched du bsgyur bar gor mchag ste /
dgos pa de dang mthun pa'i mdzad pa khon las gzhan mdzad du med par rje nyid kyi gsang ba gsum gyi rnam thar dngos yul du gyur pa'i gzur gnas blo ldan yongs la nyi zla ltar gsal ba'i rtags kyis ches sla bar dpog nus pa'i phyir dang /
gzhan yang gsung 'dis /
chos bshad pa dang sgrub pa gnyis las sgrub pa gtso che bar ma zad /
gal te bshad pa la rings kyang lo 'dod kyi chos brgyad rnyed bkur sogs la mi re zhing /
bshad rkyang tshig skam gyi na yam tsam yam mgo mi 'khor bar /
rje btsun 'jam dpal dbyangs kyis mnyam med tsong kha pa chen por bka' stsal ba'i /
dmu rgod gdul dka'i 'gro pa 'di dag la / /
bshad pas phan thogs chen por ga @# / /
la 'gyur / /
de bas sgrub pa lhur len dben pa bsten / /
rang gzhan gnyis ka 'tshengs pa'i lam rnyed 'gyur / /
zhes pa ltar thog mar thos don sgrub pa snying por byed pa dang /
de nas sgrub 'bras nyams su myong ba'i don rnams 'chad rtsod rtsom gsum gyi sgo nas snying rje'i dbang gis 'gro la rgya cher spel ba ni /
rang dang gzhan gyi don gnyis phun sum tshogs pa'i rgyu grung po yin pas de ltar du 'bad dgos so zhes rang cag gdul bya rnams la thugs brtse pas 'doms pa'i gdams pa zab mo zhig kyang shugs la gsal bar bstan pa yin no snyam du bdag khums so / /
dgung grangs nyer gcig tu phebs pa'i skabs rgyud grwar /
sngar rgyun ltar bzhugs te seng dbar gang yod la bka' chos kyi rigs mang du gsan cing /
da dung rig pa'i gnas che chung du mar gsan bsam /
'dri brtsad /
dogs gcod dang bcas pa yang nas yang du mthil phyin pa gnang /
yer pa'i chos thog skabs lo snga ma gnyis ltar dbyar gnas cha tshang ba bzhugs /
lo 'dir sgrub khang yongs 'dzin rin po che rgyud pa'i mkhan por phebs te /
yer pa'i chos rar stod rgyud tshogs yongs la dpal gsang ba 'dus pa'i rtsa rgyud kyi TI kakI ljags lung gnang ba legs par gsan /
klong rdol thig rar thig rgyugs 'bul gnang mdzad pa'i skabs mkhan rin po che nas rje bla ma mchog la /
bde mchog lU i pa'i dkyil 'khor gyi nang gi thog 'bub tshul sker nas /
'og gzhi la mtho dma' yod pa'i dbang gis 'khor lo bzhi'i steng thog la mtho dma' byung ba las gzhan 'khor lo bzhi'i ka ba la ring thung med pa de g.yin ang zhes bka' 'dri phobs pa la /
rje nyid nas ka pa la ring thung nges par dgos lugs dang /
de med na dkyil rkyong kong du 'gro tshul zhu gnang mdzad de phar tshur dri ba dris lan zhib tu gnang ba'i mthar /
mkhan rin po che mchog nas /
de ltar bshad pa dpe cha gang du 'dug gsung bar /
rje btsun dngul chu ba'i gsung du yod tshul bcas zhu gnang mdzad /
de rjes shig la rje bla ma nyid lhas ra mo cher mkhan po'i gzim chung du phebs te mjal skabs slar yang mkhan rin po ches /
gzhal yas khang gi thog 'bub pa'i skor de dngul chu su'i gsung du yod ces bskyar 'dri gnang bar dbyangs can grub pa'i rdo rje'i gsung na yod tshul gsungs pas mkhan chen rdo rje 'chang nas /
bskyed rim tshang mar ka ba la ring thung ma gsungs pas med rkyang byas kyang da cha ring thung med na mi yong ba'i tshul gsal por rtogs pa ha cang legs po byung zhes sogs thugs shin tu dgyes pa'i gsung mang po byon pa dam pa gnyis kas bstan pa'i srol rgyun la thugs rtsigs chen po mdzad pa'i rtags su mngon /
kha cig gzhal yas khang gi thog 'phub tshul gyi gnad ka rnyed pa tsam la de tsam gyi ngo mtshar che rgyu med @# / /
snyam du sems pa srid mod /
gsang sngags kyi rgyud sde gong ma bla med la lam dus su bskyed rim skabs kyi rten gzhal yas khang dang brten pa lha'i dkyil 'khor mtshan nyid tshang ba bsgom pa mang du byed pa mthar 'bras dus su sgyu lus kyi rten brten pa'i dkyil 'khor dngos su 'grub pa'i rgyu thun mong ma yin pa yin zhing /
gzhal yas khang gi thog 'bub pa sogs ni rim gnyis zab mo'i bsgom don gtan la 'beb pa yin pas /
mkhas nyams grub nyams 'chos pa'i 'khrul rtog za zi'i 'ud shob kyi smin ma 'degs pa'i rdzu bag tshun la nyams rtogs snyan ming gis brjid par byas pa sogs dang rnam pa kun nas mi mtshungs pa gser dang ra gan tsam gyi khyad zhugs pa shes par byos shig /
mkhan rin po che de bzhin lung rtogs kyi yon tan 'gran zla dang bral zhing /
thugs dam nyams bzhes spyi dang /
khyad par 'khor lo bde mchog gi lam la thugs dam gyi gtso bor mdzad pa'i mkhas grub gnyis ldan zhig tu bzhugs shing /
rjes sor rje bla ma rdo rje 'chang chen po chu bzang ri khrod du bzhugs pa'i skabs shig tu nyin gcig sgrub khang ri khrod du 'ja' dkar po shin tu ring pa zhig zug pa rje nyid nas dngos su gzigs /
de ci yin 'dri rtsad gnang ban /
de'i nyin mor sgrub khang yongs 'dzin rin po che de nyid sgrub khang ri khrod nas zhing gzhan du gshegs pa'i dus tshes dang rbad kyis 'grigs yod pas ngo mtshar pa'i ltas khyad par can zhig tu nges shing /
sku gdung zhugs 'bul gnang shul gyi sa nas phyis kyi lo lnga drug song ba'i dus su'ang ring bsrel mang po rnyed rgyu byung bar grags so / /
de nas rjo bla ma nyid kyi sku mched gcen po chab spel ba'i zhabs sdod drung skor zhig yod pa lo dar lho kha nas dbus su phebs par tshad rims kyis bsnyun te lha sar rje nyid bzhugs sa'i rgyud pa'i grwa shag tu 'das grongs song bar rje nyid nas de nyid gnas ngan las thar pa sogs kyi cho ga thugs smon gyi mtshams sbyor dang bcas pa zab smin du bskyangs /
dgung lo nyer gnyis su phebs pas phag lor /
sku'i gcen po zhabs sdod de nyid de skabs rgyal gyi gnyer sdod yin yang sku 'das par brten rdzong gzhis khyur te /
ma yum nyid dwags po ram stod ces bar bzhugs mus thog /
ma yum nas lo de'i ston kar rje nyid gnas gzigs dang sbrags te dwags por khyugs tsam phebs dgos tshul zhus pa bzhin dwags po ram stod du phebs /
snga dus nas yab yum gnyis ka gzhung sa'i rdzong gzhis rnams su phebs skabs tshun du dbul phongs la dgos mkho'i dngos chas zas nor ster ba sogs kyis mtshon yar mchod mar sbyin gtso bor gnang ste snying po med pa'i sgyu ma'i nor rdzas las snying po len ci thub mdzad pa las zhen chags gsog srung gi gces spras mi gnang bar brten khyim gzhis su 'byor tshogs dman zhing /
rje bla @# / /
ma nyid nas kyang sku chas kyi rigs la thugs gnyer rung bdag sprod ye mi mdzad par bya gtang kun spangs lta bu'i spyod tshul lhur bzhes pa'i stabs kyis gzhis byes gnyis kar phyag rdzas bkran ne pa zhig las med kyang /
de skabs gong sa rgyal mchog bcu gsum pa chen po chos 'khor rgyal du chibs bsgyur gnang ba dang dus 'grigs pas phebs spyi mkhan chen rta gdong byams pa lags kyis rje bla ma rdo rje 'chang chen po mchog nyid spyi bo'i gtsug tu bkur zhing gus 'dud dang gzengs bstod tshad med pa mdzad de bla mar bsten pas dgun thog ring chos 'khor rgyal du mkhan chen la chos 'brel stsal pa dang /
zhabs brtan sogs sgrub gnang mdzad pe yun ring tsam bzhugs dgos pa byung /
mkhan chen nas gzhung sa'i dam bcad ma'i chos 'khor rgyal gyi mgon khang rnams la sngar ar po brgya bskabs su nyams grib byung ba'i rigs rnams sel ba'i phyir du lus gsol gnang pa dang sbrags te gnas gzigs kyang mdzad na chog tshul zhus pa bzhin /
sang nyin mgon khang so sor khrus gsol gnang bar phebs rkyu'i do nub der mtshan lam du /
sog po'i bud med 'dra pa ras sam gos chen lta bu'i gos ser po gyon pa bdun brgyad cig rje nyid kyi drung du bya bas khrus zhu bar tshur 'ong ba dang /
yang zhal ras a tsa ra lta bu shangs chen po yod pa /
dbu la chos skyong gi rgyal chas sgo bzhi lcog dar mnabs pa zhig kyang byung ste /
lcog dar can gyi dbu rmog rgyab tu bskyur nas dbu bsgur te bya bas khrus zhu ba bcas kyi mtshan rmis shin tu gsal ba byung /
de'i sang nyin dga' tshal dkar po'i bar thog ye shes dngos zhugs kyi bzhugs khri /
chos srung spyi bskang yongs rdzogs kyi mgon khang /
steng thog lcam sring /
'og thog tu khyab 'jug /
dga' tshal sngon po'i nang lha mo shin tu bka' gnyan pa /
dga' tshal dkar po'i nang gur zhal bcas kyi mgon khang dam 'byar ma rnams la khrus gsol dang /
zhar du mkhan chen nas nang rten rnams rim pas spyan lam du bstar bar zhib gzigs bskyangs te dbu gtugs dang thugs smon gyi mtshams sbyor bcas zab tu gnang /
de nas dgon gyi 'du khang sbug tu yi dam dang /
spyi bskang yongs rdzogs kyi sku brnyan che tsam re bzhugs pa'i mgon khang dam 'byar ma /
de'i nang du yod pa'i lha mo bar snang ma zhes grags pa rnams ches cher gnyan cing zil che bar bzhugs par gnas gzigs dang /
snyan shal 'bul ba /
khrus gsol rnams chabs cig tu gnang /
'di'i mgon khang 'du khang gi nang du yod cing /
mgon khang gi sgo yang dam 'byar can yin par ma zad /
der dkar khung sogs kyang gtan nas med pas gzhan gang nas kyang nang du zhugs sa med kyang 'di ga'i mgon @# / /
khang du bzhugs pa'i dpal rdo rje 'jigs byed kyi zhal gyi nang du skabs der bye'u'i ro zhig yod pa gsal bar gzigs pas bstan dgra bsgral ba'i rnam 'gyur ngo mtshar can zhig yin 'dug snyam du dgongs pa 'khrungs /
de nas dam 'byar ma ma yin pa'i gras dpal ldan 'dod khams dbang phyug ma'i sku byin can bzhugs pa'i gnas /
bar mgon khang zhes pa dang /
rgyal khang zhes pa'i lcog rnams su khrus gsol dang gnas gzigs sogs gnang zhing /
rgyal khang der ka ba zhig gi ldebs ngos su a tsa ra'i 'bag cig yod par sngar rgyal dbang dge 'dun rgya mtshos gnas chung bstim gzhug gnang ba red zer ba bzo dbyibs a tsa ra lta bu'i zhal 'bag la sgo bzhi lcog dar bsgron pa zhig yod pa gzigs pas mdang nub kyi mtshan lam du byung ba de ji lta ba mngon sum lta bur 'dug gsungs /
gzhan yang chos 'khor rgyal gyi nang rten dang gnas dang rten yod do cog la gnas gzigs zhib par gnang /
nyin gcig rgyal gyi lha mo'i bla mtshor yang khrus gsol gnang ba dang sbrags te mtsho gzigs su le bas /
de skabs dgun gyi dus grang sgang du khel bas mtsho la dar chags /
mtsho'i steng gi 'khyag par kha bas g.yogs te mtsho dngos mi gsal ba yod kyang mtsho gzigs yong ba'i dgongs pas thugs smon 'phrin bcol /
bden tshig gi gsol 'debs mdzad pa dang bcas rtse gcig tu gzigs pas skabs shig nas rgya mtsho'i steng du chags pa'i kha pa'i mdog rgya smug tu gyur /
da dung nan cher gyis gzigs pas dbus nas yar nag hrang nge ba gyang lta bu zhig gyon lang du byung /
da dung 'bad nas gzigs pas mkhar nag po gru bzhi shin tu che ba /
kha bad de las kyang nag pas bskor ba /
mtha' skor gyi rmang gzhi dkar po lta bur yod pa dang /
de'i mdun nas yar mi nag po glang la zhon pa 'dra ba gnyis gsal bar gzigs par snyan shal 'phrin bcol bcas gnad du smin pa bskyangs /
de nas slar ma yum bzhugs gnas ram stod ces par phyir byon /
bar skabs shig na /
lding shangs kha pa'i gling kha'i spro khang du 'jigs chung dmar po mda' gzhu 'gengs pa'i ljags bsnyen zhig gnang bas sku'i gsus pho 'khrog pa sogs kyi nus rtags kyang mngon gsal du thon pa byung /
'di skabs 'pho ba'i rnal 'byor yang nan tan du sbyang bar mdzad kyang 'pho ba'i rtags ha cang gsal po thon pa rang ni ma byung gsungs /
dgung lo nyer gsum bzhes pa lcags byi lo'i dgung gsar yang gnas der gnang /
lo de'i zla ba lnga par gong sa chen po chos 'khor rgyal du chibs bsgyur gnang bar brten /
brag ri rdo rje 'chang chen po mchog kyang dwags gnas su phebs pa rgyal du zhabs sor 'khod tshul gsan pas de ma khad nyid la dgyes spro chen pos mtshams zhu 'bul gnang dang @# / /
chabs cig gdan zhu'i snyan gsan 'bul mi ched du rdzong sta mdzad par /
rgyal du chibs gzan dkon stabs bcas mar rang phebs rgyu'i dgyes mnyes kyi zhal bzhes bka' lan kyang pho nya de'i gdong rang du phebs pas /
shangs kha'i spro khang de bzhin snyug ma'i nags tshal lta bur yod pa bcas bzhugs yul shin tu spro bas de 'phral nyid nas de ga'i spro khang du phebs sgrig zhu gnang mdzad de /
ston 'khor gnyis chibs la brten nas thag ring tsam gyi lam gar phebs bsu mjal phyag tu ched phebs gnang /
brag ri rdo rje 'chang dang lhan du che shos rin po che yang phebs yod par gus 'dud dang /
zhabs 'gyur gang 'grub lhur bzhes su bskyangs /
bzhugs gnas der rdo rje 'chang mchog dgyes spro chen pos lhod bzhugs mdzad par rje bla ma nyid 'jig rten nor rdzas kyi 'byor tshogs ches zhan kyang zhing gi mchog la bde legs kyi sa bon bskrun ba legs tshogs yongs kyi rtsa bar dgongs shing /
de ltar gzhan la'ang 'doms pa'i slad du gnas 'dir bzhugs skabs nas brtsams te tsA ri nas phebs bskyod ma zin gyi bar phyag rdzas yod dgu rtsal dkrugs kyis bla ma'i zhabs tog bsnyen bkur gyi rim pa ci nus su sgrub par mdzad /
de dus rje bla ma mchog nyid dgung lo dar ma'i sgang la phebs pa'i stobs kyis sku lus shin tu yang ba yod pas brag ri rdo rje 'chang chen po'i zhabs 'degs gang cir phyag phyi ba dkyus ma ltar gyi sku ngal lhur bzhes pa ji ltar sngon 'brom ston pa rgyal ba'i 'byung gnas dang a mes byang chub rin chen gyis mnyam med jo bo chen po'i zhabs tog bsgrubs pa'i do zlar 'os pa lta bu mdzad cing dwags po bshad sgrub gling dang dwags lha sgam por gnas gzigs su chibs bskyod gnas skabs kyang phyag g.yog sgrub tu phebs /
brag ri rdo rje 'chang dwags lha sgam po nas sku grang lta bu'i snyun gzhi 'phar ldang gis re zhig dwags po klung zhes pa'i phur bzhugs sgar bcas te bzhugs dgos pa byung /
rje bla ma mchog de gnas tsA rir phebs te sku rab rnam rgyal du zhag 'ga' shas ring bzhugs shing /
de nas 'bum mda' gser 'bum du phebs ma yum sogs gnas der bzhugs te /
rje nyid ston 'khor gsum bzhon khal g.yag kha shas 'ded pa gnang ste tsA rir phebs pas de nub sgrub chu kha zhes par snga sar la zhabs 'khod grub pa byung /
brag ri rdo rje 'chang yang snyun gzhi legs dwangs kyis der phebs pa dus 'dzoms pas rje nyid nas dgyes mnyes tshad med kyis phebs sgrig dang phebs bsu sogs zhu gnang thog /
sku 'khris su lhan bcar gnang ste bla ma'i zhabs 'degs la thugs 'grus lhur bzhes mdzad /
tsA ri'i gnas yul sa rlon bzha' tshan gyi bag zhad ha cang che stabs cig car zhes pa'i sa cha nas slar snyun gzhi cung zad 'phar zhing /
sgrol ma la rtser phebs @# / /
skabs snyun gzhi sngar bas kyang 'phar ldang cher bzhes te zhabs thang gis phebs thub re bral ba lta bur gyur pas de nas phyir log ma mdzad thabs med du gyar te sgrol ma la rtse nas slar phyir log gis tshur phebs /
brag ri rdo rje 'chang nas gsol dpon bgres pa thub bstan rab rgyas ma gtogs pa'i zhabs gras tshang ma dang /
che shos rin po che ston 'khor bcas pa gnas nang du phar gtong gnang mdzad /
rje bla ma mchog la'ang tsA rir phebs na zhes gsungs kyang /
rje nyid kyis /
nged ni bla ma'i zhabs 'degs zhu snyam du sems pa 'ba' zhig las gnas skor du 'gro bsam pa gtan nas med ces zhu gnang mdzad de bzhugs /
de nas byings rnams gnas nang phar theg /
brag ri rdo rje 'chang dang /
gsol dpon thub rab lags /
rje bla ma mchog nyid dang phyag phyi ba gcig /
tsA ri ba gnyis bcas tshur log ste byon /
de nub la pa sbug tu bzhugs par rdo rje 'chang snyun babs sngar las kyang 'phar ldang che tshul bzhes pas phyir log phebs pa legs 'dug gsungs te tshang ma dgyes dgyes mdzad /
de nas cig car chos zam zhes par phebs /
gsol sman dang sku'i 'phrod bzhes skor sogs la thugs lcag gang grim gnang bas ltem gzhi gdangs skyed che ba bzhes /
de nas chibs thog la brten te rim gyis yul smad du bde bar phebs pa na /
tsA ri'i gnas skor la phebs mi rnams kyang gnas nas 'khor te der 'byor ba dus mtshungs su gyur /
de'i dgong mor tshul khang gi tshoms shig tu phebs sgrig zhu gnang mdzad par /
der khang pa'i babs bkod kyi dbang gis de'i nub mor rje bla ma mchog dang che shos rin po che rnam gnyis nas rdo rje 'chang la dbu sngas bstan na /
rten gsum bzhugs pa'i mchod gshom la zhabs gtad dgos pa /
mchod gshom la dbu sngas bstan na bla ma la zhabs gtad phyogs khel ba zhig byung bas /
brag ri rdo rje 'chang nas bzhad mo dang bcas /
da do nub ga 'dra byas nas gzim zhes phebs par /
che shos rin po ches ni dbu sngas gzhung nas yar bstan te gnyis ka la 'gal ba med pa'i tshul du phan tshun gnyis kar logs bstan nas gzim /
rje bla ma mchog gis ni de ltar bla ma la sku'i gzhogs bstan nas gzim na ma gus par 'gro tshul dang /
bla ma dang sangs rgyas gnyis 'doms na bla ma 'dam dgos zhes dgongs te /
dus rgyun par gzim mal gyi mjug phyogs su sku thang bkram par khel bar lta bu yang ched du bsdu gnang mdzad de gzim gyi yod kyang 'di'i nub mor thugs tsham tshom ye ma gnang bar dbu sngas bla ma la gtad /
zhabs mchod gshom la gtad nas gzims /
de yang sngon rgya gar du mar pa lo tsA ba paN chen nA ro pa'i drung du gdams ngag mang po gsan te bzhugs pa'i skabs /
zhogs pa zhig tu nA ro pas @# / /
yi dam kyai rdo rje nam mkhar sprul nas /
pu mar ston chos kyi blo gros yar longs dang /
khyed kyi yi dam dgyes pa rdo rje yang byon 'dug gsung ste yi dam gyi sku sprul pa mar pa la bstan cing /
da khyod kyis bla ma la phyag 'tshal lam /
yi dam la phyag 'tshal gsungs par /
mar pas /
bla ma la phyag rgyun du 'tshal bas chog /
yi dam mjal ba da res tsam yin pas da res yi dam la phyag 'tshal na legs snyam du mar pas nA ro pa la phyag ma btsal bar kyai rdor la phyag btsal bas /
nA ro pa'i zhal nas /
bla ma med pa'i gong rol na / /
sangs rgyas bya ba'i ming yang med / /
bskal pa stong gi sangs rgyas kyang / /
bla ma dag la brten nas byung / /
yi dam bla ma'i sprul pa yin / /
ces gsungs te kyai rdo rje nA ro pa'i thugs kar bstims nas bla ma la phyag ma btsal bas rten 'brel 'chugs tshul dang /
rten 'brel 'chugs pa de yang sems can gyi skal bas yin zhes sogs gsungs pa'i don la gzhan gyi tshig rjes 'brangs pa'i go yul kha bshad tsam du shor ba lta bu ma yin par bka' brgyud kyi grub thob gong ma'i rnam thar la mi ldog pa'i thugs nges brtan po 'khrungs te phyag bzhes su bstar ba'i rang rtags mngon sum du gsal ba zhig yin snang ste /
phyis su rnam thar sa bon las /
deng sang bsam dus rje mar pas nA ro pa'i drung du phyag 'tshal lugs 'chugs pa lta bu ma yin par rten 'brel ma 'chugs tsam byung 'dug /
ces gsungs /
de'i rjes su nyin 'ga' shas kyi ring la brag ri rdo rje 'chang chen po thugs shin tu dgyes te mi gzhan med skabs rnams su /
rjes sor bod 'dir mtha' dmag lta bus legs po rang mi yong pa sogs ma 'ongs 'byung 'gyur gyi lung bstan lta bu mang po dang /
rdo rje 'chang rang nyid kyang yun ring por mi bzhugs pa'i bzo thon pa'i gsung rjen pa mang po gnang zhing /
gzhan yang gtsang gi bla ma zhig gis bka' chos zhu rgyur lha sar bsgugs nas bzhugs yod pas bka' chos rdo rje 'chang nyid kyis gnang ma grub pa rnams rje bla ma mchog nas gnang dgos tshul sogs ma 'ongs dgongs pa can gyi gsung ngo mtshar can nang dang gsang ba'i skor mang du stsal /
de nas bla ma yab sras sogs lhan cig par phebs te 'bum mda' gser 'bum nas brag ri rdo rje 'chang ston 'khor rnams chos 'khor rgyal brgyud de dbus phyogs su sngon du phebs /
rje bla ma mchog nyid dang ma yum sogs dwags por cung zad lhod 'gol du bzhugs shing /
de nas ha cang yang mi ring bar dwags po lha khongs brgyud de rim gyis byon /
tshur lam yar klungs dang bsam yas kyi gnas rten rnams la gnas gzigs rags tsam gnang nas lha sar phebs /
bka' chos gsan dgos pa'i gras gal che la dkon pa'i rigs gnang skabs byung ba na /
rgyud grwa'i @# / /
tshogs su gnang ba med pa'i rigs dang rtag par dus 'doms pa mang du byung ba la dgongs te brag ri rdo rje 'chang rang nyid kyis de sngon zhig nas rje bla ma rdo rje 'chang la bka' gnang rigs su /
bka' chos gsan rgyur bar chad mi 'byung slad re zhig rgyud grwa'i gding ba 'then gnang mdzad na legs tshul phebs shing /
rje bla ma rang nyid kyis kyang bka' chos gal che ba mang po 'chor nyin 'dug pa ma zad /
phugs su rgyud pa'i go sa sogs la thugs re gnang ba'i dri tsam yang gtan med pas rgyud pa nas bzhugs gding 'then gnang mdzad rgyu nyid la thugs thag bcad /
de rjes shig la nyin gcig rje bla ma mchog brag ri rdo rje 'chang gi sku mdun du phebs te gding ba phyir 'then mdzad rgyu'i skor zhu gnang mdzad par /
gding ba 'then nas gang byed gsung /
gding ba ma 'then na bka' chos yod skabs rgyud grwa'i tshogs gnang med pa yang yang khel te bka' chos mang po 'chor 'gro tshul sngar bzhin gsol bar /
bzhugs gding 'then pa gnang na /
gding ba yang 'then tshar ba byas /
bka' chos kyang med pa byas yong ngo / /
zhes phebs pas /
skabs der rje bla ma nyid kyi thugs dgongs su /
gding ba 'then rgyu sngar rdo rje 'chang rang nyid kyi bka' yin pa la da lta 'di 'dra gsung ba gang yin nam /
thugs mi dgyes pa 'dra byung ba min nam snyam pa 'khrungs pa las gzhan ma'i thugs dogs ci yang ma gnang mod /
rjes su thugs dgongs zhib tu mnos skabs rdo rje 'chang nyid ring min zhing gzhan du gzigs te rje bla ma mchog gis rdo rje 'chang de nyid kyi drung nas bka' chos gsan pa'i mkhrug sdud par nye ba'i bka' rjen par phebs pa yin 'dug gsungs /
de nas brag yer par rgyud pa'i chos thog tu phebs te bzhugs pa'i skabs nyin gcig lha sa nas zhabs gras shig yongs pa yer par 'byor te /
ma yum la snyun gzhi lci tsam gyis thebs yod pas 'phral du phebs dgos tshul zhus pa ltar rgyud par dgongs zhu mdzad de lha sar phebs /
ma yum sngar 'brum pa'i snyun las ma thar pa'i stabs kyis de skabs 'brum pa bsnyungs yod pas lo der lha sar mched pa'i 'brum pa babs lci ba dang ma yum sku na mtho ba gnyis 'doms la brten rje bla ma mchog thugs las ches che bar gyur te ma yum gyi snyun g.yog gang nus su sgrub pa mdzad /
de nas skabs shig nas brag ri rdo rje 'chang gis slar bu slob gzhan zhig nas zhus ngor rin 'byung brgya rtsa'i rjes gnang stsal rgyur /
ma yum snyun gzhi lod kyang rje nyid la ma yum rang nas bka' chos su nges par phebs dgos tshul zhu nan mdzad pa dang /
brag ri'i mchod g.yog gi thugs 'khur zhabs 'degs kyang sgrub pa mdzad dgos pa dang /
rje bla ma mchog nyid kyang bla ma'i zhabs 'degs sgrub gnang mdzad rgyur thugs dgyes spro shugs @# / /
drag pas kyang nye bar drangs te brag ri ri khrod du bka' chos gsan par phebs /
mchod g.yog gi thugs 'gan lhur bzhes gnang rgyu'i thog /
mchod pa'i yo byad yongs rdzogs dang /
phyag rogs su gtor bzo ba gnyis dang /
ri mo 'bri ba po gcig bcas rdo rje 'chang nas rje bla ma nyid la rtsis sprod gnang ste /
nyin rer rjes gnang mang nyung du tsam re gnang ba yang rje nyid kyi thugs 'dod ltar sgrig na 'thus tshul bcas phebs /
de skabs rje bla ma mchog nyid sku gzugs yang ya thugs rig kyang rab tu bkra ba yod pas 'di phan la rdo rje 'chang gi zhabs 'degs kyang mnyes pa rab tu son pa zhu rgyu byung gsungs /
de nas nyin gcig gzhungs nas yig chung 'byor te brag ri rdo rje 'chang chen po \u0f38gong sa rgyal ba'i dbang po'i zhabs brtan lha sa'i jo khang du tshogs 'bum phrag gsog par 'byon dgos tshul phebs pa bzhin chi bas bskyod mdzad rgyur brten rje bla ma mchog la rjes gnang bca' sgrigs kyi deb tu gzigs rtog dgos tshul gsungs pa ltar de ma thag tu gzigs 'bul zhu gnang mdzad pas /
rjes gnang stsal zin pa rnams grangs bsher gna' ste dzaM la'i rigs rnams rdzogs /
rnam sras kyi dbu tshugs pa yan sang nyin gnang rgyur sgrig gnang mdzad na 'thus /
de nas mtshams 'dir rbad kyis 'jog rgyu yin /
zhes lan gsum tsam bstud de gsungs pas rje nyid kyi thugs la /
rdo rje 'chang gis rjes gnang gi 'phro rnams rbad 'jog rgyu yin gsung ba ci yin snyam du dgongs pa byung /
sang nyin bka' chos kyi tshogs su yang par 'dir ngos grong chog cig la 'gro dgos pa byung song bas de zin nas rjes gnang gi 'phro rnams 'bul thub pa byung na gang thub ci thub 'bul rgyu'i rten 'brel bsgrig chog pa dang /
ci ste 'phro rnams 'bul ma thub kyang gong du lha tshogs mang po de tsam gyi rjes gnang phul zin pa de dag re re nyams len byas na yang des 'thus rgyu red /
ces sogs gsung ba byung /
rje nyid nas rdo rje 'chang zhabs brtan grub 'phral yar phebs te bka' chos gnang rgyur gzhir bzhag mdzad de rjes gnang gi mchod chas rnams re zhig rtsis 'bul ma zhus na zhes zhu pa gnang yang rdo rje 'chang nas tshang ma rtsis 'bul mdzad na legs zhes phebs snang /
tshul 'di dag la rje bla ma nyid kyi gsung las /
don du 'di skabs shig nas dgongs pa gzhan du gtad rgyu'i gsung rjen pa mang po dang /
'di man gyi rjes gnang gi 'phro rnams gnang mi thub pa'i bka' shin tu gsal ba lan mang du phebs 'dug kyang rang gzhan tshang mar khu 'khrig tsam yang byung ma song ba de bla mar rmongs zhen gyis bsten pa tsam las /
dag snang med cing phal pa'i 'du shes bzhag pa'i rang rtags gsal por bstan 'dug /
ces gsung ste /
bla ma la sangs rgyas dngos su lta ba'i dag snang gi blo 'di 'byongs @# / /
dka' pa'i tshad du snang bas bsten tshul gsha'am zhig byed 'dod na /
bshes gnyen bsten tshul gyi rtsa ba dad pa sbyang pa 'di la nan tan gyis shig pa'i man ngag zang mo zhig rang cig rjes 'jug rnams la thugs brtse pas gdams pa nyid las gzhan du mi 'da'o / /
de nas brag ri rdo rje 'chang gzhung sa'i zhabs brtan tshogs 'bum ther gsog par phebs shing /
rje bla ma nyid kyang ma yum snyun bzhin yod par brten lha sa'i gzim shag tu phyir phebs nas ma yum gyi snyun g.yog mdzad de bzhugs /
gzhung sa'i zhabs brtan grub pa'i nyin brag ri rdo rje 'chang ma phebs gong du rje bla ma mchog brag rir phebs te /
de'i sang nyin bka' chos kyi 'phro nas gnang chog chog gi mchod gtor bca' gshom sogs kyi go sgrig tshags su tshud pa gnang /
nyin gung rgya ba tsam na rdo rje 'chang phebs par phyag phyi ba 'ga' res sku snyun tshul phran bu bzhes skad gleng bas /
rje nyid de ma thag gzim chung du bcar gnang thog /
snyun 'dri sogs gsol ba na /
rdo rje 'chang nas /
snyun khams ha cang lci ba mi 'dug kyang da cha 'brum pa kho slebs yod tshod red /
rjes gnang gi mchod gtor bsgrigs yod dam gsung /
rje nyid nas /
de ltar zin tshul zhu gnang mdzad par do nub de ltar 'jog par mdzod /
sang babs pa lta bu rgyu yin gsung /
sang nyin snga char rje nyid sku mdun du phebs skabs rdo rje 'chang gi zhal nas /
da re pa mi 'dug pas rjes gnang gi bca' sgrig mdzad pa rnams phyir bsdu gcig gnang dgos tshul gsung bar rje bla ma nyid thugs skyo ba tshad med pa'i ngang nas rjes gnang gi bca' gshom gnang ba rnams las /
dkar gtor rnams ma gtogs pa'i mchod gtor tshang ma phyir gshegs pa mdzad /
de 'phral dkar gtor gang yod dang nyer spyod bcas gsar du bshams bsgrigs gnang ste rje nyid rang mchod g.yog pa lnga bcas nas rdo rje 'chang gi zhabs brtan du gnas brtan phyag mchod gnad smin zhig gsung /
de mtshams lhas nas bar mi 'byor te ma yum snyun tshabs shin tu che bas da lta rang lha sa'i gzim shag tu phebs dgos zhu pa byung /
de'i tshul rdo rje 'chang gi mdun du zhu sgron mdzad pas /
da yag po ma red /
'phral du phebs shig ces gsungs te tshab tshub kyi ngang nas sangs rgyas kyi ring bsrel zhig kyang gnang /
de 'phral rje nyid ring bsrel bsnams te rings rtab kyis lha sar phebs kyang ma yum de nyid sku 'das zin te ma mjal par thugs ngal skyo gdung mnan pas non dka' ba tsam dwang du bzhes shing thugs rus rgya bskyed de rje nyid kyi sru mo lags nas thugs ngal cher gnang bar yang sems gso bka' slob stsal /
sku chas kyi 'khos stobs la gzhigs pa'i ma yum gyi gshegs rjes dgongs rdzogs rgya gang che sgrub gnang mdzad rgyu'i 'go tshugs /
phur bu lcog dang prag ri ri khrod du bsngo rten @# / /
'bul rgyur rje bla ma rang nyid ngos kyis phobs phar /
phur lcog yongs 'dzin rin po ches phyag brdab ste /
a kha kha zhes thugs mi bde ba'i rnam pa cher bzhes pa'i gsung mang du byon pas rang yum de nyid bla ma'i thugs la btags dang ri khyed par can zhig yin par gsul bar gyur ces gsungs shing /
brag ri rdo rje 'chang chen pos kyang rje bla ma mchog la thugs gse gnang ba'i gsung yang dang yang du phe bsal dang /
khyad par 'di nyin rje nyid la rgyun gtan las kyang lhag pa'i thugs brtse nyams dang byams nyams ha cang chen po gnang ba zhig byung ga mjal ba'i tham 'di yin par dgongs pa yin 'dra gsungs /
de nas phyir phebs /
lha sa'i gzim dpag tu bzhugs te /
ma yum gyi dgongs rdzogs bsgrub rgyu'i 'phros rnams rim bstud du gnang ba'i mus la nyin grangs mang tsam song zhing /
nyin gcig gi tshe da tsam na rdo rje du cheng sku ltem tshul bzhes sa dwangs su song zer ba zhig gsan ran yod snyam du thugs re cher gnang nas bzhugs pa'i skabs shig glo bur du brag ri bla brang nas bang phyin pa 'byor te rdo rje 'chang da cha dgongs pa gzhan dung rgyas su phrin song bas da lta rang du rje nyid ri khrod du phebs dgos bya ba byung /
tshul degs nam tho sha nas thugs pham tshad las 'das pa'i skyo gdung drag po mnan pas mi non pa 'khrungs te ma thag rtas rtog kyi dang nas brag ri ri khrod du phebs /
bla ma ri sku rin po che dang rje bla ma nyid rnam gnyis kyis dbu mdzad de gsung zhabs pa mang ba zhig dang bcas rje thu'u bkwan pa'i gsung gdung chog rin chen sgron me'i steng nas gdung sgrub nyin 'ga'i ring gnad du srin pa bskyangs shing /
sku gdung zhugs 'bul gyi slob dpon yang rje nyid nas gnang /
de rjes su yang dgongs rdzogs sgrub pa gnang rgyu'i skor sogs skabs gang khel du bla brang nas ci gsung mtha' dag la zhabs 'degs kyi 'khur brtson lhur bzhes gnang zhing /
phyag rdzas bkren yang nyin re nyin gnyis kyi 'phral chas tsam las gzhan dngos nor yod dgu rtsal sprugs kyis sku'i gdung rten rin po che'i zhal 'debs dang dgongs rdzogs mchod sprin sogs kyi rgyur gtong gnang mdzad cing /
phyis su zhal nas /
bka' drin can gyi bla ma dang am gnyis ka lo 'dir gshegs pas de'i lor gzhan pa bas yid pham che ba byung gsungs /
de nas rgyun gtan gyi bzhugs gnas lha sa dmar lam pa'i nang du spo gnang mdzad /
snga gong zhig nas 'dan ma tshe mar tshang zhes pa'i sprul skus /
sgrub thabs rin 'byung nas gsungs pa'i rjes gnang phyed sum brgya skor yod pa yongs rdzogs stsal rgyur gsol ba yang yang btab pa bzhin tshe mar sprul sku sogs zhu mi brgyad cu skor la rin 'byung brgya rtsa'i rjes gnang cha tshang ba dam pa'i phyag bzhes ma nyams par gnang /
@# / /
dgung lo nyer bzhir phebs pa lcags glang lor 'phan po gang rgya bla ma rin po che ngag dbang byang chub tshul khrims dpal bzang pos zur bka' brgya rtsa'i rjes gnang 'bul dgos tshul gsol ba ltar gang rgya bla ma rin po che dang /
la dags ri ljongs sprul sku /
blo gling da' mdo sprul sku byams pa chos dbang sogs sprul sku bcu bcas zhu mi tshogs pa brgyad cu skor la zur bka' brgya rtsa yongs rdzogs kyi rjes gnang legs par stsal /
dar mdo sprul sku rin po cher phyis su dar rtse mdor bla ma byams pa rin po che zhes gsol ba rgyal ba'i bstan pa la phyag rjes che ba zhig tu byung bar gsungs /
de'i dbyar thog tu 'bras spungs sog po nas min shog zhabs drung zhes pas zhus ngor lha ldan 'phrul snang gtsug lag gi shar rgyud 'ong stod sbug ces pa smon lam chen mo'i skabs r+wa ba stod pa'i dge 'dun rnams tshogs 'tshogs yul gyi 'du khung du 'bras sog po zhags drung dang /
ser smad rgyal rong shar pa sprul sku rin pho che sogs bla sprul tha drug tsam dang /
bka' rams dge bshes /
rgyud grwa stod smad kyi dge 'dun sogs zhu ba po ser skya don gnyer ldan pa nyis brgya skor la 'jam mgon tsong kha pha chen po yab sras gsum gyi gsung 'bum yongs su rdzogs pa'i ljags lung stsal /
'di'i skabs bzhugs yul dmar lam pa'i gzim shag tu yin mus kyang /
lngags lung stsol ba'i ring phebs bgrod bde khyad bzhugs gnas rme ru rnying pa'i yang steng shar ngos kyi gzim chung du mdzad /
gsung chos skabs kyi tshogs 'don du rjes yab sras kyi gsung 'bum bklags lung gi rgyun gang nas gang du phebs pa'i bla ma brgyud pa rim byon gyis gsol 'debs gsung bar /
brgyud 'debs su sngar rje bla ma nyid bzhugs pa'i kha skong gi gsol 'debs ma 'khod stabs nyin gcig sbyin bdag sprul sku nor gling du byon te \u0f38gong sa bcu gsum pa chen po'i yongs 'dzin gling mchog sprul rdo rje 'chang blo bzang lung rtogs bstan 'dzin 'phrin las dpal bzang po mchog la gsung 'bum ljags lung gi brgyud 'debs kha skong sh+lau ka gcig bka' rtsom dgos tshul zhus par yongs 'dzin rin po che nas de 'phral nyid du /
byamsX paX tshul ldan la sogs 'phags nor gyis / /
thugs rgyud legs gtams rgyal bstanX 'dzinX pa'i gtso / /
rnam bzhi'i 'phrinX lasX rgyaX mtsho'iX gos can khyon / /
yongs khyab rje btsun bla mar gsol ba 'debs / /
zhes pa ljags rtsom gnang pa gsung 'bum ljags lung skabs kyi brgyud 'debs kha skong du sbyar ba mdzad cing /
gsol 'debs 'di nyid byin rlabs kyi tshan kha che la rje bla ma rdo rje 'chang nyid kyi 'byung 'gyur gyi rnam par thar pa'i sdoms chen por yod pas dus phyis su'ang byang chub lam gyi rim pa'i brgyud 'debs kha skong sogs su khyab gdal du gsung bas mtshon te @# / /
'phrin las phyogs med du 'phel bar gyur to / /
skabs de'i gsung chos bklags lung gi nyin re'i dgong mo'i chos thun grol res bzhin rje bla ma mchog lta sa'i 'phrul snang gtsug lag khang du gnas mjal la star chags su phebs /
mchod me 'bul gnang dang thugs smon yun mi thung ba re mdzad de tshur lam phebs zhor du rmer rnying bram gzugs sogs la 'phrin skyems shugs drag po nar mar gnang /
rgyal rong shar chog mchog sbrul rin po che 'di skabs thams cad du gnas gzigs sogs kyi phebs rjes su lhan cig 'brangs te phebs yod pas bram gzugs khang gi 'og lho'i rnam sras kyi phyag mdzub tu gzhan zhig gis mdzub mo'i tshigs skogs bsgron te yod pa gzigs pas gzim chung du phebs zin nas /
da gin mchod mjal skabs rnam sras kyi phyag mdzub tu tshigs skogs bskon 'dug pa mthong tshul gsol par /
rje nyid kyi zhal nas /
'o /
khyod sku gsung thugs rten yag po mi mjal bar tshigs skogs la ltad mo blta ba ci yin zhes bkyon pa'i tshul mdzad cing /
mchod mjal zhu stangs de 'dra ma red gsung /
'o na ci 'dra byed zhus par /
sku rten rnams de dang de'i ye shes pa dngos yin par mos te /
de dag la yan lag bdun pa dang maN+Dal 'bul /
gsol ba btab pas spyi bo /
mgrin pa /
thugs ka bcas nas rim bzhin bdud rtsi bod jer dang bcas pa dkar dmar mthing gsum rim dang cig car du byung /
rang gzhan sems can kun gyi spyi mgrin snying ga gsum la rim dang cig car du thim pas sgo gsum gyi dri ma sbyangs shing /
sku gsung thugs kyi byin rlabs zhugs /
dbang bzhi thob pas sku bzhi 'grub par byed pa'i sa bon khyad par can bskrun par byas song snyam du bsams la /
bsngo smon dang brtan bzhugs /
shis brjod bcas bya dgos pa yin /
zhes bka' phebs pa rgyal rong shar sprul rin po ches kho bo cag la yang yang nan tan du gsungs so / /
de skabs shig tu zhabs zhu ba 'jam dbyang zhes pa go chod cig yod pa dus kyi chos nyid du gyur bar de nyid la byang 'pho /
ljags bsngo /
mchod sprin sogs kyi dge rtsa gzab nan gnad du smin pa bka' drin du stsal /
rje nyid kyi sku mchod phyag mdzod phyis su dge tshul gyi mtshan ngag dbang rgya mtsho zhes pa zhabs zhur de dus 'byor ba thugs brtses rjes su bzung /
lo de ga'i dgun thog nas pha bong khar grwa shag gcig tu gnas g.yar mdzad nas der bzhugs /
de dus dgun kar tshes bcu zhig gi nyin par rje bla ma rdo rje 'chang mchog nyid dang /
phyag mdzod ngag rgyam /
rgyal rong gi grwa pa gsar pa gcig /
pha bong kha'i dge slong byams pa bcas pha bong kha'i rgyab ri'i bde chen sgrub phug tu phebs /
sgrub phug gi mdor nyin gang lhod 'gol gyis bzhugs par /
snga @# / /
dro nas ldir ring zhes pa'i sgra chen po bar thag 'tsham par phyi nas gsan pa'i tshe phug pa'i nang nas sgrog pa 'dra ba /
nang nas gsan skabs phug pa'i phyi nas sgrog pa 'dra ba bar ma chad par sgrog pa zhig rje bla ma nyid ston 'khor yongs kyi mthun snang du gsan /
de nas tsha rting tsam gyi dus na /
ldir ring /
ldir ring zhes lan gnyis gnyis mnyam du bar thag 'tsham par sgrog pa dang /
phyi dro'i dus su /
ldir ring /
ldir ring /
ldir ring zhes thengs gsum gsum mnyam du sgrog cing /
de ltar grag pa'i tshe rnga po che zhig gam /
rnga mang po zhig mnyam du brdung ba lta bur mngon sum par gsan du yod pa byung bas /
da gdod gzhi nas de'i nyin tshes bcu yin pa bcas mkha' 'gro'i tshogs rnga lta bu zhig yin thag chod red snyam pa dgongs shing de ltar gsung 'phros su'ang gnang /
der gtor ma'i smug rtsi bsnams pa med kyang bzhes rtsam nas tshogs gtor bzhengs te sgrub phug gi nang du tshogs 'khor gnad smin zhig kyang 'bul ba mdzad /
de rjes shig na /
rje nyid nas 'bras gung ru rgya mtsho gling rin po che mkhyen rab dpal ldan bstan pa'i nyi ma dpal bzang por de'i skor gsung gleng mdzad pas gung sprul rin po che nas de mkha' 'gro'i rnga rang yin nges /
rin po che rang nyid sku gzhon nu'i dus su'ang rgyud pa dge bshes zhig dang gsar pa zhig bcas khong pa gnyis phug pa der sgron me bteg ste song ba'i skabs /
drang srong sma ra ring po yod pa bgres nyams can zhig mjal /
skabs der khong gnyis 'jigs drags pas gang yang smra nus par rings par phyir bros /
slar mon bsam bskor nas ched du mjal bar phyin pas drang srong de gar song med par yal zin pa zhig byung ba red ces gsung /
phug pa de nas sin+d+hu ra li khri'i kha dog ltar dmar ba de 'dra yang yang babs pa bcas sgrub phug byin rlabs can zhig yin par 'dug gsungs /
dgung grangs nyer lnga bzhes pa chu stag lo'i dgung gsar skabs rje nyid kyi ma sru dang lhan du lha sar bzhugs /
dgung gsar grub nas slar pha bong khar phebs te snga lo ltar bzhugs shing /
bla ma ri sku rin po che yang rje bla ma mchog dang lhan bzhugs bskyangs par seng dbar nam byung la ri sku rin po che'i drung nas bstan 'gyur gyi chad gsab sogs ljags lung mang du gsan /
'di skabs rnams la'ang 'bras spungs su sgo mang mkhan chen rdo rje 'chang gi sku mdun nas dpal gsang ba 'dus pa 'phags lugs mi bskyod pa lha so gnyis dang /
grub chen lU i ba'i lugs kyi 'khor lo bde mchog lha drug cu rtsa gnyis pa /
'jigs byed dpa' bo gcig ba bcas kyi dbang chen dang /
gzhan yang mkhan chen rdo rje 'chang de nyid kyi drung nas bka' chos nam yod la gsan bzhes ci @# / /
thub mdzad /
bla ma ri sku rin po che nas rje nyid 'di lo dgung skeg tu phebs pa dang bcas 'phan yul gyi rten gnas rnams su zhabs thang gnas skor ba'i tshul gyis phebs te /
bka' gdams gong ma sogs kyis byin gyis brlabs pa'i gnas dang rten khyad par can rnams dang /
lhag par gdung rten 'bum pa gtso che ba bzhugs pa dag tu zhabs skor dang gnas gzigs gnad smin zhig gnang na sku tshe'i 'gal rkyen zhi zhing bzhed don 'grub ba sogs kyi gnad che tshul nan cher gsungs pa'i bka' bzhin rje bla ma rdo rje 'chang chen po mchog phyag phyi ba 'ga' re dang bcas te zhabs thang gis pha bong kha'i ri khrod nas nyang bran gyi phu dga' la bya ba brgyud de 'phan yul du phebs shing /
dkar po sgang du bzhugs zhag thog /
thog mar gro sa mchod rten du zhabs skor yun mi thung tsam gnang zhing /
de nas rim byon gyis lo tsaX dgon zhes par bod yul du bstan bcos chen po dbum la 'jug pa thog mar gdan drangs te srol 'byed pa po pa tshab lo tsA ba nyi ma grags kyi gdung rten 'bum pa gtso bor bzhugs pa'i mchod rten rnams la zhabs skor skor tshad long nges su gnang /
'di'i skor tshad sngar nges pa med kyang rje nyid nas skor tshad rgyas 'bring bsdus gsum gdan sa chen po 'bras spungs /
ser /
dga' ldan gsum gyi dge 'dun gyi zhal grangs ltar rgyas par bdun stong bdun brgya /
'bring lnga stong lnga brgya /
bsdus pa sum stong sum brgya dang /
de gsum ji ltar nus pa'i kha skong ci 'grub re bcas bskor dgos pa'i skor tshad nges pa can du mdzad cing /
skor ba bya tshul yang gzhan gyi lad mo dang g.yam rgyugs mdzad pa ma yin par /
'dul ba lung gzhi las /
mkhas pa gang zhig rab tu sems dad pas / /
sangs rgyas mchod rten la ni gom 'dor na / /
'dzam bu'i chu bo'i gser gyi srang tshad ni / /
stong phrag brgya yang de dang mnyam pa min / /
zhes dang /
gsal rgyal gyis zhus pa'i mdo las /
su zhig dad pas thub pa'i mchod rten nam / /
sku gzugs dag la bskor ba byed pa de / /
phyi ma'i tshe na dgra chen rnams kyis btud / /
bzang po'i snod gyur yon tan rnams dang ldan / /
zhes dang /
me tog brtsegs pa'i mdo las /
de bzhin gshegs pa yongs su mya ngan las 'das nas mchod rten rnams la me tog 'ga' 'bul lam /
zhes pa nas /
mar me phul te phul nas dga' ba'i sems kyis gom pa'i gar stabs bor te /
sangs rgyas bcom ldan 'das la phyag 'tshal zhes smra ba de dag ni /
sedge rnam par rtse ba bskal pa brgya'am bskal ba stong ngam bskal pa brgya phrag stong du yang log par ltung pa'i gnas su 'gyur pa de'i gnas med do / /
zhes dang /
'phags pa spyan ras gzigs kyi mdo las /
phyi ma'i tshe phyi ma'i dus @# / /
lnga brgya'i tha ma la su zhig de bzhin gshegs pa yongs su mya ngan las 'das pa'i ring bsrel yungs 'bru tsam la bsti stang byed pa dang /
bla mar byed pa dang /
ri mor byed pa dang /
mchod pa dang /
rjed pa dang /
gsol ba dang /
bsngags pa dang /
skor ba byed pa des phan yon lnga yongs su 'dzin par 'gyur te /
lnga gang zhe na /
dran pa dang ldan par 'gyur pa dang /
rtogs pa dang ldan par 'gyur pa dang /
ngo tsha shes shing khrel yod pa dang ldan par 'gyur ba dang /
myur du sangs rgyas bcom ldan 'das mthong bar 'gyur ba dang /
mthong nas kyang dad pa bskyed par 'gyur ba ste /
phan yon lnga po de dag yongs su bzung bar 'gyur ro / /
de chos bzhi dang ldan par 'gyur te /
bzhi gang zhe na /
de bzhin gshegs pa'i bstan pa 'dzin pa dang /
de yang ji skad bstan pa bzhin du sgrub pa dang /
bsgrubs nas kyang sangs rgyas bcom ldan 'das rnams dang nye bar 'gyur ba dang /
myur du sangs rgyas kyi zhing yongs su dag par skye bar 'gyur te /
bzhi po de dag go / /
zhes /
yang de nyid las /
srog chags kun la phan pa'i phyir / /
byang chub tu ni sems bskyed nas / /
'jig rten mgon gyi mchod rten la / /
su zhig skor ba byed pa ni / /
tshe rabs dag ni thams cad du / /
bya ba spyad pa spyod pa'i tshe / /
dran dang ldan zhing blo gros ldan / /
bsod nams ldan zhing 'jigs med 'gyur / /
mchod rten bskor ba byas na ni / /
tshe rabs dag ni thams cad ni / /
lha dang klu dang gnod sbyin dang / /
srin po rnams kyis mchod par 'gyur / /
ngas ni gang dag bstan pa yi / /
mi khom brgyad po de dag spong / /
sangs rgyas 'byung ba rab mdzes pa / /
mnyes par byed 'di dal ba gcig /
mdog ldan gzugs ni phun sum tshogs / /
mtshan gyis legs par brgyan pa dang / /
mthu dang stobs dang ldan par 'gyur / /
le lo can du skye mi 'gyur / /
de ni phyug cing nor cher 'gyur / /
zhes pa nas /
mchod rten bskor ba byas na ni / /
skye ba thams cad kun tu yang / /
dbang cher grags pa'i khyim bdag dang / /
dpal dang gzi brjid ldan par 'gyur / /
bram ze sA la che ba dang / /
tshul khrims ldan zhing mang thos dang / /
rgyal rigs sA la che 'dra dang / /
phyug cing nor cher ldan par 'gyur / /
ris bskor rgya mtsho tshun chad kyi / /
sa kun la ni gang smon pa / /
gling bzhi dag gi dbang phyug zla / /
rgyal po chos dang ldan par 'gyur / /
'khor los bsgyur ba rdzu 'phrul che / /
rin chen bdun dang ldan par 'gyur / /
rgyal srid gnas nas sangs rgyas la / /
yang dang yang du bsti stang byed / /
'di nas shi 'phos mtho ris su / /
song nas sangs rgyas bstan la dad / /
lhun po'i zom gyi dbang phyug po / /
lha yi dbang po brgya byin 'gyur / /
lha dbang shin tu 'thab bral dang / /
de bzhin du ni dga' ldan dang / /
lha dbang shin tu @# / /
'phrul dga' dang / /
dbang bsgyur 'jigs pa med par 'gyur / /
mchod rten skor ba byas na ni / /
tshangs pa'i dbang phyug mkhas 'gyur zhing / /
lha rnams bye bas mchod par 'gyur / /
'jig rten mgon gyi mchod rten la / /
mi gang skor ba byed pa yi / /
bsngags pa bskal pa bye bar yang / /
brjod pas zad par bya mi nus / /
su zhig byang chub sems bskyed nas / /
ston pa'i mchod rten phyag 'tshal ba / /
de ni bskal pa bye bar yang / /
nam yang long zhing 'theng mi 'gyur / /
'jig rten mgon gyi mchod rten la / /
mngon du skor ba byed pa ni / /
bung ba sngon po mdzes 'dra yi / /
rnam par dag pa'i mig 'thob 'gyur / /
mchod rten bskor ba byas na ni / /
de ni nges par rtag tu yang / /
mthun pa'i don mthun 'thob 'gyur zhing / /
don min rnams ni spangs par 'gyur / /
mchod rten bskor ba byas na ni / /
mthu dang stobs dang ldan par 'gyur / /
de ni le lo med 'gyur zhing / /
rtag tu bag yod ldan par 'gyur / /
mchod rten bskor ba byas na ni / /
brtson 'grus brtan cing mthu brtan la / /
brtan zhing rnam par gnon brtan dang / /
de ni myur du mkhas par 'gyur / /
me dang dug dang mtshon gyis de / /
nam yang 'chi dus byed mi 'gyur / /
mkhas pa'i tshe ni rdzogs rdzogs su / /
zad par byas nas 'chi dus byed / /
mchod rten bskor ba byas na ni / /
pho brang 'khor dang yul 'khor dang / /
grong rdal rnams su longs spyod dang / /
gzugs kyis khyad par 'phags par 'gyur / /
byang chub spyad pa spyod pa'i tshe / /
de ni 'dod pa mi bsten cing / /
lus kyang gtsang la gos gtsang zhing / /
gtsang ma'i chos la gnas par 'gyur / /
zhes dang /
mchod rten bskor ba'i tshigs bcad kyi mdo las /
shes rab chen po shA ri'i bus / /
ston pa la ni zhu ba zhus / /
mchod rten bskor ba bgyis pa yi / /
rnam par smin pa ci 'gyur ba / /
bskal pa chen po'i 'jig rten mchog /
rnam par 'dren pas bdag la gsungs / /
rdzogs pa'i sangs rgyas rkang gnyis mchog /
ston pas de las bka' stsal pa / /
mchog rten bskor ba byas pa yi / /
yon tan gang yin phyogs tsam bstan / /
mchod rten bskor ba byas pa yis / /
lha klu gnod sbyin dri za dang /
lha min mkha' lding mi'am ci / /
lto 'phye rnams kyis mched par 'gyur / /
dal ba rnyed dka' thob gyur nas / /
skad cig gcig tsam bar du yang / /
mchod rten bskor ba byas pa ni / /
mi khom brgyad rnams spong bar 'gyur / /
mchod rten bskor ba byas pas ni / /
dran dang ldan cing blo gros ldan / /
kha dog ldan zhing mdzangs pa dang / /
thams cad du ni mchod par 'gyur / /
mchod rten bskor ba byas pas ni / /
lha dang de bzhin mi rnams kyi / /
tshe ring ba yang de yis 'thob / /
grags pa chen po'ang 'thob par 'gyur / /
mchod rten bskor ba byas pas ni / /
'dzam bu'i gling du rus kyi mchog /
cho rigs @# / /
yongs su dag par yang / /
blo ldan de ni skye bar 'gyur / /
mchod rten bskor ba byas pas ni / /
kha bzhin dag kyang bzang ba dang / /
mdog sdug pa dang mkhas pa dang / /
bde bar gnas par ? thob par 'gyur / /
mchod rten bskor ba byas pas ni / /
phyug cing nor yang mang pa dang / /
ser sna med cing gtong phod dang / /
sbyin pa dag la dpa' bar 'gyur / /
mchod rten bskor ba byas pas ni / /
yid du 'ong zhing blta na sdug /
mdog bzang mthong na dga' ba dang / /
longs spyod rgya chen spyod par 'gyur / /
mchod rten bskor pa byas pas ni / /
'du byed stong par mthong nas kyang / /
de ni chos la rmongs mi 'gyur / /
myur du dga' ba thob par 'gyur / /
mchod rten bskor ba byas pas ni / /
rgyal rigs mchog tu skye bar 'gyur / /
bud med 'khor dang ldan pa dang / /
stobs dang brtson 'grus ldan par 'gyur / /
mchod rten bskor ba byas pas ni / /
bram ze che zhing mtho bar skye / /
tshul khrims ldan zhing thos dang ldan / /
rig byed gsang sngags ldan par 'gyur / /
mchod rten bskor ba byas pas ni / /
khyim bdag che zhing mtho bar skye / /
phyug cing nor yang mang ba dang / /
nor dang 'bru rnams ldan par 'gyur / /
mchod rten bskor ba byas pas ni / /
'dzam bu'i gling gi mnga' bdag rje / /
sa steng mtha' dag dbang byed pa'i / /
chos dang ldan pa'i rgyal por 'gyur / /
mchod rten bskor ba byas pas ni rin chen bdun dang ldan pa yi / /
'khor los bsgyur ba'i rgyal por 'gyur / /
chos bzhin 'khor lo skor bar byed / /
mchod rten bskor ba byas pas ni / /
'di nas 'phos te mtho ris 'gro / /
sangs rgyas bstan la dga' ba dang / /
rnal 'byor ldan zhing rdzu 'phrul che / /
mchod rten bskor ba byas pas ni / /
lha yul dag nas 'phos nas kyang / /
de ni mi yi nang du skye / /
rmongs pa med par mngal du 'jug /
mchod rten bskor ba byas pas ni / /
mngal gyi skyon gyi dri ma yis / /
de la gos par mi 'gyur te / /
de ni nor bu dag pa bzhin / /
mchod rten bskor ba byas pas ni / /
ma ltor bde bar gnas par 'gyur / /
de ni bde bar btsa' ba dang / /
bde bar nu zho 'thung bar 'gyur / /
mchod rten bskor ba byas pas ni / /
phas kyang 'khor g.yog mang po yis / /
de la gso zhing gnas par 'gyur / /
ma mas rtag tu rim gro byed / /
mchod rten skor ba byas pas ni / /
nye du rnams kyi snying du sdug /
de bzhin pha ma lhag par byams / /
skyes nas longs spyod 'phel bar 'gyur / /
mchod rten bskor ba byas pas ni / /
sha za dang ni srin rnams kyis / /
de la gnod par mi 'gyur ro / /
longs spyod dag la skyon med spyod mchod rten bskor ba byas pas ni / /
bskal pa brgyar yang de dag rnams / /
zhar 'grum por yong mi 'gyur / /
lus kyang rnam par dag par 'gyur / /
mchod rten bskor ba byas pas ni / /
mig kyang rnam par dag par @# / /
'gyur / /
dkyus ring mthon mthing sdug pa dang / /
lha yi mig kyang de yis 'thob / /
mchod rten bskor ba byas pas ni / /
lus bde sems kyang brtan pa dang / /
de bzhin brtson 'grus brtan pa dang / /
dpung mgo zlum zhing brtan par 'gyur / /
mchod rten bskor ba byas pas ni / /
stobs dang byad gzugs phun sum tshogs / /
yan lag thams cad mtshan rnams kyis / /
legs par brgyan cing ldan pa la 'gyur / /
mchod rten bskor ba byas pas ni / /
sum cu rtsa gsum dbang phyug rje / /
rdzu 'phrul chen po brgya byin du / /
lha yi dbang po chen por 'gyur / /
mchod rten bskor ba byas pas ni / /
'thab bral lha yi rgyal po dang / /
de bzhin yongs su dga' ldan dang / /
'phrul dga' gzhan 'phrul dbang byed 'gyur / /
mchod rten bskor ba byas pas ni / /
tshangs pa'i 'jig rten tshangs pa yi / /
dbang phyug nyid du de 'gyur zhing / /
lha rnams byed ba snyed kyis mchod / /
mchod rten bskor ba byas pas ni / /
bskal pa bye ba stong dag dang / /
khrag khrig phrag brgya dag tu yang / /
shes rab ldan pas rtag tu mchod / /
mchod rtan bskor ba byas pas ni / /
bskal pa bye ba steng dag tu / /
lus gtsang gos kyang gtsang ba dang / /
dkar po'i chos dang ldan par 'gyur / /
mchod rten bskor ba byas pas ni / /
stobs dang brtson 'grus phun sum tshogs /
de ni le lo med pa dang / /
shin tu bsgrub pa thob par 'gyur / /
mchod rten bskor ba byas pas ni / /
brtson 'grus brtan cing mthu yang brtan / /
rtsal brtan cis kyang mi tshugs shing / /
don rnams myur du 'grub par byed / /
mchod rten bskor ba byas pas ni / /
gdangs skad gsang yang mtho ba dang / /
yid du 'ong ba'i nga ro can / /
gnod pa med cing nad med 'gyur / /
mchod rten bskor ba byas pas ni / /
nga nyid kyis ni bstan pa yi / /
gnas der myur du de 'gro zhing / /
shas cher skye ba 'thob par 'gyur / /
mchod rten bskor ba byas pas ni / /
dran pa nye bar gzhag pa bzhi / /
sems kyi tshad med bzhi po dang / /
rdzu 'phrul rkang pa'i dbang yang 'thob / /
mchod rten bskor ba byas pas ni / /
'phags pa'i bden pa bzhi po dang / /
dbang po rnams dang stobs rnams dang / /
byang chub yan lag 'bras bu thob / /
mchod rten bskor ba byas pas ni / /
mngon shes drug ldan zag pa med / /
nyon mongs thams cad spangs pa yi / /
dgra bcom rdzu 'phrul chen par 'gyur / /
mchod rten bskor ba byas pas ni / /
'dod chags zhe sdang spangs pa dang / /
'khor pa rnams ni spangs pa yi / /
rang rgyal byang chub 'thob par 'gyur / /
mchod rten bskor ba byas pas ni / /
'jig rten dag tu de bzhin gshegs /
mtshan rnams kyis ni brgyan pa dang / /
gser gyi sku mdog 'thob par 'gyur / /
lus kyi las kyang bskor ba yin / /
ngag gi las kyang bskor ba yin / /
yid kyi las kyang bskor ba yin / /
smon lam btab pa bskor ba yin /
@# / /
'dir ni bskor ba byas pa yis / /
bgrod dka' bde dgur don rnams 'grub / /
'jig rten mgon po'i mchod rten la / /
bskor ba byas pa'i yon tan gang / /
de ni tshig tsham nyi mo yis / /
legs par bstan pa mi nus so / /
sems can rnams la snying brtse'i phyir / /
shA ri'i bu yis zhus nas kyang / /
mchod rten phyag byas yon tan gang / /
'jig rten mgon pos brtan pa yin / /
rta brgya dang ni gser srang brgya / /
dre mo'i shing rta brgya dag dang / /
rgod ma brgya yi shing rta rnams / /
rin chen sna tshogs bkang ba yang / /
bskor ba'i gom pa gcig por ba'i / /
bcu drug char yang mi phod do / /
gangs kyi glang chen brgya rten dga' lus chen na mtshod yangs pa dang / /
sna yang gshol mda' 'dra pa'i glang / /
gser dang nor bus brgyan pa yang / /
bskor ba'i gom pa gcig por ba'i / /
bcu drug char yang mi phod do / /
mkhas pa gang zhig sangs rgyas mchod rten la / /
dga' ba'i sems kyis gom pa gcig por pa / /
'dzam bu'i chu klung gser srang 'bum grangs snyed / /
de ni de dang mtshungs pa yod ma yin / /
zhes dang /
gtsug tor dri med las /
ring bsel gyi snying po'am /
de bzhin gshegs pa'i ring bsrel gyi snying po can gyi mchod rten la bskor ba bya'o / /
yid bzhin gyi nor bu rin chen 'di gnyis kyang dus gcig tu dran par bya'o / /
des na gang+gA'i klung gi bye ba khrag khrig phrag 'bum gyi bye ma snyed kyi de bzhin gshegs pa la dge ba'i rtsa ba bskyed par 'gyur ro / /
bsod nams chen po dang ldan par 'gyur ro / /
mtshams med pa lnga'i las kyi sgrib pa rnams kyang yongs su byang par 'gyur ro / /
sems can dmyal ba dang /
dud 'gro'i skye gnas dang /
gshin rje'i 'jig rten gyi ngan song rnams las yongs su thar bar 'gyur ro / /
tshe ring por 'gyur ro / /
sbrul gyi pags pa brjes pa bzhin du lus bor nas skal pa mnyam pa'i phyir 'jig rten gyi khams bde ba can du skye bar 'gyur ro / /
zhes dang /
rigs kyi bu'am rigs kyi bu mo gang la la zhig gis mchod rten la la bskor ba byas sam /
phyag byas sam /
mchod pa phul yang rung ste de bzhin gshegs pa'i byin gyis brlabs kyis bla na med pa'i byang chub las phyir mi ldog par 'gyur ro / /
sngon gyi las kyi sgrib pa ma lus pa yang byang bar 'gyur ro / /
zhes dang /
gang la la zhig gis mchod rten 'di la bskor ba byas sam /
phyag byas sam /
thal mo sbyar ram /
me tog phul lam /
byug pa dang bdug pa phul lam /
dril bu dang bdan dang gdugs 'ga' zhig phul na yang de bzhin gshegs pa dgu khri dgu stong gi mchod rten la phul ba'i bsod nams dang mnyam pa yin no / /
zhes dang /
gsang ba ring bsrel gyi zam tog las sems can gang dag mchod rten de la bskor ba gcig gam /
phyag 'tshal ba gcig gis mnar med pa la thug pa'i @# / /
bar la sogs pa rnams las longs su thar par 'gyur ro / /
bla na med pa yang dag par rdzogs pa'i byang chub las phyir mi ldog par 'gyur ro / /
zhes gsungs pa sogs mang ngo / /
mdor na sangs rgyas kyi yungs 'bru'i ring bsrel dang /
chos sku'i ring bsrel gzungs chen sde lngar grags pa sogs rten du song ba'i sku'am /
de lta bu'i ring bsrel gyi snying po can gyi mchod rten la bskor ba byas na sngar bshad pa /
ltar gyi phan yon rnams 'thob par 'gyur te /
ji skad du /
ring bsrel gyi snying po can gyi mchod rten la bskor ba bya'o / /
gang+gA'i klung bye ba khrag khrig 'bum gyi bye ma snyed kyi de bzhin gshegs pa rnams la dge ba'i rtsa ba bskyed par 'gyur ro / /
mtshams med pa lnga'i las kyi sgrib pa yang byang bar 'gyur ro / /
ngan song du skye bar mi 'gyur ro / /
skye ba phyi ma mngal gyi dri mas mi gos par 'gyur ro / /
gang dang gang du skye ba de dang der padma las brdzus te skye bar 'gyur ro / /
skye ba dran par 'gyur ro / /
zhes sogs ltar dgos pa dang phan yon tshad med par gsungs pa'i don thugs la brnags shing /
gdul bya mtha' yas pa zhig kyang tshul de la sbyor bar mdzad /
der ma zad mdo thar pa chen po las /
gang zhig phyogs bcu dus gsum gyi / /
sangs rgyas rnams la phyag 'tshal na / /
kha na ma tho 'das pa dang / /
ma 'ongs pa dang da ltar gyi / /
las ngan bcu po byas pa yang / /
da ltar mngon du byang par 'gyur / /
ces sogs dang /
sangs rgyas rnams la phyag 'tshal na / /
las ngan kun las rnam par grol / /
mtshams med lnga po'i sdig kyang 'byang / /
sogs nas /
mtha' ru ngan song gsum dang bral / /
sangs rgyas byams pa'ang mthong ba dang / /
sangs rgyas stong yang mthong bar 'gyur / /
ces dang /
rgyal ba'i blo gros zhes pa'i mdor /
yon tan thams cad thob par 'dod pas dkon mchog gsum la mchod par bya'o / /
zhes dang /
sa'i snying po'i mdo las /
'jig rten dag na bde zhing skyid pa / /
thams cad dkon mchog mchod las byung bas / /
zhes sogs dang /
gzhan yang /
sangs rgyas yon tan bsam mi khyab / /
zhes pa nas /
bsam mi khyab la dad byas na / /
rnam par smin pa'ang bsam mi khyab / /
zhes pa'i rkang pa phyi ma gnyis ni /
bsam mi khyab la mchod byas na / /
rnam par smin pa'ang bsam mi khyab / /
ces dang /
bstod pa dang gsol 'debs sogs la bsgyur ba'i phan yon 'byung bar gsungs pa dang /
khyad par du spyan ras gzigs kyi mdo las /
blo gros rnam par dag pa de bzhin gshegs pa yongs su dag pa la su zhig me tog dang /
phreng ba dang /
spos dang /
gdugs dang /
rgyal mtshan dang /
bdan dang /
rol mo'i sgra dang /
byug pa rnams kyis bsti stangs byed pa de'i bsod nams kyi phung po'i mtha' rtogs par mi nus te de'i mtha' ni theg pa gsum po gang yang rung bas mya ngan las 'das pa'i mthar @# / /
thug pa ma gtogs par bsod nams kyi phung po'i phyi ma'i mthar yang zad par mi nus so / /
de ci'i phyir zhe na /
blo gros rnam par dag pa ji ltar de bzhin gshegs pa sangs rgyas kyi chos thams cad kyi tshad med pa de bzhin du de bzhin gshegs pa la yon phul ba yang tshad med do / /
mtha' yas so / /
bsam gyis mi khyab bo / /
mtshungs pa med do / /
dpag tu med do / /
grangs med do / /
dpag gis mi lang ngo / /
brjod du med do / /
zhes sogs ltar sangs rgyas kyi sku dngos sam /
sku gsung thugs kyi rten la phyag 'tshal ba dang /
bstod pa /
mchod pa 'bul pa /
gsol ba 'debs pa /
skyabs su 'gro ba sogs kyi phan yon rgya cher gsungs te kun kyang rnam par grol ba'i lam la yid 'dun pa'i skal pa can du mdzad cing /
gnas 'dzin btsun ma re re tsam khang srung gi tshod lta bur sdod srol las rten mchog rnams la sri zhu 'dzin spras sogs ha cang dman stabs rje bla ma mchog nas gzhan mang por gdung rten 'di dag shin tu rtsa 'gangs che ba'i lo rgyus dang /
phan yon gong gsal ltar ma zad /
gzhan yang pho ma chi na /
rlung khrag bad kan sogs sman gzhung nas gzhan dbang /
sngon gyi las nang du gsungs pa'i nad rigs dang /
gdon bgegs zhi ba /
tshe ring por bsring ba /
tshe rabs phyi mar yang zab mo'i lta ba dang /
byang chub kyi sems la thos bsam sgom pa sogs nus pa'i bag chags tshun 'jog nus pa sogs phyag bskor bgyis pa'i phan yon rgya cher gsungs par brten de nas bzung nad kyis gdungs pa sogs kyi skye 'gro du mas tshogs gsog sgrib sbyong gi rten du bzung ste skor tshad phyag mchod la brtson pa ches cher dar bar gyur te nad gzhi tshabs po che yang lhag med du byang ba sogs mthong chos su byung ba du mas yid drangs te phyis nas pa tshab mchod rten nam lo tsA mchod rten zhes yongs su grags pa byung ste 'gro don rgya cher 'phel ba yang rje 'di nyid kyi thabs mkhas kyi 'phrin las la brten nas byung ba 'og tu'ang 'chad 'gyur ltar gyis shes par nus la /
dgon de'i nye skor du gnas 'dzin btsun ma gang yod phyogs bsdus la mang 'gyed kyi bsnyen bkur /
phyis kyi rgyun ja'i thebs dmigs sogs phon mi chung ba stsal te de ga'i dgon gnas mchod rten dang bcas par 'dzin spras sri zhu gang thub bya dgos pa'i bka' slob nan tan du stsal / /
de nas rim gyis ra ma byams chen /
rgyal byams chen /
glo pa stod byams chen /
sa phud thub dbang bcas su gnas 'brel zhabs skor /
phyag mchod sogs dang /
stong rtse ri'i tshar chen blo gsal rgya mtsho'i sgrub gnas sogs su mchod sprin mdor bsdus dang 'brel bar thugs dam nyams bzhes thun re'i rnal 'byor gyi tshul du bskyangs shing /
'gro ba rnams phyi nang mkha' spyod kyis la bgrod pa'i thugs smon yang dag pa gnang /
de nas rim @# / /
gyis phebs te bkog skyid phyug po zhes pa'i grong khyim /
sngon dus 'jam mgon tsong kha pa chen po byon skabs tshems bsnyung ba bkog pas thugs la bde skyid kyi nyams 'khrungs pa las ming de ltar chags pa der rje tsong kha pa'i zhal 'don gyi gzigs dpe sher phyin brgyad stong pa gser dngul spel bris po ti gcig bzhugs pa zhal phye gsung sgrog /
thugs smon bcas gnang /
de nas mnyam med jo bo chen po'i bka' brgyud 'dzin pa shar ba yon tan grags dang /
po to ba rin chen gsal la sogs pa jo 'brom yab sras kyi slob ma yang slob dang bcas pa'i gdung rten sa 'bum brgya rtsa tsa ma bzhugs pa sha ra dgon du phebs /
der yang nyin zhag bco lnga tsam gyi yun du zhabs skor dang /
phyag mchod /
gnas gzigs sogs zhib par gnang /
de nas rim gyis sne'u zur mchod rten /
po to dgon /
phu chung /
khams lung /
lcang lung chos sde /
dga' ldan chos 'khor /
glang thang /
dpal ldan rtse sogs su zhabs skor /
mchod sprin /
'phrin bcol sogs dang /
gong gsal bka' gdams kyi rten gnas rnams su nyin gnyis gsum re ci rigs bzhugs pa'i ring byang chub lam gyi rim pa dang theg chen blo sbyong gi nyams bzhes sogs la thugs 'grus dang thugs smon mchog tu gzab pa gnang /
de nas slar pha bong kha'i ri khrod du zhabs sor bkod de /
bka' dang bstan bcos kyi gsung rab du mar gzigs rtog dang /
snga dgong rnams su mdo sngags lam gyi rim pa'i nyams bzhes zung du 'brel bar bskyangs pas dus 'da' ba mdzad /
rgyud grwa nas sgrig 'then mdzad pa sogs kyi dus ji bzhin ma nges kyang /
dgung lo nyer drug nas brtsams te dgung lo so brgyad tsam du phebs pa'i bar phal mo cher mtshan nyid ldan pa'i skyes mchog mkhas grub dam pa du ma'i drung nas zab cing rgya che ba'i chos bka' lung khrid snyan brgyud kyi man ngag mtha' yas pa zhig la gsan bsam sgom sgrub par mchad pa lta bu gnang zhing /
skabs 'gar dad brtson rnam dpyod dang ldan pa du mas gsol ba btab pa bzhin dbang bka' lung khrid kyis mtshon pa'i chos 'khor bskor ba dang /
bstan bcos che phra ci rigs pa ljags rtsom mdzad pa'i tshul yang ches mang ba zhig byung snang ba 'di dag gi stod smad rnams su gsal ba ltar ro / /
des na phyis su'ang chos gsan pa'i rigs mang du yod pa rnams dus skabs so so'i thad du mdo tsam 'chad 'gyur ltar las /
gzhan rnams che long tsam zhig go rim nges pa med par 'dir phyogs gcig tu 'god pa la /
ri sku rin po che las lung khrid sogs mang du gsan mus ltar dngul chu d+harma b+ha dra'i gsung 'jigs byed kyi sgo nas rgyas pa'i 'khor lo sgrub tshul dang /
chos rgyan gsung gcod kyi gdams pa thar @# / /
'dod ded dpon /
gsang sman gab tshig zhal shes sbyor tshad dang bcas pa /
thang sag pa'i 'jigs byed bskyed rdzogs bcas kyi lung /
theg pa chen po'i gso sbyong yan lag brgyad pa'i sdom pa /
srong btsan bka' 'bum dang /
dngul chu d+harma b+ha dra'i gsung 'bum gyi gras 'ga' zhig /
pha dam pas mdzad pa'i mkhyud spyad dkar nag khra gsum /
'brong rtse be'u bum /
dar mo sman rams pa'i gdams ngag bka' rgya ma bcas kyi ljags lung /
khyab bdag bka' 'gyur pa chen po 'bras shag sgor mkhan chen rdo rje 'chang rje btsun blo bzang smon lam dpal bzang po'i drung nas /
rgyal ba'i bka' 'gyur rin po che'i bklags lung gi rgyun chu bzang gsan yig tu bzhugs pa yongs su rdzogs pa dang /
kha skong spar gsar gyi dkar chag spar byang bcas dang /
gser 'od g.yang skyabs dang /
bskal bzang sangs rgyas stong gi mtshan brjod pa skal bzang rgyan gyi phreng ba /
r+wa lo tsA ba rdo rje grags nas brgyud pa'i gshin rje gshed kyi chos skor r+wa bod du grags pa /
'bri gung dpal 'dzin gyis mdzad pa'i gshin rje gshed kyi chos skor dpal bod du grags pa /
rgyal chen rnam thos sras kyi be'u bum bcas kyi ljags lung /
slar yang sgo mang mkhan zur rdo rje 'chang las chu bzang gsan yig tu ma bzhugs pa'i bka' 'gyur rin po che'i ljags lung kha skong du ma dang /
rje tshe 'dzin ma'i tshe dbang nye brgyud dag snang ma 'jam mgon tsong kha pa chen po nas grwa sgom mchog sprul blo gros dpal ldan 'od zer /
sho mdo mkhan zur phun tshogs rgya mtsho /
sgo mang mkhan zur rdo rje 'chang bcas la brgyud pa /
dga' lha'i chos skor dang /
dmigs brtse ma'i be'u bum kha skong dang bcas pa /
lha mo'i be'u bum sogs lung khrid dbang bka' gzhan yang ches mang ba gsan cing /
tre bo khang gsar skyabs mgon blo bzang tshul khrims bstan pa'i rgyal mtshan gyi drung nas dngul chu ba'i yig cha ltar gyi nA ro mkha' spyod ma'i dbang bzhi byin rlabs dang /
a mdo gser khang pa grub dbang bstan 'dzin rgya mtsho'i gsung dpal rdo rje 'jigs byed kyi bsnyen yig skor dpal ldan smad rgyud kyi bar ma nas /
'jigs byed bsnyen yig dngos grub kun 'byung dang /
de'i zhal shes /
bsnyen yig dngos grub kun 'byung /
de'i nyer mkho /
ye shes 'bebs sngags kyi dmigs rim /
sgrub pa'i tho yig sku gsum char 'bebs /
bsnyen sgrub sbrags ma bya tshul dngos grub kun 'byung /
dngos grub kyi rdzas len skabs kyi 'dod gsol /
me lha'i bsnyen pa dang de'i bcu cha'i sbyin sreg /
'jigs byed bdag 'jug dngos grub 'gugs pa'i lcags kyu /
drug cu ma'i 'don sgrigs dngos grub kun 'byung /
bcu cha'i sbyin sreg gi ngag 'don dngos grub kun 'byung rnams kyi bklags lung /
ra sgreng mchog sprul rdo rje 'chang ngag dbang blo bzang ye shes bstan pa'i rgyal mtshan dpal bzang po'i drung nas /
r+wa sgreng khri chen blo bzang ye shes bstan pa rab rgyas kyi gsung 'bum pod gnyis kyi ljags lung /
rje dngul chu ba @# / /
blo bzang 'jigs med dbang po'i drung nas /
dngul chu rgyal sras thogs med bzang po'i gsung thor bu /
shar chen ngag dbang tshul khrims kyi gsung steng nas 'jigs byed ser po'i rjes gnang dang /
de'i sgrub thabs rjes chog gnyi ga'i ljags lung /
'jigs byed dmar po la brten pa'i dug dbang /
sa skya'i gser chos bcu gsum gyi rjes gnang /
dpal ldan stod rgyud kyi mkhan chen rdo rje 'dzin pa blo bzang bstan 'dzin pa'i zhal snga nas las /
stod rgyud kyi gsang 'dus rgyud TIka shog grangs sum brgya nyer drug yod pa yongs rdzogs kyi ljags lung /
rgyud stod mkhan zur 'phrin las rgyal mtshan dpal bzang po'i mdun nas /
paN chen bsod nams grags pa'i gsung dpal gsang ba 'dus pa'i bskyed rdzogs khag gnyis dang /
gsang 'dus dmar khrid rgyud stod khrid khang brtsi bzhag tu grags pa /
shar chen nam mkha' rgyal mtshan gyi gsung 'jigs byed bskyed rdzogs /
khri byang chub chos 'phel gyi gsung bde mchog bong zhal can gyi sgrub thabs bdag mdun bum bskyed smon shis /
rab gnas dge legs char 'bebs kyi zur rgyan bcas dang /
rgyal dbang chos rje 'phrin las rnam rgyal gyi gsung rje'i rnam thar chen mo dang /
khri byang chub chos 'phel gyi rnam thar /
rgyal dbang mdzod dang /
drang nges kyi sdoms /
shar chen ngag dbang tshul khrims kyi gsung le tshan mang tsam /
sgrub khang rdo rje 'chang blo bzang ngag dbang bstan 'dzin rgya mtsho dpal bzang po las /
'jam mgon tsong kha pa chen po'i gsung lam gtso rnam gsum gyi rtsa ba dang /
paN chen bstan pa'i nyi mas mdzad pa'i de'i khrid yig gzhan phan snying po'i steng nas lam gyi gtso bo rnam gsum gyi bshad lung /
za byed rdo rje mkha' 'gro'i sbyin sreg gi khrid /
'bras sgo mang gung ru mkhan sprul rdo rje 'chang ngag dbang mkhyen rab dpal ldan bstan pa'i nyi ma dpal bzang po'i drung nas dpal 'khor lo sdom pa dril bu lugs lus dkyil gyi dbang chen dang /
'jam mgon tsong kha pa chen po'i gsung zab lam nA ro chos drug gi khrid yig yid ches gsum ldan gyi steng nas bshad khrid dang /
lus sbyong sogs kyi phyag khrid dang bcas pa'i nyams khrid bzhi bshad kyi tshul du gsan cing /
gzhan yang dga' ldan snyan brgyud kyi man ngag las byung ba'i zab lam bla ma'i rnal 'byor paN chen chos rgyan gyi gsung bla mchod bde stong dbyer med mar grags pa'i steng nas nyams khrid /
paN chen chos rgyan gyi gsung phyag chen rtsa ba rgyal ba'i gzhung lam gyi thog nas dga' ldan phya g+r+g+ya chen po'i bshad khrid /
zhang g.yu brag pa'i bka' 'bum phyi ma bod bzhi dang /
nang ma bod gcig /
rgyal mchog lnga pa chen po'i dag snang gsang brgya can sogs kyi skor pod lnga /
gung sprul rdo rje 'chang chen po rang nyid kyi gsung @# / /
'bum pod gnyis bcas kyi ljags lung /
sgrub thabs rgya mtsho'i lha brgya dang zhe gsum gyi rjes gnang /
ba ri brgya rtsa'am sgrub thabs brgya rtsa lha don brgyad kyi rjes gnang /
grub chen brgyad cu'i rjes gnang /
'bras sgo mang bka' 'gyur ba chen po blo bzang don ldan gyi drung nas /
lam rim zin bris ngo mtshar legs bshad zla tshes dang /
lha bsangs rnam dag chos sku /
a khu shes rab rgya mtsho'i gsung 'bum gras| gsang bde 'jigs gsum gyi bskyed rdzogs sogs le tshan mang tsam dang /
dpal ldan smad rgyud kyi gsang 'dus rgyud TIka ldeb grangs sum brgya re gsum pa /
rgyal dbang dge 'dun rgya mtsho'i gsung 'bum pod gsum /
rgyal ba dben sa pa'i gsung 'bum pod gnyis /
paN chen blo bzang ye shes kyi gsung 'bum pod bzhi /
kun mkhyen bla ma 'jam dbyangs bzhad pa'i rdo rje'i gsung 'bum pod bco lnga bzhugs pa lung yod kyi gras yongs su rdzogs pa /
'jam dbyangs bde ba'i rdo rje'i gsung 'bum pod gcig /
'on rgyal sras skal bzang thub bstan 'jigs med rgya mtsho'i gsung 'bum pod gsum dang /
mi tra brgya rtsa'i dbang chog bka' gya ma bcas kyi ljags lung /
'bras nyag re mchog sprul rin po che blo bzang thub bstan snyan grags rgya mtsho dpal bzang po'i drung nas stag phu bstan pa'i rgyal mtshan gyi gsung bya mgrin sngon zla ba'i rtogs brjod /
stag phu gar dbang rin po che'i gsungs skya'i gser chos bcu gsum gyi rjes gnang bskur ba'i cho ga /
brag g.yab chung tshang blo bzang bstan pa'i gsung chos skyong bse khrab pa'i sgrub thabs rgyas pa dngos grub bang mdzod /
spos dkar sprul sku ngag dbang tshul khrims kyi gsung ma mo'i 'khrugs skong /
gtam rgyud rin chen phreng mdzes /
man ngag rin chen spungs pa /
po to ba'i tshig lab ring mo /
zhog don yod mkhas grub kyi gsung 'bum bris ma ldeb grangs khyon bsdoms drug brgya zhe dgu yod pa bcas kyi bklags lung /
rje bka' 'gyur ba chen po blo bzang 'phrin las dpal bzang po'i drung nas /
yongs 'dzin shar chos gling sprul blo bzang lung rtogs bstan 'dzin 'phrin las kyis ljags sgrigs gnang ba 'jigs byed dpa' bo gcig pa'i gzhi bsnyen chen mo'i skor them skas bco brgyad dang /
de'i mjug tu zur 'khod tshogs 'khor bya tshul dang /
bla ma'i rnal 'byor dzam bu nA da'i cod pan 'chas kyi ljags lung /
dga' ldan shar rtse phu khang pa rje btsun mkhyen rab dpal 'byor gyi zhal snga nas byang chub lam gyi rim pa'i dmar khrid myur lam gyi nyams khrid /
dge ba'i bshes gnyen mtshungs med rje btsun blo bzang dpal 'byor ba'i zhal snga nas las /
paN chen na bza' pas mdzad pa'i na bza' be'u bum du grags pa'i ljags lung /
a mdo sku 'bum che shos rdo rje 'chang blo bzang byang chub bstan pa'i sgron me dpal bzang @# / /
po'i mdun nas /
zhi ba lha 'phags pa dge legs rgyal mtshan gyis mdzad pa'i nA ro mkha' spyod ma'i bskyed rdzogs kyi khrid yig khyab bdag bla ma'i zhal lung gsang chen grub pa'i mchog sbyin dang /
a lag 'jigs med bsam gtan gyi gsung nA ro mkha' spyod dbang mo'i sgrub thabs thun mong ma yin pa gsang chen bcud kyi thig le /
nA ro mkha' spyod kyi be'u bum nas dbus phyogs su lung rgyun ma bzhugs pa kha skong le tshan bcu bcas kyi bklags lung /
rje gung thang pa dkon mchog bstan pa'i sgron me'i gsung ngar ma'i rno mtshon gyi steng nas khro bcu'i srung 'khor thun mong ma yin pa'i khrid /
'jam dbyangs zhi khro sbrags sgrub kyi man ngag thun mong min pa 'jam mgon tsong kha pa chen po'i gsung rdo rje'i tshig sbram dang /
de'i khrid yig 'jam dbyangs bzhad pa'i rdo rjes mdzad pa'i rnam bshad 'bring po 'jam dbyangs zhi khro'i gsang mdzod grub mchog sgo brgya 'byed pa'i skal ldan re ba kun skong sbrags ma'i thog nas zhi khro sbrags sgrub kyi zab khrid /
'jam dbyangs phyi nang gsang gsum dang sku gsung thugs gsum dkyus gcig tu sbrags te sgrub pa'i zhi khro sbrags sgrub thun mong ma yin pa /
lung zhu ba la zla ba gsum dang /
khrid zhu ba la lo gsum gyi sngon du snyan gsan 'bul dgos pa'i gsang ba las kyang ches cher gsang ba'i man ngag mthar thug pa kha kyA ba dge bshes dkon mchog dar rgyas kyis zin bris btab pa'i sdom tshig tshigs bcad ma'i thog nas 'jam dbyangs zhi khro sbrags sgrub kyi zab khrid dang /
bklags lung /
brag dkar dka' bcu ngag dbang grags pa'i gsung dpal rdo rje 'jigs byed kyi zhi khro sbrags sgrub thun mong ma yin pa rdo rje'i tshig sbram gyi khrid yig blo bzang zhal lung gi ljags lung /
'jam dbyangs zhi khro sbrags sgrub kyi rnam gzhag thun mong ma yin pa shes rab rgyas byed kyi lung /
dar pa na a tsa r+ya'i lugs 'jam dpal zhi drag gi bsrung ba'i khrid /
rdo rul mnan pa'i khrid /
brag dkar dka' bcu ngag dbang grags pa'i gsung las gshin chos rgyal phyi sgrub kyi bsnyen pa'i zin bris brgyud ldan bla ma'i zhal shes snyan brgyud zab mo la grangs bdun /
de bzhin du las gshin nang sgrub kyi bsnyen pa'i zin tho bla ma'i zhal shes snying gi thigs pa la gsum /
las gshin nang sgrub kyi zhal gdams zin tho la gnyis /
las gshin gsang sgrub kyi bsnyen sgrub zin bris rab tu zab pa la lnga /
las gshin bsnyen sgrub kyi skabs kyi man ngag zhal shes zab mo bka' rgya ma la bdun /
las gshin chos kyi rgyal po'i las sgrub thun mong dang thun mong ma yin pa'i man ngag zhal shes shog dril zab mo la bcu /
drug cu pa'i skabs kyi mdun bskyed b+hai ra wa'i bsnyen dmigs kyi zhal shes zab mo la gnyis /
las gshin gyi bsad las skabs kyi man ngag zhal shes zab mo la brgyad /
gtor len bya rog brtag pa sogs kyi u pa de sha la gsum bcas yod pa phyag dpe bris ma'i steng nas ljags lung rnams gsan /
'di dag la @# / /
grangs tho btab pa gsan yig tu le tshan dang po /
bzhi pa /
lnga pa /
drug pa /
brgyad pa /
dgu pa bcas la yig nor cung zad re mchis pa'i nor pa bsal phyir bkod pa yin phyir mangs pa'i skyon du mi gzung ngo / /
yang che shos rdo rje 'chang chen po de nyid kyi zhal snga nas las /
rje bla ma'i snyan brgyud thun mong ma yin pa /
a mdo gser khang pa chen po'i phyag bzhes bzhin a lag 'jigs med bsam gtan gyis mdzad pa'i bla ma'i man ngag sems kyi glang smyon 'gugs pa'i lcags kyu dang /
bsnyen yig dngos grub kun 'byung gnyis kyi steng nas dpal rdo rje 'jigs byed kyi gzhi bsnyen chen mo 'dug tshul gyi zab khrid dang drug cu ma zhi drag gi phyag khrid dang bcas pa /
dpal rdo rje 'jigs byed kyi bsnyen sgrub sbrags ma'i 'don sgrigs dngos grub kun 'byung /
'jig rten pa'i me lha thab tu 'gugs pa'i bsnyen pa byed tshul /
de'i bcu cha'i sbyin sreg 'bul tshul gyi 'don sgrigs dngos grub kun 'byung /
dngos grub len chog /
drug cu pa'i gtor ma bsngo tshul rnams kyi khrid lung /
lcang skya rol pa'i rdo rje'i gsung 'jigs byed kyi bdag 'jug rgyun gyi rnal 'byor du bya tshul dngos grub 'gugs pa'i lcags kyu sogs kyi ljags lung rnams dang /
dpal rdo rje 'jigs byed chen po'i sbyin sreg dngos grub rgya mtsho'i lung khrid dang /
'phrul 'khor gyi man ngag sbyor dngos rjes gsum gyi khrid rim phyag bzhes dang bcas pa /
zhi ba'i 'phrul 'khor gyi chog sgrigs rgud pa kun sel /
rgyas pa'i 'phrul 'khor gyi chog sgrigs /
dbang gi 'phrul 'khor gyi cho ga /
rebs pa'i 'phrul 'khor /
'jigs med bsam gtan gyi gsung 'phrul 'khor thig rtsa /
'phrul 'khor bri tshul gyi man ngag /
spel tshig /
ling sgrub /
zhi ba'i 'phrul 'khor las byed phur zlog pa'i 'don cho ga bcas kyi ljags lung /
'byung ba chu'i g.yang 'bod kyi lung dang /
chu 'bod /
chu bzlog rnams kyi lag len gyi khrid /
lcags mkhar skor nas a lag 'jigs med bsam gtan gyi gsung lcags mkhar zur dgu pa'i gtor chog bdud dpung 'joms pa'i mtshon cha 'bar ba dang /
de'i lag len rno dpal tsha tsha 'bum 'phro gnyis kyi steng nas lcags mkhar zur dgu pa'i phyag khrid /
de gnyis dang /
lcags mkhar gyi ling sgrub bcas kyi bklags lung /
dam can chos rgyal gyi bskang chen nam ya ma rA dzA'i 'don sgrigs shin tu bka' rgya can gyi khrid lung /
che shos rdo rje 'chang nyid kyi gsung kha char gcod pa'i gdams pa dang /
klog myur ba'i man ngag bcas kyi khrid lung sogs dang /
zhwa dmar lam rim /
a lag 'jigs med bsam gtan gyi gsung 'ga' zhig /
bde mchog lus dkyil shog gcig ma bcas kyi lung /
dga' ldan lha brgya @# / /
ma'i 'pho khrid /
mkhas grub chig brgyud kyi bla ma'i rnal 'byor gyi khrid /
thun drug bla ma'i rnal 'byor paN chen gyi gsung rtsa ba dang /
a khu shes rab rgya mtsho'i zin bris gnyis sbrags pa'i lung khrid /
'od zer can ma'i sgo nas chom rkun srung ba'i man ngag gi khrid /
dra sdom 'khor lo'i khrid /
snying rlung gegs sel ma ning ha 'don zhes grags pa'i rlung sbyor gyi lung khrid /
yi ge bzhi pa'i srung zlog gi khrid /
a khu sher rgyal gsung steng nas ngag byin rlabs kyi khrid /
yang des gnang ba'i zin bris kyi steng nas grub rgyal tshe khrid bsdus pa'i khrid dang /
tshe sgrub le tshan gsum gyi khrid lung /
'jam mgon /
tsong kha pa chen po'i gsung sogs sgra mi snyan gyi tshe sgrub kyi man ngag cung zad mi 'dra ba khag gsum dang /
tshe sgrub zhag bdun ma bcas kyi lung khrid /
che shos rin po che sku gong mas mdzad pa'i lam rim dang /
'brom ston pa'i gsung mi chos gnad kyi phreng ba'i lung /
zhing skyong kaShe tra pA la'i rjes gnang thun mong min pa /
sgyu ma 'phrul gyi be'u bum gyi ljags lung /
sgra mi snyan gyi tshe dbang /
ser sngags mkhan zur rdo rje 'chang bstan 'dzin brtson 'grus dpal bzang po'i drung nas tshe dpag med 'chi med ja sgra lha dgu'i dbang chen dang /
dpal 'khor lo sdom pa dril bu pa'i lugs phyi dkyil lha lnga'i dbang chen /
dngul chu dbyangs can gyi zin bris steng nas dril bu lugs bde mchog lha lnga'i bskyed rim gyi khrid /
rje tsong kha pa chen po'i gsung sgrub thabs za ma tog gi steng nas dpal rdo rje 'jigs byed lha bcu gsum ma'i bskyed rdzogs kyi zab bshad thugs thog nas gnang srol ltar gyi myong khrid /
'phrul 'khor gyi rtog pa'i rgya cher bshad pa khams gsum rnam rgyal dang /
khal kha dam tshig rdo rje'i gsung thig rtsa bcas kyi steng nas 'phrul 'khor gyi phyag khrid /
la lI tas mdzad pa'i 'phrul 'khor gsal byed dang /
ya ra klungs pa ngag dbang rgya mtsho'i gsung rlung 'khor gyi man ngag yig chung /
'phrul 'khor gyi ling+ga'i drag sngags bkod thabs kyi zhal shes /
thun gyi las mtha' /
dka' chen byams pa bsam gtan gyi gsung 'phrul 'khor gyi thig rtsa /
'khor lo lteb tshul gyi man ngag rtsa tshig /
de mo'i gsung 'phrul 'khor gyi reg zig dang /
'khrul 'khor 'don chog /
khri chen gsung gtad 'don pa'i cho ga /
lcags ra ngag dbang 'phrin las dpal bzang gis mdzad pa'i las bzhi'i 'phrul 'khor 'khor lo'i zhal shes zin bris dang /
khams gsum rnam rgyal gyi gsal byed /
zhi rgyas dbang gi 'khor lo sgrub tshul le tshan gsum /
dkon rdor gsung 'phrul 'khor man ngag rnams kyi lung /
shar chen ngag dbang tshul khrims gsung bsad pa'i 'phrul 'khor ngag 'don gyi ljags lung /
paN chen blo bzang chos kyi rgyal mtshan gyi gsung bla mchod @# / /
bde stong dbyer med mar grags pa'i steng nas dpal dben sa snyan brgyud kyi man ngag zab lam bla ma mchod pa'i nyams khrid dang /
bla mchod rtsa ba'i lung /
paN chen chos rgyan gyi gsung thun drug bla ma'i rnal 'byor gyi khrid lung /
stag brag khri sprul rdo rje 'chang ngag dbang gsung rab mthu thob bstan pa'i rgyal mtshan dpal bzang po'i drung nas /
'phags 'od yon tan rgya mtsho'i sgrub dkyil gyi steng nas grub chen nag po pa'i lugs kyi dpal 'khor lo sdom pa lha re gnyis kyi dbang chen dang /
'phags pa lha khyab bdag bde chen rdo rjes mdzad pa'i sgrub dkyil gyi steng nas ngam rdzong snyan brgyud du grags pa'i 'khor lo bde mchog gi dbang chen /
grub mchog stag phu ba blo bzang bstan pa'i rgyal mtshan gyi gsung nA ro mkha' spyod ma'i rim gnyis zab mo'i khrid yig baiDUr zhun ma'i them skas kyi lung /
dpal rdo rje 'jigs byed chen po'i 'phrul 'khor gyi skor las /
mkhas grub rje'i gsung rgyud rtog pa gsum pa'i rnam bshad gshin rje gshed kyi 'phrul 'khor gyi cho ga rgya cher bshad pa khams gsum las rnam par rgyal ba'i nyi 'od dang /
A lo ke'i yig chung /
'phrul 'khor nag po'i yig chung /
sbas don ha lo'i lo 'dab /
tsha kho ba'i gsung 'khor lo lteb tshul gyi man ngag yang chung /
'phrul 'khor gyi yig chung las kyang yang chung /
drag po'i rlung 'khor gyi gdams pa rnams kyi ljags lung /
rje 'jigs med bsam gtan gyi gsung dge 'dun 'du 'khor sgrub tshul /
rgyal mchog bskal bzang gsung dge 'dun 'du 'khor sgrub tshul /
rgyal ba dben sa pas mdzad pa'i bsad zlog srung pa'i man ngag /
lam rim legs gsung nying khu /
sku tshab lam rim /
gsang 'dus rim lnga'i khrid yig rdo lag brgyud ma smad rgyud khrid khang brtsi bzhag tu grags pa /
bshad pa rdo lag brgyud ma /
khrid chen brgyad /
bsod nams ye shes dbang po'i gsung mgon po'i bsnyen sgrub kyi yi ge rnams kyi ljags lung /
'dul 'dzin grags pa rgyal mtshan gyi gsung gzhi gsum cho ga'i bshad lung /
lcang skya rol pa'i rdo rje'i gsung gi steng nas gnyan tshem bu ba'i lugs kyi thugs rje chen po'i dmar khrid /
dwags po thar rgyan dang /
lho brag bka' 'bum /
'jam dbyangs chos skor par ma /
rgyal dbang dge 'dun grub pa'i gsung 'bum pod lnga /
rgyal ba dben sa pa'i gsung bka' rgya ma /
paN chen chos rgyan gyi gsung bshes gnyen bsten tshul nor phreng dang /
chos rgyan gsung bka' rgya ma /
rgyal mchog bskal bzang rgya mtsho'i gsung 'bum pod brgyad bzhugs pa nas gsan yig pod gcig ma gtogs par lung rgyun bzhugs pa'i gras rnams yongs rdzogs dang /
gsung bka' rgya ma'i gras le tshan /
lcang skya rol pa'i rdo @# / /
rje'i gsung 'bum phyi ma pod bdun las /
lung yod kyi gras tshang ma dang /
gsung bka' rgya ma pod gcig /
paN chen dpal ldan ye shes kye gsung 'bum kha nas nya'i bar pod bdun dang /
gsung bka' rgya ma le tshan /
stag phu gar gyi dbang po'am /
blo bzang chos kyi dbang phyug gi gsung 'bum pod drug /
gsung bka' rgya ma le tshan mang pa /
rta tshag bstan pa'i mgon po'i gsung 'bum pod gnyis /
klong rdol bla ma rin po che'i rnam thar rgyal sras spyod rgyan /
khri chen ngag dbang chos 'phel gyi gsung 'bum bcas kyi lung /
dus mtshan 'od chen 'bar ma'i rjes gnang /
gzhan yang tshe dbang dang rjes gnang sogs kyi skor shin tu mang ba /
sgrol ma'i be'u bum dang /
yang gsang rta bod gsar mar grags pa pod gsum /
man ngag be'u bum bcas kyi bklags lung /
bshes gnyen chen po blo bzang dpal 'byor ba'i drung nas bka' gdams gces bsdus nor bu'i bang mdzod kyi ljags lung /
gnyal dre'u lhas skyabs rje mchog sprul rin po che bstan 'dzin 'phrin las 'od zer dpal bzang po las thu'u bkwan chos kyi nyi ma'i gsung 'bum a mdo par ma pod bcu nas lung yod yongs rdzogs dang /
rta mgrin gsang sgrub kyi chos skor pod gsum gyi lung rgyun khag gcig /
thu'u bkwan rin po che'i gsung nang ma bka' rgya ma par ma dang bris ma le tshan mang po /
gzhan yang dam pa'i skyes mchog du ma las jo nang khrid brgya dang 'ba' ra ba'i tshe khrid kyi khrid lung sogs chos bka' lung khrid mtha' yas pa lta bu dang /
gsang sngags snga 'gyur gyi skor bka' gter ci rigs pa'i chos tshul shin tu mang po dang /
sa bka'i chos skor gzhan yang ches mang ba zhig gsan 'dug pa'i gsan yig bris ma ldeb grangs nyis brgya skor tsam mchis pa sngon dus chab mdo rje drung thub bstan gsung rab kyi phyag tu bzhugs pa las kho bo cag gis yang yang mthong mod /
dus phyis dpe tsam yang ma rnyed la /
da dung 'dir ma 'khod pa gsan yig sogs su yod pa yang 'ga' zhig 'byung ba ni de dag las shes dgos so / /
de ltar chos gsan pa rnams kyang thos rkyang tshig gi brgyud pa bshad yams kha rgyug tsam du ma song bar dbang khrid man ngag rnams kyi thos don thugs rgyud la 'byor pa'i snying po'i nyams bzhes lus dang yan lag gi tshul ltar thos bsam sgom gsum dang bshad sgrub ya ma bral bar zung du 'brel bar bskyangs pa'i rnam thar ji ltar mnga' ba rnams sngon byon rgyal dang de sras kyi tshogs spyi dang /
dge ldan mkhas grub gong ma rnams kyi mdzad pa'i tshul dang sgo kun nas mtshungs pa lung rigs brgya phrag gis nges pa bskyed du yod mod /
re zhig yig tshogs che bas 'jigs pa sogs kyis rgyas par 'bri ba'i ngal ba bskyungs te /
skabs @# / /
'gar cung zad rgyas tsam las byings kyi dus skabs nges pa can rnams nas lo tshigs kyis khongs mi 'khrugs pa'i slad du mdzad pa sne khag nyung shas 'ga' tsam re brel rtab kyis 'god pa'i lugs su byed pa lags shing /
lhag par rje bla ma nyid nas 'jig rten 'di pa'i srid 'byor sde tshugs sogs go sa'i mnga' thang mi bzad ngan dgu'i thabs tshul rgyas spros kyi yo lang mtha' dag la dug sbrul gyi tshang ltar nyes skyon du ma'i phung por gzigs shing /
bdag cag gi ston pa thugs rje chen po dang ldan pa de nyid kyis /
rab tu byung ba rnams kyi bya ba la gnyis te /
klog pa thos bsam dang /
spong ba bsam gtan no / /
zhes ji skad gsungs pa ltar /
sku gzhon nu'i skabs nyid nas sngon gyi thugs bskyed dang rjes su mthun par rgyal ba'i bstan pa rin po che gsal bar mdzad pa'i thugs smon shugs drag nar mar gnang ba bzhin bstan pa dang 'gro ba'i don gnad du thengs par bskyang ba la /
thog mar rang ma dul bar gzhan rgyud 'dul ba sogs kyi bstan 'gro'i don mdzad mi nus par mkhyen cing /
de yang rgyal ba'i gsung rab kyi don spong ba bsam gtan gyi sgo nas nyams su bstar ba la /
gang nyams su bzhes rgyu'i don rnams klog pa thos bsam gyi sgo nas gtan la ma phabs par rang dgar klong rdol du mi 'byung la /
khyim pa sun 'byin gyi spyod tshul 'di snang bde thabs kyi rigs mtha' dag pa ni rab tu byung ba'i tshul lugs dang dus nam yang mi mthun par gzigs nas 'jig rten 'di pa'i 'byor tshogs kyi che thabs 'tshol ba rnams 'phongs 'phyis pa'i rdo bzhin rgyang ring du dor te ston pa rjes 'brang dang bcas pa'i gsung rab dri ma med pa'i don rnams la sngas bcol te mkhas grub dam pa tshad thub rnams kyi man ngag dang mthun par gsan bsam sgom gsum dang /
mkhas btsun bzang gsum ya ma bral ba gnang zhing /
'chad rtsod rtsom gsum gyi sgo nas bstan 'gro'i don 'ba' zhig mdzad pa las dus nam yang mi 'da' bas /
'dir mdzad pa'i tshul ji ltar byung ba yang gdul bya rjes su 'dzin pa dang /
dam pa'i chos 'chad rtsod rtsom gsum gyis spel bar mdzad tshul gtso bor gzhol ba las ma dmigs stabs de dag gi tshul dang 'ga' ba'i rnam par thar pa ni btsal kyang rnyed par dka' ba'i gnas nyid du zad do / /
! dgung lo nyer bdun du phebs pa shing 'brug lor /
lha sa sger dmar lam pa'i gzim shag tu bzhugs skabs rnams su rdo rje 'chang nyid kyi sku mched de ga'i drung skor bgres gzhon sogs nas zhus ngor zhu mi nyi shu sum cu'i skor tsam re la grub rgyal lugs kyi tshe dbang sogs chos bka' sna tshogs stsal zhing /
rje rang nyid kyi nyams bzhes su rdo rje rnal 'byor ma nA ro mkha' spyod kyi rgyun khyer mdor bsdus shig kyang ljags sgrigs gnang /
@# / /
'di skabs snga phyi du mar dbyangs 'char skor tshigs su bcad pa sogs rig gnas che chung ci rigs pa'i bsnyel byang ches mang ba zhig dang /
bla ma ri sku rin po che'i thugs dam nyams bzhes su gsung bskul mdzad pa bzhin bla ma'i rnal 'byor gyi lhan thabs zab don bcud mngar zhes pa nyung 'dus shig kyang gsung rtsom mdzad /
lha sa'i gling skor sogs na zhabs skor yang mang du gnang bas /
nyin gcig lha ldan smon grong zam pa'i nye 'gram zhig tu phebs skabs /
rta lag pa shin tu mi bde ba gcig 'gro mi thub pa la /
mi zhig gis rta de la rdo dang lcag gis bzhus te nyes brdung tshabs cher btang ba gzigs pa na /
rje nyid kyi thugs rgyud la nges 'byung dang snying rje tshad med pa 'khrungs nas byang chub kyi thugs rin po che'i nyams rtogs kyi bogs lhag par du che ba thon /
sku lus 'dar la sku'i ba spu g.yos shing /
spyan chab shugs drag rgyun ring 'phro gcod dka' ba byung ste theg pa chen po'i rigs kyi nus pa yongs su sad pa'i tshul bstan par rgyal rong shar pa mchog sprul la bka' stsal ba shar chos rin po ches kho bo cag la lan gcig ma yin par nan tan du gsung ba thos shing /
'di skabs shig nas dus res 'gar pha bong kha'i ri khrod du byon te thugs dam nyams bzhes spyi dang /
mtshams bsnyen bcad rgya'i rim pa'ang ci rigs shig gnang zhing /
bla ma ri sku rin po che dang lhan du rta mgrin yang gsang dang /
rdo rje phur pa sogs kyi ljags bsnyen kyang gnang tshul gleng ngo / /
dgung lo nyer brgyad du phebs pa shing sbrul lo /
pha bong kha'i khang sar nang spom mda'i shag tu bzhugs mus thog re zhig nas chu bzang khri byang bla brang gi spro khang du zhabs sor 'khod /
der bzhugs pa'i ring du rdo ring gzim shag nas mchod tshogs 'bul bshams sogs kyi sbyin bdag zhus te brag ri mchog sprul rin po che dang /
dge legs sprul sku /
sa 'du dge bshes sogs dad 'dus kyi tshogs pa brgya phrag brgal ba tsam la rta mgrin yang gsang gi dbang chen dang /
tshogs skong yang yang bcas gnang /
'di dus yang gsang gi dbang chen stsal skabs /
chos gral du yod pa gzhung pa dge legs sprul sku nas /
rdo rje 'chang chen po'i thugs ka nas slob dpon padma'i sku khru gang ba tsam zhig byung ste dbu'i steng gi nam mkhar rgyun ring tsam bzhugs shing /
mthar thugs kar rang gnas su thim pa gsal bar mjal tshul dge legs sprul skus gsung ba /
yang gsang gi bka' dbang 'di ma gtogs phal cher ma gnang ba 'dra bas de'i ltas yin nam snyam zhes sa 'du dge bshes nas gsungs /
nags shod stag phu rdo rje 'chang chen po ngag dbang blo bzang dpal ldan 'jam dpal bstan pa'i dngos grub bam /
padma badzra dpal bzang po mchog dang /
rje bla ma rnam gnyis bka' gdams sku mched rnam gsum gyi rnam thar ltar 'khrungs rabs du mar yab sras @# / /
su dge ba'i las kyis 'brel zhing phan tshun thugs gcugs par brten /
sngar nas thugs 'dris che zhing /
'di skabs kyang yi dam gyi lhas sngar bskul ba'i gsang lung bzhin /
stag phu rdo rje 'chang nyid skabs shig dbus phyogs su ched phebs kyis bla ma rdo rje 'chang dang mjal 'phrad thog /
chu bzang yang dben rtag brtan e gsang phug ces pa zhig yod 'dug pa de he ru kaH yab yum gyi gnas ri khyad par can yin pas der gzim phug btab ste sgrub pa nyams bzhes mdzad na sngon gyi thugs dam la gsos thebs te nyams rtogs khyad par can la bogs myur du thon par 'gyur pa dang /
sku tshe mdzad 'phrin rgyas pa'i rten 'brel gyi gnad zab mo yod ces lung ston par mdzad cing /
thugs sras slob bu du mas rje bla ma nyid kyi sku phreng snga ma'i 'khrungs rabs kyi rim pa ji ltar byon pa dang /
sku tshe'i tshad /
sku tshe 'di'i dgung skeg dang bar gcod rkyen 'phrang ji ltar yod med sogs stag phu rin po cher zhu gnang mdzad dgos pa'i gsol ba lan brgyar btab pa dang /
sngon dus rnams nas rgyal pa'i gsung rab kun gyi yang snying byang chub lam gyi rim pa'i gdams pa spyi dang /
byang chub sems sbyong gi man ngag yongs su rdzogs pa 'jam mgon rgyal ba gnyis pa'i dgongs pa ltar phyin ci ma log pa zhig gsan pa'i yul gang na yod snyam du dgongs te dbus gi tsang mdo khams dang bcas pa'i don gnyer can du mar 'dri rtsad zhib tu gnang bar /
nam zhig na shar phyogs dwags po'i yul du dwags pho skyabs mchog bla ma rin po che de nyid 'gran gyi do med cig tu bzhugs par gsan te /
'di skabs stag phu rdo rje 'chang chen por /
dwags po bla ma rin po che'i drung du dus snga phyi dang yun ring thung sogs ji tsam bcar dgos pa rnams chabs cig tu gsol 'debs zhu gnang mdzad dgos tshul gsung bar /
ring min zhig tu khyab bdag stag phu ba chen pos chu bzang du rje bla ma mchog zhabs pad bskal brgyar brtan par gsol ba'i cho ga rgyas par mdzad skabs stag phu rin po cher gzigs snang ji ltar byung ba'i gsang lung kha TwAM rgya can las /
rgyal zla'i mkha' 'gro 'du ba'i dus bzang por chu bzang du las can gyi 'du ba tshogs pa'i dga' ston ma bsgrigs lhun grub tu byung bar brten gzung 'dzin gyi rtog pa re zhig bag la zha /
nyams khyad par can 'ga' zhig gsal ba'i lo rgyus dgos pa ldan phyir bri bar /
de yang lha mo mkhar gyi e gsang phug tu slebs pa'i nyams kyis phug der gtso mchog he ru kaH g.yas g.yon du 'phags bod kyi paN grub rnal 'byor pa ?byed rnal 'byor ma'i gral ring bstar ba'i drung du phyag 'tshal /
gus pa'i rnam 'gyur gyis 'khod par cang te'u dang dril g.yer gyi sgra 'ur sil sa g.yos pa tsam dang /
phaiM gyi sgra dang /
bid ma hya'i sngags sgra dir dir gsungs @# / /
pas /
lus par snang la 'degs shing g.yo bzhin rdo rje'i 'gros kyis skor ba byas /
ngag nas rdo rje'i glu thol thol blangs /
sems la bde gsal mi rtog pa'i nyams khyad par can skyes te bzod med de gar yug gcig cham gyis song /
slar he ru ka'i thugs ka'i 'od zer gyis rang nyid drangs pa zhal nas zhugs /
sku'i dbyibs brgyud rdo rje'i lam nas yum gyi mkhar thon pa dzo ki'i gzugs can du rang mal du 'khod /
he ru ka'i lus dkyil gyi lha rnams dwangs mtshor gza' skar shar pa ji bzhin mjal /
rang 'dra chad de 'khor lo lnga'i gnas su byon /
bum dbang /
yang he ru kaH dkar po 'phros spyi bor zhugs /
phag mo lte bar byon pa a haM du gyur /
'bar 'dzag gi zhu bde'i nyams 'bar /
slar byon dpyid thig gi ngo bor hUM baM gyi rnam par zhugs /
thams cad stong pa 'od gsal du thim pas /
tsheg gis mi mtshon pa'i don dbang sems su ngo 'phrod /
de ma thag snying la brnags pa'i don 'ga' zhig gsol bar /
he ru kaH gnas 'gyur dge slong dri ma med pa'i rnam pas phyag spyi bor bzhag ste /
shar phyogs nag po pa'i skye mtha' karma'i mtshan 'dzin pa'i tshe tshad ni don gsum yang /
phal cher sprul pa'i 'khor yor gzhan du 'pho /
'phen pa gtso che /
'phrang che chung bdun yod /
dam pa gnyis yod /
'di lo rang mi skyon pa 'dra /
gsol 'debs gnad du che che /
phug 'dir bde ba chen po lam gyi srog tu byas pa'i sgrub pa mthar phyin par mdzod ces bskul /
lcags zam du snga phyi khyad med /
dwags po gser gling ba'i drung du yun mi thung tsam 'byon pa legs /
bar chad thams cad rang zhir 'gro /
gdul bya'i blo dang 'tshams pa'i bshad nyan mdzod /
snyigs 'gro ku man dang 'dra bas legs par brtag pa gal che /
gzhan yang ma rgyud kyi gnas chen gar yod la 'brel pa thogs /
nges par btsan sa zin pas spro ba srings shig /
bu yi bde sdug blang dor rim gyis smras pas chog /
nam yang re dogs dang the tshom gyi gegs che bas zon chug /
spyi'i gleng mo ni dgos pa yang chud /
dgag bya che /
gnas skabs sprin par nyi zhud yin /
las can bag la zha /
log smon gnya' rengs /
nga yi bka' bzhin mi sgrub pas 'phel 'grib sna tshogs byung zhing da dung yang 'byung /
bstan srid kyi las sbyong 'dra rnal ma skye bas 'grub na ngo so che /
bu yi bsam pa bzang po de nam yang thang la ma skyur ang gsungs /
'dus pa'i tshogs la byin rlabs re zhus /
de 'phral nyams sad /
gnas gsum mkha' 'gro'i tshogs kyis bzod par mdzod cig /
ces pa stag phu bas phyag bris su btab ste rje nyid la gnang 'dug pa'ang 'di dus yin par sems /
dwags b+h+ruM rje btsun ma nas gsol ba btab pa bzhin zhu mi ser skya bdun la nA ro mkha' spyod @# / /
ma'i bka' dbang bka' rgya shin tu dam par mdzad de gnang zhing /
dgong mo tshes bcu'i tshogs 'khor bcas rgyas par mdzad /
gnas 'dir bzhugs skabs kyi lo snga phyir yi dam lhag lha du ma'i sku mtshams bcad rgya'i rim pa mang po dang /
sdags bsnyen gyi kha skong du zhi ba'i sbyin sreg kyang yang yang gnang /
skabs 'gar mchod g.yog zhu mi med par bsreg rdzas sogs gsol lcog steng du sgrig gnang mdzad dgos pa'ang mang po byung bar grag go /
dgung lo nyer dgur phebs pa me rta lo'i khongs su /
'bras spungs gung ru rgya mtsho gling mkhan sprul mkhyen rab dpal ldan bstan pa'i nyi ma dpal bzang po'i drung nas nor gling du rgyal mchog lnga pa chen po'i dag snang gsang chos rgya can nyer lnga'i dbang lung man ngag yongs su rdzogs par gsan /
stag phu rdo rje 'chang chen por rje bla ma mchog nyid nas zhu gnang mdzad de stag phu'i dag snang gsang ba bcu gsum gyi dbang chog bka' rtsom gsar thon bris ma'i thog nas zhu mi rje bla ma nyid kyis dbus bla sprul bco lnga skor sogs la gsang chos bcu gsum gyi rjes gnang nyin bdun brgyad tsam gyi ring gnang /
'di skabs tsam zhig la stag phu rdo rje 'chang gi drung nas byang chub lam rim chen mo mchan bu bzhi sgrags tshe gling par ma pod gnyis kyi bshad khrid gsan par bod gnyis pa'i mjug nas shog bu nyi shu skor tsam dang /
de'i dkar chag lo rgyus dang bcas pa ma gtogs pa gzhan pod gnyis ka'i bshad khrid cha tshang ba gsan cing /
skabs shig tu /
stag phu'i gsang lung ltar gyi sgrub gnas gsar bskrun gnang rgyu'i sa gnad 'tshol gnang mdzad par stag phu rin po che /
rje bla ma mchog /
ser smad gzhung pa chu bzang dge slong ye shes sbyin pa /
gsang yum rin po che sogs ston 'khor rnams spro sang du phebs zol gyis dbu gdugs rir phebs te bla ma yi dam srung ma /
gnas gzhi'i bdag po bcas la gsol 'debs /
'phrin skyems /
bsangs ma chod /
sku klung dar lcog sgron 'bul sogs mdzad nas /
mkha' 'gro'i tshogs gzhong sogs ri brag g.yas g.yon rnams su skor g.yer gnang bar /
skabs shig nas bya rog gnag la snum 'od chags pa zhig gshog 'gyur sna tshogs dang bcas te 'ongs pa bla ma yab sras sogs bzhugs pa'i sku 'khris su bkas /
skad drag cing snyan pa mang du bsgrags nas dbu gdugs ri'i sham bu 'og ma'i thad kyi pha ri'i brag khung da lta'i rtag brtan gyi sgrub phug yod pa 'dir babs shing /
de nas slar yang skad sgrog bzhin myur bar 'phur te bla ma yab sras sogs kyi nye gzhogs su babs nas skad sgrog cing slar yang da gin gyi de phyogs su 'gro ba sogs sngar gyi rnam 'gyur ji ma ji bzhin du byed pa lan kha yar bgyis te sgrub gnas kyi sa gnad 'dir yod bya ba'i brda ston gyi tshul @# / /
shin tu gsal po byung par brten rdo rje 'chang rnam gnyis nas dpal 'khor lo sngom pa'i bka' srung bya rog gi rnam pas gsang ba'i sgrub phug bstan par mkhyen to / /
de 'phral nas brag phug de'i phyogs su 'byon par /
gnas der phebs ba tsam gyis thugs snang 'gyur nus pa tsam gyi sa gzhi byin che la bag dro ba /
sa dpyad phun sum tshogs shing g.yas g.yon gyi ri brag sogs kyang rnal 'byor sgrub la bskul ba'i nyams du mas brjid la rgyal bas bsngags pa'i dben pa'i gnas kyi yon tan mang po dang ldan pa'i sgrub gnas khyad par can zhig tu yod pa gzigs shing /
stag phu rdo rje 'chang chen por ni ngo mtshar ba'i dag pa'i gzigs snang 'byams klas pa mang po byung snang /
de lta bu'i gnas der bla ma yab sras gnyis kas thugs dam bden stobs kyi rim pa dang /
sa gzhi byin gyis rlob pa'i rnal 'byor zab mo'i rim pa sgo sna tshogs nas gnad du smin par bskyangs shing /
rten 'byung shis par brjod pa'i bden tshig gi me tog 'bum phrag char du bsnyil ba mdzad de slar chu bzang ri khrod du phyir phebs /
skabs shig stag phu rdo rje 'chang dang /
gsang yum rin po che /
rje bla ma nyid /
de mo rin po che /
bzhi sde tA zur sogs ston 'khor bco lnga skor tsam dar rgyas gzhis ka'i gling gar nyin gsum gyi ring lhod 'gol gnang ste bzhugs /
'di'i skabs sogs snga phyi du mar dpal rdo rje 'jigs byed chen po'i 'khrul 'khor gyi skor la sogs pa bka' chos phar gsan tshum gsan mang du gnang ste chos 'khor gyi rim pa 'byams su klas shing /
rje nyid kyis stag phu ba chen po'i drung nas gsan pa 'ga' zhig phyogs su dril na /
dpal gsang ba 'dus pa'i rdzogs rim rim lnga gdan rdzogs kyi dmar khrid lan gnyis dang /
dga' ldan nag tshang blo bzang bstan pa dar rgyas kyi gsung gi steng nas nA ro chos drug gi khrid lus sbyong nA ro drug skor gyi phyag khrid dang bcas pa /
lcags mkhar skor la yongs 'dzin gling sprul rin po che'i gsung gi steng nas lcags mkhar zur bcu drug pa'i khrid /
chos rgyan gsung bka' rgya ma'i gtor chen drug cu pa'i rnam gzhag dang /
chos rgyal phyi sgrub la brten pa'i thun mong min pa'i drug cu pa'i chog sgrigs /
thun mong min pa'i drug cu pa'i man ngag bka' rgya can gyi zur 'debs sogs dang /
yongs 'dzin gling gi gsung gtor chen drug cu pa'i rnam gzhag dang /
de'i sa chog bcas kyi bklags lung /
stag phu ba chen po nyid kyi gsung dag snang dbang chog gi steng nas sgrol ma tsi t+ta ma Ni'i dbang thun mong ba gtor ma la brten pa dang /
thun mong min pa bla ma'i lus dkyil du bskur ba'i dbang /
ches shin tu gsang ba'i nye brgyud kyi snying zhugs lugs mi 'dra ba gnyis ka /
sgrub thabs tsi t+ta ma Ni'i steng nas bskyed @# / /
rdzogs kyi zab khrid las tshogs char 'bebs dang bcas pa /
sgrub 'phrin tsit+ta ma Ni dang /
char 'bebs /
dge 'dun 'du 'khor sgrub tshul /
lkog gyur brtag thabs dang bcas pa'i ljags lung rje btsun sgol ma nas /
gar dbang /
r+wa sku chen /
r+wa sku chung /
bya me mkhan zur /
rta tshag yongs 'dzin /
lho spul rin po che la brgyud pa /
ma ti sA ras mdzad pa'i sgrol ma'i gdung 'bod le tshan gnyis dang /
gdung 'bod bslu med ma /
rdo rje 'chang nyid kyi gsung tsit+ta ma Ni'i sa bcud bum gter bya tshul dang /
zhi rgyas dbang gsum gyi sbyin sreg bcas kyi ljags lung /
byang sems nor bu'i phreng ba'i bshad lung /
dag snang gsang chos bcu gsum gyi dbang chog sogs stag phu ba chen po rang nyid kyi gsung le tshan mang tsam gyi ljags lung /
grub chen thang stong pa'i snyan brgyud tshe dbang 'chi med dpal ster rnams gsan /
bla ma yab sras phan tshun thugs nang gshin pa gzhan dang mi mtshungs pas nang gsang gi ngo mtshar ba'i mdzad bzang dang byung ba'i rim pa gang la'ang 'dzem dogs mi gnang bar dgyes 'dzum bzhad pa'i gsung gleng rab tu 'phel bas mthong thos kyi skal bzang skye bo bgrang ba las 'das pa zhig kyang dad pa'i gnas su bkod cing /
thar pa dang thams cad mkhyen pa'i sa bon khyad par can du ma rgyud la skrun par mdzad /
skabs shig tu stag phu rdo rje 'chang gis zhu ba po'i sbyin bdag mdzad de /
rje bla ma nyid de'i ring bzhi sde'i sgo mchor steng gi rab gsal du bzhugs 'jags kyis /
gung ru rgya mtsho gling gong ma dang /
stag phu rdo rje 'chang /
e bla ma rin po che sogs bla sprul grwa dmangs ser skya chig stong tsam la sgrub thabs rin 'byung brgya rtsa'i rjes gnang yongs rdzogs dam pa'i phyag bzhes phra zhib kyi rgyun ma nyams par smin rgyas su stsal ba sogs 'khor lo gsum gyi mdzad bzang rlabs po ches nyin mtshan khor yug tu 'byams par mdzad do zhes blo ldan dag gis mthun par gleng ngo / /
dwags po bla ma rin po che'i mdun du rje bla ma nyid chos kyi bka' drin nod phyir gtan skyabs gtsug gi rgyan du bsnyen 'dod pa'i thugs dgongs brtan po nar mar 'khrungs kyang /
dpal ldan ma khol gyis /
dpa' bos dang por slob dpon dang / /
slob ma'i 'brel pa brtag par bya / /
zhes gsungs pa ltar slob dpon du 'os pa'i mtshan nyid brtag pa'i phyir bla ma rin po che de nyid dwags po nas lha phebs kyi skabs 'gar mjal khar yang yang phebs te mdo sngags kyi gnad mang por dri rmed sogs mdzad pas dka' gnas kyi som nyi'i dra ba 'phral 'phral du bcad pa sogs gsang gsum gyi mdzad pa cha kun nas theg mchog dge ba'i bshes kyi mtshan nyid phun sum tshogs pa mnga' ba 'gran pa'i zla dang bral ba zhig tu bzhugs par mkhyen nas thugs dad ldog tu mang po 'khrungs te ring min zhabs @# / /
drung du bcar nas chos kyi bdud rtsi'i bka' drin nod chog pa'i snyan gsan gsol 'debs mdzad par snga phyir dgyes bzhin zhal gyis bzhes pa'i gsung sgo bzang po phebs pa sogs 'og tu'ang mdo tsam 'byung ba ltar ro / /
dgung lo sum cur phebs pa me lug lor /
dwags lhuM rje btsun ma nas gsol pa btab pa ltar chu bzang 'du khang du zhu mi bla sprul bras de mo mchog sprul blo bzang 'jam dpal lung rtogs bstan 'dzin rgya mtsho dang /
'phan po gang rgya bla ma rin po che /
'dan ma ri sku rin po che /
'bras mtsho sna mchog sprul /
o tog sprul sku /
'bras sgo mang rmog cog rin po che /
ser byes mi nyag brag rgyab sprul sku /
e ka ljongs mtshag sprul /
ser smad gzhung pa dge legs sprul sku /
bshes gnyen rnal 'byor dbang phyug blo bzang bsam 'grub rin po che /
la mo mkha' 'grom sogs ser skya sum cu'i skor la nA ro mkha' spyod ma'i byin rlabs dang zab khrid nyin bdun tsam gyi ring gnang /
'di'i zab khrid skabs dwags b+h+ruM nas tshogs su bsnyen bkur rgyas 'bul zhus shing / /
rje btsun ma nas bka' rtsom dgos tshul gsol ba btab pa ltar nA ro mkha' spyod ma'i sgrub thabs dpe thung shog bu drug yod pa zhig ljags sgrigs gnang ba sbyin bdag nas de 'phral par du bskrun pa'i thog /
tshogs par dpe 'gyed kyang phul /
zab khrid nyin drug pa'i skabs su la mo mkha' 'gro mas sang nyin bsnyen bkur 'bul chog pa'i snyan gsan phul te /
gsol ja'i ja mar gnyis ka yongs grags ltar dang /
gsol tshigs su zangs kyi snod mi drug bdun la ldeng tshod tsam zhig tu chu rgyang pa nyid blugs te kha gcod brgyab par ras gtsang mas gtums /
thel tses mnan te thab tu bskol /
da gdod bshos zas 'dren ran pa'i dus der ras kyi g.yogs bsal snod kha phye ba na /
sha tig hrug btsos pa snod khengs pa byung /
de dag tshogs par drangs pas bka' chos pa mi nyer lnga la ldeng nges shig las lhag ma'ang med pas kun ya mtshan pa byung zhing /
la mo mkha' 'gro mas bka' chos zhu mi'i gras 'ga' shas la /
zan la tshems par btab ste rje tsong kha pa dang /
rnal 'byor ma /
sgrol ljang sogs kyi sku ci rigs ster ba byung snang /
tshogs thun gyi bar 'ga' zhig tu dkar yol yu ring zhig bar snang la bzed par 'o ma lta bu dkar ljang zhig dkar yol gyi sum cha tsam du khengs pa lan 'ga' phul ba seng ge'i 'o ma yin tshul zhus /
rdo rje 'chang rang nyid kyis kyang de la thugs snang che tsam gnang tshul bzhes te /
'o ma 'dis phab rta bsres nas rin chen ril bu zhig kyang dril na legs tshul phebs 'dug pa gdul bya'i mos ngo tsam dang bstun pa'i rgyal ba'i sras kyi rnam thar rmad du byung bar go /
'di'i lo snga rting rnams su zhu mi bco lnga nyi shu skor tsam la dbang 'ga' khrid lung sna tshogs shig yang yang stsal tshul thos shing /
bzhi sde chos mdzad skal bzang dpal 'byor nas zhus ngor gung ru rgya mtsho gling mchog sprul rdo rje 'chang gi yang sprul myur gsal gyi gsol 'debs shig kyang @# / /
gsung rtsom gnang /
dgung lo so gcig tu phebs pa sa sprel lor dwags po phyogs su chibs kha bsgyur te bshad sgrub gling du byon nas /
dwags po bla ma rin po che'i drung nas lam rim bde lam dang /
ma gcig grub ba'i rgyal mo'i lugs kyi tshe dbang sogs chos bka' mang tsam gsan /
nyin gcig dus 'brel gyi gso sbyong zhig khel bar dge slong zhi dul can zhig gis bla ma rnam gnyis gso sbyong du phebs mi phebs dgongs len dang 'brel phebs byung bar /
dge slong der 'dun pa 'bul gnang mdzad pas 'dul ba'i phyag len la mkhas shing shin tu dwang ba 'dren pa zhig tu snang bas /
bla ma rin po che'i gdan sa 'dir 'dul ba la gces spras 'di lta bu gnang ba bstan pa'i rtsa lag khyad par can zhig tu 'dug snyam du dgongs te thugs dad lhag par 'phel ba byung gsung /
lo 'dir dwags po bla ma rin po che'i drung du thog ma phebs pa de yin zhes gangs can sman rtsis mkhan po mkhyen rab nor bus kho bo cag la gsal por gsung zhing /
'di res dbus phyogs su chos 'khor 'chad nyan gyi mdzad pa mang po dus 'grigs stabs dwags phyogs su zla ba gcig gi yun tsam las ring por ma bzhugs par mngon no / /
de nas lha sa phyogs su shar phebs kyis ser smad gzhung pa lha btsun sprul sku rin po che sog yul 'bul sdud du sngon phebs khar lha btsun nas sbyin bdag mdzad de /
se 'bras dang rgyud grwa sogs nas 'dus pa'i tshogs pa brgya skor zhig la zla ba gnyis tsam ring rin 'byung brgya rtsa dang /
zur bka' brgya rtsa /
snar thang brgya rtsa sogs rjes gnang yongs rdzogs dang /
rta mgrin gsang sgrub kyi dbang chen /
thu'u bkwan rta pod am par po ti gsum gyi ljags lung sogs dang /
stag phu'i dag snang gsang ba bcu gsum gyi rjes gnang yongs rdzogs bcas gnang /
gnas chen srin po ri'i rten gtso bde mchog bar snang mar grags pa de nyid kyi lo rgyus gsan pas thugs mos che gshis /
snga phyir lan kha yar mjal mchod du phebs par grags shing /
lan cig srin po rir cher phebs kyis tshes bcu zhig dang bstun stong tshogs mang po grangs gsog sogs mchod 'bul rgya cher mdzad dus kyi nyams rmis lta bu zhig tu /
bde mchog gi sku de nyid ye shes kyi lha dngos su gyur pa'i zhal nas bdud rtsi'i rgyun mang po 'dzags pa bla ma rdo rje 'chang nyid nas gsol ba sogs byu rab zhib bar 'og nas 'byung ba ltar dang /
yang gnas der nyams kyi snang ba lta bur gzhan zhig gis mkha' 'gro brtan bzhugs shig 'bul gyin 'dug pa'i dar thag gcod skabs phyogs gzhan gsum gyi dar thag legs par bsdus song yang /
nub phyogs kyi de bsdur ma 'dod par de mur lus pa zhig byung bas bar gcod cig yong pa'i mtshan ma 'dra e yin snyam du dgongs pa byung /
skabs shig nas khri bla'i spro khang du sku ltem tshul che tsam bzhes bar @# / /
de'i nye skor dge legs rin po che'i gzims shag tu mi 'grul nyung stabs gnas spos kyis zla ba gcig tsam bzhugs /
de'i ring sku nye phyag mdzod ngag dbang rgya mtshos 'khur blangs kyis ser rgyal rong kham tshan gyi dge 'dun drug cu skor nas chu bzang 'du khang du gdugs dkar khri tshar /
sgrol ma 'bum ther /
yum rgyas 'bring bsdus gsum dag tshar /
chu bzang dge slong rnams nas mtshan brgyad lha khang du gnas brtan phyag mchod brgya tshar sogs zhabs rim khyon che ba bsgrubs /
ser smad mkhan po spom ra dam chos rin po ches grwa tshang gis brtan bzhugs gsol 'debs zhu bar phebs te /
rten gsum 'bul ba dang sbrags /
zhabs sen yun ring 'tsho zhing gzhes pa'i gsol 'debs shugs drag mdzad /
'phan po brag nag mtshams pa dge 'dun yar 'phel nas kyang zhabs pad yun brtan gyi gsol 'debs nan tan dang 'brel par rten gsum sogs phul /
mtshams pa nas rdo rje 'chang gi zhabs brtan du ched dmigs kyis grub thob thang stong rgyal po'i sku brnyan mkhyid gang tsam yod pa la gzungs gzhug tu sgrol dkar shog par gyi sku nyer gcig re yod pa'i thang stong sku stong tshar gcig gsar 'debs mdzad /
yang bla brang nas rgyu yon sbyar te sgrol ma'i sku mtho gang lhag tsam yod pa stong tshar gcig par btab tshon 'bul rab gnas bcas legs sgrub mdzad pa de skabs bla brang gi se ra'i gzim shag rgyal rong khang sar shar du bzhugs /
de nas ring min zhig tu stag phu rdo rje 'chang chen po bla ma rdo rje 'chang gi sku gegs sel phyir ched du byon pa bzhin lta phebs thog /
thugs rings pa'i tshul gyis chu bzang ri khrod du brtan bzhugs 'bul gnang gi tshe khrid brgyud pa'i bla ma spyan 'dren skabs /
grub chen tra dzo ki nub phyogs kyi bar snang nas dngos su byon nas byin gyis rlob pa'i nyams snang dang /
dar thag gcod dus phyogs gzhan gsum gyi dar thag bsdus song yang /
nub phyogs kyi dar thag bsdur ma 'dod pa na /
dpal rta mgrin gyi bskyed rim gsal btab pas lha sku drag po srid pa'i gtos dang mnyam pa zhig tu ngang gis gyur nas pad dbyug phyar bas 'jig rten las 'das pa'i dpa' bo DA ki rnams skrag ste ming po 'jigs re che zhes 'ur ding gis 'phur nas song /
'jig rten pa'i sha za mkha' 'gro mgo brnyan sna tshogs pa mang po zhig da dung 'gror ma nyan par 'phren cing sdod pa la /
pad dbyug brdegs pas la la dum bur gtubs /
la la phyed tshal du gshags te tshar bcad /
lhag ma rnams rgya mtsho'i pha rol tu bskrad de sku tshe 'gal rkyen gyi g.yul ngo mtha' dag las rgyal bar mdzad pas de nas ring por ma thogs par snyun gzhi rim dwangs bzhes par gyur to / /
dgung lo so gnyis su phebs pas bya lor /
stod lung byang dmar brgyud shangs smin skyid gling bde legs zhes par @# / /
gdan drangs /
shangs dga' ldan chos 'khor ba dgon spyi nas gdan zhus thab bsu sogs rgyas par zhus shing /
dgon der 'dod chos ci rigs gnang zhing zla ba gnyis kyi ring bzhugs /
de ga'i grwa tshang nas sbyin bdag mdzad de phyogs 'dus kyi tshogs pa dgu brgya skor tsam la dpal mo lugs thugs rje chen po bcu gcig zhal gyi dbang chen dang /
ma gcig grub pa'i rgyal mo'i lugs kyi tshe dbang bcas gnang /
gzim shag sprul sku zhes pas zhus ngor de'i gzim shag tu 'jigs byed lha bcu gsum ma'i dbang chen stsal /
bde chen rab rgyas dgon nas gdan drangs te /
der yang grub rgyal tshe dbang sogs 'dod chos 'ga' re gnang /
de nas slar bde legs zhes par phebs /
'di skabs gzim shag sprul sku nas rtsis kyis ris phyag khrid zhus pa ltar nyin mang tsam la phyag khrid zhib par stsal /
de nas shangs lha phu'i phu sbas lung lta bu zhig yod pa brgyud de sog po dgon du phebs /
yang de'i logs shig tu rgya mtsho zhes pa'i lung pa'i phur yod pa'i zab phu lung zhes par slob dpon chen po'i sgrub gnas sogs yod par tshogs 'khor sogs 'bul ba mdzad /
slar bde legs su phyir phebs nas zla shas bzhugs /
de nas gtsang ngor dgon par chibs kyis bskyod /
ngor mkhan zur rtogs pa mchog brnyes par grags pa zhig la ljags lung mang tsam gsan /
gnas gzigs zhib pa gnang /
de nas sa skyar phebs zhor du gnas mchog kha'u brag rdzong du phebs te /
dpal mgon zhal bzhi pa'i bla rdo bzhes /
dpal ldan sa skya'i gdan sar phebs te khri chen 'dzam gling che dgu dbang 'dus kyi mdun dus skya'i gser chos skor gyi rjes gnang 'ga' gsan rgyu'i snyan gsan 'bul gnang mdzad par /
khri chen gyis sa skya'i bdag chen gyi khrir phebs res mdzad dgos kyi bla khag sgrol ma pho brang dang /
phun tshogs pho brang gnyis las /
sgrol ma pho brang pa bdag chen rdo rje 'chang chen po drag shul 'phrin las rin chen gyi drung nas gsan na legs tshul gsung pa bzhin /
drag shul 'phrin las rin chen gyi drung du yang yang phebs nas snyan gsan 'bul gnang dang 'brel /
sa skya'i gser chos skor gyi dbang bka' mang tsam dang /
dpal /
mgon zhal bzhi pa rnam 'gyur bcu bdun du grags pa'i nang gses kyi 'dun pa dkar po tshe 'phel thun mong ma yin pa dang /
ser po rgyas byed lha dgu'i rjes gnang bcas gsan /
de nas ma mkhar zhes par phebs te dmu phrag shod mkhan zur rin po che'i drung nas ni gu chos drug gi chos skor yongs rdzogs gsan /
de nas 'bum po che dang /
dga' ldan phun tshogs gling /
snar thang /
bkra shis lhun po bcas la gnas gzigs mchod sprin dang bstan pa rgyas pa'i thugs smon rgya cher gnang /
'di dag gi dus snga rting rnams su grub pa'i dbang phyug chen po 'od gsal theg mchog rdo rje dpal bzang po'i drung nas /
thar rtse byams pa kun dga' bstan pa'i rgyal mtshan @# / /
gyis mdzad pa'i khrid yig gi steng nas /
kha che paN chen shAkya shrI'i lugs bde mchog dril bu pa'i lugs kyi rim lnga'i dmar khrid dang /
zhwa lu ri zur blo bzang mkhyen rab kyi gsung khrid yig mkha' spyod bgrod pa'i myur lam gyi steng nas rje btsun rdo rje rnal 'byor ma'i rim gnyis tshar lugs rkyang ba'i khrid srol ltar la brgyud pa gzhan 'dres med par sngon 'gro thun mong dang thun mong ma yin pa /
dngos gzhi bskyed rim rnal 'byor bcu gcig /
rdzogs rim rtsa dbu ma sogs zhal shes chig brgyud dang bcas pa'i khrid /
rdzogs rim gyi cha lag chos nyid dngos ston gyi dbang /
zhwa lu ri zur rin po ches mdzad pa'i yig cha'i steng nas chos nyid dngos ston gyi khrid /
rje btsun nA ro mkha' spyod kyi be'u bum phal che ba'i ljags lung bcas dang /
'dar grong mo che'i mkhan zur rnal 'byor gyi dbang phyug 'jam dpal rgya mtsho dpal bzang po'i drung nas /
yig rnying gi steng nas sa lugs kyang ba'i nA ro mkha' spyod dbang mo'i byin rlabs /
sa skya'i sngags 'chang kun dga' bkra shis kyi yig cha'i steng nas dur khrod bdag po yab yum gyi rjes gnang /
bkras lhun zhwa lu'i phyogs phag sde mchog sprul rin po che las /
gung thar 'jam pa'i dbyangs kyi gsung dpal rdo rje 'jigs byed dpa' bo gcig pa la sbyar ba'i 'jam dbyangs zhi khro sbrags sgrub dngos grub nor bu'i gan mdzod kyi lung khrid /
bkras lhun thos bsam gling mkhan zur rin po che rje btsun 'jam dpal dkon mchog chos 'phel gyi drung nas /
dga' ldan lha brgya ma'i lung khrid dang /
rje mthu stobs dbang phyug bsod nams grags pas phyogs bsgrigs gnang ba'i chos rgyal yang gsang dug ri nag po'i be'u bum gyi lung bcas gsan /
mkhan zur rin po ches sku zhabs nyid kyis dge ldan lta grub gtsang mar bskyang dgos /
dge lugs kyi bla mtshos grub mtha' chal chol du gnang na dam can chos rgyal gyis legs po mi byed pa mkhas grub rin po ches gsung yod ces gsungs /
mkhan zur rin po che'i gsung de rje nyid kyis dus phyis kyang gzhan 'ga' la gsung ba thos /
gzhis rtse nas shangs smin skyid gling bde legs su chibs bskyod kyis zla shas ring bzhugs /
de nas rong brgyud de lta sar phebs rgyur /
phyag mdzod ngag dbang rgya mtsho'i sku mched chos mdzad bya ba sngon du bzhugs yul phebs sgrig tu gtong gnang mdzad par sngar bzhin chu bzang ri khrod kyi khri byang bla brang spro khang du bzhugs sgrigs zhus yod la ltar der zhabs 'khod kyis ltod bzhugs mdzad pa'i thog /
gnas der stag phu'i dag snang gsang chos bcu gsum dang /
sa skya'i dmar po skor gsum sogs kyi ljags bsnyen dang sbyin sreg mang du 'bul gnang mdzad /
zla ba bcu pa'i sko rang \u0f38gong sa rgyal mchog bcu gsum pa chen po rgya nag po'i yul nas bod du yar chibs kha bskyod pa'i lam zhor r+wa sgreng du phebs par /
rje bla ma nyid kyang mjal zhur phebs /
mjal dar rten gsum dang /
sku tshe'i tshe rdzas /
lam rim chen mo'i @# / /
phyag dpe sogs phul te byang chub lam gyi rim pa'i bstan pa nyag phra bar gyur ba rnams dar zhing rgyas pa yong ba dang /
lhag tu lam gyi rim pa'i rtogs pa'i bstan pa rang rgyud la rgyas shing /
gzhan la'ang 'di'i sgo nas phan thogs rgya chen po 'byung ba'i skyabs 'jug zhus pa yin zhes rje nyid kyi phyag phyi pa pa rnam dga' gdong grwa rigs blo bzang zhes par yang yang phebs /
de nas phyir phyon te slar yang chu bzang khri bla'i spro khang du bzhugs /
'di skabs shig tu pha bong khar byon te rje btsun rdo rje rnal 'byor ma'i bstod gsol mdor bsdus shig dang /
ser sngags grwa rigs bstan 'dzin don yod nas zhus ngor ser sngags mkhan zur rdo rje 'chang chen po'i rtag brtan gsol 'debs shig kyang gsung rtsom gnang /
gang rgya bla ma rin po che ngag dbang tshul khrims byang chub las sngags 'bum dkar po rdo rje'i go khrad kyi lung /
ser srung rdo rje'i gur khang mdzes rgyan bcu drug yongs su rdzogs pa /
blo sbyong snyan brgyud chen mo dang /
legs bshad kun 'dus /
'dul 'dzin grags pa rgyal mtshan gyi gsung 'bum pod gsum tsam bzhugs pa nas lung yod kyi gras /
rnams dang /
mkhas grub sangs rgyas ye shes kyi gsung 'bum pod gcig /
rgyal mchog lnga pa chen po'i gsung 'bum nang ma pod bzhi /
skyid shod ngag dbang bstan 'dzin 'phrin las kyi gsung 'bum pod gcig /
paN chen bstan pa'i nyi ma'i gsung 'bum gras nas lung rgyun bzhugs pa yongs rdzogs /
r+wa sgreng yang dgon dpon slob kyi gsung 'bum pod gcig nas lung yod gras le tshan mang tsam bcas kyi bklags lung /
bka' gdams thig le bcu drug gi dbang bzhi byin rlabs /
mgon po bka' bcu gsum gyi rjes gnang /
ye shes mgon po phyag drug pa'i be'u bum /
rgyal po sku lnga'i be'u bum sogs kyi bklags lung bcas chos bka' ches mang po zhig gsan to / /
'di dus sngon rjes shig dad ldan 'ga' res gsol ba btab pa bzhin /
lhas bzhi sde smyung gnas lha khang du bla sprul khag dang ser skya 'dus tshogs nyis brgya lhag tsam la lam rim bde lam gyi bka' khrid rgyas par stsal zhing /
bka' chos grol mjug sems bskyed mchod pa'i nyin par sbyin bdag gi mos ngo ltar chos grwa pa rnams la mjal kha stsal ba'i skabs der /
ser sngags grwa rigs bstan 'dzin mkhyen brtse zhu bsngags grwa'i dpe che ba gsar bu'i gras su yod pa bka' chos zhu bar phebs te /
sems bskyed cho ga'i mjug tu gzhan dang lhan cig mjal kha bcar bar khong ba'i sngon du mi lnga drug tsam la rje nyid nas mjal kha gnang bzhin ba'i dus su /
sems bskyed mchod pa'i rdzas kyi gras lta bu zhig yin nam /
gang ltar bzhugs khri'i g.yas zur gyi gsol lcog gi steng du dung dkar zhig phul 'dug pa des g.yas skor g.yon skor gyi tshul lta bu'i 'gul bskyod dang bcas 'u ru ru zhes skad chen po zhig grags pas /
@# / /
de ma thag rje bla ma mchog gis phyag gi thal mo bsnun pa dang bcas 'dis cig cig byed kyin 'dug ces ku re'i rnam pa ltar gsung ngas dung dkar de 'gul bskyod med cing skad rang zhir song zhes phyis sar sngags zhal snga nas bstan 'dzin mkhyen brtses bkras chos dbu mdzad gnang ba'i skabs su kho po la lan kha yar gsung pa de dus rje bla ma nyid mtshan snyan ha cang grags che ba med kyang rjes sor mdzad /
phrin gyis sa chen po'i khyon kun khyab pa tsam du gyur ba 'og tu 'chad pa bzhin byung bas /
'di skabs de ltar 'byung 'gyur gyi dge pa'i ltas mtshan ngo mtshar ba zhig mngon par gsal par gor ma chag go /
dkung lo so gsum phebs pa lcags khyi lor bstan rgyas gling gi lde 'chang blo mkhas lags nas sbyin bdag zhus te /
ser smad gzhung pa kham tshan du bla sprul sogs zhu mi 'dus tshogs bdun brgya tsam la rgyal ba'i bka' 'gyur rin po che'i ljags lung lhod dal du stsal zhing /
ljags lung gnang ba'i skabs su par 'dra min dang /
lung rgyan yod med sogs zhib bsngar thog /
sgra dag gsal gsum dang ldan pa'i gnang tshul khyad par du 'phags pas kun gyi yid tshim par mdzad /
'di lo nas bzung dwags b+hUM rje btsun ma nas snga phyir gsol ba btab pa sogs phyi nang gi rkyen du mas bskul bar brten rdo rje rnal 'byor ma'i sgrub thabs thun mong min pa bde chen nye lam dang /
dkyil chog bde chen dga' ston /
de gnyis kyi par byang bcas dang /
de rjes shig tu rje nyid nas gsung bskul gnang ba ltar dwags b+h+ruM rje sku nas nA ro mkha' spyod ma'i rim gnyis zhwa lu'i khrid yig par ring gsar brko mdzad rgyu'i par byang dang rje nyid kyi phyag mdzod ngag dbang rgya mtshos zhus ngor mkha' spyod sgrub dkyil par thung gi bar byang bcas bka' rtsom gnang zhing /
sngon du sems smad tshab khri sprul ngag dbang 'jam dpal tshul khrims sogs dad ldan 'ga' res gsol ba btab pa bzhin bla sprul dge bshes sogs 'dus tshogs sum brgya tsam la byang chub lam gyi rim pa bde lam gyi nyams khrid sogs rgyas par gnang /
khri sprul nas zhus pa ltar lam rim gsol 'debs lam mchog sgo 'byed la dmar khrid kyi brgyud 'debs kha skong mdor bsdus sbyar ba zhig kyang thugs rtsom mdzad /
khams 'grul du ma'i gdong zhu 'phrin gyi bka' lan mang du stsal /
rgyal thang lha mkhar mchog sprul la zhu yig gi gsung lan gnang ba ni /
! dge ldan bshad sgrub gser gyi 'khor lo yis / /
bstan 'gro'i ri gling khyon la dbang bsgyur zhing / /
mi mthun phyogs las rnam rgyal ru mtshon can / /
chos rgyal mchog gi sprul sku'i zhabs sen drung / /
rgyal kun gsang ba gsum gyi ga bur rdul / /
mtshan dpe'i thig le gcig tu smin pa'i dpyid / /
'jig rten gsum gyi gdung sel srid zhi'i blar / /
bsod nams yon du dad dang mos pa'i gzugs / /
ji bzhin snying gar snyim pa'i me tog zum / /
gsol @# / /
'debs mgrin pa'i dbyangs kyang zhu 'phrin gyi / /
zol du mchod pa'i sprin 'dir brtse bas rol / /
mi phyed skyil krung gcig tu lhun chags bzhin / /
'brin las ga bur zegs ma re res kyang / /
sa gsum gdung bskad cig 'phrog byed cing / /
phan bde'i snang ba dkar po'i lang tsho yis / /
dpyig 'dzin rdzogs ldan gsar ba'i dus ston bsgrubs / /
'dir yang thugs kyi bum pa gnyis pa bzhin / /
brtse ba'i bka' bris mtho ris mai nA kaH / /
sa zla'i cod ban ka shi'i gos dkar ma / /
snyan 'gyur lang tshos sgeg bzhin lhags pa'i mod / /
yid kyi dwangs mtshor khyod sku'i snang brnyan bkra / /
mig gi chu 'dzin bdud rtsi'i do shal 'dzin / /
snying ga'i 'dzin mar snyim po'i padmo rgyas / /
dga' dad gdung ba phan tshun 'gran bzhin gyur / /
bdag kyang dal 'byor nor bu'i gter rnyed kyang / /
'di snang rnam g.yeng phal ba'i tshong zong du / /
nyin bzhin chud zos lhag mar da dung yang / /
gtan gyi 'dun ma'i snying por re bzhin lag /
mtshams zhu /
rang snang lha sku snying dbus 'og min na / /
ji srid nges pa lnga ldan de srid par / /
rags pa'i rnam 'gyur gzhan du mi brdzu ba'i / /
thugs bskyed bka' drin nyin bzhin stsol bar gsol / /
bshad sgrub rtsibs stong g.yo ba'i gser 'khor los / /
gdul bar bya ba'i gling bzhir dbang sgyur phyir / /
mi 'jigs seng+ge'i khri la mnga' gsol na / /
thub bstan nor bu'i cod pan khur 'di snoms / /
mang thos dar gyi ba dan dpyad 'jog gi /
mnyam gzhag yu ba brtan por legs bcings nas / /
tshang lam nor dge ldan sgrub brgyud kyi / /
bstan pa'i rgyal mtshan khyod kyis sgreng bar gsol / /
mkhyen rab skye ba lnga pa'i legs byas gzugs /
lhag bsam g.yas su 'khyil ba'i rnam 'gyur las / /
zab dang rgya che'i chos kyi dung sgra yis / /
'gro kun ma rig gnyid las slong bar gsol / /
brtse chen nor bu'i yu bas legs bteg cing / /
phan bde'i mu tig chun 'phyang rab grol ba'i / /
thugs rje'i gdugs dkar g.yo ba'i grib bsil du / /
nyam thog 'gro la ngal gso sbyin par mdzod / /
mdo sngags gzhung lugs brgya phrag chu gter bcud / /
tshang lam nor snying por bsdus pa'i dpyid / /
khyod thugs rin chen bum bzang la bskyil nas / /
bdud rtsi'i bgo bsha' 'gro la sbyin par gsol / /
brtan mkhas gser gyi nya ris zung bkra ba'i / /
rnam dag tshul khrims bla gos gsar pa yis / /
thub pa'i bstan la thub dbang gnyis pa bzhin / /
ston pa'i nang gi mdzod ni khyod kyis srungs / /
bdag gzhan mnyam brje'i nor 'dzin ltor smin pa'i / /
rin chen thugs bskyed padma dkar po'i 'dzum / /
rlabs chen spyod pa'i 'dab brgyar grol pa las / /
phan bde'i dri bzang phyogs bcur 'thul bar mdzod / /
bde stong lhan skyes baiDUr zhun ma'i khams / /
sgyu lus dpal gyi be'ur btags pa'i gzugs /
zung 'jug bkra shis dge mtshan bkra ba'i ris / /
thugs dbus mi shigs gur khang rgyan du mdzod / /
bdag kyang theg mchog sems kyi cang shes rtar / /
'di snang rnam g.yeng sgrog gis ma bcings par / /
rgyal sras spyod pa'i thang chen yud brgal nas / /
sku gsum bde chen gling du myur mjal zhu / /
zhes so /
gong du smos pa ltar khyab bdag stag phu ba chen po dang rje bla ma rnam gnyis sku'i phreng rabs du ma'i snga rol nas yab sras su dge ba'i @# / /
thugs bskyed 'phrin las mnyes gshin zung du 'brel ba zam ma chad pa byung ba'i stobs kyis sgu 'phreng 'dir yang gser zhal yang yang lhan 'dzoms dang /
phan tshun zab rgyas chos kyi bdud rtsi du mar gsan res gnang zhing /
khams bod yas mas sa gnas kyis bskal yang lo re bzhin du nang ma'i gsung shog star chags su gnang srol ltar rje nyid kyis rdzogs rim las brtsam pa'i zhu yig snyan tshig gi lam nas drangs pa zhig 'bul gnang mdzad par gsal yang dus phyis de'i phyi mo ma bzhugs shing /
stag phu rin po che nas de'i lan du tshigs su bcad ba'i gsung shog phebs pa ni /
spros dang mtshan ma spangs pa'i ye shes ni / /
'khor lo thams cad mkhyen pa'i nam mkha' la / /
'dod rgur bsgyur pa'i sngon med 'od stong can / /
rigs kun bdag po'i zhabs kyi padmo'i drung / /
gang gi gsang gsum yon tan gzugs brnyan ni / /
snying la yang dag bris pa'i gus ldan pas / /
zla zer phog pa'i chu skyes nyer mtshon pa'i / /
snyim pa spyi bor 'dzin pas mchid 'di gsol / /
kun khyab chos kyi dbyings dang ro gcig tu / /
zhugs pa'i sgrib bral bde chen ye shes dang / /
dngos po gcig pa'i gsal rdzogs mtshan dpe'i sku / /
skye rgu'i bsod nams zhing du lham mer gsal / /
gzhom du med pa nA da'i nga ro la / /
mda' bsnun rdo rje'i mgur ltar ches zab pa'i / /
nges gsang dam pa'i chos kyi 'jigs med glu / /
yan lag drug cu'i gsung gis lhang der sgrog /
mi 'gyur stong gzugs mkha' la bde ba'i mdangs / /
gnyis med thabs shes zung du 'jug pa'i thugs /
mtha' dang yongs bral kun khyab me long ngos / /
'char ba'i chos kun gzugs brnyan ma 'dres lhan / /
dpag yas yon tan rin chen 'byung ba'i gnas / /
rmad byung thugs bskyed lhun pos nyer bsrubs las / /
'gro la dam chos bdud rtsi 'chi med bcud / /
ster ba'i rlabs chen mdzad pa pha mtha' yas / /
'bum phrag zla ba gzhon nu'i lang tsho la / /
'gran pa'i 'phrin las gcig tu dkar pa'i 'od / /
gdul bar bya ba'i zhing gi dbyig 'dzin byon / /
kun tu khyab pa'i rnam thar de ma phul / /
'di na dal 'byor gru gzings la zhugs kyang / /
don ldan snying po'i nor bu mi len par / /
lag stong nyid dag ? lags ? pa'i don mthun bdag /
'chi bdag na gras ma nyams tsam du lags /
mtshams zhu /
gang gis reg ba'i rdul yang lhar bcas kyi / /
bsod nams zhing gyur 'khor lo'i ri mo yis ? mngon par mtshan pa'i zhabs ? pad srid mtha'i bar / /
tshe mtha' yas pa'i mgon ltar brtan bzhugs gsol / /
ded dus kun mkhyen rgyal ba'i bstan pa ni / /
'bab chu zad pa'i sos ka'i rdzing bu bzhin / /
mi bsrun skye bo gnyis 'thung myos pa'i tshogs /
skye rgu phan bde'i pad tshal nyin bzhin 'dzoms / /
tshul 'dir gzigs nas thugs rje'i sgrin phung las / /
legs bshad gru char 'beb pa'i chu 'dzin sgra / /
rgyun mi chad par skrog pa'i mthu ldan pa /
khyod kyis bstan 'gro'i par tshal cher rgyas mdzod / /
mi ring mthong ba don ldan mtshan dpe'i zhal / /
lta zhing zab dang rgya che'i legs bshad gter / /
bdag gir spyod pa'i thugs rjes nyer 'dzin cing / /
dbugs dbyung bka' yi 'khor lo chad med stsol / /
ces gsol ba 'dabs mtshon lha gos rab dkar /
gsang chos dbang chog bu sti /
dngul srang gsum bcas la rgya zhus te /
rang byung 'phags pa'i gnas chen po'i 'dabs nas gus slob stag sprul bas thun mong lo'i smin bla'i tshes bzang por spyi bor btegs te phul /
zhes pa 'di stsal ba yin la /
rje nyid nas stag phu rin po cher gnang ba'i zhu 'phrin shin tu mang ba las 'ga' zhig bka' 'bum gras su bzhugs pa sogs las rtogs par bya'o skabs shig sbyin bdag gzhan zhig nas zhus ngor tshe smon gling gi grwa shag gcig tu brag yab chung tshang mchog sprul dang /
sman rtsis khang sku ngo mkhyen rang nor bu sogs zhu mi phyed nyis brgya tsam la 'jigs byed lha bcu gsum ma'i dbang dang rim gnyis kyi khrid /
sman rtsis sku ngo nas gsol ba btab @# / /
pa bzhin zung du g.yu thog snying thig skor gyi rjes gnang 'ga' zhig bcas gnang bar /
rje bla ma mchog gis sngon 'gro'i bgegs gtor gtong pa sogs nas bzung snyan brjid che la gsung bshad rnams zab cing rgyud 'khul ba 'ba' zhig stsal pas /
phyi ma 'di'i skabs ded rang g.yu thog pa'i chos skor la lhag par dad zhen che bas yin nam dad gdung drag pos yid bskyod de mig nas mchi ma bzod glags med pa 'chor ba zhig byung /
rje 'di pa'i drung nas de lta'i chos skal tho re ba 'ga' zhig las lam rim sogs kyi zab chos rgya chen po zhu longs ma rnyed pas da lta na so rgas te 'chi ba la nye ba'i dus 'dir phyi mar phan nges kyi 'chi chos gsha' ma zhig byung yod na legs te de ma byung /
deng skabs bsam tshe ha cang phams tshabs che ba'i gnas su gyur 'dug ces sman rtsis mkhan po rang nyid kyis dus phyis kho bo la yad yang bzlas shing sman rgyal g.yu thog pa nas brgyud pa'i sman gyi lag len man ngag gal po che bga' shas sngon dus ched du zhus pa'i skabs rje bla ma nyid kyi de ga'i gsan yig kyang gsol ras stsal ba da lta nged rang la yod gsungs par kho bos brnyan g.yar dgos tshul zhus kyang rjes su 'bul chog ces gsung ba da lta de ga'i mur lus te re zhig ma rnyed do / /
dgung lo so bzhir phebs pa lcags phag lor /
chu bzang du gang rgya bla ma rin po che'i drung nas 'dod 'jo bum bzang gi rjes gnang yongs rdzogs tshur gsan pa sogs bka' tshos phar gsan tshur gsan mang tsam mdzad /
'phan gnas nyan po dar yul brag nag mtshams pa dge 'dun yar 'phel nas 'phan yul du gdan zhus kyis brag nag mtshams khang du phebs /
der mtshams pa dang lhan du DA dril sogs rgyas spros dang bcas te nyin dgongs ci rigs la gcod kyi nyams bzhes rgyun ring tsam gnang /
gnas der nyin lnga drug tsam gyi ring thugs dam nyams bzhes kyi rim pa rtse gcig tu bskyangs shing /
nyin gcig tshogs kyi 'khor lo mdzad pa'i skabs bde stong gi nyams rtogs khyad par can 'bar te tshogs klu'i zol gyis rtogs pa'i nyams myong mgur du bzhes pa yang yod /
'di skabs 'phan gnas khag 'ga' zhig la zhabs kyis btags te thugs dam ting nge 'dzin gyi rim pa dang /
mchod sprin tshogs gsog thugs smon rnam par dag pa'i mtshams sbyor bcas rgyun mi thung tsam re gnang /
de nas dga' chos dang /
glang thang brgyud de chu bzang du phyir phebs /
zla ba gsum pa tsam la chu bzang khre byang bla brang du / /
'dan ma lab skyabs mgon gyis grwa ? ? ? dge bshes mtshan rtags grub nas phyir phebs nyer skyabs mgon dang /
de'i gsol dpon lab mkhan po bsod nams bcas nas zhus ngor nA ro mkha' spyod ma'i byin rlabs sogs kyi chos bka' mang po dang /
khams ?? @# / /
'grul gdong spang lung sprul sku'i zhu lan sogs kyang stsal /
lcags phag zla ba dgu pa'i nang ri sna dgon du ched stsol gyis byon te ser sngags mkhan zur rdo rje 'chang gi zhabs drung nas dga' ldan phyag rgya chen po dang /
blo sbyong don bdun ma'i zab khrid sogs chos bka'i rim pa mang du gsan par gsungs so / /
hor zla brgyad pa'i tshes shar mtshams stag phu rdo rje 'chang chen pos zhu yig 'bul gnang mdzad pa lo de ga'i mjug thogs su rje bla ma nyid kyi phyag tu phebs pa ni /
dri ma kun spangs dag pa chos kyi dbyings / /
dbang gzhu ltar bkra longs spyod rdzogs pa'i dpal / /
kha sbyor zung 'jug tshe sgrol yab yum gyis / /
deng 'dir 'chi med bdud rtsi'i gru char phobs / /
rgyal kun mkhyen brtse'i chu gter las 'ongs shing / /
skal bzang gdul bya'i mkha' klong yangs pa'i dogs / /
legs bshad 'od brgya'i 'phreng ba dang 'grogs pa / /
skyabs gcig nam mkha'i nor bu'i zhabs drung du / /
nyams med dad pa'i 'o mtsho las skyes pa'i / /
zhu mchid snyan tshig padma dkar po'i 'phreng / /
don bzang sbrang rtsir 'dzags pa'i ngo mtshar skyes / /
spel legs mchod pa'i 'phreng 'dir yud tsam dgongs / /
mgon khyod gzod nas ye shes chen po'i gzhir / /
'pho med sku gsum go 'phang mngon mdzad kyang / /
grangs med 'gro ngor 'tshams pa'i sprul ba'i gar / /
dwangs pa'i mtsho la 'ja' tshon bzhin du 'char / /
de phyir ring nas bskrun pa'i thugs bskyed mthu / /
rlabs chen zla ba'i ma ma las 'ongs ba'i / /
gsang gsum mtshan dpe'i dkyil 'khor 'od dkar can / /
rmad byung yon tan cha shas kun rdzogs shing / /
dmigs med thugs rje'i bsil nor 'bum phrag gis / /
gdul bya gling bzhi'i rab rib kun sel ba'i / /
grags snyan ngo mtshar ut+pal gzhon nu'i 'phreng / /
phyogs bral rna lung mdzes par 'phyang bzhin nas / /
brtse chen thugs kyi chu gter las bongs pa'i / /
bka' mchid don bzang chu skyes sngon po'i 'phreng / /
gnang skyes khyad nor ge sar rgod bzung / /
spyi bo'i rgyan du skal bzang thob pa'i mod / /
dad gus gdung ba'i dri bzhon gyis bskyod pa'i / /
lus kyi 'khri shing khyod sku'i phyogs su dud / /
gsal gsal blo gros 'dren byed dang bral bas / /
zab zab chos kyi gnas lugs ma mthong yang / /
yang yang gzhan mgo bskor la rab goms pa'i / /
snyan snyan bla ma'i ming 'dzin kas lis /
yid kyi bung ba 'khrul snang dri bsung gis / /
rab drangs 'dod yon sbrang rtsir spyod bzhin lags / /
mtshams zhu /
mgon khyod brgya phrag gzhung lugs chu gter las / /
zab don legs bshad rin chen nor blangs te / /
'gro kun dngul bsel ba'i ded dpon du / /
dbang bsgyur nges ba don gyi bshes gnyen mchog /
de slad mtshan bzang rgyas pa'i 'dzum dkar can / /
zhal dkyil 'dren byed bdud rtsi'i nam 'gyur zhes / /
'di nyid kho na rgyun du bsam gtan @# / /
bgyid / /
gang tshe skal bzang mchog de myang ba'i tshe / /
snying rje'i char zim g.yo ba'i thugs rje'i sprin / /
yongs su dkrigs te dam chos dbyar rnga'i sgras / /
'bangs kyi tha shal gtsug bud can de yi / /
snying mun kun bsal blo gros rgyas par mdzod / /
thub bstan nyi ma nub ri'i rtser nye zhing / /
nyam thag 'gro ba sdug bsngal brgyas gzir dus / /
zhing 'dir bstan 'gro'i nyer 'tshor rdo rje'i sku / /
nam yang g.yo med brtan par bzhugs gsol 'debs / /
chos phung brgyad khri'i sgra dbyangs rgyas pa yis / /
yid can ma rig gnyid las kun slong ba'i / /
khyod gsung g.yas 'khyil ri mos spa ba'i dung / /
'khor ba zad min de srid 'gag med gsol / /
gus 'bangs bdag kyang gnas skabs mthar thug kun / /
'bral med rjes su 'dzin pa'i bka' drin gyis / /
brtse bas skyong bzhin phyi nang phebs tshogs kyang / /
'chi med 'babs ldan rgyun bzhin stsol ba mkhyen / /
gsol ba 'debs rten lha yi reg bya dang / /
rab dkar rin chen gnyis pa'i me tog bcas / /
'gal byed khrums zla'i dkar phyogs tshes bzang por / /
gus zhabs stag sprul ming pas phyag bcas yul / /
ces pa ste /
'di'i zhu lan du rje bla ma mchog gis 'phrin yig tshigs su bcad pa rgyas pa zhig 'bul gnang mdzad pa'ang dus phyis ma dpe ma bzhugs shing /
stag bu rdo rje 'chang gi gsung shog tshigs bcad ma sngon rjes 'di gnyis dgos pa khyad par can gyi slad du lo snga ma dang 'di gnyis kyi skabs so sor bkod pa yin no / /
chu bzang ri khrod kyi grwa shag gong ma da lta bla brang gi gzim shag yod pa 'di'i shul du snga dus bstan rgyas gling gi lde 'chang blo mkhas lags kyi sger shag yod pa lde 'chang la gzhungs nas bka' nyes byung rjes ser smad yer pa 'brom stod dge bshes nas nyos te /
dge bshes kyis ser stod mkhan po ma mdzad gong chu bzang ri khrod kyi gnas bla ma gnang skabs grwa shag sa yul dang bcas pa rje bla ma rdo rje 'chang chen por rtsa 'bul mdzad pa ltar dgyes bzhes kyis dus mi ring ba zhig tu gzim shag der bzhugs gnas spo ba gnang /
de nas yang 'brom stod dge bshes nas chu bzang ri khrod kyi gnas bla ma'i thugs 'gan kyang 'bul bzhes mdzad pa ltar rje nyid kyis bkra shis chos gling du ma phebs kyi bar gnas bla ma'i thugs khur lhur bzhes te gzhi gsum gyi skor sogs dar rgyas dang 'dul ba'i phyag bzhes gang cir thugs zhib ha cang che ba mdzad /
gzim shag phul ba'i nyin dge bshes nas zhabs sen yun ring 'tsho zhing gzhes par zhu ba'i brtan bzhugs mdor bsdus shig kyang phul bar legs gsol gyi gnang cha gya nom pa stsal zhing /
ring min gzim shag de bzhin nyams gso sogs kyang legs par gnang /
gzhung pa dge legs sprul sku nas zhus ngor 'dus tshogs nyung 'dus shig la sgrol ma tsit+ta ma Ni'i rjes gnang dang /
phur @# / /
lcog par ma ltar gyi tsit+ta ma Ni'i sgrub skor las tshogs sogs cha tshang ba /
gdung 'bod le tshan bzhi /
bla brgyud dang smon shis /
char 'bebs bcas kyi ljags lung /
chu bzang bla ma ye shes rgya mtsho'i gsung 'bum pod gcig cha tshang gi bklags lung /
'pho ba dpa' bo g.yul 'jug gi lung khrid /
gzhan 'pho 'debs tshul sogs dang bcas zhib par dang /
grub rgyal lugs kyi tshe dbang bcas legs par stsal /
'di skabs rnams su bshad sgra blon chen dpal 'byor rdo rje sogs kyang yang yang dad mjal du bcar bar babs bstun gyi gdan stob /
gsung 'phros /
'dod chos stsal ba sogs kyi bka' drin kyang dgyes pa chen pos legs par gnang /
gzim 'og rdo rje 'chang chen po'i drung nas /
dpal mgon zhal bzhi pa'i bskang gsar gyi ljags lung /
mdzad pa po 'phan po nA le rja'i bco brgyad bla ma ngag dbang mkhyen brtse rab brtan nas rim gyis gzim 'og gong ma ngag dbang bstan 'dzin snyan grags /
byams pa ngag dbang klu sgrub /
byams pa ngag dbang 'phags mchog /
de nas rdo rje 'chang byams pa ngag dbang kun dga' bstan 'dzin 'phrin las la brgyud pa legs par gsan pa sogs 'chad nyan bshad sgrub kyis mtshon pa'i bstan 'gro'i don 'ba' zhig la thugs gzhol pas dus 'da' bar mdzad do / /
dgung los lngar phebs pa chu byi lor /
bod dang lu'u cun dpung dmag 'thab 'khrugs zing bshig skabs /
rgya bod phan tshun rangs rang gnas su zhi 'jags bde 'jam yong thabs rkyen sel bstan rim sgrub rgyu dang /
khyad par stag phu'i thugs dam dgongs don se ra'i rgyab ri'i ngos su gdugs dkar gyi rgyal mtshan 'dzugs rgyu /
\u0f38gong sa \u0f38skyabs mgon chen po rgya gar du bzhugs pa ring min bod du chibs kha sgyur du re ba'i sgo dod par bod kyi bde dog gnas tshul bsnyan zhu sgron 'bul gyi zin bris 'debs rgyu sogs se ra bla spyi lhan rgyas kyis zhu 'brel spyi sgos bstan srid la phan pa'i mthun 'gyur zhabs 'degs sgrub gnang mdzad 'os ji snyed pa'ang sku ngal 'dzems med thugs khung che bzhes kyis sgrub par mdzad /
pa'i dus tsam na lha mo shra ma Na'i sgrub thabs shig kyang bka' rtsom gnang zhing /
bar khams phyogs sog dar 'brug lding dpon sogs nas khul der gdan zhu'i snyan 'bul zhu yig phul pa'i bka' lan du /
mchog gsum bla mar 'dzin cing bstan la gus pa'i lhag bsam dad stobs sogs bsngags par 'os pa'i dge ba'i lam bzang por gzhol ba sog khul dar 'brug lding dpon /
rgan po sde mangs bcas pa'i phyag tu /
ched spel /
deng rdzogs ldan nyin mor bzhad pa'i dus kyi char yang /
khyed cag sngon ring mo zhig nas bsod nams 'bum gyi bcud du smin pa'i dal dang 'byor pas brgyan pa'i legs tshogs dpag bsam gyi nags klung dang la drag par dge @# / /
bcu'i yal 'dab g.yur du grol bzhin /
bkra shis dge mtshan bzhad pa'i rang rang gi yul na bde bar 'tsho zhing spyod pa ni kun tu don yod par gyur /
'di na ngos kyang khams kyi 'du ba rgyas brtas shing /
dbus 'gyur rdo rje gdan gnyis par bstan pa'i zhabs 'degs la spyod pa'i skal bzang khur du bab bzhin gnas lags /
mtshams 'bras /
da lam chu byi dbe zla tshes nyin de nas legs tshogs rtsa ba dge ba'i bshes gnyen rjes su bsngags pa'i dbyangs kyi phreng ba skyes bcas nyams med son pa yid spro 'phel zhing /
der ji gsal bzhin khyed cag dgon dang sde bcas dang dam mgrin gcig gis ngos phyogs der nan du 'bod pa ni dge ba'i bshes gnyen don du gnyer ba'i dad pa dang /
rang yul gyi bstan 'gror sman pa'i lhag bsam zla ba'i spun zla lta bu /
ji ltar sngon bod kyi chos rgyal dag dang lha bla ma khu dbon gyi mdzad pa'i rjes su 'gro bar kho bo yang snying nas yid rangs shing /
re 'dod skong bar spro ba nyag gcig kyang /
re zhig dgon gyi mkhan po dang sbrags te bskyod rgyu dgos pa las dgag bya che bas /
slar \u0f38gong sa chen po'i bka' dgongs khrol ba zhig byung tshe kho bo shul lam gyi ngal dub lam 'dzem par phyogs der bskyod nas slar yang bstan dang 'gro la phan bde'i dpal yon spel ba'i yid dam 'cha' bar bya ba bcas thugs su bsti ba nas /
skad du'ang /
'jig rten gna' bo'i srol bzang po lugs kyi bstan bcos las byung ba ltar nyams pa med par dkon mchog bla mar 'dzin cing /
dge bcu'i blang dor la brtson pa dang /
thub bstan spyi dang blo bzang rgyal ba gnyis pa'i bstan pa 'di ni sangs rgyas kyi zhing brgya phrag du mar rnyed par dka' ba'i mchog 'dir sri zhu dang bkur sti /
thos bsam sgom pa sogs kyis bag chags brtan por 'jog pas gtan gyi 'dun ma yangs por sgrub par mdzod /
ces pa ni kho bos drang srong bden pa'i tha tshig tu smras pa lags na /
kun gyis phyag len du thebs par ci nas kyang 'tshal /
ngos nas kyang yul phyogs bde zhing bkra shis pa'i smon lam bzang po yang dang yang du zhu /
zhes pa stsal zhing /
'di lor a mdo sku 'bum che shos rin po che sku 'bum phyogs su phyir phebs gnang rgyur dgyes zhal lhod mjal bskyangs te /
rten gsum mjal dar phebs rdzongs sogs kyang gzab 'bul mdzad /
byang rgyud nas gzhung pa dge legs sprul skus zhu yig phul ba'i bka' lan tshigs su bcad pa zhig kyang stsal /
rgya dmag skabs 'bras blo gling grwa rigs bstan rgyas gling gi phyogs gtogs che phra mang pos rgya phyogs la zhen 'dzin blo bcad kyi dran 'phrul ngan g.yo'i byed spyod ma legs pa mang du bgyis tshul grags che bar brten /
rjes sor se ra'i phyogs kyi dmag jus lam du longs te rgya dmag la pham nyes byung skabs blo gling gi phyogs @# / /
gtogs sogs sngar 'khon can du ma lnga pa'i lam du btang zhing /
bstan gling lde 'chang blo mkhas lags zhes pa chu bzang ri khrod du rje bla ma nyid kyi skyabs 'og tu 'dzul te yibs nas bsdad yod pa'i tshul de se ra'i grwa gzugs 'ga' res tshor nas nyin gcig glo bur du shan pa lag dmar lta bu'i gri thogs kyi grwa gzugs ngo ma gnag pa mang po zhig rje nyid kyi gzim shag tu 'ongs te /
lde 'chang blo mkhas zer ba mi ngan nyes can de 'di na yod 'dug pa da lta rang rtsis sprod gnang na nga tsho de ga rang gis snying tshim /
de min bla ma khyed rang yang yag po mi yong zhes sdig mo'i tshig gi mtshon drag po mi bzad pa'i sgo nas yang yang tshan na du zhus par /
rje nyid gzim shag gi sgo nang du bzhengs bzhin nas /
de ga rang red /
thugs khag rtsa ba nas mi 'dug pa dgongs pa dag nges pa red /
zhu rgyu yin /
kho nyis can de 'dra yin yang da res nged rang gi tshe thar da dgongs nas srog glu gtong ba ma mdzad thabs med du 'dug /
ces gsungs te phyag mthe bong ker ba tsam gnang bas de ma thag khong ba tshos gcig gcig gi gdong du phar cer tshur cer du bltas te /
mi ngan 'di 'dra'i rigs snying dmar po lag tu son pa zhig ma byung na nga tsho yid mi tshim yang /
bla ma khyed kyis de tsam nan che gnang na da res kho gcig pu tshe thar gtong ba yin pas phyin chad bag yod pa dang bka' drin dran shes pa dgos zhes kho pa la zlo bar mdezod zer nas de dag phyir log pa zhig byung /
de ltar rje bla ma nyid kyi sku'i gzi brjid dang /
thugs rje byin rlabs nyag gcig gi mthu las lde 'chang blo mkhas zer ba glo bur 'jigs skrag shug las kyi ngang du 'chi rkyen ngan pa myong ma dgos pa dngos su byung ba 'di 'dra gzhan la yong mi srid pa zhig ste /
dper na /
de skabs blo gling phyogs kyi gros sner gtogs pa sked tshang sprul sku'i sku mched drung skor zhig se ra'i grwa gzugs 'gas zhol nas 'dzin bzung gis khrid de rdo ring phyi ma'i 'khris su gsod grabs byas pa na /
drung skor des da res thengs gcig dge 'dun rnam pas bla ma sked tshang tshang gi zhal ras la gzigs te nga gsod pa las thar pa zhig thugs res gzigs zhes ngu ngag gis mig mchi ma lug lug dang /
rkang pa bro 'khrab pa ltar byed par yang ma nyan par lus gced bu 'ben du btsugs /
brang la nag thig btab par me mda' bsnun te de ga nyid du bsad pas /
sked cinge? rin po che sku 'phreng du mar se ra'i bla chen mtshan gnas sogs gang ci nas 'bur du thon pa zhig yin yang sku mched nyam thag pa de la cung zad kyang ma phan pa la /
lde 'chang blo mkhas bya bar rje bla ma mchog gis mi 'jigs pa'i skyabs sbyin gnang ba'i de ma thag nas dus min 'chi rkyen ngan pa'i 'jigs pa las gtan du thar ba rje nyid kyi byams pa'i ring nge 'dzin gyi byin mthu kho na las byung bar sus kyang rtogs par sla bas /
shes byed rgyas pa yi ge @# / /
mang dogs pas ma bris so / /
dgung lo so drug tu phebs pa chu glang lor /
dwags po bla ma rin po che dbus phebs mdzad par /
hor zla lnga pa skor la chu bzang du bla brang gzim shag gi gzim chung shar mar gdan drangs te /
thog mar gus phyag dang bcas pa'i mjal khar rten gsum 'bul 'gyogs dang /
de nas rgyun gtan du gtsang la bzang ba'i gsol ba zhabs tog sogs gzab 'bul mdzad pas mtshon bla ma mnyes thabs gsum gyi sgo nas bsten tshul phun sum tshogs pa 'brom rgyal ba'i 'byung gnas kyi rnam thar ltar bskyangs /
rje bla ma mchog dang /
sgrub khang rdo rje 'chang rnam gnyis nas snyan gsan rim par 'bul gnang /
mdzad par dgyes mnyes kyi zhal bzhes legs par thob pa'i thog /
chu bzang 'du khang du bka' chos kyi sbyin bdag rje bla ma rdo rje 'chang nyid dang /
sgrub khang mchog sprul /
dge bshes blo bzang phyogs glang rnam gsum gyis gtsos /
ke'u tshang sprul sku sogs bla sprul dge bshes /
sku drag /
byings dkyus bcas zhu mi tshogs pa nyis brgya lnga bcu skor la /
byang chub lam gyi rim pa 'jam dpal zhal lung dbus brgyud lho brgyud kyi phyag bzhes ma 'dres pa'i nyams khrid /
de'i bshes gnyen sbyor bas bsten tshul skabs lho brgyud sbyor chos kyi lung khrid sogs mjug tu sems bskyed cho ga dang bcas par ljags bshad zab rgyas gnad 'dril kun yid 'phrog pa'i gnang tshul khyad par du 'phags pa nyin bco lnga tsam gyi ring dang /
gzhan yang thun drug bla ma'i rnal 'byor gyi lung khrid sogs kyang stsal /
'di dus rje nyid kyis zhu bskul gnang ba ltar sgrub khang bla brang nas lho brgyud lam rim dang /
gzhan zhig nas de'i sbyor chos bcas gsung spar gsar bskrun gyis dar khyab che ba byung /
'di'i skabs sogs su bla ma rin po che'i ljags bshad dang gsung bgros tshun gyi zab bshad man ngag rnams rin thang phral ba'i nor bu bzhin gcig tu gces spras gnang ba'i ngos su che ba gzigs te bdag cag gi rje bla ma rdo rje 'chang gis gsung bshad kyi rigs mang po phyug bris su 'debs pa gnang ba bka' 'bum gyi gras su'ang bzhugs pa ltar yin la /
rje nyid kyi bla brang dang /
sgrub khang bla brang sogs nas dwags po skyabs mgon bla ma rin po ches lho brgyud lam rim gyi bka' khrid stsal ba'i thog mtha' bar gsum du chos grwa ba rnams la bsnyen bkur mang 'gyed /
dam thug sogs kyi bsti stang rgya chen po sgrub gnang mdzad cing /
de rjes bla ma rin po che bzhugs mtsher slang mdun gzim shag tu phyir phebs /
skabs shig dgung gsar gyi dus su slar chu bzang du gdan drangs te dwags po bla ma rin po che dang /
rje bla ma rdo rje 'chang lhan rgyas thog chu bzang 'du khang du gnam lo gsar tshes kyi dgyes ston dang /
bla mchod tshogs 'khor /
dmag zor ma'i tshes gtor gzab rgyas bcas grub mtshams bla ma rin po che @# / /
gzim shag tu phar gdan drangs te mjal kha /
gsol ston sogs der gnang /
rje bla ma mchog nyid slar 'du khang du nyin gsum gyi ring nyin re bzhin phebs te dgung gsar gyi mjal zhu ba se ra'i grwa tshang khag gi mkhan po dbu chos sogs dang /
gzhung sa'i sku drag mang po /
byings dkyus sogs ser skya mtha' yas par mjal kha sogs gnang /
bla ma rin po che dwags por phyir phebs khar maN+Dala rten gsum mjal dar /
skyabs rten dang 'bul dngos sogs yod dgu rtsal sprugs kyis 'bul gnang mdzad /
gzhung sa mchog nas rgyal dbang thams cad mkhyen pa'i zhabs brtan dang bstan srid kyi lang tsho sngar nyams pa rnams /
gso zhing slar legs par dar ba'i gsos sman du 'gyur ba sogs dgos pa du mar dgongs te chos kyi che ba'i phyir srid du ring ba'i lha rdzas dri ma med pas sne drangs pa'i rten gsum maN+Dala dang bcas pa dang /
rin chen gnyis pa'i rten dang bcas gsol 'debs gnang ba ltar rje bla ma nyid nas dgyes bzhin zhal gyis bzhes /
hor zla drug pa'i chos bco lnga nyin \u0f38 gong sa rin po cher mjal zhu dang /
de nas mi ring bar lha ldan sprul pa'i gtsug lag khang gi nye 'dabs rme ru phun tshogs nor bu'i gling du /
dpal ldan gdan sa chen po gsum dang /
gsang chen rgyud grwa rnam gnyis /
gling khag /
phan tshun gyi dgon pa dang ri khrod sogs nas 'dus pa'i gzhung brgya smra ba'i dbang po bla sprul dge bshes /
grwa rkyang sogs don gnyer ldan pa'i slob tshogs sum brgya skor la lo de ga'i chu stong zla ba'i dmar phyogs kyi dga' ba gnyis pa'i gral tshes mchog tu dge ba'i nyin nas bzung mjug tu rgyal sras zhi ba lha'i lugs kyi smon 'jug cig car du len pa'i sgo nas sems bskyed pa'i sdom chog rgyas pa bcas gong lo'i mgo zla ba'i dmar phyogs kyi bzang po gnyis pa'i tshes kyi nyin legs par grub par mdzad de rgyal ba'i bka' 'gyur rin po che'i bklags lung yongs su rdzogs pa snar thang par ma'i steng nas stsal zhing /
der ma bzhugs pa'i kha skong khag dang /
sde dge bar ma nas zhal skong dgos rigs kyang bsnan te co ne par ma bcas kyi yig sna 'dra yin dang ma dag pa sogs la shin tu lhod chags par zhib bsdur dang bcas te bstan rgyun gyi spyan ltos la phan par bskyangs /
bka' chos kyi thog mtha' bar gsum du gzhung gnas nas tshogs par bsnyen bkur sogs gya nom pa dang /
\u0f38 rgyal ba'i dbang po mchog gis sku tshab tu gnang ba nas kyang rje bla ma nyid la rten gsum dang mjal dar sogs dgyes stsal mdzad par bzhugs khri las 'phral bzhengs kyis sku gsung thugs rten dang sgron dar sogs re re nas dbur gtugs pa sogs zhes gus 'dud bla na med pa mdzad /
'di skabs kyi bka' 'gyur ljags lung yang sngon dus se ra theg chen gling du gnang ba bzhin gang myur zin thabs kyi sla chos ma yin par tshang mar @# / /
tshig don la go ba ster thub pa tsam gyi lhod dal gyi ngang nas sgra dag gsal gsum dang ldan pas kun gyi yid 'phrog pa kho nar mdzad /
skabs shig nas dben pa'i gnas mchog rtag brtan chos 'byung phug gi sgrub gnas ngo mtshar can de dag gsar bzhengs thog /
der skabs skabs su sgrub pa nyams su bzhes shing /
sku mtshams bcad rgya'i rigs kyang yang dang yang du gnang /
spom mda' bu rab dga' zhes pas zhu yig phul ba'i bka' lan du 'di ltar stsal te /
mkhyen rab kyi 'jug sgo don yod 'phrul gyi zhags pas sde bzhi'i 'byor pa mi zad pa 'di dang gtan gyi dga' ston du 'gugs pa la rabX tu dga'X ba'i grags pa don ldan gang gi sku'i drung du /
shis brjod kyi dngos po dbyangs kyi gzugs su sgeg pa'i mchid kyi phreng ba 'dir ched du dgongs /
deng gi char /
bsod nams kyi phung po zad mi shes pa'i rin chen 'byung gnas kyi lto bar na tshod kyi sdong po rab tu phra yang rnam dpyod dang brtse ba /
dad pa dang gtong ba /
brtson 'grus sogs yon tan gzhal du mi spyod pa'i 'dab stong gi lang tsho rnam par grol zhing /
ya rabs bzang po'i spyod tshul bsngags par 'os pa'i dri bsung phyogs brgyar brdal ba'i gang sku chu skyes gzhon nu nges legs snying po'i sbrang rtsi'i zil dngar 'dzin par 'gal rkyen gyi glang pos brdzi ba med cing 'tsho zhing bzhugs ring nas /
yan lag bdun gyi mchod sprin kun tu bzang po'i sgyu 'phrul gyis sngon du bcings pa'i dbyangs kyi rol mo snying du 'phrod par dgyes zhal zla ba yid kyi rdzing bur 'phos pa'i dga' ston gnyis pa lha'i reg bya bzang pos klubs te son pa'i mod rab dga'i spu long dkar po zing zing du g.yos par gyur lags /
'di na ngos kyang gdos bcas 'byung lnga'i tshogs pa 'di snang 'du byed kyi 'phrul 'khor ma zhig tsam nas /
mkha' khyab kyi 'gro ba'i don la spro ba'i lhag bsam gyi gom pa mdo sngags rgyal sras kyi spyod pa'i thang chen du bsgyur bzhin gnas lags /
mtshams zhu /
da lam ji stsal ltar mtshan lam ngo mtshar ba de dag bla ma he ru kas rjes su 'dzin cing 'dzin 'gyur gyi ltas bzang po gsol ba 'debs pa'i yul du gyur pa zhig las /
'chi ltas kyi dogs pa ni phra mo tsam yang gnang ga la dgos /
sngon du bud med kyis lam sna byed pa dag /
rjes su bud med mang po mnyam du 'grogs pa sogs kyang yi dam 'di nyid mkha' 'gro'i gtso bo yin pa dang /
sgrub pa por yang gnas gsum gyi mkha' 'gro ma rnams kyis yid ltar myur ba'i shugs kyis byon nas byin gyis rlob par rtsa bshad kyi rgyud las lan mang por gsungs pas de 'dra'i mtshan ma lta bur mngon pa bcas /
gang ltar lha mchog 'di dang las 'brel che ba'i mtshan ma lta bu bsnyon mi nus pa byung bas thugs rangs par mdzod /
'on kyang 'chi bar nges shing @# / /
nam 'chi nges med sogs thugs kyi khur du lci pa ni chos pa mtha' dag la thog mtha' bar du gal che bas 'chi ltas kyi mtshan ma sogs la ma ltos par rgyun du dgongs par gnad che /
brtag pa zhus par sku char 'gal rkyen gang yang ma shar zhing /
zhabs rim rnams sbyin bdag las tshan mchog gi brtag lan zur du phul yod cing /
rgyun du nyid nas zab dgu'i tshe sgrub nyams bzhes mdzad pa gnad che bas de lugs nan tan mdzod /
slad mar yang /
srid zhi'i legs brgya gang na bsti ba yi / /
mtho ris yon tan bdun gyi lang tsho'i dpyid / /
mi shigs g.yung drung dwangs mar sgrub pa yi / /
do gal 'di ni khyod kyis snying por zungs / /
dkar min dpung pas ha cang mi brdzi bar / /
rang srid gdugs dkar gyen du 'degs pa dang / /
dpag bsam ji bzhin gang du gnas pa yi / /
de dang de na skye rgu'i re ba skongs / /
tshe 'di glog ltar g.yo zhing mnog chung yang / /
gtan gyi 'dun ma 'di la rag lus pas / /
blo dang brtson pas ngal ba gcig dril nas / /
snying pho phul du bsgrub la 'bad par mdzod / /
'on kyang ltar snang log bshad sna tshogs kyis / /
chu dang 'o ma bsres bzhin dbye dka' ba'i / /
dus 'dir rnam dpyod rus sbal mgrin pa ltar / /
phra zhing mdzangs pas zhib tu dpyod pa dgos / /
rtag chad g.yang sa 'gegs pa'i lta ba dang / /
bying 'khrul gol sa bcad pa'i sgom pa dang| |zab rgyas spyod pa'i gnad rnams ma rnyed par / /
mkhas pa'i gzhung la phyogs lhung med par tshol / /
lta sgom mdo sngags lam gyi gnad zab la / /
thos dang bsam pas sgro 'dogs chod pa na / /
rnam g.yeng spangs te rtse gcig sgrub pa yis / /
zung 'jug rgyal sa myur du zin par mdzod / /
nyin mo'i snang bar sgron me'i gsal 'debs bzhin / /
blo ldan khyod la mang gsol mi dgos kyang / /
ston par bkur bas bstan la slob pa'i tshul / /
mdza' bas gsong por gdams 'dir dgyes par 'tshal / /
zhes pa'o / /
'di'i lo snga phyir yang lha sa dang ri khrod yas mas rnams su chab mdo 'phags pa lha ho thog thu sogs bla sprul sku drag ser skya 'bring dkyus sogs dang mjal zhu mi grangs med pa lta bu byung bar mjal kha /
phyag dbang /
ja gral /
gsung mchid sogs lhod 'gol dang /
so sor 'dod chos ci rigs stsal ba sogs rang rang babs bstun gyi re 'dod ci dgar skong pa'i bka' drin yang dag par bskyangs so / /
dgung lo so bdun du phebs pa shing stag lor /
snga lo bka' 'brel bzhin gyi rgyal ba'i bka' 'gyur rin po che'i ljags lung legs par grub pa'i gtang rag tu \u0f38 gong sa rin po che mjal zhur phebs par \u0f38 gong nas dgyes tshul bzhes pa'i bka' pa thang po yang phebs /
chu bzang ri khrod kyi grwa shag ltag ma bla brang rang gi gzim shag tu bzhugs mus kyi ngang zhig nas sku ltem tshul shin tu lci ba /
@# / /
bzhes te skabs shig nas snyun gdangs tshul bzhes re med ba ltar gyur pas phyag mdzod ngag dbang rgya mtsho ci drag la thug ste rgyal rong khams tshan du grwa pa gnyis rogs byed du gtong dgos zhes lan phul bar khams tshan nas dge bshes shig btang /
khong pas ser tre bo ja mar tshong mkhan nas ja spyan shel bag chen gcig bun blangs kyis chu bzang gi bla brang gzim shag tu 'byor te /
ja de nas gsol ja'i ja khu brgyab zin tsam zhig la /
nor gling nas sgrub khang rin po che phebs kyi yod pa'i lan 'byor bas dge bshes kyis gsol ja 'bul bar chu bzang gi gsham /
rdo'i seng ge yod pa'i lam kha phrag gi mtshams su bcar /
sgrub khang rin po che ston 'khor gsum phebs yod pa der gsol ja mchod bzhes grub 'phral bla brang gzim shag tu shar phebs kyis rdo rje 'chang gi mdun du maN+Dala rten gsum bteg ste snyun gzhi myur du seng gdangs thog /
zhabs pad yun ring brtan dgos tshul \u0f38 gong sa mchog nas bka' mngags bcas gtong ba gnang tshul zhib lhong gsung bar /
rdo rje 'chang mchog nyid nas kyang /
\u0f38 gong nas de ltar phebs pa bka' drin mchog tu che tshul dang /
'dzam gling bstan 'gro'i phan bde'i spyi nor \u0f38 gong sa rgyal ba'i dbang po mchog bstan 'gro'i mgon du zhabs sen bskal brgyar brtan par gsol ba'i maN+Dala rten gsum dod dang mjal dar bcas 'bul rgyu dang /
sgrub khang rin po che nyid kyang zhabs sen yun ring brtan pa'i gsol 'debs dang maN+Dala rten gsum bcas 'bul gnang mdzad /
sgrub khang rin po che nas gsol mar ltang gcig /
'bras ltang gcig /
gsol zhib do po gcig bcas phul te phyir phebs /
de nas bla brang gis bsnyen bkur zhus te khams tshan gyi dge 'dun drug cu skor nas chu bzang 'du khang du mdo sde bskal bzang dgung grangs dang| gnas brtan phyag mchod stong tshar thog /
de'i sgo nas zhabs brtan brtan bzhugs 'bul bzhes /
sgrol ma 'bum ther /
gdugs dkar stong tshar bcas zab bsgrubs gnang /
nub cig rje rang gi mtshan lam du dwags po skyabs mgon bla ma rin po ches byin gyis brlabs pa'i mtshan ma gsal bar byung ba sogs la brten nas sku'i ltem gzhi yang rim dwangs su gyur /
'di dag gi skabs snga phyi zhig tu rje btsun sgrol /
ma'i gdung 'bod byis pa'i 'o dod ces pa bka' rtsom gnang zhing /
'di la stag phu rdo rje 'chang chen pos /
gdung 'bod byin rlabs can 'di ni yid bzhin gyi nor bu rin po che bye ba 'bum phrag gis kyang do zla med pa'i snying nor khyad par du 'phags pa'o / /
zhes bsngags brjod phyag bris ma'i gsung mchan can phyis nags shod sgrub sde'i rdo rje 'chang gi gzigs dpe'i khrod du bzhugs pa las kho bos dngos mjal gyi skal bzang @# / /
thob pas /
stag phu ba chen pos de ltar gnang bar dpags na gdung 'bod de rje bla ma mchog gis bka' rtsom mdzad skabs gzigs snang byung ba lta bu'i rnam thar shin tu ngo mtshar ba zhig mnga' bar gdon mi za'o / /
'di dus gro mo dge bshes rin po che ngag dbang skal bzang phebs par mjal kha phyag dbang gsol ja bzhes 'bras sogs stsal zhing lhod 'gol gyis dgyes brtse'i gsung gling smar /
ram pa rje btsun ma chos bzang sgrol dkar la rdo rje 'chang blo bzang sbyin pa'i gsung lam rim bshar sgom gnad don kun tshang zhes pa par du brko dgos pa'i bskul ma gnang ba ltar de 'phral par gsar brko zhus? shing /
de rjes chu bzang 'du khang du tshogs pa lnga bcu skor la bshar sgom gyi ljags lung yang stsal /
'phan po gang rgya phyag mdzod bsod nams grags pa'i ngor gang rgya rin po che'i myur byon gsol 'debs dang /
srid blon zhol khang pa nas rang gi rigs sras bstan skyong bya ba sku 'das pa'i dge rtsar sher phyin rdo rje gcod pa par gzhi gsar bskrun gnang rgyu'i smon tshig bka' rtsom dgos tshul zhus ngor de ga'i par byang yang thugs rtsom gnang /
sngon nas \u0f38gong sa rin po cher sog po bA rin bla mas gsol ba btab pa bzhin hor zla drug pa'i nang du nyin bcu'i ring nor gling shar rgyud kyi spang gshongs su chos sgar dbu gur bcas te \u0f38gong sa mchog gis 'dus tshogs chig stong lnga brgya tsam la byang chub lam rim chen mo'i bshad khrid stsal bar /
lha sa'i nye skor gdan sa rnam gsum sogs kyi bla sprul che phra grags che ba phal mo che ngang shugs kyi chos zhur phebs bcar zhu dgos par brten /
rje bla ma nyid 'di skabs ltem gzhi dwangs mus yin yang nye sngon bsnyun tshabs che ba byung stabs ha cang sku gzugs kyi babs bde thang che nges shig med kyang thugs rus bskyed de snyan gsan sngon du 'gro ba'i sgo nas bka' chos gsan par phebs /
rje nyid grwa sa'i bla sprul gyi mtshan gnas chung shos sprul sku'i mtshan thogs pa tsam zhig las go thob ci yang med pas tshogs gral rgyab phyogs kyi gral mtha' /
lding gur gyis ma khebs pa'i nyi char ngad gdung che ba'i gnas shig tu bzhugs yod par /
\u0f38gong nas dmigs bsal gzigs bskyang gi pha bong kha'i sprul sku da lta gzugs? gzhi nad mjug ha cang khams dwangs shig med pas tsha grang gi rkyen gyis bsnyun nad bskyar ldab byung na mi legs zhes nyin re nyin rer mdun gral du yar yar spo bzhugs chog tshul phebs pa ltar mthar bla gab dang bzhugs stan yod par bzhugs chog pa zhig byung /
bka' chos de'i ring lha klu'i grong smad kyi na ga'i gling chung zhig tu cog gur la brten te byes 'grul bya bral ba'i tshul du bzhugs nas nor gling bka' chos su nyin re bzhin phebs bzhud mdzad ces grags /
ser smad the po @# / /
khams tshan pa 'jog ri ri khrod dge slong ye shes skal ldan nas sbyin bdag zhus te chu bzang 'du khang du zhu mi brgya dang sum cu skor la kong po lam rim tshigs bcad ma dam chos bdud rtsi'i snying po'i lung khrid nyin bcu gcig tsam gyi ring du rgyas par gnang /
lam rim bdud rtsi'i snying po dbus phyogs su spar med stabs gzhan las dpe cha g.yar te bshu thabs gnang ba dge slong ye shes skal ldan la dge bskul mdzad pa ltar spar gyi rgyu yon sbyar te sngon tshud nas gsar bskrun gyis 'di skabs bka' chos tshogs par phyag dpe sku 'gyed kyang phul te dar rgyas su gyur cing /
lam rim 'di par du bskrun skabs rgyu sbyor dge slong nas zhus ngor par byang smon tshig kyang bka' rtsom gnang /
yang 'di skabs shig tu gzhung pa dge legs sprul sku nas bka' rtsom dgos tshul zhus pa bzhin rje nyid la brten pa'i bla ma'i rnal 'byor byin rlabs 'dod rgu'i gter mdzod ces pa'ang thugs rtsom mdzad /
bla ma'i rnal 'byor 'di de dus spar brko bya rgyu ma byung yang /
khyis ser sngags gra mi nyag brtson 'grus ngag dbang nas par du bskrun pa mjug shog grangs brgyad pa'i rgyab phreng tha ma'i mthar rang babs su rdzogs pa zhig byung 'dug pa rten 'brel cung zad ma legs pa red ces chu bzang dge slong blo bzang 'phrin las la rje bla ma nyid kyis yang yang gsungs 'dug pa ni /
brtson 'grus ngag dbang de skabs phyag phyi'i gras yin yang /
ring min zur du sdod dgos pa byung zhing /
phyis su khong pas ser sngags mkhan po mdzad skabs sogs sku tshe mdzad pa gzhan yang 'bring tsam las ma byung bas /
rje nyid nas ma 'ongs mngon gzigs kyi gsung ngo mtshar can zhig phebs pa yin 'dug ces blo 'phrin nas kho bo cag la gsung 'phros su gleng zhing /
rje nyid kyis tshe smon gling srid skyong dga' ldan khri rin po che blo bzang rgyal mtshan pa las kyang ljags lung gi chos 'brel 'ga' re gsan /
rdo rje 'chang chen po mchog nas dang thog sa rnying bka' brgyud kyi mkhas pa du ma las chos mang du gsan cing /
brag ri gong ma dang bla ma ri sku rin po che sogs las kyang snga 'gyur phyogs kyi bag zhad cung zad re 'go bar brten ris su ma mchis pa'i chos tshul du mar nyams bzhes rgya cher mdzad kyang /
sku gzhon nu'i gnas skabs nas 'jam mgon bstan srung thun mong min pa rdo rje shugs ldan rtsal gyis dngos nyams dang mi'i khog brloms ci rigs pas mel tshe g.yel med du mdzad de rje nyid nas grub mtha' gzhan sel ma 'dres pa'i lta grub gtsang mar bdag gir bzhes na /
ji ltar dgos pa'i 'phrin las rnams thugs kyi bzhed don ji bzhin bdag gis sgrub bo zhes yang yang zhu zhing brda thabs sna tshogs pas bskul ba bzhin zhal gyis bzhes pa dang /
lhag par dwags po bla ma rin po ches rgyal chen dngos su bsten /
@# / /
pa mi mdzad kyang /
sgo srung gi tshul du bzhugs te 'phrin las sgrub cing /
rje nyid la dngos su bsten na legs par gsungs pa'i thog /
sngar nas rje bla ma mchog gis gsar rnying ris su ma chad pa'i gzhung lugs man ngag mtha' yas pa gsan cing nyams su bzhes par brten grub mtha' so so'i lta sgom spyod 'bras kyi tshul mtha' dag ma 'dres par thugs su chud nas de kun las khyad par gyi chos du mas lhag pa'i thub pa'i mdo sngags kyi bstan pa tshang la ma nor ba rgyal mtshan gyi tog ltar mtho ba ni rgyal ba tsong kha pa chen po'i ring lugs dri ma med pa 'di nyid nyag gcig tu phra mdzangs zhib pa'i mkhyen rab kyis rnam par dpyad pa'i rigs pa brgya phrag gi lam las thugs nges brtan po gzhan gyis sgyur mi btub pa 'khrungs la /
sngon gyi thugs bskyed btsan po'i mthu brtas te rim gyis rgyu mtshan mkhyen pa'i sgo nas dge ldan ring lugs gtsang ma'i rnam thar kho na gcig tu skyong bar mdzad cing /
bstan srung gnyan po gang nas kyang rje nyid kyi bzhed dgu'i 'phrin las mtha' dag 'bad med du sgrub par mdzad pa de ltar byung ba yin no / /
dgung lo so brgyad du phebs pa shing yos gnam lo gsar tshes skabs kyi nyams bzhes dgyes ston sogs 'char can thog /
nyin snga rting rnams su bla sprul sku drag ser skya byings dkyus sogs dad mjal zhu mi shin tu mang bar dgyes zhal bstan cing /
phyag dbang /
ja gral /
gsung 'phros sogs zhib lhod du gnang /
'di lo stag phu rdo rje 'chang gis rje nyid kyi zhabs brtan gsol 'debs drang srong bden tshig ces pa bka' rtsom gnang zhing /
gsol 'debs der /
byams pa chen pos gzhan don khur gyis bzhes / /
bshad dang sgrub pas rgyal bstan snying po 'dzin / /
bsdu bzhi'i 'phrin las mkha' mnyam 'gro la 'jug /
mkhas grub rgya mtsho'i mgon khyod zhabs brtan shog /
ces gsungs 'dug pa ni 'byung 'gyur rjen par gzigs pa'i lung tshad ma zhig tu 'og nas rim gyis rtogs par 'gyur ro / /
sgar ba ri khrod kyi spong ba pa 'ga' res zhus ngor yongs 'dzin gling sprul gong ma'i gsung 'jigs byed dpa' po gcig pa'i bsnyen yig skor nas them skas dgu pa'i kha skong gi dpa' gcig bdag 'jug kyang ljags sgrigs su stsal /
snga sor dwags po bla ma rin po che'i zhabs drung du yun ring tsam phebs bcar gyis byang chub lam gyi rim pa'i man ngag skor spyi dang /
lhag par byang chub sems sbyong gi rim pa rnams myong khrid du gsan dgos pa'i snyan gsan dang /
zhu yig bcas lan du mar 'bul gnang mdzad cing /
zhal bzhes kyang dgyes bzhin stsal yod pa'i thog /
'di res kyi nye sngon zhig tu bla ma rin po che'i bka' yig phebs par /
sngon nas yang yang gsungs pa'i don rnams nged dge sbyong rgan po'i snying la spro bzhin du gcags @# / /
mus nas /
da lam sku zhabs rin po che nyid mgron gyi gtso bor 'bod rgyur /
nas rgan gyi chang bsnyal /
phag rgan gyi sha btsos /
gro rgan gyi brag zan bsregs nas bsgugs te bsdad yod pas ha cang ring min zhig tu 'dir phyogs su sbyon cig dang /
bzhed dgu'i dus ston bzang po yongs su rdzogs par bgyid rtsis yod tshul sogs lam gyi gtso bo rnam gsum sha chang gro zan gsum gyi dpes bstan pa'i bka' bzang po de ltar phebs pa'i rabs gsal po yod ces dpal ldan stong rgyud kyi dge pa'i bshes gnyen blo bzang nyi ma dpal bzang po'i zhal snga nas thos pa ltar lags /
de nas mi ring bar rje bla ma nyid dang /
phyag mdzod ngag dbang rgya mtsho /
gsol dpon 'jam dbyangs /
dge slong ye shes sbyin pa sogs ston 'khor drug bdun tsam dang bcas dwags po phyogs su chibs kha bsgyur te /
hor zla bzhi pa'i chos nyi shu mchog tu dge ba'i nyin dwags po'i dpe na gnas 'phar tshang ri khrod dga' ldan byang chub gling gi gzim chung bde ba can du bka' gdams bltan pa'i sgron me skya ras rje 'jam dpal lhun grub rgya mtsho dpal bzang po'i zhabs drung du phebs /
rje btsun bla ma dam pa mchog de'i zhabs rdul spyi bor bzhes te mjal phyag /
gus 'dud /
bsnyen bkur sogs mnyes pa gsum gyi sgo nas mnyes par mdzad /
de'i nyin dwags po bla ma rin po cher gzhan zhig nas brtan bzhugs 'bul kham dang stabs 'grigs pas bla ma rin po che'i gsung gis /
de ring sku zhabs rin po che phebs pa legs /
da res 'dir tshogs su phebs dgos gsungs pa ltar brtan bzhugs kyi tshogs su phebs par /
bla mchod kyi dbu tshugs nas bzung /
skabs shig tshogs su 'bras sil zhig phul song ba de'i bar rje nyid kyi thugs rgyud la nges 'byung skyo shas tshad med pa zhig glo bur du 'bar te bshum pa 'ba' zhig gnang dgos pa byung /
tshes nyer gcig nas bzung skyabs mgon bla ma gang gi rgyun gtan thugs dam nyams bzhes kyi rim pa tshun dang /
gsung sgres man ngag gi skor tsi rigs shig gsan te phyag zin du'ang 'debs par mdzad /
hor zla lnga pa'i tshes gsum nas byang chub lam gyi rim pa bde myur sogs kyi lung khrid mang du gsan cing /
de dag kyang 'khrid lung gi rgyun lon pa tsam gyis chog shes pa ma mdzad par dga' ldan sgrub brgyud kyi mkhas grub dam pa gong rim las zam ma chad par byon pa'i phyag bzhes ji sta bar lam gyi rim pa'i dmigs rnam mtha' dag sarga 'tshal bar nyams bzhes myong khrid kyi tshul du legs par bskyangs shing /
gcod kyi khrid gsan skabs nyin cig 'phar tshang dge slong rnams kyang gced gtong bar 'bod par gnang song bas thams cad kyis gcod kyi yo byad rnams mngon chung gis nyar tshags mdzad @# / /
pa bsnams te byon par /
gcod DaM yang sor brgyad pa'i tshad can lhung bzed kyi nang du chud pa cha mtshungs dang /
gcod rta sogs kyang bla ma rin po ches ji ltar gnang ba bzhin snyam brjid chags la byin che ba /
dad pa dbang med du skye nus pa lta bu sha stag tu snang gsungs /
de ltar zab rgyas kyi gdams pa sngar gsan pa'i 'phros sogs dang /
gsar du gsan dgos pa'i rigs mtha' dag bum pa gang byo'i tshul du gsan cing /
mar shes sogs lam gyi rim pa'i rtogs pa'i nyams myong 'gangs che ba mang po nyin brgya'i ring thugs rgyud la 'khrungs /
nyams myong khyad par can gsar du 'khrungs pa'i rigs mang po dang /
de ltar lam bzang ma sogs kyi zhal shes man ngag du ma bsnyel thor yang 'debs par mdzad /
lhag par zab cing phra la rtogs par dka' ba dpal ldan thal 'gyur ba'i lta ba'i gnad gsang mthar thug pa mang po dang /
man ngag rgyu 'bras bdun ma dang bdag gzhan mnyam brje'i byang chub sems sbyong gi man ngag yongs su rdzogs pa dang bcas par gsan bsam sgom pa dogs gcod bcas yang dang yang du mdzad pas /
zab rgyas kyi lam gyi rim pa'i gdams pa spyi dang /
byang chub kyi sems rnam pa gnyis kyi nyams rtogs sngar las lhag pa du mas thugs kyi bum bzang yongs su gtams te ji ltar 'khrungs pa'i rtogs pa'ang phul ba'i tshul ngo mtshar ba mnga' ba sogs jo po dang gser gling pa'i rnam thar la 'gran bzod pa ltar gyur cing /
dus phyis kyang zhal nas /
gnas der dben pa'i gnas gzhan ma bas nyams len la drod rtags thon che zhing yar skyed kyi 'phel ka che ba byung ba gnas kyang byin can du yod pa sogs de thams cad bla ma rin po che'i byin mthu yin gsung /
mdor na dwags po skyabs mchog bla ma rin po che 'di pa'i drung nas snga phyir gsan pa gsan thor 'khod pa rnams phyogs tsam dril na /
skyid shod pa'i yig cha'i steng nas dga' ldan snyan brgyud lugs nam mkha' sgo 'byed kyi gcod dbang /
grub mchog blo bzang rnam rgyal gyi gsung thar 'dod ded dpon gyi TIk+ka dang /
grub dbang skal bzang mkhas grub kyis mdzad pa'i gcod gzhung dga' ldan sgrub brgyud bstan pa'i mdzes rgyan gnyis kyi steng nas thar 'dod ded dpon gyi zab khrid phyag len gdangs dbyangs kyi phyag khrid dang bcas pa /
tshe gling yongs 'dzin gyi gsung gcod gzhung dgongs pa rab gsal dang /
rin chen sgron me /
rje skal bzang mkhas grub kyi gsung gcod kyi cha lag bro brdung sogs dang bcas pa'i ljags lung /
'jam mgon tsong kha pa chen po'i gsung byang chub lam gyi rim pa che 'bring chung gsum gyi bshad lung /
yon tan gzhir gyur ma /
lam rim gser zhun ma /
@# / /
lam rim 'jam dpal zhal lung bcas kyi bshad khrid /
'jam dpal zhal lung lho brgyud dang /
dmar khrid bde lam /
dmar khrid myur lam bcas kyi nyams khrid /
dwags po sgom chen ngag dbang grags pa'i gsung lam rim tshigs bcad ma legs gsung nyid khu'i bshad lung /
bla ma rin po che nyid kyi gsung sbyor chos skal bzang mgrin rgyan gyi khrid lung /
lho brgyud sbyor chos kyi ljags lung /
lam rim lnga paN dgongs rgyan dang /
sems bskyed bka' rgya ma'i lung khrid /
spyan ras gzigs kyi bla ma'i rnal 'byor gyi zab khrid /
paN chen blo bzang chos rgyan gyi gsung 'pho ba dpa' bo g.yul 'jug dang /
chu bzang bla ma ye shes rgya mtsho'i gsung gnyis kyi steng nas bde can 'pho khrid zhal shes man ngag dang bcas pa /
dwags po thang dar bla ma skal bzang bstan pa'i rgyal mtshan gyi gsung thun drug bla ma'i rnal 'byor gyi rnam bshad dag 'byed bdud rtsi'i bum bzang gi steng nas thun drug gi lung khrid /
ma gcig grub rgyal lugs kyi tshe dbang bcas gsan zhing /
gsan thor ma 'khod pa'ang re mang zhig yod 'dra yang 'ol tshod kyis 'bri ba ma spobs so / /
dwags po skyabs mgon bla ma rin po chos kyang rdo rje 'chang chen po mchog nyid nang thugs kyi sras gcig pur rjes su bzung zhing /
mdo sngags kyi bstan pa yongs su rdzogs pa dang /
lhag par du byang chub lam gyi rim pa'i bstan pa'i bdag por dbang bskur /
sngon rgya gar nas yi dam gyi lha 'phags ma sgrol mas jo bo a ti sha la bod du phebs rgyu'i skor gyi lung bstan stsal ba dang rjes su mthun par lha sa phyogs su phyir phebs khar /
bzhugs khri gcig gsar du bshams pa la /
rdo rje 'chang nyid bzhugs su bcug /
rje bla ma gang gi sku ber dang /
dbu paN sne ring bcas sku la bsgron te /
g.yas g.yon sogs nas legs par zhib gzigs gnang /
thugs dgyes pa'i bzhad chung zhig mdzad de /
dbus la ni pha las bu rdzig /
bu las tsha ba rdzig /
tsha bo las yang tsha rtsig /
yang tsha las su ma tsha rdzig pa 'ong zhes pa'i lung bstan pa'ang stsal zhing /
sku zhabs nyid bstan pa yongs rdzogs kyi bdag po yin phyir da ni chos bdag po la 'phrod pas 'gyod pa med /
ces sogs thugs rangs pa mthar thug tu gyur pa'i gsung yang dang yang du byon /
'di dus lam khrid sogs gsan pa'i ring du gsol dpon 'jam dbyangs lags dang /
ye shes sbyin pa sogs la bang rim chos sde'i tshogs 'don gyi gsung rta slob sbyong dgos pa'i zhal ta gnang ba bzhin sbyor chos skal bzang mgrin rgyan dang /
lho brgyud sbyor chos sogs kyi gsung rta bslabs shing /
rje nyid 'di skabs bla ma rin po che'i drung du zla ba bdun tsam gyi ring bzhugs par dad slob chos rgyal don @# / /
grub bya bas kyang tshogs gnyis rgya chen po spel bar byas /
lha sa phyogs nas zhu yig 'bul mi 'ga' zhig 'byor bar yang gnas tshul gsal 'khod kyi bka' lan tshigs su bcad pa sogs kyang 'phral mar stsal to / /
sngar rje btsun bla ma dam pa rang nyid kyis theg mchog bstan pa'i sgron me byang chub thugs kyi mnga' bdag dwags po bla ma rin po che dang thog mar mjal tshul lam rim gyi chos 'khor mdzad skabs shig na bka' chos tshogs pa'i dpus su rags rim bka' stsal ba la /
nged rang nas byang chub lam gyi rim pa'i gdams pa spyi dang /
lhag par byang chub sems sbyong gi man ngag yongs su rdzogs pa mnga' ba zhig gang na bzhugs yod snyam du zhib rtsad yang yang bgyis par /
skyabs mgon bla ma rin po che zhal snga nas de nyid mtshan gyi snyan pa shin tu grags che zhing /
snyan brgyud man ngag gi bstan pa'i bdag por byed kyin 'dug pas bdag cag gi gtan skyabs gtsug gi rgyan du bsnyen 'dod byung ba na /
thog mar dwags po nas lha phebs kyi res shig bzhugs mtsher glang mdun gzim shag tu bcar te mdo sngags kyi dka' gnad 'ga' zhig la dogs slong gi tshul du dri ba zhus par thugs bsam cher bzhes ma dgos par bka' lan thogs pa med par stsal ba dang /
de tsam du ma zad /
sku'i rnam 'gyur /
gsung gi gdangs /
thugs kyi 'khyer so sogs gang la brtags kyang theg pa mchog gi dge ba'i bshes gnyen sa steng na 'gran pa'i zla dang bral ba zhig tu mthong bas de nyid rang nas dad gus ldog tu med bskyes shing /
de rjes shig nas slar yang gzim shag der bcar bar tshes bcu'i gsung chog gcig gnang ba dang stabs 'grig ste /
gzim sgo'i phyi rol nas gsung gdangs thos pa tsam gyis yid shes rang dbang med par 'gyur te mchi ma mang po shor /
gzim spyod kyi 'khris su gsang chab kyi snod cig 'dug pa'ang de ma thag spyi bor blangs te bla ma 'di nyid tshul bzhin mnyes par byas nas nyams rtogs kyis rgyud grol te thugs yid gcig tu 'bres par shog gces smon lam yang btab /
de nas drung du bcar skabs kyang mos gus drag pos yid myos pa ltar gyur te dad pa lhag par du 'phel ba byung zhing /
de rjes shig tu sgrub khang rin po che dang nged rang thun mong nas chu bzang ri khrod du gdan drangs te lam rim 'jam dpal zhal lung gi man ngag lho brgyud lam rim gyi bka' khrid zhus par /
myong thogs nas thon pa'i gsung bshad zab cing gnad 'dril ba snga na ma grags pa lta bu gsungs pas yid phrogs te blo la gang nges nas zin bris kyang 'debs khul byas /
de nas dwags phyogs su bcar te thugs bcud kyi man ngag zab mo rnams rim bzhin zhus chog pa zhes snyan 'debs zhus par /
de ltar thugs la @# / /
mos shing /
don gnyer mdzad na bzhed pa bzhin 'bul chog gsungs /
de'i phyi lo dpyid sos kyi mtshams shi gnas dwags phyogs su phyin par rgyal gyi slong la kha bas 'gags te ha cang bgrod dka' ba sogs lam par du ngal dub cher byung yang /
sngon gyi dam pa rnams kyi dka' spyad mdzad pa'i rnam thar dran te dga' bzhin spro bzhin du bskyod nas 'phar tshang ri khrod du skyabs mgon bla ma rin po che'i gser zhal dngos su mjal /
sgo gsum bran du phul /
gces dgu'i zang zing gis mchod nas dus gsum gyi rgyal ba rnams kyi gshegs shul byang chub lam gyi rim pa gtso bor gyur pa'i thugs bcud kyi gdams pa zab mo rnams bum pa gang byo'i tshul du mnos shing /
ji ltar gdams pa'i don rnams go lo dang thos lor ma bzhag par myong thog tu bskor nas nyams len gang thub ci thub byas pa yin gsungs /
dwags po skyabs mgon bla ma rin po che de nyid mnyam med jo bo a ti sha'i bla ma gser gling pa'i rnam 'phrul yin par gdon mi za ste /
phyis su stag phu rdo rje 'chang chen po bkra shis chos gling du phebs dus shig bla brang gzim chung rnam rgyal zil gnon gyi rten gtso dwags po skyabs mgon bla ma mchog gi 'dra sku rin po che de nyid gser gling chos kyi grags pa bzang po'i bzhugs stangs can shel gyi 'khar ba bsnams ba zhig tu mngon sum lam gyis gyur pa'i zhal nas /
kho bo sangs rgyas kyi zhing khams du mar bgrod nas rgyal ba mang po'i zhal mjal /
gsung gi bdud rtsi myangs nas rgyal sras kyi spyod pa rlabs po che la slob bzhin pa yin gsungs pa zhig dngos su byung ba sogs la brten nas khyab bdag stag phu ba chen pos kyang /
dwags po gser gling pa zhes yang nas yang du gsungs pa ltar ro / /
dwags po bla ma rin po che'i che ba'i yon tan brjod pa phyogs tsam zhig ni /
khyo bo cag gis drur du bris yod pa ltar ma zad /
nges don du grub pa'i go 'phang mthon por gshegs pa'i mtshan ma mthun snang du mngon par yang /
dwags po bang rim chos sde'i dngul gdung lha khang du bzhugs pa rdo nag leb mo khru gang tsam zhig gi ngos su bla ma rin po che gang nyid kyi zhabs mthil gnyis ka'i rjes 'dam la btab pa lta bu ngo mtshar can zhig bzhugs pa da lta'ang mjal du yod par gsungs so / /
rje nyid nas sngar dwags po bla ma rin po cher bde mchog lus dkyil gyi bskyed rdzogs bka' khrid gnang dgos pa'i gsol 'debs mdzad par /
bla ma rin po ches kho bos chung dus bde mchog lus dkyil nyams su blangs /
rin chen rnam bzhi'i gzungs sngags kyang gser gyis bris nas lus pa bcang myong /
da lta ma Ni kho na 'dren pa yin pas nged kyis re zhig mi 'ong /
'di na bde mchog gi rnal 'byor pa chen po zhig yod pa khong dang sku zhabs rin po che rnam gnyis nged rang gis mtshams sbyor gnang chog tshul dang /
@# / /
bde mchog skor de las gsan na legs tshul phebs shing /
de'i rjes shig tu rje bla ma nyid dwags po bla ma rin po che'i drung du phebs skabs /
dwags po skal bzang mkhas grub pa'i mchog sgrub gyi yab /
rnal 'byor gyi dbang phyug rdo rje 'chang blo bzang sangs rgyas sam /
mtshan gzhan padma rdo rje dpal bzang po nyid kyang der byon pa dang stabs 'grigs pas sngar bshad pa'i bde mchog lus dkyil gyi rim gnyis khrid gsan rgyu'i skor rnams bla ma rin po ches mtshams sbyar brda sprad zhib tu gnang bas /
slar rje bla ma nyid yab rje de nyid kyi mdun du mjal khar yang yang phebs /
rin po che dwags po bas bka' stsal pa nyid kyis bla ma'i mtshan nyid kyi brtag dpyad gzhan mdzad dgos pa'i gnas med mod /
bde mchog gi lam gyi rim pa sogs las brtsams pa'i dri rmed mang du gnang ba sogs rim par mdzad pas gsung lan gyi legs bshad zab mo thogs thug med pa du ma gsung ba dang /
tshul 'chos spros bcas kyi spyod tshul ring du spangs pa'i grub pa mchog gi brtul bzhugs dang nyams rtogs lul du phyin pa brnyes kyang spas pa'i ngang tshul gyur bzhes pa'i mngon rtogs du ma gsal bar gzigs pa sogs la brten nas bde mchog lus dkyil gyi bskyed rdzogs sogs kyi chos bka' bka' drin stsol rgyu'i snyan gsan 'bul gnang mdzad par yab rje mchog nas kyang thugs dgyes bzhin du zhal bzhes bzang po 'phral du stsal /
de nas dus mi ring ba zhig nas dbus phyogs su phyir phebs pa'i zhar du phyag mdzod ngag dbang rgya mtsho'i yab khyim g.yu ri zhes par yab rje rdo rje 'chang gi drung du phebs te /
lcang skya rol pa'i rdo rje'i gsung bka' rgya ma'i rgya ma'i gras 'de mchog lus dkyil gyi bskyed rim dmar khrid zhal bzhes bde chen gsal ba'i sgron me'i steng nas dpal 'khor lo sdom pa dril pu lus dkyil gyi bskyed rim nyams khrid /
paN chen chos rgyan gyi gsung bka' rgya ma bde mchog dril bu rim lnga tshig lhug gi steng nas rdzogs rim gyi nyams khrid /
skal bzang mkhas grub rin po che'i gsung bde mchog lus dkyil gyi bskyed rim thabs kyi theg pa'i gsang lam dang /
de'i rdzogs rim ye shes mkha' 'gro'i thugs mtshal rjen par phyung ba zhes pa de gnyis kyi khrid dpe bris ma yul phyogs der tshar gcig las med cing /
gcig bu de mi tshang zhig gis g.yang rten ltar rtsa cher byas te yod pa g.yar po dgos tshul gsungs kyang mi g.yar pa la gta' ma bzhag ste g.yar nas de gnyis ka 'bri bshus mdzad de bklags lung zab khrid dang bcas pa /
skal bzang mkhas grub pa'i gsung dpal 'khor lo sdom pa'i lag mchod kyi khrid /
'jam mgon tsong kha pa chen pos mdzad pa'i khrid yig yid ches gsum ldan gyi steng nas zab lam nA ro chos drug gi bshad khrid /
lus sbyong @# / /
?? skor /
'bebs sogs kyi phyag khrid dang bcas pa'i nyams khrid rnams gsan cing g.yu ri'i lung phu'i dben gnas shig tu rim gnyis kyi khrid dmigs dang /
nA ro chos drug gi lus sbyong sogs rtsal 'don du bskyangs pas sngon dus nas bskyed rdzogs gzhan gyi nyams rtogs du ma thugs la mnga' 'byor bar brten /
'di res 'khor lo sdom pa'i lam las bskyed rim phra rags dang rtsa rlung gi drod rtags tshad du 'khyol ba'i bogs lhag par du thon cing /
rdzogs rim zab moi'i nyams rtogs khyad par can du ma thugs rgyud la 'khrungs /
yab rje rdo rje 'chang de nyid kyi man ngag du ma dang /
bde mchog lus dkyil kyi dbang brgyud sogs kyang bsnyel thor 'debs pa gnang /
yab rje rdo rje 'chang de nyid kyi rnam thar sa bon tsam zhig ni kho bos bris pa zur du yod cing /
bla ma yab sras gnyis mjal ba'i skor sogs kyang der phyogs tsam brjod zin la /
yab rje rdo rje 'chang gis rje bla ma nyid la'ang chos mang du gsan par gsungs so / /
snga dus se ba dga' ldan rnam rgyal gyi grwa tshang nas dwags po bla ma rin po cher bde mchog dril bu lugs phyi dkyil lha lnga'i dbang chen zhu rgyu'i snyan gsan gsol btab zhus par /
da lam nged nas mi yong /
phyis khyod tsho blo pham mi dgos par bka' dbang gnang mkhan nga rang bas kyang lhag pa zhig nged nas ston chog ces phebs pa ltar /
'di res bla ma rdo rje 'chang chen po 'phar tshang du phebs skabs dga' rnam par yang brda lan stsal zhing /
rdo rje 'chang la'ang bka' gnang ba ltar tshur lam dga' rnam du phebs /
de ga'i grwa tshang nas kyang dad pa chen pos gus mchod lhung blangs te gsol ba btab pa bzhin grwa tshang gi dge 'dun pa sogs zhu mi bdun cu skor la lho brgyud lam rim gyi nyams khrid nyin gsum dang /
bde mchog dril bu lha lnga'i dbang chen nyer '+s+dogs dngos gzhi dang bcas pa dang /
dpal mgon zhal sgrub dus zhal phra can /
rnam sras ser chen bcas kyi rjes gnang /
grub rgyal lugs kyi tshe dbang /
paN chen chos rgyan gyi gsung steng nas thun drug bla ma'i rnal 'byor gyi khrid bcas nyin brgyad tsam gyi ring du stsal zhing /
lha lnga'i dbang gi skabs 'phags bod kyi grub pa'i skyes bu du ma bde mchog gi lam 'di la brten nas go 'phang mthon por gshegs pas rang cag gis kyang lam 'dir rje mid la ltar sgrub pa la rtse gcig tu gzhol nus pa'i dka' spyad dgos tshul sogs kyi bka' slob rus pa can stsal /
grwa tshang der dwags po bla ma rin po che yang yang chibs 'khod yong stabs 'di ga'i gzim chung sogs rnying hrul 'di gar bzhag na bla ma la ma gus par 'gro bas gzim chung sogs bzang la spro bar nyams gso legs par bgyid dgos pa'i slob ston bcas ar po'i zhal 'debs su dngul srang lnga bcu tham pa 'bul gnang mdzad /
lo @# / /
'dir sgrol dkar yid bzhin 'khor lo'i bstod gsol 'chi med bdud rtsi'i dga' ston zhes pa'ang gsung rtsom gnang /
de nas phebs te lha rgya ribs gdan drangs par zhi ba'i sbyin sreg dang /
dad 'dus mang tsam la chos 'brel yang gnang /
de nas rim phebs kyis hor zla bcu gnyis par chu bzang ri khrod kyi gzim shag tu zhabs sor 'khod de /
bla ma dran pa'i skyo mgur gdung dbyangs su mdzad pa ni /
yul la dge bcu bkra shis su tshang ba'i / /
shar phyogs dwags yul sA la yi ljongs su / /
gnas la nyams dga' drang srong gi bsti gnas / /
pha gcig bla ma'i gdan sa der bsnyegs byung / /
zang zing med pa'i dam chos kyi dga' ston / /
yud tsam rmi lam bde ba ltar spyad nas / /
yul gyis bskal bas thag ring gi gnas su / /
las kyi zhags pas thar med du khrid byung / /
sa mtho ri gtsang bag phebs kyi dogs su / /
rang shong spyil po'i khang chung de dran byung / /
sna tshogs mdog tu bkra ba yi me tog /
sngo ljang spang gshongs ri dogs de dran byung / /
dri bsung rdzi ngad yid 'ong du thul ba'i / /
sman ljongs stug po'i tshang tshing de dran byung / /
skad snyan glu dbyangs yid 'ong du 'byin pa'i / /
gnyis skyes mang po'i skyo grogs de dran byung / /
spu sdug smug chung byi ba dang rdza ras / /
khyug khyug rnam 'gyur ngom pa de dran byung / /
dgyes pa'i 'dzum dkar lhug lhug tu khrol ba'i / /
pha gcig bla ma'i zhal dkyil de dran byung / /
zab rgyas 'dod rgu lhang lhang du 'doms pa'i / /
gsung dbyangs chos kyi dga' ston de dran byung / /
bu gcig lta bur brtse chen gyis bskyangs pa'i / /
bka' drin gzhal mtha' med be de dran byung / /
mched grogs dam tshig gtsang ma yi tshogs gral / /
chos bzhin spyod pa'i dga' ston de dran byung / /
dgra gnyen med pas chags sdang kun 'gags pa'i / /
btang snyoms chen po'i bsam gtan de dran byung / /
ngo bsrung 'du 'dzi'i 'brel thag kun chod pas / /
gu yangs chen po'i skyid nyal de dran byung / /
rnam g.yeng zin med spros pa kun med pas / /
chu bo'i rgyun gyi dge sbyor de dran byung / /
dran kyang ci byed sa gnas kyis bskal song / /
rang dbang mi 'dug las ngan gyis gang byas / /
'on kyang pha gcig bla ma yi zhabs sen / /
snying dbus 'bral med bsten pa yis chog pa / /
byin rlabs thugs rje nye ring yang med bas / /
'bral med gsol ba btab pa yis chog pa / /
zhabs tog bzang po sgrub pa yi mchod pa / /
rgyun chad med par dbul ba yis chog pa / /
de ltar smon bas ji bzhin du 'grub par / /
pha gcig drin can bla ma rang mkhyen no / /
zhes pa 'di ni rje btsun bla ma rin po che chos kyi rgyal po chen po 'jam dpal lhun grub rgya mtsho dpal bzang po'i zhabs drung nas slar rang yul du bskyod skabs kyi snang tshul dran bzhin skyo glur blangs pa'o / /
zhes pa 'di yin no / /
dus phyis stag phu rdo rje 'chang gis rje bla ma nyid kyi drung nas @# / /
bde mchog lus dkyil gyi rim gnyis khrid gsan pa'i skabs stag phya ba chen po thugs shin tu dgyes te lus dkyil gyi bla brgyud gsol 'debs su gsal ba ltar yab rin po che las bde mchog lus dkyil gyi dbang chen zhig kyang g+man na legs tshul gyi zhu bskul mdzad pa ltar phyis nas yab rje rdo rje 'chang dbus phebs kyi skabs shig chu bzang ri khrod du gdan drangs te /
lcang skya ngag dbang blo bzang chos ldan gyi yig cha'i steng nas grub mchog dril bu pa'i lugs dpal 'khor lo sdom pa nang lus kyi dkyil 'khor du bskur ba'i dbang bzhi yongs su rdzogs pa sta gon dang bcas pa dang /
gzhan yang chu bzang bla ma rje ye shes rgya mtsho'i gsung gi steng nas zhi khro sbrags sgrub kyi sgom lung /
yongs 'dzin ye shes rgyal mtshan gyi gsung zlo sbyong bdud rtsi'i snying po'i khrid /
lcang skya ngag dbang blo bzang chos ldan gyi gsung dpal gsang ba 'dus pa'i rim pa dang po'i zin tho gsang chen myur lam dang /
'dus pa'i rdzogs rim dmar khrid blo bzang dgongs rgyan bcas bskyed rdzogs tshig lhug ma gnyis kyi thog nas gsang 'dus rim gnyis kyi nyams khrid /
gsang 'dus yig chung nyer gcig gi gras rdo rje mkha' 'go'i sbyin sreg dang /
dam tshig rdo rje'i sgom bzlas gnyis kyi khrid /
chu bzang rje ye shes rgya mtsho'i gsung gi steng nas 'jam dbyangs zhi khro sbrags sgrub kyi sgom lung sogs gsan cing /
bkur sti rnyed pa dag dang rim gro dang / /
sgrub pa'i sgo nas bshes gnyen bsten bar bya / /
zhes gsungs pa ltar gyi bla ma mnyes pa'i sgo mtha' dag kyang phun sum tshogs pa 'grub par mdzad /
chu bzang ri khrod du gnyug mar gnas ba'i dge slong rnams la phyag 'gyed gsol ja sogs gya nom pa dang bcas dwags po'i sbyor chos gnyis kyi gsung rta rnams gsol 'jam dang ye shes sbyin pa gnyis kyis nyin bco lnga tsam gyi ring slob khrid bgyid du stsal zhing /
de rjes kyang lo lor dus dus su rta sbyang la slob tu 'jug gnang mdzad /
rtag brtan ri khrod pa zhig gis lam rim bde myur gnyis dang /
'jam dpal zhal lung bcas blo 'dzin gyis rgyugs phul bar dgyes pa chen po'i sgo nas legs dar dang /
chos sgrub pa'i cha rkyen du smin pa'i brngan cha'i gnad sbyin bzang po bcas stsal /
ring min gong sa rin po che'i drung du mjal phyag zhu gnang mdzad pa sogs 'khor lo gsum gyi mdzad bzang rlabs po che'i sgo 'bum phrag tu phye ste chos kyi phyag skyos bzang pos gdul bya rgya mtsho'i re 'dod yongs su skong ba la thugs dgyes spro chen pos rings par zhugs par gyur to / /
'dir smras pa /
phan bde'i 'phrin las dri zhim mngar ba'i tshogs / /
phyogs kyi 'khor lor dkrigs pa yid 'ong gnas / /
dpal ldan yon tan tshogs @# / /
kyis mngon mdzes pa'i / /
rin chen ljon bzang lan brgyar bsngags 'os nyid / /
lhag bsam 'od 'phreng rtse dga' rgod pa yi / /
mkhyen rab chu shel dkyil 'khor rgyas pa'i dogs / /
ji snyed shes bya'i gzugs brnyan mtha' yas pas / /
gsal bar mtshan pa'i grags pa rab tu dkar / /
khyod thugs mkhyen brtse rang bzhin klong yangs por / /
shes bya'i do shal rgyan du bkod pa'i tshe / /
sngo bsangs mdzes ma rgyu skar 'phreng par bcas / /
'jig rten brtan pa 'phrog slad rtse ba bzhin / /
theg mchog bshes gnyen yid bzhin dbang gi rgyal / /
brgya phyed 'phreng mdzes rin bral nor bu'i rgyan / /
gtsug tu mchod las zab gdams 'dod rgu'i char / /
don gnyis dpyid du 'jo 'di khyod la dbang / /
mdo sngags rgyal ba'i bstan pa yongs rdzogs gnad / /
stan thog gcig la lam gyi cha rkyen du / /
legs dril rin chen rdul brtsegs lhun po'i rgyal / /
mkhas mdas 'dzin dbus na mngon par mtho / /
gzhung lugs nyi 'bum bzhus pa'i khu ba'i bcud / /
rol bas grol ba rnam dpyod padmo'i khas / /
legs bshad sprad rtsi'i ro mdar skyugs pa ni / /
thar 'dod bung ba'i tshogs kyi dga' ston gnas / /
rnam dkar legs bshad bdud rtsi 'dzag ldan pa'i / /
gsung gi zla bzhin skal ldan skye bo la / /
'dzum pa ston las phyogs kyi smin legs mas / /
thub bstan ka shi ka yi gos bzang 'dzin / /
gang thugs mang thos rin chen bang mdzod du / /
'dzad med nor bus gtams 'di thogs med mchod / /
mngon sum las gzhan su zhig 'di 'dra zhes / /
dpyod ldan yid ni som nyi'i rgya las grol / /
khyad par gsung rab rin chen 'byung gnas bcud / /
bsdus pas khyod thugs bum bzang legs gtams pa / /
don gnyer legs bris tshogs la spro ba yis / /
'chi ba med pa'i dga' ston cing yang rgyas /
nyams len gnad la lta ba'i mig ldongs pas / /
gzhung lugs thang chen nyul la ngal gyur par / /
che ba bzhi ldan lam bzang yongs ston pa'i / /
nyer bsdogs phul byung zhabs dang mtshungs par grub / /
'di snang mi rtag sdug bsngal rgyu tshogs kun / /
snying po med pa'i gdams ngag snang ba 'bum / /
dgye bas chos brgyad bya ba dmus byung ste / /
sred pa'i mun pas rang gnas gtong la brel / /
srid pa'i dpal 'byor bslu ba'i mtshang rdol ba'i / /
thar mchog nges par 'byung ba'i gtam bzang pos / /
byed po rmongs pa'i mthun zla mun pa'i dpung / /
'joms la brgya phrag nyi mas do nus min / /
'gro 'di mnyam par yid 'ong gnyen gyi mchog /
gang drin bzo bos rang la bsgrub pa yis / /
'jig rten mig kyang legs bshad des bskul te / /
'gro la brtse bas snang pa ston pa bzhin / /
rnam dag rigs lam nor bu ke ta ka'i / /
thig le las 'ongs rtsod ngag 'od dkar gyis / /
ma rtogs log rtog the tsom @# / /
rnyog ma'i tshogs / /
blo ldan gyid mtsho las ring du byas / /
rtsub mo yin yang sun 'byin rig pa'i mtshon / /
lan cig gzas pas rgol ba mtha' dag gi / /
rmongs rtog sbyin gs+k+yes ma yi mngal ma lus / /
dran pa 'jig ster rdo rje'i thog mdar mtshungs / /
nges shes rtsa ba rab brtan dam bca'i don / /
yang dag rigs pas grub pa rdo rje'i rir / /
rtog ge'i rgol bas sun 'byin sor mo'i rtses / /
'bug pa'i ngal ba bsten dang cis mi mtshungs / /
mtha' klas chos tshul bkod pa ji snyed pa / /
rnyog bral yid kyi dwangs mtshor 'phos pa las / /
legs bshad rgyud du 'gugs pa'i do mtshar dbyangs / /
gdong bzhis sprul ba ma yin khyod kyi gsung / /
dran shes bag yod mtshams las mi 'da' ba'i / /
yon tan rin chen 'byung gnas gdams pa'i bcud / /
khyod thugs gser ldan lto bar legs bskyil ba'i / /
gting tshad rtogs la rgyal ba'i mkhyen rab rtul / /
bde stong ye shes lha yi rnal 'byor gyis / /
brtan g.yo'i dngos po kun la rgyas btab pas / /
bsam gyis mi khyab dag pa'i gzigs mo 'bum / /
ting 'dzin byed pos khyod kyi spyan sngar bkrams / /
de tshe shes rab 'od gsal zla ba'i bzhin / /
mngon sum mthong bas las rlung kun rtog kun / /
bcom dang dag pa'i gzugs brnyan ku mu ta / /
gsar du bzhad pa'i ngo mtshar lhan cig byas / /
da dung 'gro khams yongs su zhi min par / /
'phrin las rlabs 'phreng yol med 'dzum pa'i rgyu / /
'gro la rjes brtse'i chu gter chen po yang / /
gang du bsti ba'i khyod thugs rab tu yangs / /
zhes khyab bdag rdo rje 'chang mnyam med bde chen snying po dpal bzang po'i rnam thar zur 'debs sngon byung dang bcas pa bsam 'phel nor bu'i phreng ba zhes bya ba las / /
rab tu byung nas thos bsam sgrub pa zung 'brel gyis rgyal ba dgyes pa'i spyod pa la ji ltar bslab pa'i mdzad pa gtso bor bshad pa ste /
rim par phye ba gsum pa'o / /
! / /
gang thugs bdeX chenX 'od gsal dbyings nyid du / /
sras bcas rgyal ba'i gsang gsum snyingX poX nyid / /
spro bsdu'i byed po rdo rje 'chang chen dang / /
dbyer med drin can bla mas shis pa stsol / /
gsum pa de ltar bslabs pas lung rtogs chos kyi rgyal srid chen por mnga' dbang bsgyur te bstan pa dang 'gro ba'i don rgya chen po gnang ba'i tshul ni /
dgung grangs so dgur phebs pa me 'brug lor /
chu bzang dang /
rtag brtan ri khrod sogs su bshad sgrub zung du 'brel ba'i bstan 'gro'i mdzad bzang rlabs po che du mar thugs gzhol zhing /
'bras spungs sgo mang bka' 'gyur ba chen po khang gsar mchog sprul rin po che ngag dbang thub bstan chos kyi dbang phyug dpal bzang po dang /
dga' ldan the po mchog sprul rnam gnyis nas gsol ba btab pa bzhin lha ldan rme ru'i zhabs brtan lha khang du bla sprul dge bshes @# / /
sogs zhu ba po che la hrag cing blo gsal don gnyer ldan pa'i tshogs pa sum brgya tsam la byang chub lam gyi rim pa bde myur sbrags ma'i nyams khrid /
mjug tu sems bskyed pa'i chog dang bcas pa dang /
bla med lugs kyi rdo rje sems dpa'i rjes gnang /
rje tshe 'dzin ma'i sgo nas tshe dbang bcas gnang /
de'i gong tsam du lha ldan bzhi sde tA zur byams pa 'jigs med rnam grol nas gsol ba btab pa'i nyer len sogs la brten te /
lam rim bde myur gyi sa bcad rje btsun bla ma'i zhal lung zhes pa'ang bka' rtso ma mdzad /
zla ba lnga pa tsam la 'phan po na len+d+ra'i gdan sar gzim 'og rdo rje 'chang gi drung du byon nas dpal mgon stobs 'phrog dbang po gdong bzhi pa rnam 'gyur bcu bdun gyi rjes gnang dang po nas drug pa'i bar dang /
brgyad pa nas bcu bdun pa'i bar yongs rdzogs dang /
dpal stobs 'phrog dbang po gdong bzhi pa'i gsang khrid ches shin tu gsang ba bka' rgya can zhal shes dang bcas pa /
stobs 'phrog nag po chen po gdong bzhi pa'i be'u bum phal cher yongs su rdzogs pa'i ljags lung mjug tu bram ze mngag gtad kyi rjes gnang bcas gsan cing /
gzim 'og rin po che'i bka' ltar grub rgyal tshe dbang sogs chos bka' 'ga' tsam 'bul gnang bskyangs /
rgyal stod gyi tshang du gang rgya bla ma rin po che ngag dbang byang chub tshul khrims dpal bzang po las /
gsan pa po gzim 'og rin po che sogs dang lhan du rje bla ma rdo rje 'chang mchog nas rgyal mchog lnga pa chen po'i bka' 'bum phyi ma bod nyer lnga yod pa 'bras spungs spar ma'i steng nas bklags yung yongs su rdzogs par gsan cing /
bla mar bsnyen bkur zhabs tog sku yon sogs snga phyir rgya mi chung ba'i mnyes mchod kyi dad 'bul gzab nas gnang ba'i thog /
gsung 'bum gyi gsan yig kyang rgyas par phyag bris su 'debs pa mdzad /
de nas phyir phebs te /
bkras chos bdag sar zhas sor 'khod skabs shig tu bka' blon zhol khang pa don grub phun tshogs kyis gsol ba btab pa bzhin dga' ldan lha brgya ma'i 'pho khrid 'don chog skal bzang dga' ldan bgrod pa'i them skas zhes pa'ang gsung rtsom gnang /
'dan ma lab mkhan chen mchog sbrul sogs mjal mi shin tu mang bar lhod mjal thog /
'phral yun gyi phan bde rlabs po che'i rgyu grung por dngos dang brgyud nas bgri ba'i zhal ta gsung slob 'ba' zhig dang /
chos bka' sna tshogs stsal ba sogs bstan 'gro'i don kho nar gzhol ba'i mdzad pa 'byams su klas /
zla ba bcu gcig pa'i skor sogs su dben pa'i gnas mchog rtag brtan chos 'byung phug tu byang chub lam gyi rim pa dang /
bskyed rdzogs kyi skor rnams thun bzhi'i rnal 'byor gyi sgo nas @# / /
nyams su bzhes te thugs dam ting nge 'dzin gyi rim pa chu bo'i rgyun ltar bskyangs pas lam gtso gsum dang zab lam rim pa gnyis kyi nyams dang rtogs par yar skyed kyi bogs ches cher 'phel ba'i tshul bzhes /
se ra rtse dge slong skal bzang snyan grags kyis gsol ba btab pa bzhin dpal 'khor lo sdom pa lus dkyil la brten pa'i bla ma'i rnal 'byor zung 'jug dga' ston ces pa byin rlabs kyi gter chen po de nyid bka' rtsom mdzad /
'di lo stag phu rdo rje 'chang chen po dbus phyogs su phebs pa chu bzang du gdan drangs te bla ma yab sras lhan cig tu yun ring tsam bzhugs shing /
phan tshun chos bka' 'ga' shas kyang gsan to / /
dgung grangs bzhi bcur phebs pa me sprul lo gsar skabs /
chu bzang 'du khang du rje bla ma mchog dang /
stag phu rdo rje 'chang /
gsang yum rin po che bcas lhan rgyas nas dgung sar mdzad sgo rgyas par dang /
bla ma mchod pa'i cho ga'i sgo nas tshogs ston /
dpal ldan 'dod khams dbang mo'i tshes gtor bcas gnang /
stag phu'i gsung rje bla ma mchog gi 'khrungs rabs gsol 'debs rgyas pa bde chen 'chi med char 'bebs zhes pa'i ljags lung tshogs gral du zhu gnang mdzad /
de nas stag phu rin po che dang gsang yum lhan rgyas bla brang gi gzim shag tu lhod bzhugs mdzad /
rje bla ma mchog 'du khang du bzhugs te mjal mi bla sprul dge bshes sku drag sogs ser skya khyon che bar mjal kha gnang /
'di lo dgung gsar nyin brgyad kyi ring mdzad nas /
tshes brgyad nyin bstan ma'i sku mkhar du rdo rje 'chang rnam gnyis lhan rgyas thog lha bsangs bkra shis 'khyil ba /
chu bzang rgyal chen gnam lha byang chub dang /
bstan ma bcas kyi bsang mchod bcas gzab rgyas gnang /
'di skabs kyang phye mar /
dkar spro sogs rgyas gshom mdzad /
de rjes tsam zhig tu stag phu rdo rje 'chang dang gsang yum rin po che nags shod phyogs su phyir phebs khar /
bla ma yab sras phan tshun maN+Dala rten gsum 'bul res bcas zhabs sen yun brtan gyi gsol 'debs sogs zhu ba gnang /
rje bla ma mchog nas stag phu rdo rje 'chang dang /
gsang yum sku zhabs rnam gnyis so sor phebs rdzongs kyi dngos 'bul kyang bla ma mnyes pa'i mchod sprin du rgya cher spro bar mdzad /
de nas stag phu rin po che nags shod du phyir chibs kha bteg /
sngon nas stag phu rdo rje 'chang dang /
sog tsan dan dgon /
rong po rab brtan dgon bcas nas rang rang gi yul grur rje bla ma mchog chibs kyis bskyod de /
chos 'khor gang rgyas re'i bka' drin zhus chog pa'i snyan gsan rim sgron thog nye sngon stag phu ba chen po mchog nas slar yang zhu bskul mdzad pa bzhin nags shod phyogs su chibs kha bsgyur rgyur chu @# / /
bzang nas 'phan po brgyud de phebs par /
'di skabs mdzad 'phrin rgya cher ma dar ba'i gong du song stabs phebs lam gyi chas sogs gang ci nas ha cang nyung bsdus shig las med pas /
'phan po'i brag nag mtshams pa nas phebs sgrig gang rgyas zhus thog /
khong rang gi 'phan po phu mda'i sbyin bdag rnams nas dad 'bul dang slong ba ci rigs kyis chibs gzan dang /
chibs chag 'bru sran /
gsol mar sogs yebs lam gyi chas dngos gya nom pa phul /
de nas rim phebs kyis nags shod stag phu ri phug dge 'phel byang chub gling du zhabs sor 'khod /
stag phu rin po che sogs kyis gsol btab gnang ba ltar dgon der stag phu rdo rje 'chang gis dbus /
'bri ru skyid shod zhabs drung god ma blo bzang ye shes /
rong po yang dgon sprul sku /
rgya lo bla chud rin po che sogs dad 'dus ser skya tshogs pa tshig stong tsam 'dus par byang chub lam rim chen mo'i bshad lung gis mtshon pa'i chos bka'i rim pa mang du stsal zhing /
'bri ru dgon sprul mda' rnam rgyal gling du zhabs drung gong ma dang de ga'i dgon spyi bcas nas zhus ngor zab lam bla ma mchod pa'i bshad khrid sogs dang /
'brog sna dgon du nyin gsum gyi ring dga' ldan lha brgya ma'i bla ma'i rnal 'byor gyi zab khrid sogs 'dod chos sna tshogs shig gnang chag ri'i grags sprul sku'i yongs 'dzin sde dge mkhan chen dang /
'od gsal sgrub sde spyi nas sngon du stag phu rin po che brgyud de snyan gsan zhus shing /
de rjes nyi grags sprul sku'i sku tshab dang /
mkhan chen dang skyab rje'i spyi 'thus sogs ngo bcar gyis gsol ba yang yang btab pa ltar zhal bzhes dang 'brel chag ru dgon du chibs bskyod thog /
nyi grags mchog sprul dang /
sde dge mkhan chen /
de ga'i dgon du gnyug mar gnas pa'i dge 'dun dang phyogs 'dus bcas zhu mi 'dus tshogs bdun brgya brgal ba tsam la byang chub lam gyi rim pa bde lam gyi nyams khrid dang /
rgyal dbang dge 'dun rgya mtsho'i gsung yi dam sgrub bskor nas gu ru'i rjes gnang sogs rjes gnang mang tsam bcas smin rgyas su stsal zhing /
mjug tu gtang rag gi 'bul tshan rgya chen po bteg ste /
mkhan chen nas maN+Dala bshad pa phul bas skabs shig nas bshad pa rbad kyis chad de tshig mtshams ma dran par shin tu skrag cing 'dar bar gyur /
de nas mkhan chen pa cung zad sku ngal ba bso phyir gdan la bzhugs bcug ste /
gsol ja btegs nas de'i bar du bshad pa tshan mtshams rnams la dran gso'i go sgrig gnang /
slar da gin chad pa'i mtshams kyi yar tsam nas bshad pa lan kha yar bskyar zlos bgyis kyang maN+Dala bshad pa chad pa gtan nas 'gror ma nyan par bskyar zlos bgyis kyang maN+Dala bshad pa chad pa gtan nas rnyed par dbu mdzad nas /
i daM gu ru sogs bskul te maN+Dala gyi 'phro zlum zlum du bsdu dgos pa byung ba de dag mngon sum pa'i spyod yul du gyur pa de skabs bka' chos zhal 'don gyi dbu mdzad gnang zhing phyis ser sngags mkhan por phebs pa rje bstan 'dzin mkhyen brtse'i zhal snga nas sogs gzur gnas dpyod ldan 'ga' res kho bo cag la'ang gleng mo yang yang du mdzad do / /
sde dge mkhan chen de nyid kyis rje bla ma mchog la rgyal ba lnga pa'i dag snang gsang ba brgya dang nyer lnga yod pa nas gu ru'i tshe dbang zhig gnang rogs zhus par /
rje bla ma mchog gis mkhan chen nas rgya can nyer lnga zer ba la brgya dang nyer lngar 'khrul te yod pa mkhyen te de ma thag tu /
'o de red /
dag snang bka' rgya ma nyer lnga yod pa red /
de rang 'bul chog /
nga rang deng sang skad cung zad 'gags kyin 'dug pa ma gtogs rgyas par phul chog ces gsungs /
mchog sprul dang /
yongs 'dzin mkhan chen rnam gnyis nas dwang ba chen pos sri zhur brtsor son pa sgrub cing /
rje nyid nas phar yang thog mtha' bar gsum du dgyes mnyes chen po'i ngang nas lhod mjal dang /
bzang ja /
gos dar /
snam ras sogs dngos po'i gnang cha spam mi dman pa legs par gnang /
phyogs de'i ser skya dua mar 'dod chos sogs kyis re ba yongs su bskangs te slar stag phu'i gdan sar zhabs sor 'khod /
'di skabs kyi stag phu'i gsang rnam las /
me s+ph+rul rgyal zla'i mkha' 'gro 'du ba'i tshes kyi tho rangs /
sprin gseb rje btsun chen po bzhengs stabs /
'og tu padma legs ldan yo gi na'i bcas gsal bar mjal /
skyabs rje 'khor lo'i dbang phyug gi bka' stsal don gnad rnams gsal por lung bstan du gsol /
zhes ngag nas gang thon zhig zhus par /
yo gi nIs kyang dam pa'i skyes bu 'di'i rgyud tshod skye 'phreng sku tshe'i tshad dang 'phrang sogs bka' stsal du gsol /
zhes rogs dan zhus song bar /
rje btsun gyi zhal nas /
'khrungs rabs zur du bkol /
ku mA ra ma ti'i skye mtha' rgya mtsho'i mtha' can 'di'i rgyud tshod ni 'phags pa'i gzhal bya kho na ste /
sngon du rang byung dpal gyi spyil bur smreng bya'i tshe tshad ni /
zhe gsum /
zhe brgyad /
?lnga /
drug cu rnams dang /
dam pa ni zhe dgur nges /
dang po ni bu rang nas brtan bzhugs kyi rten 'brel rgyas par sgrigs dang /
kho bos kyang de bzhin du bya ba yin /
gnyis par zim 'phrang lam bcos rgya cher dgos /
gsum par bod kyi tshe yi rig 'dzin lcags zam pa'i lugs sam /
sgra mi snyan pa'i tshe sgrub la gcig tu brtson pa dang /
'dus pa grangs med bsnyen bkur zhing /
'chi nges mang du blu /
byang phyogs nas nus ldan @# / /
skyes bu zhig 'byung ba dang 'phrad cing gdams ngag len pa dang /
brtan bzhugs kyi 'dun pa du re nga rgyun bsring ba gal che /
bzhi par tshe yi rdzong chung la drod rtags zon par bya /
yid 'byung la zon chug /
lnga par bde mchog tshe lha dkar po lo 'khor bsnyen /
des ni tshad du 'khyol zhing bstan 'gro'i don rlabs po che 'grub par 'gyur ro / /
tshe 'phrang spyir ngos kyi tshe bcud myang zhing /
shel gyi rdo rje'i lte bar mi tra'i snying gi tshe yi mgyogs ma spro bsdu sogs gab sprad gsang ba'i gnad nyams su bstar /
zhes sogs zhabs gras dang bstan srid spyi'i skor mang du gsungs pa'i mthar /
dar gcig dgongs pa la bzhugs te slar /
zhal 'dzum pa dang bcas /
e ma hoH rang byung lhun grub dpal gyi gnas chen po / /
dgos pa ldan phyir mdo tsam gsal bar bya / /
de yang gtso mchog he ru kaH yab yum / /
'khor lo lnga yi bkod pa ma 'dres brtsegs mi shibs e gsang dpal gyi yang phug gi / /
phyi nang sku dang yig 'bru phyag rgyas gtams / /
khyad par e gsang 'bar ba'i rtags dang rgyar / /
gsang ba DA k+ki'i snying mrog 'phrul gyi ris / /
zhib mo'i blo yis dpyad na bde blag mjal / /
tshe gcig zung 'jug mngon bya'i gnad ka mchis / /
mthong thos dran pas bde chen lhang gis bskyed / /
gnas 'brel sus thob don gyi mkha' spyod bgrod / /
skal pa re bzang las can dga' bar byos / /
gnas 'di'i mel tshe g.yu yi dril snyan te / /
gsol zhing mchod pas dgos dgu 'bad med 'grub / /
lo rgyus them byang zhib pa dri med rjes / /
dus su smin par smra'o dpyod shes mdzod / /
ces gsungs nas rang la thim pas 'bral med kyi nyams dga' bde brjod mi shes par 'byams klas so / /
zhes dang /
da dung /
de wI ko Ti lha mo mkhar / /
rang byung ro ldan byang shar mtshams / /
e gsang mi shigs dpal gyi phug /
ces sogs rtag brtan e gsang phug gi sgrub gnas gsal bar ston pa'i skor dang /
gzhan yang rje bla ma 'di nyid kyi sku tshe'i tshad dang mdzad pa'i rim pa la sogs pa ci rigs shig ston pa'i lung byang rgya can stag phu rdo rje 'chang gi phyag bris ma sngon dus mang du snang mod /
deng skabs dpe tsam yang ma mthong la /
par ma'i gras su 'khod pa'ang mi snang ngo / /
dgung grangs zhe gcig tu phebs pa sa rta lo'i zla ba gnyis pa'i tshes nyi shu nas zla ba gsum pa'i tshes drug par stag phu ri phug dgon dge 'phel byang chub gling du stag brag rdo rje 'chang gi drung nas khyab bdag stag phu ba chen po sogs zhu mi tshogs pa brgya skor tsam dang lhan du /
lcang skya ngag dbang chos ldan gyi gsung sgrub dkyil gyi steng nas /
slob dpon a b+h+yA ka ras srol phye ba'i rdo rje phreng ba dang /
kr-i ya sa muts+tsha gnyis dbang gi chu bo gcig 'dres su gyur pa'i dkyil 'khor zhe lnga'i dbang yongs su @# / /
rdzogs par gsan /
khyab bdag stag phu ba chen pos gsol 'debs gnang bltar zhu mi drug brgya skor la byang chub lam gyi rim pa'i dmar khrid myur lam gyi steng nas nyams khrid rgyas par stsal zhing /
'di dus kyi stag phu'i gsang rnam las /
yang /
bka' gdams chos kyi pho brang du blo bzang thub dbang rdo rje 'chang dang mi gnyis pa'i drung nas lam rim myong khrid zhu ba'i nyin dang por jo bo chen po'i rnam thar rgyas par bka' stsal bas rkyen byas /
u pa si ka'i dus kyi rjes dran cung zad rnyed de skyo shas drag pos yid gdung bas dbang med mchi ma dgu bzhin da lta rang mjal na snyam pa'i gsol ba drag tu btab pa'i mod /
jo bo chen po rgya gar paN chen gyi cha byad can mthong ba tsam gyis yid 'phrog pa zhig byon /
nga yi skyes bu gsum gyi chos lugs 'di shin tu rtsa ba che /
lotsA ba chen pos 'chad pa 'di /
don 'dril /
go bde /
sems la shin tu phan pa yod pas /
ma yengs par rtse gcig bsgrims te mnyan zhing sems la gcags par gyis la thun bzhir nyams len skyongs /
drod rnyed bar 'gyur gyi gsungs /
dar cig nas phyag spyi bor bzhag ste paN chen rnga yab pa'i bstan zhabs gter gyis skyong ba 'di la /
mi kha gtam ngan /
ngo srung bya dgos gang la yang ma 'dzem par sdug bsran tshugs dang /
dam sel 'dres 'khyer kyis ma bslad pas 'grub myur /
byin che /
las can dang bod 'bangs yongs la shin tu sman par 'gyur gyi /
bud snyegs thob gsum sogs kho bo'i lugs 'dir zab pa rnams ji bzhin nyams su longs /
'gro don rgyas par 'gyur gyi rtsol ma chung /
phran tshegs tsam gyis mgu dang mi mgu med pas rgyud brlab par byos shig gsung ba te yal /
de nas bzung sems skyo chad pa de sangs rgyu cher med par rtag tu du snying 'dod pa 'di ka byung /
zhes gsal ba stag phu rdo rje 'chang gi phyag bris ngo ma ltar bkod pa yin la /
sngar bshad ma thag pa ltar da dung stag phu ba chen por grub mchog dril bu pa sogs kyis zhal dngos su bstan te rje bla ma 'di'i 'khrungs rabs kyi rim pa ji ltar byung tshul gsal bar gsungs pa gsol 'debs bai DUr+ya'i 'phreng ba'i nang gsal ltar 'khod pa'i gsang lung khag dang /
'khrungs rabs kyi bris thang bzhengs tshul phyag bris ma sogs gal 'gangs che ba mang du yod pa'ang ma phyi bor brlag tu song ba 'dra ste ma rnyed do / /
gzhan yang /
rje stag phu ba padma badzra gyi ngag snang rgya can las /
sa rta zla ba brgyad pa'i tshes nyer dgu nub mo bde mchog dril bu lha lnga'i dbang chen stsal ba'i mjug /
tshogs kyi 'khor lo'i skabs skyabs gcig rdo rje 'chang chen po'i 'byung 'gyur gyi 'khrungs rabs ji 'dra'i don bla ma yi dam dbyer med la gsol ba rtse gcig tu btab pa'i mod /
slob dpon @# / /
rdo rje dril bu pa yab yum dngos su byon te /
kyai dzwa ki padma rdo rje /
bu nag po spyod pa ba'i slad kyi skye ba mang du brgyud pa'i mthar /
mi mjed kyi zhing 'di nas zhing gang+gA'i klung bdun 'das pa nas 'jig rten gser 'od rab tu snang bar /
de bzhin gshegs pa rdo rje mi 'gyur dpal zhes bya ba'i ngo bor 'tshang rgya bar 'gyur ro / /
'di'i rgyud tshod thig dka' zhing /
gsang ba bsam gyis mi khyab pa'i tshul ston par dka'o / /
khyod kyi lus dang longs spyod kyi 'bad pa du mas bskal bar bkur yang 'di'i byas pa la lan lon pa ma yin te /
ci'i phyir na /
sems gnyis kyis gsos btab cing smin par byas pas so / /
blang dor kyi gnad phra mo ni rdo rje wa ra his rtogs par 'gyur gyi /
gsungs te yab gar bcas nam mkhar gshegs /
yum gyis phyag spyi bor bzhag ste /
tshe rabs du mar skyed pa'i mas / /
bu la lung bstan tsheg gsum bya / /
gtan gyi bde ba'i sgron ma ni / /
khong pa'i nang du 'bar mod de / /
spor byed gsal ba'i thabs chen po / /
'di kho na las gzhan ci zhig /
mkha' la rdo rje'i 'grod pa de / /
zung 'jug phyag rgya'i rtsol ba sta / /
yid 'byung rkyen gyi rab rib de / /
sel byed rigs ldan las gzhan min / /
nags la sa mchog dris bgos pa / /
sa mchog tshal du 'khrul mod de / /
gcig las du mar rtsis su med / /
dka' ba'i 'du shes skyed cig ang / /
gsungs te dga' 'khyil dkar dmar du gyur /
yas mar rim gyis drangs pas dga' bzhi skyes / /
gnyug ma lhan cig skyes pa'i don la cham gyis song /
de nas 'khrul pa rgya yan /
yal yol /
ban bun phyad phyod du 'byams so / /
zhes pa dang /
yang /
sarta zla ba brgyad pa'i gnam gang nyin stag phu rdo rje 'chang chen pos bka' gdams chos kyi pho phrang du rje bla ma mchog la mi tra tshe dpag lha lnga'i sgo nas zhabs pad bskal brgyar brtan pa'i cho ga mkha' 'gro bsun bzlog bcas rgyas par 'bul gnang mdzad skabs stag phu ba'i gzigs snang du /
rje btsun chen po mi tra dzwa ki dngos su byon te rje bla ma gang gi sku tshe byin gyis brlabs pa sogs ngo mtshar ba'i gnas mang du byung tshul gsang rnam du gsal bltar yin la /
yab sras phan tshun chos bka'i rim pa'ang mang du gsan res mdzad /
stag phu ba chen pos rje bla ma 'di nyid la zhabs sen yun ring 'tsho gzhes kyi brtan bzhugs chog gzab 'bul mdzad pa'i maN+Dal bshad pa phul skabs 'khrungs rabs kyi 'phreng ba du ma gsungs pa la brten nas dge ngag dbang rgyal mtshan dang sog dar ma chos mdzad gnyis kyis zhus dor rje bla ma rdo rje 'chang chen po'i 'khrungs rabs gsol 'debs bai DU r+ya'i 'phreng ba zhes pa thugs rtsom gnang zhing /
der gsal ba dang mi gsal ba ci rigs pa'i 'khrungs rabs tshad thub tu nges pa rnyed pa 'ga'i rnam thar gong du bris zin pa ltar ro / /
@# / /
lha sa nas snga phyir phul ba'i zhu yig khag gi bka' lan ches mang bstsal zhing /
stag phu rdo rje 'chang gis zhu bskul gnang ba bzhin gnas der dpal mgon gdong bzhi pa ser po rgyas byed lha dgu la brten pa'i 'dod dgu dbang du phya ba'i man ngag dgos 'dod dbyig gi char 'bebs zhes pa g.yang 'gugs yan grub kyi bar thugs rtsom gnang /
de ltar rdo rje 'chang rnam gnyis kyi rlabs chen bzhed rgu'i /
mdzad sgo'i rim pa mtha' dag legs grub thog /
zla ba dgu pa'i tshes bcu dgu'i nyin stag phu nas rdza la brgyud de chibs thon gyis dbyi gur zhes par bzhugs zhag sad sog mkhan po dang dge rgan phengs bsur bcar bar mjal kha gnang /
de'i phyi nyin phebs lam maN+Dal thang gi thab bsu'i sar sog sde dgon spyi'i phebs bsu ba sum cu skor bcas kyis sdun bsus /
zhol du dgon gyi las sne grwa dmangs bcas kyi ser sbreng /
dung rgya /
spos sna /
bsangs kyi dud sprin dkrigs pa sogs mchod pa'i bye brag sna tshogs pa'i sgo nas gdan drangs pa ltar 'du khang chen mo'i bzhugs khrir zhabs son nye bar bkod de /
las snel dus dmangs sogs la maN+Dal kha /
gsol ston sogs rgyas par gnang /
tshes nyer gsum nyin nas bzung phan tshun dad 'dus kyi tshogs pa bdun brgya tsam la lam rim bde myur sbrags ma'i nyams khrid nyin nyi shu'i skor tsam dang /
dpang bka' 'ga' re /
khram tshogs spyi 'dus la thugs rje chen po'i rjes gnang dang grub rgyal lugs kyi tshe dbang sogs spyi sger yongs la 'dod bstun gyi chos 'khor rgya cher stsal zhing /
sog shod g.ye'i gnas gzhi'i bdag po mi min rgyal po gnyis kyis rje nyid la phebs bsu gus 'dud sogs kyi rnam 'gyur yang yang bstan pa'i gzigs snang gsal bar byung bar phyogs de'i bstan 'gro'i dge mtshan yar dor spel ba'i 'phrin bcol gnyer gtang mdor bsdus shig kyang bka' rtsom mdzad /
sog khul du yas mas phebs 'grul dang bzhugs sgar babs pa'i dus rnams su pon po'i gzhi bdag gdug rtsub can du mas thog ser 'beb pa dang /
shwa 'od drag po gtong pa /
chu log gi nyen ka mi bzad pa sgar steng du bsgyur ba sogs mthu nus stobs rtsa la ci yod kyi cho 'phrul sna tshogs pa yang nas yang du bstan kyang /
rje bla ma mchog gzhis byes phebs bzhugs kyi gnas skabs kun tu thugs dam rdo rje'i ting nge 'dzin gyi rnal 'byor zab mo chu bo'i rgyun du bskyangs shing /
bdag pas gzhan gces pa'i byang chub kyi sems rin po che thugs dam gyi mthil du mdzad pa las nam yang mi 'da' bas /
mi dang mi min gyi byad gtad ngan sngags nyer 'tshe gdug rtsub kyi rnam pa ji tsam bstan kyang gnod lan phan pas 'jal ba kho na las /
drag po'i las rim sogs kyi stangs ka tsam yang ye nas mi mdzad pas @# / /
na /
'di res rnams su yang nye 'khor ba sogs la cung zad nyen du dogs pa'i dus 'gar khro bcu'i las mtha'i srung zlog bsad gsum gyi skor nas srung ba'i spyan dmigs bag tsam gan pas kyang thog ser rnams bon po'i gzhi bdag rang gi ri 'gor dbang med du ldog pa dang /
shwa 'od drag po dag kyang de ma thag gzhan du 'gyur 'gro ba sogs thun mong mthong chos su byung ste /
nag phyogs mi dang mi min su 'dra zhig gis kyang rje nyid ston 'khor mi nor ltos par bcas pa tshun la gnod 'tshe dang glags tshol cung zad kyang mi nus pa yang rje nyid grub pa'i go 'phang mthon por gshegs pa'i nus rtags su shes nus so / /
skabs shig skam mda' khri sprul rin po che ngag dbang blo bzang mkhas grub rgyal mtshan dpal bzang po de nyid rje 'di pa'i drung du byon par ring mo zhig nas khri sprul rin po che mchog mkhas btsun bzang grub kyi rnam thar rmad du byung ba mnga' ba'i lo rgyus mang du gsan pa sogs rgyu mtshan yang dag pa du mas thugs nye bar drangs nas gus 'dud tshad med pa dang bcas zhabs spyi bor bzhes te lhod mjal mdzad /
da lam bla ma rin po che nyid la mnga' ba'i zab chos rnams nas gang 'grub cig stsol gnang grub pa zhes snyan gsan 'bul gnang mdzad par /
dam pa de nyid kyang dgos pa de'i slad du ched gtad byon la ltar yod pas dgyes spro chen po'i ngang nas de 'phral zhal gyis bzhes /
bla ma rnam gnyis phan tshun thugs nang gcig mthun du gyur te /
khri sprul rin po ches phyag dpe bsnams nas byon yod pa'i gras rje blo bzang bsam gtan sogs kyis mdzad pa'i 'jam dbyangs zhi khro sbrags sgrub thun mong ba dang thun mong ma yin pa'i zhal shes man ngag gi skor las /
'jam dbyangs zhi khro sbrags sgrub thun mong ba'i zab gnad kyi man ngag la shog grangs bzhi /
de bzhin zhi khro sbrags sgrub thun mong ma yin pa'i zhal shes 'jam dbyangs bla ma'i snyan brgyud zab mo la bcu /
zhi khro sbrags sgrub kyi gnad kyi zhal shes man ngag gi nying khu gud bkol la lnga /
zhi khro ? sbrags sgrub thun mong ma yin pa'i man ngag /
yan lag gi zhi khro sbrags sgrub kyi kha bsgyur gyi man ngag zhal shes la bdun /
zhi khro sbrags sgrub thun mong ma yin pa'i las tshogs kyu man ngag zhal shes kyi tho chung la lnga /
las sgrub kyi skabs kyi zhal shes zur gsal gyi brjed tho la gsum /
zhi khro sbrags sgrub dang 'brel ba'i sgrub thabs bsdus pa bya tshul zhal shes man ngag la gsum /
zhi khro sbrags sgrub thun mong ma yin pa'i brjed byang la bzhi bcas le tshan brgyad yod pa phyag dpe bris ma'i steng nas lung gsan te de'i brgyud pa'i rim par rje blo bzang bsam gtan nas /
blo bzang brten pa gsal mdzad sogs gsan yig @# / /
ltar la /
'dul 'dzin chen po skam mda' khri sprul rin po che ngag dbang blo bzang mkhas grub rgyal mtshan dpal bzang po /
des bdag pha bong kha'i sprul skur chos sgor skyel gyi tshul du sog shod ar smad chos sgar du dgyes bzhin stsal pa lags so / /
zhes phyag bris ma'i bsnyel byang yang stsal /
'dir de dag gi ldeb grangs bkod pa gsan yig tu le tshan gnyis pa /
gsum pa /
bzhi pa /
lnga pa rnams la yi ge pas grangs nor cung zad re shor 'dug pa'i nor pa bsal phyir bgyis te skyon med par sems so / /
yang khri sprul rin po che de nyid kyi mdun nas /
rdo rje 'jigs byed la brten pa'i dgra po rengs par byed pa'i sbyin sreg gi cho ga nag phyogs tshang tshing sreg pa'i me dpung zhes bya ba'i bklags lung /
ke'u tshang 'jam dbyangs smon lam gyi gsung 'bum pod gnyis /
gdams ngag chu bo'i rgyun gyi rnal 'byor bris ma mchan 'grel dang bcas pa /
ser sngags bka' 'gyur ba nam mkha' bstan skyong gi gsung sbyor chos rtsa 'phrel dang /
kun rig gi sbyin sreg /
skra rus cho ga /
ser sngags mkhan po tshul khrims dar rgyas kyi gsung kha yar /
khri sprul nyid kyi gsung 'od dpag med kyi mchod chog bcas kyi ljags lung rnams legs par gsan cing /
thog mtha' bar gsum gyi rten gsum /
mjal dar /
maN+Dal /
dngos 'bul zang zing gi bsten bkur gtos che ba dang bcas pa mchod pa'i sprin du spros te bshes gnyen zhing gi mchog tu gsungs pa'i don phyag bzhes su thebs par mdzad /
de nas ring min bod phyogs su chibs kha bsgyur du nye ba na /
sngar nags sog gi khul dang yul gzhan nas 'bri g.yag sogs kyi phyugs rigs phul ba rnams phyogs su bsags pa ches mang ba zhig byung ba phyag g.yog pa dag gis nyar 'tshag khrid 'ded kyi las khur mi bde ba shin tu che bar gyur te /
phyugs rigs 'di dag tshong bsgyur bgyis pa 'gab tshul u tshugs kyi nan pos rgyu mtshan dang bcas te yang yang gsol bar /
de dag nged la dad gshin gyi dge rtsar dmigs nas byin pa sha stag yin stabs phugs bshan pa sogs kyi lag tu 'gro dogs yod rigs la btsongs kyang rtsa ba nas mi bzod pas 'bri g.yag sogs ji byung thams cad blos khel ba'i mi ched gtong dang sbrags nas byang rgyud 'dam khul gyis char bskur te phugs su kho tsho rang shi byed pa las bsha' mkhan gyi lag tu mi 'gro ba'i tshe thar gtod rgyang gi gras kho nar 'jog dgos /
rjes sor yang nged cag la 'di 'dra'i phyugs rigs ster mkhan byung ngo cog de kho na bzhin bgyid rgyu'i dam bca' brtan po byed dgos rgyu red gsungs te /
bkras chos dge slong dbu mdzad zhal snga nas bstan 'dzin mkhyen brtse zhu ba phyugs @# / /
ma rnams kyi 'tsho 'dzin du 'byon dgos tshul phebs shing /
rogs zla kha shas bcas gnang bar phyugs rigs rnams ched bskur gyis nyin mang po zhig gi sngon gong nas byang 'brog gis yul 'dam shod phyogs su brdzong brnga mdzad /
tshul 'di dag kyang rje nyid kyis las rim gyi khrid gnang ba'i dus 'gar 'phros bshad du /
mnyam med jo bo chen po la bod du rta nor gnag phyugs kyi rigs ches mang po zhig phul bar de thams cad pa ma dngos kyi 'du shes las /
gzhan la 'tshong ba sogs kyang btan nas mi mdzad pa'i tshul mang po gsungs shing /
deng sang sngags 'chang sgrub pa ba lta bu rtogs ldan du khas 'che ba 'ga' dang /
lto phyir chos 'tshong gi 'bul sdud pa'i zol 'dra ba kha cig gis la las dad 'bul gyi ra lug nag phyugs sogs mang du bsdus te khug khug kyog kyog nas za gin za gin byas pas mthar de tsho je nyung du zad 'gro ba dang /
la las bshas tshong byas te bshan pa'i lag par rtsis sprod pa sogs kyang mthong chos su yod pas de tsho shin tu thabs zhan po red /
de dang cha 'dra bar dgon sde 'ga' res gtong sgo'i zas kyi phyir du g.yag lug sogs gsod pa'i lugs srol ngan pa yod pa yang ngan song mi bzad pa'i rgyu grung po shin tu 'dzem bag bya dgos pa'i gnas yin /
ces gzhan la yang yang 'doms par mdzad cing /
ji ltar gdams pa'i don rnams rje rang gis phyag len du bstar te blang dor phra zhing zhib pa las mi 'da' bar mdzad pa'i rang rtags mngon par gsal ba zhig yin no / /
de nas rim gyis phebs par nam dus dgun ka dang /
bshul lam byang thang grang ngad kyi ngar zug bzod sran dka' ba'i yul byang thang 'brog dgon nyam nga ba mer gzhung bya ba sogs grang ba'i dmyal gnas mi yul du 'phos pa 'dra ba dag tu byes 'grul gyi lam nas byon pas grang ngar bzod glags med pas tshabs cher gdungs pa'i skabs mdzod pa ngag dbang rgya mtsho sogs phyag phyi ba kun gyis rje bla ma nyid sku bser ba'i snyun bzhes sogs su gyur dogs kyi nyen 'gan shas ma bzod par mgrin gcig tu /
da cha nam dus dang sa yul grang ngar bzod glags med pa gnyis 'doms kyis 'di ltar gdungs pa'i skabs sku gzugs la 'phrod bzhes kho nar dgongs te grang skyob sku rtsag gam /
lpags gos kyi gu dung dang stod thung lta bu 'phral du bzos te mchod bzhes ma mdzad ka med du 'dug pas bdag cag la'ang brtse bas dgongs nas de don skyabs 'jug gnang dgos zhes u tshugs mthar bskyel gyis gsol ba phur tshugs su btab kyang rtsa ba nas ma gsan par /
ngas chos ldan bod yul dbus ljongs kyi khul nas 'phags pa'i gnas brtan nye bar 'khor la ce 'dri ba'i 'dul 'dzin dge ba'i @# / /
bshes gnyen brgya phrag mang po la chos 'dul pa'i lag len rnams rgyal pa'i bstan pa'i srog tu gces tshul mang po bshad bzhin du /
da lta kla klo long ba'i khyu 'khrigs pa lta bus khangs pa'i mtha' 'khob kyi yul 'di nas grang ngad la khag btags te skya chas kyi lugs bgyis na bstan pa'i zhabs drangs tshabs de las che ba med cing /
'dul ba yul dus dang bstun te gnang ba zhu zer ba yod kyang /
ston pa sangs rgyas 'dul ba'i lugs kyi gu thung gnang ba zhig ma thos pas 'dul bstan dang rgyab gyes byed pa nga mi 'dod /
lus grang ngar gyis gdungs kyang khyim pa sun 'byin gyi chas gos mi dgo ba sangs rgyas kyi bstan pa'i zhabs 'degs yin pas nged kyi blo kha des rdzogs /
lag pa'i dpung pa sogs gzan gyis dkris te 'gro chog ces phebs te lngags gos sogs man bas rgyu'i thugs bzhed kyi stangs ka tsam yang ma byung bas phyag phyi ba rnams kyis bya thabs ye ma rnyed par lus shing /
phebs lam du grang reg ha cang che ba'i stobs kyis phyag gi cha dga' la grang thug gis btab pa'i skrang sbos dang ser ga sogs byung yang /
bstan pa rang la dgongs te khyim pa'i gos dang lpags rigs kyi na bza' ma bzhes par dkang ba lhur len mdzad de byon cing /
de skabs sku bser pa'i rkyen las dus phyis kyang dgun dus grang bar che ba'i? ? skabs pa gar phyag g.yas kyi mkhrig mar skrang sbos kyi rnam pa 'phar ldang gis cung mi bde ba'i tshul dang /
sku dpung g.yas su ser gsos pa'i shul gyi ri mo phyis su'ang mngon sum mjel du yod /
des phrul? ? ? ? de'i? stod? smad? nas 'byung ba dang skabs 'dir bshad pa sogs kyi mdzad pa'i cha kun nas jo bo'i rnam thar du /
mkho ba sbyin dang snyan par smra ba dang / /
'jig rten don mthun gdul bya'i don la spyod / /
bsdu ba'i dngos? po? bzhi yang dpal 'byor gyis / /
gzhan don lhur mdzad khyod la gsol ba 'debs / /
zhes pa'i don dang dgongs spyod gcig tu 'bab pa yod cing /
da lta bshad ma thag pa 'di yang gsang rnam gsol 'debs yas /
kun gyis bskul zhing lpags gos 'dzoms mod kyang / /
bstan dang don mthun don spyod la dgongs nas / /
'brog dgon grang ngar che tshad sa phyogs na'ang / /
bstan rtsa srog las gces la gsol ba 'debs /
zhes gsungs pa ltar gzhan dang gzhan las ches phul du byung ba'i rnam par thar pa ngo mtshar ba zhig go /
gzhan yang gsol 'debs las /
dbus skad sa mtha'i mi yis go bar mdzad / /
ces dang /
sus kyang ma thubs mtha' mun pa'i gling / /
zab lam rim pa'i sgron mes gsal bar mdzad / /
thams cad mkhyen la rtse gcig gus pas btud / /
'dul mkhas ded dpon khyid la gsol ba 'debs / /
lta ngan mun tshogs skad @# / /
cig nyid la bcom / /
grub mtha' ris med blo bzang rgyal bstan bkod / /
glen sgom u tshugs can rnams 'jigs par mdzad / /
gzhan snang zil gnon khyed la gsol ba 'debs / /
zhes pa'ang gtso bor nags shod phyogs dang /
chag ri /
rab dkar sog gsum gyi khul sogs su sngon phebs kyi dus dag tu byung ba yin la /
de yang rje nyid nas sde dgon de dang der chos gsung ba'i skabs dbus kyi yul skad 'ba' zhig gis gsungs kyang tshig don la brda 'phrod mi 'phrod sogs kyi dka' ba ci yang med par rang rang gi yul skad kho nar go ste /
khams 'brog gi skye bo mang pos bla ma 'di / /
khams pa red gda' zer ba sogs byung tshul de dus kyi phyag phyi ba 'ga' las thos shing /
de dag tu chos kyi bdud rtsi ji ltar stsal ba yang spyir gdul bya rang rang la khams dang mos pa dang /
dbang por 'tshams pa'i dbang bka' khrid lung ci rigs 'dod chos sna tshogs shig dang /
lhag par rgyal ba'i gsung rab yongs kyi nyid khu 'phags yul paN grub tshad ma'i bzhad srol /
rgyal ba gnyis pa tsong kha pa chen pos legs par bkral ba'i man ngag tshang la ma nor ba byang chub lam gyi rim pa'i nyams khrid zab la rgyas par phal tshig dmar rjen go bde ba'i lugs su pha bzang pos gces pa'i bu la bslab pa ltar zhib tu 'doms par mdzad pas skal ldan gyi gdul bya mtha' yas pa zhig lta grung dman pa'i bag chags kyi phyogs las yid log ste rje bla ma mchog la sangs rgyas dngos kyi 'du shes thob cing /
mnyam med tsong kha pa chen po'i bstan la zhugs pa mang du byung zhing /
tshul 'di 'dra dus gzhan du'ang 'byams klas pa ltar byung ba 'og nas kyang 'chad 'gyur ltar ro / /
de ltar khams phyogs nas rim gyis phebs te chu bzang ri khrod du zhabs sor 'khod /
rtag brtan ri khrod pa b+ha k+Shu rat+na pra dz+nyas byang chub lam rim chen mo zhi gnas kyi dbu'i bar gyi stod cha yongs rdzogs blo 'dzin gyis rgyugs phul bar mnyes pa rab kyi tshul bzhes pa'i gsung sgo bzang po dang /
legs dar /
gnad cha bcas gya nom pa stsal /
dwags po skyabs mgon bla ma rin po che lha sar phebs te bshad sgra pa'i gzim shag tu bzhugs shing bskun tshul che tsam bzhes mus thog chu bzang du phebs bzhed yod pa ltar rje nyid mjal khar ched phebs kyis chu bzang ri khrod kyi rje bla ma mchog gi gzim shag tu gdan drangs par ha cang dgyes mnyes chen po'i ngang nas spro bzhugs gnang zhing /
gsol sman sogs kyi 'phrod bzhes kyang nar mar bskyangs /
de nas mi ring bar bshad sgra ba'i blon chen de nyid dus kyi chos nyid du gyur te @# / /
sku 'das par bla ma rnams gnyis gdan drangs pa bzhin 'phral du byon te sku gshegs de nyid ngan 'gro'i skye gnas las grol ba'i gsung chog dang /
thugs dam bden brjod ljags bsngo sogs zab smin du bskyangs te slar chu bzang ri khrod du yar phebs /
dwags po bla ma rin po che chu bzang gzim chung dkyil du bsnyun pa zhes kyi skabs thams cad du thugs dam nyams bzhes rnams rgyun mi 'chad du bskyangs shing /
rje bla ma nyid nas kyang zhabs zhu ba dkyus ma bzhin gyi spyi bye'i zhabs tog bsnyun g.yog mtha' dag nyin mtshan khor mo yug tu sgrub par mdzad do / /
dgung grangs zhe gnyis su phebs pas lug lo hor bla dang po'i tshes bdun gyi nyin dwags po skyabs mgon bla ma dam pa de nyin 'od gsal chos kyi sku mngon du mdzad de dga' ldan yid dga' chos 'dzin gyi zhing du gshegs tshul bstan pas de nas bzung rje bla ma rdo rje 'chang mchog nyin zhag mang po'i bar du gsol zas mchod bzhes kyi dwang ga 'gag cing sku lus kyi stobs mdangs tshun chad bri ste nyam chung rid rid por gyur gyi bar du spyan chab bsil pa dang thugs khral tshad med pa gnang bzhin pa'i ngang nas thugs la rus pa bskyed de bla ma rin po che'i nye gnas sogs la sems gso bka' slob dang /
dgongs rdzogs sgrub phyogs skor sogs gang bya'i slob ston nar mar gnang zhing /
sku gdung rin po che'i gdung sgrub kyi cho ga gnang mi rgyud stod kyi dge bshes bcu drug gdan zhus kyis rje bla ma mchog kyang tshogs dbur phebs te dpal rdo rje 'jigs byed lha bcu gsum ma'i bdag 'jug dang 'brel ba'i gdung chog dang /
mtshan mo rgyud grwa rnams nas dpal gsang pa 'dus pa'i rtsa rgyud mtshan 'khyongs su gsungs /
thugs dam zhag bdun gyi bar bzhugs shing gdung mjal zhu mi dang mchod 'bul ba sogs lha sa skor bcas ches mang ba byung /
sku gdung zhugs 'bul skabs pur khang bzhengs brtsigs /
thig gdab skor /
phur chog gi dbu bzhugs sogs tshang ma de nyid nas 'khur bzhes gnang /
zhugs 'bul ma zin pa'i bar du zhag bco lnga skor tsam gyi ring nyin ltar mchod pa sna lnga brgya tshar chag med 'bul gnang mdzad /
zhugs 'bul zin nas nyin mang tsam song ba'i mtshams nas pur khang zhal phye gnang bar /
sku rus dang /
zur du thugs ljags spyan gsum rdog tu 'byar ba /
ring bsrel gyi rnam pa lta bu mang du phebs pa rnams rje nyid dang /
dge legs rin po che /
bzhi sde tA zur /
gsol 'jam /
phyag ngag rgyam /
chu bzang dge slong har gdong grwa mkhyen dang /
ser smad rmar nyung blo bzang 'phrin las sogs mi grangs bco lnga skor nas zhabs zhu gtsang sbra dwang ldan gyis bsdu bsags sregs @# / /
par mdzad /
de nas sku rus lhar bskyed kyi chog sogs kyang rje nyid nas yang yang gnang /
pur khang gis rigs sgams chu bzang ri khrod kyi bla brang gling ga'i nub byang mtshams kyi ltag zur /
gling skor gyi nang tshud du khang bu brtsegs pa'i mchod rten gsar bzhengs thog /
pur thal sogs lhag ma gang yod 'jug gnang mdzad /
sku gdung gi cha shas ring bsrel gyi rnam par phebs pa dang /
sku rus sil bur gyur pa sogs nas dwags po'i gdan sa'i rten gtsor 'dra sku bzhengs rgyu'i nang rten du bzhugs rgyu dang /
lha sa dang dwags po khul gyi dad can slob bu'i tshogs la rten skal du gnang rgyu 'ga' zur du bcad pa las byings /
mas slad bkras chos ri khrod du 'dra sku rin po che gsar bzhengs gnang rgyu'i gzungs gzhug tu 'jog gnang mdzad cing /
rje bla ma mchog nas da dung bla ma rjes su dran pa'i thugs skyo gdung gi rnam pas ngas dus med pa lta bu thugs nyams su bzhes pa'i ngang nas /
rten gsum mchod chas kyi rigs med du mi rung ba rnams ma gtogs phyag rdzas gang na ci yod phal mo che dgongs rdzogs mchod 'bul dang /
dge 'dun bsnyen bkur sogs yar mchod mar sbyin gyi rgyur gtong bar mdzad cing /
dgongs rdzogs kyi gtso bo skyabs mgon bla ma dam pa de nyid kyi zhal nas byung ba'i zab rgyas kyi gdams pa rnams la thugs dam nyams bzhes kyi rim pa rang gis skyong zhing gzhan la spel ba sogs bshad sgrub zung 'brel gyi sgo nas bstan 'gro'i don chen po bla nas blar skyong ba'i thugs brtson sngar las lhag par bskyangs shing /
rje bla ma nyid kyi bla brang nas phyi lo cho 'phrul zla ba'i tshes bdun nyin rgyud smad kyi dwags gra'i rab 'byams dge ba shes gang yod gdan drangs te sku rus sam 'dra sku rin po che gang yin gyi spyan sngar mchod sprin sna lnga brgya tshar 'bul gshoms thog /
sbyor chos skal bzang mgrin rgyan dang /
gnas brtan phyag mchod /
bla mchod kyi sgo nas tshogs mchod zab rgyas dang 'brel ba'i gsung chog sogs dgongs rdzogs mchod 'bul lo re bzhin chag med dgos pa'i zhal ta bcas gnang /
re zhig sku rus rnams la khrus gsol yang yang dang /
bzang gos phyi nang du ma'i na bza' sgron 'bul gyis stegs mtho bar bzhugs te sri zhu phyag mchod tshad med pa nar mar bskyang ba sogs skyabs mgon bla ma de nyid dngos su bzhugs pa lta bu'i bsti stang lhag par du che ba gnang zhing /
gsang rnam gsol 'debs su /
rigs kyi cod pan mnyam med gser gling bas / /
mdzad mtha' khyod nyid tsam la ston pa'i gnad / /
zhi ba'i blo gros byang sems ma gzigs nas / /
de bzhin gshegs par sprul la gsol ba 'debs / /
phyi ltar dad pa can gyi sgo drung na / /
rgyal kun @# / /
bsod nams zhing mchog nyi ma shar / /
mi rtag bstan gtad tshogs rdzogs mthar phyin mtshon / /
rgyal sras nor bzang khyod la gsol ba 'debs / /
lus srog longs spyod 'bul nus thugs stobs skyes / /
sman thun re rer gser thun re 'jal gsung / /
nga yi sha tshan phul na phan nam gsung / /
rtag du mngon sum gyur la gsol ba 'debs / /
gces nor yod dgu thams cad dus gcig btang / /
bdun phrag gsum gyi bar du sku gdung mchod / /
ring srel rmi lam sgyu 'phrul dra ba ston / /
'bras bu mngon du gyur la gsol ba 'debs / /
zhes pa rnams kyang dwags po skyabs mgon dam pa de nyid kyi sku tshe'i tha mar yang rje 'di bas rgyal sras nor bzang gis mgon po byams pa dang /
rtag tu dus chos 'phags bsten pa'i rnam par thar pa dang cha kun nas mtshungs par thugs stobs phul du gyur pas zhabs tog gi rab tu son bar mdzad pa sogs don la gnas pa'i bstod bsngags 'ba' zhig tu yod do / /
bar skabs der phyogs mtha'i spong ba pa zhig la zhu yig gi 'phrin lan du 'di ltar stsal te / /
'di snang bslu brid srin mo'i rol gar du / /
mthong nas mi med dben pa'i nags klung du / /
gtan gyi 'dun ma snying por sgrub pa la / /
gcig tu gzhol ba'i dge sbyong che de'i drung / /
ring nas mdza' ba'i mdung rgya mi lhod pa'i / /
dam bca' snying dbus rdo pa'i ri mo bzhin / /
phan tshun 'gran pa bzhin du bkod pa yis / /
bskul ba'i dbyangs kyi mchid lan 'di ltar sgrog /
deng dus khyod sku ri dwags rgyal po ni / /
sgrub brgyud bstan pa'i nyams myong stobs rgyas bzhin / /
gcig pur rgyu ba'i thub pa'i brtul zhugs kyis / /
dben gnas gangs kyi ri sul mdzes par byas / /
nor rdzas gsog srung spel ba'i 'du 'god dang / /
gnyen 'khor 'bad 'tshol dgra gnyen so tshis sogs / /
'di dag 'di phyi gnyis 'phung khur ngan te / /
dor nas dben pa'i bag phebs 'di re skyid / /
yon bdag ngo srung grong chog mo rtsis dang / /
ltar snang chos bshad gnas skor gtam kyal sogs / /
byed pa 'di snang g.yeng ba'i gtso bo ste / /
dor nas don nyung bya nyung 'di re skying / /
rgyal dang de sras rnams kyis bsten pa'i lam / /
grub pa drang srong mchog rnams bsti ba'i gnas / /
zhi ba'i dga' ston yang dag 'phel ba'i sar / /
bde stong bdud rtsi'i ro mchog myong ba'i slad / /
gang zhig mang du thos pa'i dge sbyong gis / /
bsten gnas dben pa'i ri sul de mdzes te / /
dben pa bsten pa yis kyang dag sbyor ni / /
thos don rtse gcig sgrub la lhag par mdzes / /
yul dang dus kyi rgud pa'i mthar gtugs pas / /
mtshon cha'i 'phrul 'khor mun bzhin gtibs pa'i khrod / /
zhi ba'i dga' ston rgyas pa'i snang ba yis / /
bde bar 'khos su phebs 'di e ma hoH gang blo padma dkar po'i gur khang na /
@# / /
mang thos snying por bsags pa'i sbrang rtsi'i bcud / /
nyams len rkang pa drug pas ngoms med du / /
spyod pa 'di ni gtan gyi 'dun ma'i phul / /
'dir yang pa na tsa li ka'i stod g.yogs dang /
rin gnyis do shal 'chang ba'i 'phrin yig gi / /
lus phra snyan tshig lang tshos sgeg pa can / /
lhags pa'i mod la spro dga' kun nas 'phel / /
'di na 'tsho ba'i rdzing bu rab dwangs kyang / /
zin med spros pa'i rlabs 'phreng bskyod pa yis / /
sna tshogs las kyi gnyer ma'i ri mo ni / /
'dzad med 'god pas sun pa skyed bzhin lags / /
khyod ni dam pa'i spyod par yid chags pas / /
'byung 'gyur bslab bya dgos zhes gsungs pa'i don / /
bdag 'dras khyed la gsol 'os cher med kyang / /
brtse bas gsal 'debs smra 'dir gsan pa'i rigs / /
'di dang gtan gyi dgos 'dod yid bzhin du / /
'bebs pa dal dang 'byor pa'i bsam 'phel nor / /
'chi bdag dgra po'i lag tu mi 'chor ba'i / /
do gal 'di ni 'dun ma'i snying por zungs / /
gang zhig lha yi rnal 'byor la brten nas / /
'khor 'das 'chi med dpal kun snying ga ru / /
bsdus nas tshe srog rdo rjer sgrub pa yi / /
cho ga nyin re bzhin yang bsten par mdzod / /
'jigs mdzad khro bo bcu yi rnal 'byor ni / /
bdud las rnam par rgyal ba'i 'phrul 'khor gyis / /
byad dang 'gong po la sogs bdud rigs kyis / /
glags 'tshol mgrin ba du ma brgyas 'grol kyang 'tshal / /
de nas ngo bsrung 'du 'dzi'i 'khri ba kun / /
btsan thabs spangs pa'i zhi ba'i nags klung du / /
nang du yang dag 'jog la rtse gcig tu / /
mnyam par 'jog 'di khyod kyi las su mdzes / /
mdo rgyud dgongs 'grel gzhung lugs brgya phrag sman / /
byang chub lam gyi rim pa'i thun gcig tu / /
bsdus nas stan thog gcig tu bsten pa yis / /
srid zhi'i nad brgya myur du sel bar mdzod / /
bcos min nges 'byung shugs kyis mkhar 'phags pa'i / /
snying rje'i rdul dkar spungs pa'i sems bskyed zla / /
mtha' bral stong pa'i dbyings su shar ba'i 'dzum / /
khyod kyi snying dbus bsil ba'i dpal du zungs / /
ma dag skye shi bar do lcags kyi khams / /
sku gsum gser du za ba'i 'gyur byed rtse / /
rim pa dang po'i rnal 'byor nyin bzhin du / /
'grus pas tha mal snang zhen drungs 'byin mdzod / /
dbu ma'i gzhung don brgya phrag lcags kyi rdul / /
lung rigs tsha sreg rnon po'i zhun mthar gyis / /
bskrun pa'i mtha' bral lta ba'i mtshon rnon po / /
gnyis 'dzin dgra bo gsod pa'i phyag char zungs / /
sprul pa'i pho brang dbus kyi a shad la / /
yid ni rtse gcig chags pa'i rnal 'byor gyis / /
rlung sems dbu mar sdud pa'i thabs mkhas phul / /
sgrub mchog bye ba'i gshegs shul 'dir brtson mdzod / /
de las 'od gsal dbyings su sgyu ma'i sku / /
sna tshogs sprul @# / /
skur ston pa'i ngo mtshar 'phrul / /
sad dus sbyangs pa'i rnal 'byor la brten nas / /
gnyid dang 'chi pa'i sku gsum zin par mdzod / /
de ltar yongs rdzogs lam gyi nyams myong tshul / /
dga' ldan snyan brgyud gser gyi sbram bu yis / /
bdag rgyud phyug pa'i skal bzang bgo bsha'i gnad / /
rnyed pa ji bzhin grogs mchog khyod la'ang gtad / /
e ma rnyed par dka' ba'i rten bzang 'dir / /
don med don log don cher rlom pa yi / /
spyod tshul 'phongs rtug 'phyes pa'i rdo bzhin du / /
dor la snying po'i don mchog sgrub par mdzod / /
de skad 'phrin yig mgrin snyan ko ki la / /
dam tshig dar gyi mdud pa'i sked chibs dang /
ka shi'i gos dkar dam rdzas rgyan phreng can / /
sa lug mchu zla'i tshes la khyod drung 'phur / /
zhes ba 'di'o / /
chu shur 'phreng gdong gzim bgres kyis zhus ngor hor zla drug pa'i tshes nyer gcig nas bzung nyin nyer drug tsam gyi ring chu bzang khri byang bla brang gi gling gar /
dga' ldan khri chen ngag dbang nor bu'i yang srid mchog gi sprul sku rin po che sogs bla sprul mang po dang /
gwa sa'i dge 'dun rigs lam smra ba du ma bcas ser skya tshogs pa lnga brgya skor la byang chub lam rim ba de myur dang /
lho brgyud lam rim spar gsar thon bcas gsum sbrags kyi steng nas lam gyi rim pa'i nyams khrid byung la smin pa dang /
zhar du l+nyo brgyud sbyor chos kyi ljags lung /
mjug tu sems bskyed mchod pa bcas dang /
'jigs byed dpa' bo gcig pa'i dbang chen sta gon dngos gzhi dang bcas pa nyin gnyis /
rje tsong kha ba dang dpal rdo rje 'jigs byed dbyer med du gsol ba 'debs pa'i bla ma'i rnal 'byor dang /
byams chos sde lnga'i ljags lung bcas stsal /
de nas dwags po dam chos sprul sku rin po ches gsol ba nan cher btab 'brel hor zla bdun pa'i tshes bcu skor zhig la khri byang bla brang gi 'du khang du bde mchog lus dkyil gyi dbang chen dang de'i rim gnyis kyi khrid bcas stsal /
yang lo der dam chos sprul skus zhus dor khri bla'i gling gar 'bras sgo mang khang gsar mchog sprul ngag dbang thub bstan chos kyi dbang phyug dang /
khri byang mchog sprul sogs zhu mi bla sprul khag dang ser skya byings bcas tshogs pa sum brgya tsam la paN chen chos rgyan gyi gsung zab lam bla ma mchod pa bde stong dbyer med ma rtsa ba dang /
tshe gling yongs 'dzin rin po ches mdzad pa'i khrid yig chen mo /
paN chen chos rgyan gyi gsung phyag chen rtsa 'grel bcas kyi bshad khrid zab cing 'dril ba dang /
blo sbyong snyan brgyud chen mo sogs kyi lung /
'jigs byed lha bcu gsum ma'i bskyed rdzogs kyi nyams khrid bcas stsal /
'di skabs dad ldan gzhan zhig nas @# / /
stag phu rdo rje 'chang pad+ma b+dz+ra dpal bzang po'i bya'i phreng ba zhes pa spar ma gsar thon gyi dpe 'gyed tshogs DUr+ya'i phreng ba zhes pa spar ma gsar thon gyi dpe 'gyed tshogs 'grem sogs kyang mdzad /
'di skabs shig tu mdo smad rgyal thang lha mkhar mchog sprul nas zhu yig phul ba'i lan du stsal ba ni /
rgyal kun ye shes snying po nor bu'i khams / /
chos dbyings kun khyab thig ler 'dzum pa'i dpyid / /
sa steng dge mtshan snang ba 'bum gyi gzis / /
dag byed 'gro ba'i nyi ma chen po'i drung / /
snying dbus dad dang dung ba'i rol mtsho na / /
yid kyi dad mo lhag par myos pa yis / /
snyim pa'i 'dab gshog sgreng dang chabs cig par / /
dbyangs kyi rgyal mos mchod 'dir brtse bas dgongs / /
chos dbyings snying por mi phyed lhan skyes gar / /
rags pa'i gzugs skur zlos pa'i sgyu 'phrul gang / /
gang na gdul bar bya ba de dang do'i / /
khams dang dbang po'i rjes su 'jug pa nyid / /
'di na ngur smrig 'dzin pa'i zol brten kyang / /
mdzad pa'i khyad par rgyal kun las lhag bzhin / /
snying stobs snying rjes 'khrungs pa'i \u0f38 zhabs sen kyang / /
ji tsam snyigs mar lhag par brtan brling bzhin / /
yul gyis bskal kyang mdza' bas nye ba yi / /
dam bca'i ri mo snying dbus brtan pa'i bsgros / /
bkra shis dge mtshan brgyad kyi dga' ston ni / /
khyod nyid mchod par spros pa'i skyes lan du / /
dbyangs can phang pa'i rgyud mang ri mo'i gzugs / /
shis pa'i dga' ston rdzogs pa'i rnam 'gyur can / /
yon tan rgyal srid rin chen rnor bdun las theg mchog chos kyi srid la dbang bkur ba'i / /
bka' rtags gser gyi cod pan dur smrig gos / /
bkra shis sring du ring ba'i kha btags bcas / /
dge mtshan mchog tu bstab pa'i rten 'byung las /
rnam pa dga'i go 'phang mthon por 'dzin par gyur / /
bdag kyang 'tsho ba'i padmo ma snyigs shing / /
lhag bsam dkar ba'i 'dab brgya grol khul yang / /
'di snang spros pa'i rdul mang skyugs pa yis / /
snying po'i le sar nyin bzhin bcom bzhin lags / /
mtshams su zhu gsol /
bstan 'gro'i ri gling khor yug bkod pa'i dbus / /
yon tan bang rim mthon bor nyer 'phags pa'i / /
khyod sku'i ri dbang nam yang g.yo med par / /
srid pa'i phyi mtha' de srid lhun chags mdzod / /
thugs rje'i chu khur ba rtsegs pa'i gdengs ka nas / /
zab gsang gsungX dbyangs dbyar sgros rnga gsang 'dum / /
dgos 'dodX gru char stsol dang chabs cig pas / /
'gro la phan bde'i lo tog skrun par mdzod / /
mkhyenX rab nyi ma 'phar ba'i 'od po che / /
shes bya'i mkha' mthas gtugs par mnyam 'jug pas / /
zab mo'i don la ba lta ba'i snang @# / /
pa yis / /
'gro ba'i snying gi mun stug mthar byed mdzod / /
brtseX chen 'od dkar dra bas dkris pa yi / /
thugs bskyed zla ba dag pa'i dkyil 'khor las / /
zhi bsil ga bur gsar pa'i zer phreng gis / /
srid zhi'i tsha gdung kun nas 'phrog par mdzod / /
yonX tanX gting mtha'X mi mngon chu gter las / /
'phrinX lasX dus las yol ba med pa'i rlabs / /
yid bzhin bskyod pas skal bzang don mthun tshogs / /
rnam grol rin chen gling du phyin par mdzod / /
bdag kyang mi med dben pa'i ri sul du / /
gcig pur 'gro ba kun byi don sems bzhin / /
yongs rdzogs lam gyi nyams myong yud brgal nas / /
'gro ba'i 'dren pa chen por byin gyis rlobs / /
zhes pa'i zhu yig spyan lam 'bab stegs lha reg dang /
'jigs mdzad rdo rje'i bsrung zlog gi zhal shes yongs su rdzogs par 'khod pa'i man ngag shog dril /
stod kyi gos zar babs r+wa bzhi bcas gang gi chos kyi spun zla pha bong kha'i sprul ming pas chu bzang yang dben rtag brtan spyil chung nas sa lug bod zla ba brgyad pa'i tshes sum cu bzang po la phul pa'i zhu yig /
zhes pa 'di nyid yin la /
chab mdo dkon rdor mchog sprul sogs dad mjal zhu mi ches mang bar /
'dod chos gang dgos stsol ba sogs rgyun gtan nas sna tshogs gdul bya'i mos ngor 'tshams pa'i thabs mkhas 'phrin las kyi rol pa bsam las 'das pa du mas dus 'da' bar mdzad pa rnams spyir btang yongs grags kyi dbang du btang ba las 'brir mi langs shing /
lnga phyi bar gsum gi lo dus sna tshogs bar bsgrub bya tshan khag du mar dge bsnyen /
dge tshul /
bsnyen rdzogs bcas kyi sdom pa'i gnas la bkod de myang bdas kyi go 'phang la reg pha'i sa bon khyad par can du ma bskrun par mdzad cing /
sgra mi snyan gyi tshe sgrub kyi 'don chog /
'khyer bde ba zhig kyang bka' rtsom mdzad /
gong du smos pa'i gsang bde 'jigs gsum dang /
bla mchod /
phyag chen /
gcod /
nA ro chos drug sogs kyi dbang khrid gnang ba'i dus rnams su dad brtson can du mas snga phyir gsol ba btab pa bzhin dbang khri kyi bla ma brgyud pha'i gsol 'debs gsar rtsol dang /
kha skong ci rigs pa /
sa bcad bsdus don gyi skor du ma /
bla ma lha tshogs mang po'i gsol 'debs rgyas bsdus sogs kyang mang du stsal /
dgung grangs zhe gsum du phebs pa lcags sprel lo'i dgung gsar mdzad sgo spyi dang /
bla sprul sku drag /
rigs pa smra ba'i dge ba'i bshes gnyen gyi tshogs du ma /
ser skya byings dkyus sogs dad mjal zhu mi'i tshogs dbyar gyi char sprin gtibs pa bzhin du lhags par mjal kha /
phyag dbang /
ja gral sogs sngar rgyun ltar lhod 'gol du gnang zhing /
'di'i lo snga phyi zhig tu bkras @# / /
chos ri khrod kyi 'du khang du kong po 'brul mkhan chen mchog sprul dang /
ser smad gzhung pa lha btsun sbrul sku /
dga' shar khri byang mchog sprul sogs zhu mi tshogs pa brgya phrag la nye bar 'jigs byed lha bcu gsum ma'i dbang khrid dang /
sgra mi snyan gyi tshe khrid sogs chos 'khor rgya cher stsal zhing /
chos gral du lha btsun pas 'brul mkhan sprul la sku rtsed kyi tshul sna tshogs mdzad pas 'brul rin po che thugs gtum pa'i gshis kyis gzhan zhig nas mang ja'i skabs su bza' spyad kyi rtsam pa'i tshogs khug mgo mjug ldog ste lha btsun pa'i dbu thog tu sprug brdab gnang bas dbu dang gzan sogs skya chabs /
ser btang ba rje bla ma mchog nas gzigs skabs khel te kun kyang 'gyod pa 'jigs skrag gis zhum zhum por gyur to zhes pa'i lo rgyus ya mtshan pa'ang byung snang /
khams 'grul mang po 'byor ba'i gdong tre bo brgya dpon yab chos rgyal don grub sogs nas zhu yig khag mang du phul ba'i bka' lan rnams 'phral 'phral du gnang zhing /
brag g.yab khul byi sgrub brtson lam rim pa grags pa la zhu yig gi lan tshigs bcad du gnang ba ni /
bslab gsum nor bus phyug cing mang thos kyis / /
sgrub la gzhol bgrags pa gang gi drug / /
tshogs gnyis po mtsho las 'ongs mtsho skyes sku / /
'gal rkyen dri bzhon bskyod med mang thos don / /
tshul bzhin sgrub pa'i 'dab brgya rnam grol ba'i / /
ge sar 'dzum phreng nyams myong sbrang rtsis lci / /
'dir yang bshes gnyen rjes dran dang gdung dbyangs / /
rten bcas son pa yid kyi dpal yon rgyas / /
ngos kyang zag bcas srid pa'i rtod phur gyi / /
ming gzugs skye mched 'du ba ma gyes shing / /
blo bzang snyan brgyud snying por bshad sgrub kyi / /
dga' ston skal bzang bgo skal 'dzin bzhin lags / /
mtshams su /
thog med srid pa'i tshang tshing rab rtug kyang / /
dal dar 'byor bcu'i sa mchog gcig 'di tsam / /
'di snang spros pa'i zhugs la rab zhen pas / /
don stongs sol bar byas pa shin tu phangs / /
de phyir blo bzang snyan brgyud bdud rtsi dang / /
dal 'byor sa mchog sbyar ba'i rtsi sman gyis / /
srid zhi'i nad brgya drungs nas 'byin pa yi / /
'chi med byang chen go 'phang bsgrub la rems / /
gang la bslab cing mang du thos pa'i don / /
tshig tsam min par rgyud thog 'gel ba gal / /
de phyir phyi nang rnam g.yeng kun '+cad nas / /
nang du yang dag 'jog la la gor sgrims / /
yud tsam re yang don med phangs pa yi / /
snying po len 'dod dal 'byor dran pa'i tshad / /
'chi ba dran pas 'chi grabs kho nar gzhol / /
nges med dran pas long med rgyud la skye / /
'chi tshe chos las gzhan gyis mi phan par / /
dran pas dgos med rgyud la skyes pa yin / /
de ltar dal 'byor mi rtag zung 'brel lam / /
rgyud la skyes nas dge sbyor rkang tshugs @# / /
'gyur / /
de nas de gnyis shugs drag gis bskul bas / /
rang nyid srid par mnar la yid 'byung dang / /
ma rnams de ru lhung la snying brtse bas / /
de dag don du rdzogs byang sgrub 'dod kyi / /
rin chen sems de sems kyis rtsal sbyangs nas / /
goms pa'i myong ba ji bzhin brtan pa'i phyir / /
rgyal dang de sras nyin bzhin dpang bzhag nas / /
spyan sngar smon 'jug dam bca' brtan par bzung / /
rgyal sras spyod pa spyi dang zhi lhag zung / /
zab lam rim gnyis bcas par rin chen sems / /
srog tu bzung zhing mi rtag dran pa yi / /
lcag gis bskul zhing yengs med bsgom pa gnad / /
rang gi rgyud la bsgoms pa'i nyams myong ro / /
cung zad 'khyil gang mngar ba'i bcud bzang po / /
gzhan la 'doms shing bgo bsha' spel ba yi / /
thabs mkhas de yang lag tu lon pa gces / /
'di na blo bzang snyan brgyud bdud rtsi'i rgyun / /
cung zad myong ba'i go myong bzang po'i ro / /
shin tu brel yang khyod kyis thugs thog tu / /
'gel snyam lhag bsam zla bzang lang tshos bskrun / /
zhes so / /
sngon dus stag brag rdo rje 'chang gis zhu bskul gnang ba dpal mgon rgyas byed la brten pa'i bum sgrub dbyig gi char 'bebs kyi bka' rtsom sdar phyi 'phro nas mjug rdzogs pa'i bar dang /
de'i lhan thabs bcas ljags sgrigs gnang zhing /
rgyud smad sngags rams pa skal bzang bde chen gyis zhus ngor e ka ljongs sprul sku dag dbang blo bzang dge legs dbang phyug gi yun brtan gsol 'debs kyang ljags rtsom gnang /
zla ba drug pa'i tshes ba chu gsum nas bzung ste /
chu bzang ri khrod du /
'dan ma lab skyabs mgon mchog sprul rin po che sogs bla sprul dge bshes /
sku drag dang ser skya phal dkyus bcas kyi 'dus tshogs chig stong la nye bar lam rim bde lam /
gser zhun ma /
rje'i lam rim chung ba'am nyams mgur bsdus don du grags pa gsum sbrags kyi nyams khrid smin rgyas /
sbyor chos skal bzang mgrin rgyan gyi ljags lung /
gdugs dkar gyi dbang chen sta gon dang bcas pa /
mi 'khrugs lha dgu'i dbang chen /
tshe dpag lha dgu'i dbang chen bcas dang /
yang de rjes shig tu rgyal mchog bskal bzang rgya mtsho'i gsung khrid yig dngos grub kun 'byung dang /
gung thang rin po che'i gsung gnyis kyi steng nas dga' lha'i khrid lung /
mkhas grub chig brgyud kyi bla ma'i rnal 'byor rtsa ba dang /
bkra shis 'khyil pa rje shes rab rgya mtsho'i zin bris sbrags ma'i steng nas mkhas grub chig brgyud bla ma'i rnal 'byor gyi khrid lung /
yig chung nyer gcig gras dam tshig rdo rje'i sgom bzlas dang /
za byed rdo rje mkha' 'gro'i sbyin sreg gnyis kyi khrid /
brag dkar sngags rams pa'i gsung dang /
@# / /
rje shes rab rgya mtsho'i zin bris kyi steng nas ngag byin rlabs kyi khrid /
'gro mgon dpal ldan ye shes kyis mdzad pa'i blo sbyong snyan brgyud chen mo /
sgrol bstod phyag 'tshal nyer gcig dang /
yan lag bdun pa legs bris ma /
sgrol dkar bstod gzungs 'khor ba las sgrol ma /
jo bo rje'i bstod pa /
paN chen gyi gsung tshwa bsur gtong tshul bcas kyi bgrags lung sogs rgya cher stsal /
skal shig nas lho kha gsung rab gling gdrim mas mchog sprul rin po che sogs nas yun ring gsol ba btab pa bzhin lho kha phyogs su chibs bskyod kyis gsung rab gling gi dgon du zhabs sor 'khod de gzim mas bla brang nas phebs bsgrigs sogs kyi sri zhu phun sum tshogs ba zhus pa bzhin der lhod bzhugs kyis lam gyi rim pa'i nyams bzhes dang /
lhag pa'i lha tsho shas du ma'i sku mtshams bcad rgya dam por gnang nga sogs thugs dam nyams bzhes kyi rim pa rgyun ring la shugs drag sar bskyangs pas zab pa dang rgya che ba'i nyams rtogs la yar bskyed lhag par du che ba mang du 'khrungs /
stag phu rdo rje 'chang nas bka' yig bebs pa'i lan du /
mtha' yas rgyal ba kun gyi 'chi med bcud / /
mtshan dpe'i gar du smin pa'i 'jo sgeg gis / /
'chi med grub pa'i dpal sbyin tshe yi lha / /
kun gyis rje btsun bla ma'i sku tshe spel / /
rab 'byams rgyal pa'i mkhyen brtse nus pa'i dpung / /
gcig tu bsdus nas nyam thag mgon med 'gro'i / /
mgon dang skyabs dang gling dang dpung gnyer du / /
mngon bzhengs rje btsun bla ma'i zhabs sen drung / /
mgon po khyod kyi bka' drin kho na yis / /
rtag tu 'tsho ba'i bka' 'bangs gyi na pas / /
mi phyed dad dam drag pos rtse gcig tu / /
snying khong rus pa'i gting nas gsol 'debs snying / /
rgyal kun brtse chen ye shes sgyu 'phrul gar / /
gang gi \u0f38zhabs kyi rdul gyi phreng bar yang / /
sa gsum bsod nams khyon gyis bsgrun min pa'i / /
gsang gsum 'gro ba'i dbyig tu mngon gsal '+zhin / /
rdul snyed zhing gi rgyal ba'i mdzad pa'i rlabs / /
skad cig rer yang sdud pa'i 'phrin las kyis / /
mthong thos dran reg smin grol la 'god pa'i / /
bskal bzang snyigs mtha'i 'gro la stsol ring nas / /
dgyes brtse'i bka' drin gzugs su 'phos pa yi / /
phyi nang bka' yi glegs bu gnong skyes bcas / /
gsang gsum dkyil 'khor dran pa'i gdung ba yi / /
gsos su thob pa'i spro dgar cir yang 'byams / /
mtshams zhu /
rnam 'dren stong gis spangs pa'i skal chad la / /
rgyal ba kun gyi mdzad pa sgrub mdzad ba / /
sa 'dir rnyed dka'i rin chen gcig pu bzhin / /
khyod ni bdag cag bsod nams dpal du byon / /
chos dbyings dkyil 'khor gcig tu thabs cig par / /
bgrang yas bde gshegs gdan 'dzoms gral ring nas / /
lnga @# / /
bdo'i 'gro ba 'dren pa'i ded dpon ni / /
rnam 'dren khyod nyid kho nas bdag gir mdzad / /
las nyon mi gtsang ngan dgu'i 'dam khrod du / /
rmongs dang bag med kyis 'byan srin bu lta'i / /
dman la lhag par brtse ba'i mdza' bshes ni / /
'dren mchog khyod nyid kho nar snying nas khums / /
lhag par bdag gi mgon dang skyabs gcig pu / /
gling dang dpung gnyen pha dang ma yang ste / /
gtsug gi nor bu gcig pu ji bzhin du / /
do zla med pa'i rigs kyi bdag po lags / /
de phyir zhabs sen bskal pa rgya mtsho'i bar / /
brtan par ma gyur bdag cag ci zhig go /
mya ngam thang du 'khyams pa'i long ba'i tshogs / /
dmigs bu gcig pus dor na ji ltar byed / /
rin chen gcig gang stor na dpul sel gang / /
zla gzhon gcig gang med na gdung sel gang / /
nyin byed gcig gang nub na mun pa'i gling / /
'jigs sar skyel mas bor na gang la re / /
de slad sku tshe brgya phrag 'brang bya'i bar / /
rtag brtan rdo rje'i ngo bor 'tsho gzhes kyi / /
bka' drin nam yang 'dor ba med pa zhes / /
dngos bshams yid kyis sprul pa'i mchod sprin bcas / /
rtse gcig snying nas lan brgyar gsol 'debs na / /
ji ltar gsol bzhin zhal bzhes dam bca' yi / /
bka' drin brtse ba'i klong nas skad cig kyang / /
nam yang 'dor pa med par thugs rjes zungs / /
ring min dgyes zhal mngon sum blta bzhin par / /
gsung gi bdud rtsi nyams su myong ba dang / /
gsang 'dzin sras kyi thu bor rjes gzung ba'i / /
skyabs 'jug dang bcas brtse klong mnga' ba mkhyen / /
zhes snying khong nas gsol ba lan stong du 'debs pa'i sra sti'i dbyangs kyi 'phreng ba spyan lam 'bab stegs lha reg dang /
'bul rten mtshon pa tsam zur phul bcas la rgya zhus te /
skyabs 'bangs pha bong kha sprul ming pas dol gsung rab gling dgon nas lha phyag grangs med dang bcas spyi bor bteg ste phul ba'i zhu yig /
ces pa phul /
der snga phyir gsung gling mchog sprul nas zhu ba po mdzad de byang chub lam gyi rim pa'i nyams khrid dang gsang sngags zab dgu'i smin grol gyi gdams pa'i char rgyun yang yang dbab cing /
de khul gyi yul sde du ma'i mi tshogs khyon cher 'dus pa rnams la /
grub rgyal lugs kyi tshe dbang dang /
lam yongs rdzogs kyi gsung bshad dang 'brel thugs rje chen po ngan song kun sgrol sogs kyi khrom dbang /
yig drug gi bzlas lung sogs chos bka' du ma rgya cher stsal te skal ldan gyi skye bo bgrang ba las 'das pa zhig gi rgyud la thar pa dang thams cad mkhyen pa'i sa bon khyad par can mang du bskrun par mdzad /
hor zla bcu pa'i tshes bcu nyin sprul sku grags pa rgyal mtshan gyi sku gdung rin po che dngos su bzhugs pa'i gnas dol chu mig dkar mo zhes bar ched phebs kyis @# / /
dus phyis phyag g.yas btsam bzhugs pa spyan drangs pa'i mdun du mchod pa'i tshogs rgya chen po dang /
tshogs kyi 'khor lo bcas 'bul gnang mdzad rgyur /
sprul pa'i bstan srung gnyan po rdo rje shugs ldan rtsal la la tshogs mchod 'bul tshul gyi cho ga dngos gzhi bka' rtsom mdzad de mchod sprin rgyas spros thog / /
bskang chog dang /
tshogs 'khor rgya chen po 'bul gnang dang 'brel bar 'jam mgon rgyal ba gnyis pa'i mdo sngags zung 'brel gyi bstan pa tshang la dri ma med pa'i lugs bzang mkha' khyab tu dar zhing bstan 'dzin dge 'dun gyi sde bcas yun du gnas la chos 'byor 'phrin las rgyas pa dang /
'gro kun bde skyid legs byas kyi dpal yon rdzogs ldan gyi dus bzhin 'phel ba sogs rlabs che'i thugs smon gyi mtshams sbyor bcas shugs drag tu gnang /
de nas 'phyong rgyas khul /
rtses thang /
khra 'brug /
bsam yas sogs yar klungs phyogs kyi gnas rten khag du mar mchod sprin thugs smon sogs kyi sgo nas gnas 'brel rgya cher 'jog par mdzad cing /
lhag par 'ol dga' khul gyi dben pa'i gnas mchog lha sdings dang /
rgya sog /
chos lung /
chos bzang /
gzim khang ser po /
mgar phug sogs rgyal ba tsong kha pa chen po yab sras kyi sgrub gnas khyad par can phal mo cher byon te zla ba lnga drug tsam gyi yun du bzhugs te sgrub gnas byin can rnams su mchod tshogs rgya chen po dang 'brel bar mdo sngags lam gyi rim pa'i nyams bzhes spyi dang /
byang chub kyi sems rin po che rnam pa gnyis /
zab lam rdo rje'i rnal 'byor mthar thug pa rnams sku nyams su bstar bas zab rgyas kyi lam gyi rim pa'i nyams rtogs sngar yod la gsos thebs te me la bud shing bsnan pa bzhin du thugs dam ting nge 'dzin gyi sgo du ma'i nyams rtogs kyi drod skyed shin tu 'phel bar gyur to / /
dgung grangs zhe bzhir phebs pa lcags bya lo nang du 'ol kha phyogs nas rim gyis phyir phebs te bkras chos gdan sar zhabs sor bkod cing bstan 'gro'i mdzad bzang rlabs po che sngar mus ltar skyong bar mdzad /
hor zla bdun pa'i mjug tsam nas lha klu dga' tshal ba'i sku ngo lha lcam g.yang 'dzoms tshe ring nas sku gshegs gung 'jigs med rnam rgyal dang /
lha sras gung phun tshogs rab rgyas rnam gnyis sku 'das pa'i dgongs rdzogs su tshad dmigs kyis sbyin bdag mdzad de chu bzang chos rar nyin nyer bzhi'i ring /
de mo mchog sprul rin po che dang /
gling rin po che /
khri byang mchog sprul rin po che /
brag g.yab gdong kong /
kong po shar pa /
rgyal rong shar pa /
mtsho sna /
tshe gling gnas bla sprul sku sogs bla sprul sum cu so gnyis dang /
gdan sa chen po gsum dang /
rgyud grwa rnam gnyis sogs kyi phyogs 'dus ser skya byings bcas bsdoms zhu mi tshogs pa bdun @# / /
brgya lhag tsam la lam rim 'jam dpal zhal lung dbus brgyud lho brgyud gnyis ka dang /
myur lam dmar khrid /
sbyor chos skal bzang mgrin rgyan /
lho brgyud sbyor chos /
skyes bu chen po'i bdag gzhan mnyam brje'i skabs blo sbyong don bdun ma bcas sbrags pa'i nyams khrid nyin nyer bzhi'i ring du gnad la smin pa stsal te /
de skabs shig tu 'di lo zla ba bzhi pa'i tshes nyer lnga nyin skyabs mgon bla ma rin po ches bdag la byin gyis brlabs pa'i mtshan ma bzang po zhig byung bas de'i byin rlabs la brten nas da res lam rim sogs kyi 'chad nyan bzang po 'di byung ba yin zhes zhal nas gsungs /
sbyin bdag sogs nas bka' chos kyi thog mtha' bar gsum du bsnyen bkur 'bul mi shin tu mang ba byung bas tshogs gnyis kyi sgo brgya phrag du ma mngon par phye ste rgyal ba'i chos gzugs kyi sku 'thob pa'i sa bon khyad par can du ma bskrun par byas /
chos ra 'dir lo grangs du ma'i yun du chos 'khor rgya chen po yang yang bskor bar mdzad pa'i chos thun snga phyi'i seng dbang rnams su kham sdong dang rdo pha bong yod pa'i thad dang ri gshongs kun chos gos phrag tu bsnams pa'i dge 'dun stong phrag du mas ser ding ding du khengs te zab rgyas chos kyi 'gro gleng 'ur dir re ba mdzad nas bzhugs pas /
rdo rje 'chang nyid nas chos gsung pa'i chad? skabs rnams lta ci /
tshogs bar du dge 'dun 'byon bzhugs kyi tshul tsam mthong thos kyi yul du gyur pa'i rnam dpyod ldan pa du mas kyang sngon ston pas bya rgod phung po'i rir sher phyin gyi mdo sde rin po cher gsung ba'i 'khor slob dge 'dun 'byon bzhugs sogs kyi rnam thar yang 'di 'dra dang phyogs mtshungs pa zhig yod pa gor ma chag snyam du sems shing glengs te /
dga' gus rab tu dwang ba'i smon 'dun drag pos thar pa'i sa bon grung po rgyud la bskrun pa'i skal ldan gyi skye bo bgrang ba las 'das pa zhig byung ba de skabs kyi lo rgyus la mkhas pa'i gzur gnas blo ldan yongs la gtam du grags so / /
gzhan yang lo der 'bras spungs gtsang pa mkhan chen nas zhus pa bzhin chu bzang 'du khang du bla sprul dge bshes sogs snod ldan gyi slob tshogs mad tsam la grub chen dril bu zhabs lugs bde mchog lus dkyil gyi dbang chen thengs gsum pa dang /
de'i rim gnyis yig cha bzhi sbrags kyi zab khrid lan gnyis pa bcas stsal /
sngon dus rnams nas bstan srung rdo rje shugs ldan pas rje bla ma mchog gi sku lus dang grib ma ji bzhin 'bral med du 'grogs te bzhed dgu'i 'phrin las mtha' dag g.yel med du sgrub par mdzad la /
skabs 'gar bstan srung gnyan po ngang nyid mi'i rten gzhi'i? khog tu zhugs te rdo rje shugs ldan pa rang gi srog gtad kyi chog gsar du bka' rtsom gnang dgos pa'i bskul ma @# / /
yang yang zhus pa ltar re zhig chos skyong chen pos gsung bskul gnang ba ras bor ma mdzad par rje nyid kyi thugs nyams su ji ltar shar ba bzhin gyi srog dbang gi cho ga yang bka' rtsom mdzad /
bkras chos su phebs mtshams dwags po khul nas yab rje rdo rje 'chang chen po dgongs pa chos dbyings su thim tshul gsan pas dgongs rdzogs mchod sprin rgya gang che dang /
lha khul gyi bla sprul skyes chen dam pa'i tshogs du mar thugs smon bden bskul gyi rim pa zhu gnang mdzad rgyu sogs la thugs khur ltur bzhes gnang /
yab gzhis glang mdun pa nas gzhan brgyud de zhu bskul mdzad pa ltar dpal mgon zhal bzhi'i bskang chog ljags sgrigs dang /
de'i par byang nyung du bcas gnang ba dus phyis shig tu rje nyid kyi phyag rtags ma'i ma phyi ngo ma bkras chos yig tshang las thon pa ltar ro / /
lung shar ba rdo rje tshe rgyal la gong nas spyan gsal shin tu che pa'i dus der mda' dpon shan kha ba 'gyur med bsod nams stobs rgyas nas lung shar la phog thug gi rnam pa cung zad shor bar des shan kha ba ma nyes nag 'gol gyi khrims lugs rtsub mor sbyor rgyu'i grangs gshom shugs cher bgyis par brten shan kha bar nyen tshabs 'jigs dang ngas mi bzad pa'i dang tshul thog tu babs te rje bla ma la gsol gdab phur tshugs su zhus par /
rje nyid nas bstan srung rdo rje shugs ldan pa'i 'phrin bskul 'dod don myur 'gugs zhes pa bka' rtsom mdzad cing /
'brel mtshungs gzhan ma 'gar yang rgyud bskul gyi gsung mol nan du stsal zhing dgyes brtse'i skyabs bsrung gi r+wa gur zab mor btsud pa la brten nas ring min sngar 'khon gyi nyer 'tshe de dag las grol te bag phebs su gnas chog pa byung ba rdo rje 'chang nyid kyi bka' drin nyag gcig yin zhes shan kha pa rang nyid nas lan du mar gsung ba thos so / /
dgung grangs zhe lngar phebs pa chu khyi lo /
rje bla ma rdo rje 'chang nyid kyi yab dgung grangs zhe lnga'i skabs 'das pas rdo rje 'chang rang nyid kyang dgung lo zhe lnga'i skabs sku 'tshubs che ba'i sri yod tshul zer srol gyi sri ldog ched du /
chu bzang du tshe lha rnam gsum gyi sku mi tshad tsam bzhengs gnang thog /
rtag brtan gdan sar sku tshe'i tshe sgrub tu tshe dpag med kyi ljags bsnyen bdun gcig ring bzhugs par thugs dam nyams bzhes bskyangs skabs rdo rje 'chang nyid kyi sku gzugs tshe dpag med kyi sku mngon sum du gyur pa'i gsal snang dang nga rgyal brtan po rgyun ring du 'khrungs pa dang /
skabs shig dge bshes blo bzang bsam 'grub rin po ches sbyin bdag zhus te stag phu rdo rje 'chang dang lhan rgyas rtag brtan gzim spug tu bde mchog gi sgo nas tshogs 'khor 'bul gnang mdzad skabs rje bla ma nyid nas rtag brtan gzim chung phyi nang thams cad 'khor lo sdom pa'i rten brten pa'i @# / /
dkyil 'khor shin tu gsal ba yun ring du gzigs pa byung /
yang gnas der khro bcu'i phyir blog gnang ba'i skabs rdo rje 'jigs byed kyi gsal snang dang nga rgyal brtan po byung gsung ba dang /
skabs shig gtsang pa thub bstan dang /
'bras spungs dge bshes a dga' bstan 'dzin gnyis kyis zhus ngor /
spang lung mtshams pa /
brag g.yab rtogs ldan rin po che /
dge bshes blo bzang bsam 'grub rin po che dang /
dge bshes tshe dbang bsam 'grub rin po che /
bzhi sde tA zur /
ye shes skal ldan /
'jam dbyangs chos 'phel sogs zhu mi sum cu skor la 'jigs byed lha bcu gsum ma'i bskyed rdzogs kyi zab khrid rgyas la zhib pa gnang zhing /
'di skabs bskyed rim gyi skor nas gzhal yas khang sogs 'jim pas blos bslang bzhengs pa dang bcas te phyag khrid rgyas par stsal /
rtag brtan gyi gnas thog mar nyin mor yang gzugs gzhan mi mthong bar sa rdo gtor zhing 'phen pa sogs 'tshub shin tu che bar rdo rje 'chang nyid kyis rdor slob mdzad de /
chog gra dge bshes sku bges sogs dang bcas pas chos rgyal gyi glo bur las bcol la brten pa'i gtor zor 'phen pa sogs mdzad pas rim bzhin 'tshub ma mtha' dag rang zhir 'gro ba byung /
spang lung mtshams pa zhes pa rdo rje rnal 'byor mas rjes su bzung ba'i rnal 'byor pa khyad par can zhig yod pa des bla ma rdo rje 'chang chen po lcang skya rol pa'i rdo rje yin pa dang /
dge slong 'jam dbyangs chos 'phel dang /
gsol dpon 'jam dbyangs gnyis de skabs rgya mi'i lus blangs pa /
sogs po rgyal mtshan 'di ri bo rtse lngar lha bris pa zhig yod pa de'i skye ba red ces gsungs pa dge bshes tshe dbang bsam 'grub rin po che gsung /
ser sngags grwa rigs dge slong 'jam dpal bzang po nas zhus ngor lho kha gsung rab gling gzim mas mchog sprul rin po che dang /
brag nag mtshams pa sogs zhu mi nyi shu skor tsam la rgyal mchog bskal bzang rgya mtsho'i gsung mgur lha sa'i par thung dang /
ser sngags nam mkha' bstan skyong gi gsung sbyor ba'i chos drug gi khrid yig dwangs shel me long /
thun drug bla ma'i rnal 'byor bcas kyi ljags lung /
gsung gling sprul skus zhus ngor thugs rje chen po ngan song kun sgrol gyi rjes gnang bcas stsal /
zla ba bzhi ba'i tshes bcu bdun nas chu bzang chos rar /
bla sprul sogs tshogs pa lnga brgya brgal bar lam rim bde lam dang /
rje tsong kha pa'i gsung nyams mgur bsdus don du grags pa /
paN chen bstan pa'i nyi mas mdzad pa'i lam gtso rnam gsum gyi khrid yig /
blo sbyong don bdun ma'i rtsa tshig bcas sbrags ma'i nyams shing rgyas par gnang /
gong sa mchog gi bka' dgongs ltar rtse pho brang chen po po ta la @# / /
dang /
nor gling skal bzang pho brang so so'i rgyal sgo'i 'gag tu dpal rdo rje 'jigs byed chen po'i sgo nas dam sri gnon pa'i cho ga gan brgyur /
sgang 'dre mnan chog thar med gshin rje'i lto khung dang /
de'i bca' gshom bcas gsar sgrigs zin 'dengs lam tsam mdzad pa'i thog nas /
nyin bdun gyi ring bsgrub mnan rtags thon dang /
zhol khang sras shar chos sprul sku nas bde mchog lus dkyil gyi chos skor spar thung gras rnams phal che ba gsar bskrun mdzad pa'i dkar chag gnas gsum mkha' 'gro'i snying nor zhes pa par byang smon tshig dang chabs cig bka' rtsom mdzad /
dus phyis bde mchog lus dkyil gyi dbang khrid gnang ba'i skabs 'gar yang /
lam 'di la sgrub pa gsha' ma gnang mkhan tsho'i nyer mkhor 'di'i sgrub dkyil sogs kyi chos skor bskyed rdzogs dang bcas pa cha tshang zod chung zhig 'khyer bde bar 'khod yod pa bsnams te dben pa'i ri khrod rnams su phebs chog pa yod /
ces gsungs shing /
dkar chag tu gsal ba'i bsnyen yig bka' rtsom ma grub kyang 'di ltar 'doms pa lam gtso gsum dang /
rim gnyis kyi gnad la gtso bor 'bad pa las grangs bsnyen tsam gyis sa chod che ba mi 'byung zhes go bar mdzad pa yin snyam ste /
rje nyid kyi zhal nas /
'jam mgon tsong kha pa chen po yab sras kyis slob ma rnams sa lam bgrod pa'i dmigs rnam sogs 'don gyi sa gcod par dgongs te bsnyen tshad rgyun ring po mi gnang ba'i phyag srol yod ces bka' chos kyi dus su yang yang phebs pa'i phyir ro / /
'di dus kyi lo phyi nang gang yin zhig la stag brag ri khrod du de ga'i bla brang nas bzhugs sgrig mdzad pa'i gzim shag tu bka' chos gsan pa'i ring lhod bzhugs kyis /
stag brag khri sprul rdo rje 'chang chen po'i drung nas mi tra brgya rtsar grags pa'i dbang chen yongs su rdzogs pa'i bka' dbang cha tshang pa dang /
de'i dbang chog 'on rgyal sras skal bzang thub bstan gyi gsung bka' rgya ma dang /
sgrub thabs blo gsal mgul rgyan gnyis kyi ljags lung bcas legs par gson cing de skabs kyi phyag bzhes mang dag cig dang /
dbang gi brgyud tho'i gsan yig kyang phyag bris su 'debs par mdzad /
dgung grangs zhe drug tu phebs pa chu phag lor gong sa rin po che'i bka' 'brel lha ldan smon tshogs bar gyi rme ru'i dpyid chos lo rer dga' ldan khri rin po ches gnang mus bzhin 'di lor rje bla ma nyid nas gnang dgos tshul phebs pa ltar zhu mi dad 'dus bla sprul dang /
bka' rams dge bshes /
ser skya 'bring dkyus bcas tshogs pa nyis stong tsam la rje tsong kha pa'i gsung lam rim 'bring po dang /
bde myur /
zhal lung bzhi sprags kyi zab khrid /
sems bskyed mchod @# / /
pa ste gon dngos gzhi dang bcas pa legs par gnang /
sems bskyed kyi rdzas kyi gras gan gos ser pho'i dbu gdugs dung dkar po g.yas su 'khyil ba'i tog dang ldan pa sogs sems bskyed kyi rdzas phud snying po'i lcid dang ldan pa 'ga' gong sa rin po cher gus 'bul mdzad /
stag phu rdo rje 'chang chen po dbus su phebs pa dang lhod mjal gnang zhing /
nyin gcig rdo rje 'chang rnam gnyis lhan cig rtag brtan e gsang phug tu phebs skabs /
dpa' bo mkha' 'gro mtha' yas pa zhig gis bde pa chen po'i rol rtsed sna tshogs pas sdun bsus shing /
gzim phug gi steng nas dpal 'khor lo sdom pa ye shes kyi sku dngos kyi gzigs pa mjal /
de nas rje bla ma rdo rje 'chang chen po gang nas stag phu rin po cher brtan bzhugs shig 'phul gnang mdzad par /
de'i tshe gzim phug de yang da lta'i gu dog gi rnam pa de 'dra ma yin par yangs shing rgya che la /
grub bzhi sgo bzhi rgyan rta babs dang bcas pa gzhal yas khang gi mtshan nyid thams cad yongs su rdzogs pa zhig tu gnas 'gyur zhing /
chogs kyi 'khor lo'i yo byad bkye bsdu la sogs pa'i bya ba dang /
brda dang brda lan dri 'jal /
glu gar dang rol mo 'bud rdung rnams kyang dpa' bo dang DA ki ma rnams kyis mdzad /
de'i tshe stag phu rin po ches bla ma rdo rje 'chang 'di nyid kyi sku lus kyi nang na gnas pa'i rtsa ro rkyang dpu gsum sogs gnas yul gyi rtsa khams thig le'i bzhugs tshul rnams gsal bar gzigs pa dang chabs gcig /
stag phu pa rang gi phar phyi sku lus kyi rdza ma nyid nang dbu mar thim pa'i nyams dang /
lhan skyes kyi bde ba chen po mnan pas mi non pa lta bu 'khrungs shing /
de'i tshe mchod yul gyi tshogs zhing yang bem sku bris 'bur gyi rnam pa can ma yin par ye shes kyi lha tshogs dngos gnas par gsal ba'i gseb nas rgyal pa 'brom ston pa mdun gyi thad kar yer gyis byon te /
bu padma badzra khyod kyi rgyud la da lta ba de ba chen po'i nyams myong khyad par can skyes pa 'dis mtshon dus gsum gyi legs tshogs thams cad bla ma dge ba'i bshes gnyen 'di nyid kyi bka' drin la brten nas byung bas dus rtag tu bkur ste dang drin gzo'i mchod pas mnyes par byed pa gal che /
zhes dang /
spyi sgos la bde dog ji 'dra yong ba'i 'byung 'gyur gyi lung bstan tshigs su bcad pa 'ga' zhig kyang stsal to zhes rje stag phu pa chen po nyid kyi phyag bstar ma'i bsnyel byang zin bris las byung /
zla ba bzhi pa'i tshes bcu'i nyin rje nyid dang stag phu rdo rje 'chang chen po /
skal ldan gyi tshogs pa 'ga' re dang bcas gdan sa gong rtag brtan e gsang mi shigs @# / /
dpal gyi yang phug tu dpal 'khor lo sdom pa'i gsung chog tshes bcu'i tshogs ston bcas rgyas par gnang ste bla ma lha'i rnal 'byor zab mo'i sgo nas bde stong lhan cig skyes pa'i rol /
gar cir yang rtsen pa'i ngo mtshar sgyu ma'i mchod sprin brjod las 'das pa ma tshogs mkha' 'gro rgya mtsho rab 'byams dang lhan cig tu rol ba'i skabs stag phu pa chen pos rje bla ma rdo rje 'chang gi drung du zag ma rim gnyis las brtsams pa'i nyams dbyangs gsol 'debs su mdzad de phul bas /
de na 'khod pa'i slob tshogs rnams bla ma yab sras la dad gus lhag par brtas pa'i skal bzang rmad du byung ba'ang thob ces grags so / /
yang bla ma yab sras rnam gnyis bkra shis chos gling du phebs skabs shar phyogs kyi ri rgyud cig nas dge slong gi cha byad can gyi mi ma yin mgo la thang zhu gyon cig lag na bka' gdams chos 'byung gi glegs bam thogs pa zhi dul can zhig dang /
rgya lu'i chas can zhig bcas gzigs pa de gnyis kyis /
khyed bla ma yab sras kyis gnas 'dir zhabs sor bkod nas mdo sngags 'chad spel gnang ba shin tu legs /
nged rnams kyis kyang lus dang grib ma bzhin rjes su 'brangs nas 'phrin las kyi sdongs grogs g.yel med sgrub po zhes zer ba zhig byung /
ser smad dge bshes dkon mchog 'byung gnas g.yung dgon mkhan por phebs rgyu'i thon phyag mjal kha dang /
byed sgo gang cir bka' slob / /
'dod chos 'ga' re bcas zhus pa'i re 'dun yongs su bskangs shing /
srung byin dang /
thon rdzongs sogs kyang gzab par stsal /
phyogs mtha'i zhu yig mang po dang /
'dan ma lab skyabs mgon gyi phyag bris bka' lan sogs kyang gnang ngo / /
dgung grangs zhe bdun du phebs pa shing byi hor zla dang po'i tshes gcig nyin /
gnam lo'i rgyal po gsar du tshes pa'i dgyes ston rmad du byung bar bstan 'gror gcig tu dkar ba'i mdzad 'phrin phyogs brgyar brdal ba'i slad du rten 'byung gi sgo phun sum tshogs pa brgya phrag tu dbye bar mdzad /
rgyun gtan 'char can gyi nyin zhag re'i thugs dam nyams bzhes ji ltar gnang ba rnams mdzad lam gyi 'og tu don bsdu'i skabs nas bstan pa bzhin chag med kyi thog /
dad mjal zhu mi dge legs sprul sku rin po che sogs dge 'dun nyis brgya brgyad cu skor gyis mtshon ser skya ches mang po 'byor bar dgyes pa'i 'dzum dkar lhug par grol ba'i gsung mchid dang /
reg pa don ldan gyi phyag dbang /
srung mdud sogs babs bstun gyis stsal te tshang ma'i re n+'+dod yongs su skong bar mdzad /
sngon yod sku rten rnying pa mang du bzhugs pa'i byams khang du phebs te chog gra dge slong rnams dang lhan cig @# / /
tu dpal ldan 'dod khams dbang mo'i tshes gtor sngags grwa'i phyag bzhes ltar 'dul gnang mdzad /
tshes gnyis nyin /
rgyal khri sprul /
'phan po brag rgyab sprul sku /
ser sngags grwa tshang gi las sne mkhan po dbu chos sogs dge 'dun zhal grangs nyis brgya tsam dang /
phal dkyus gzhan mang ba bcas la mjal kha gnang /
'di nyin \u0f38 gong sa rin po cher gnam lo gsar tshes kyi legs 'bul 'bul bar gnyer 'phrin las chos 'byor brdzong sta mdzad de /
de'i gdong du zhu yig kyang /
rab 'byams rgyal kun 'dus zhal ltar bcas srid zhi'i gtsug gi rgyan gcig \u0f38 gong sa lha mi'i rnam 'dren chen po mchog gi \u0f38 zhabs sen yid bzhin dbang gi rgyal po che rgu'i gtsug nor brtsegs pa'i khri 'phang mngon mtho'i drung du /
sgo gsum gus slob pha bong kha'i skye ming pa nas rab gus dwang ba chen pos phyag dang bcas te zhu gsol rtse gcig tu 'debs snying /
deng /
gang gi thugs bskyed rta bdun shugs kyis rdzogs ldan nyi ma gnyis pa'i lang tsho gsar du 'dren pa'i dus kyi char yang /
sras bcas rgyal ba bgrang du mi bzod pa'i mkhyen brtse ye shes kyi rdul mang bskal pa rab 'byams cig car du spungs pa /
mtshan dpe'i snang brnyan ltun po'i dbang po mtha' klas gdul bya gling bzhi'i dbus na brtan brjid chags shing /
sa gsum yid can ma lus mngon mtho nges legs kyi lam bzang dam par 'god pa'i thun mong dang thun mong ma yin pa'i ngo mtshar chos srid mdzad 'phrin srid pa'i sgron me zung gis phas rgol smag ru ma mtha' dag ming gi lhag mar byed bzhin par 'tsho zhing gzhes pa ni stong gsum rin chen sna bdun gyis phyur bur bkang ste lan brgyar dbul yang gzhal dka'i go skabs ring por gyur pa'i bka' drin gyis mngon par lci zhing /
mgon po bde legs kun stsol yongs 'du'i dbang po'i thugs rje'i grib bsil du 'tsho ba gus slob skye ming pa bdag kyang zag phung la 'du 'khrugs tsha gdung gis ma gtses shing /
'khos bstun bstan pa'i zhabs 'degs dang 'brel ba'i dge blo ma bor tsam du yod mus lags /
mtshams su zhing rdul bye ba snyed kyi grangs dang mnyam pa'i yid sprul gyi lha phyag sngon 'gro'i sgo nas gsol ba rtse gcig tu 'debs pa'i snying por /
sa rtol ljon pa'i khams dang 'grogs pa'i gnam lo'i rgyal mo gsar du bzhad pa'i dgyes ston skabs gsum bdag po'i dpal 'byor zol du byed pa'i mdun sar rten cing 'brel 'byung gi sa rga mi 'chol ba dang /
lhag don mgon po mchog zhe dgu'i dgung skeg tu phebs par tshul bstan sku bgegs kyi mtshan ma phra mo tsam mi bzhes par rlabs chen thugs bzhed ci mchis bde blag tu 'grub pa @# / /
bcas kyi gsol ba 'debs pa'i slad du rab dkar lha rdzas srid na ring bas thog drangs /
bdag gzhan skye 'phags yongs kyi lus longs spyod dang dus gsum dge tshogs ci mchis tshom bur bkod pa'i zhing khams rgya mtsho'i dod 'bul bcas bcos min dad gsum 'dun pa drag pos phul ba lags na /
bdag la bsod nams kyi bgo bsha' chen po thob pa'i slad du dgyes bzhes brtse ba chen pos gzigs te gnam 'og sa steng gi bstan pa yongs rdzogs dang /
'gro ba'i bde skyid bcas gang nyid sku tshe \u0f38 zhabs zung yun du brtan pa kho na la rag lus pa lung rigs du mas mngon sum du grub pa ma zad /
byis pa rmongs pa rnams kyi spyod yul du'ang thun mong du gyur gshis /
snyigs mar spyod pa'i gdul bya'i brlang spyod ji tsam bdo pa de bzhin du thugs bskyed kyi go cha bla lhag tu bzhes te \u0f38 zhabs pad bskal pa rab 'byams su brtan pa'i rdo rje'i bka' bzhes zab mo bde chen 'khor lo'i rgyan mchog dam par smin stsol brtse ba chen pos gzigs pa mkhyaien /
mkhyaien /
mkhyaien /
zhes gsol brtse gcig tu 'debs pa lags /
zhes 'khod pa bcas gus pa chen pos dgyes 'bul mdzad cing /
snga gong zhig nas bzung lo lnga rting phal cher zhig tu de ltar dgung gsar gyi legs 'bul spyi mtshungs bzhin ster chags su gnang /
tshes gsum nyin /
ser smad mkhan rin po che /
stod pa mkhan po /
de mo mchog sprul rin po che /
ser smad las sne byings sogs ser skya shin tu mang bar mjal kha /
ja gral /
bzhes gro 'degs pa bcas sngar rgyun ltar gnang /
tshes bzhi nyin /
'bras spungs gtsang pa mkhan chen /
tshe mchog gling gnas bla sprul sku /
ram pa sras sku zhabs /
tsha rdor phyag mdzod /
pags mthong zhabs gras /
byams smon pa /
rong po tshes mdzad sogs la mjal kha dang /
gsung 'phros lhod 'gol du stsal /
tshes lnga nyin /
sku ngo tA zur byams pa 'jigs med rnam grol nas brtan bzhugs 'bul bzhes dang 'brel bar gzim chung dkyil rnam rgyal zil gnon gyi zhal gror /
tshogs pa dge 'dun bcu bdun bcas kyis bla mchod kyi cho ga tshogs kyi 'khor lo dang bcas pa gzab rgyas dang /
tA zur nas 'bul dngul spam mthob /
cho ga gra rnams la sku yon gzab 'bul bcas zhus /
'di skabs su gsung las /
snga dro rgyal chen sku gsol chos skyong chen po nas rten gsum stsal /
brtan bzhugs maN+Dal skabs kyang khyug tsam phebs pa bcas shin tu bka' drin che zhes gsungs snang /
gzhan yang zhol khang shar chos sprul sku rin po che dang /
sku ngo dga' byang sogs la ngos mjal gnang /
sle lung rje drung mchog sprul phebs par @# / /
yar yang rten gsum sogs 'bul gnang mdzad /
tshes drug nyin /
gzungs 'bul mdzad rgyu'i bum brdzong gnang /
mjal kha zhu mi ser skya phal dkyus mang tsam re nyin bstar gyis zam mi chad par 'ongs par so so'i snying la 'phrod cing /
gtan bde'i sa bon bskrun pa'i mjal kha /
phyag dbang /
gsung byin /
slob ston sogs rgyun mar gnang ba phal cher spyir btang gi dbang du byas te yi ge'i spros pa bskyungs /
tshes bdun nyin /
skyabs mchog dwags po bla ma rin po che'i dgongs rdzogs kyi sku mchod 'bul gnang mdzad rgyur chu bzang ri khrod du phyag phebs /
chog grwa smad rgyud kyi dwags po rab 'byams pa bcu bcas zab lam bla ma mchod pa'i cho ga'i sgo nas mchod sprin sna lnga dang /
tshogs kyi 'khor lo so so nas brgya tshar re dngos dag gzab 'bul thog /
rje bla ma de nyid kyi zab mo'i thugs dgongs ci mchis yongs su rdzogs pa'i thugs smon bden tshig gi mtshams sbyor yang dag par gnang zhing /
chog grwa ba'i sku yon sogs kyang sngar las mi dman pa bstar /
tshes brgyad nyin /
dzi dkar gyi bum sgrub gnang zhing /
'di'i nyin snga rting la byams pa'i zhal gser gyi rgyu grang gser phon che ba spus nyos mdzad rgyu'i zhal ta gnang /
tshes dgu nyin /
rje bla ma mchog gis dbus /
chog zhabs pa rdo rje 'dzin pa blo bzang bsam 'grub rin po che dang /
ser pa slob zur bcas nas dpal mgon zhal gyi bum sgrub dang /
tshes bcu'i nyin /
mgon dkar dang rnam sras kyi bum sgrub /
phyi dror tshes bcu'i tshogs ston bcas mdzad /
tshes bcu gcig /
bcu gnyis /
bcu gsum bcas la /
'du khang du gzungs sgrub dang /
tshes bcu bzhi nyin /
rdor 'dzin blo bzang bsam 'grub rin po cher r+wa pod kha skong gi ljags lung stsal /
'di nyin nags shod stag phu rdo rje 'chang gi phyag bris phebs khar dbu gtugs byin rlabs zhu ba sogs mdzad /
tshes bco lnga'i dus chen nyin /
'phar du theg chen gso sbyong gi sdom pa bzhes /
'di nyin bal po'i chos lags nas zhabs pad yun du gnas pa'i brtan bzhugs 'bul rgyur /
'du khang du brgya mchod /
tshogs brgya sogs rgyas gshoms bcas bla ma mchod pa'i cho ga dang 'bral bar brtan bzhugs zab 'bul zhus /
dgong mor zla 'dzin skabs mchod sprin rgyas spros kyis sbyor chos gsung cho ga dang /
bstan 'gro'i phan pa de rgyas pa'i thugs smon rgya cher mdzad /
tshes bcu drug nyin /
shel dkar ba'i 'grul pa 'byor gdong shel chos bkras bde mchog sprul rin po che'i phyag bris sogs phul bar spyan ras kyis dgyes par btsas shing /
stag pu rdo rje 'chang gi phyag bris zhu lan kyang nang lhugs su 'bul gnang mdzad /
tshes nyer bdun nyin /
tshe gling gnas bla sprul sku dang /
'bras spungs gtsang @# / /
pa dge skos sogs mjal 'phrad mdzad /
tshes bco brgyad nyin /
e pa klog chos sde'i chos rje /
'jog ri phyag mdzod /
bshad zur lha lcam sogs la mjal kha ltod 'gol dang /
dga' ldan pa'i grwa sogs zhu mi brgyad la nA ro mkha' dpyos ma'i dbang bka' gnang du smin par stsal /
tshes bcu dgu la /
skyabs rje gang rgya bla ma rin po che ngag dbang byang chub tshul khrims dpal bzang po'i drung nas ser srung rdo rje'i gur khang ngam /
ser pod ces pa zab gnad can gyi ljags lung gsan rgyur snga gong nas snyan gsan yang yang 'bul bzhes bskyangs pa ltar 'di nyin bkras chos gdan sar phyag phebs par /
rje bla ma rdo rje 'chang nyid nas phebs bsu /
spos sne sogs bcas gzim chung rnam rgyal zil gnon du gdan drangs te mjal dar /
bzhes gro /
rten gsum /
slar yang ljags lung snyan gsan gyi mjal dar bcas 'bul gnang mdzad /
brag mgo sked tshang bla mas zhus ngor dpal mgon zhal bsnyen dus kyi rjes gnang stsal zhing /
mdo nyo dge slong dge 'dun dar rgyas sogs mjal mi mang po la dgyes pa'i gsung gis dbugs dbyung ltod chags par gnang /
tshes nyi shu nyin /
gang rgya rin po che'i mdun nas rgyal mchog lnga pa chen po'i dngos slob yar klubs pa ngag dbang rgya mtsho'i gsung ser srung rdo rje'i gur khang mdzes rgyan bcu gsum cha lag dang bcas pa'i ljags lung gsan pa'i dbu tshugs /
'bras spungs gtsang pa dang /
nyag re'i dge 'dun /
phag ri ba sogs la mjal kha dang /
phyag mdud gnang /
tshes nyer gcig nyin /
ser pod kyi ljags lung 'phro rdzogs par gsan cing /
mjug tu maN+Dala rten gsum /
gtang rag sku yon rnams gzab 'phul mdzad /
e bla ma rin po che phebs pa lhod mjal dang /
gzim lha sdings pa'i thugs brtag bka' lan sogs kyang gnang /
tshes nyer gnyis la /
lho rgyud e lha rgya ri ba'i khri chen sogs la mjal kha stsal /
gang rgya rin po che phebs khar skyabs rten lha reg dang /
gos rta tshag mngags btags kyi sku 'gag sogs kyi 'bul ba dang /
gus 'dud phebs skyel sogs kyang legs par gnang /
tshes nyer gsum chad pa'i nyer bzhi /
nyer lnga /
nyer drug /
nyer bdun rnams su gzim spom mda'i rim gror nyin dang por bskang gso dang /
nyin rjes ma gsum la dgra sri'i sgrub mnan rtags thon du bskyang /
'di'i nyin sngon rjes dag tu /
brag g.yab nyag re'i dge 'dun sogs dang /
g.yul sgang pa /
e bla'i zhabs gras /
spom drung /
tre bo phyag mdzod /
mtsho sna ba dang /
mon pa sogs shin tu mang bar mjal kha /
gsung gleng sogs thabs kyis spel bas rnam par dkar ba'i phyogs la blo 'dun par mdzad /
'phar du gong tshes nyer bzhi la gnas bcu'i sku brnyan rten rnying gi gzungs nyams @# / /
gso'i dbu 'dzugs rgyu dang /
tshes nyer drug nyin /
rgyal tshab byams pa mgon po'i snang brnyan thog brtsegs gnyis tsam yod pa gser zengs kyis gsar bskrun bskyang rgyu'i sku gzugs phebs par rten 'byung gi mjal dar sgron 'bul /
de'i spyan sngar dkar spro /
mchod sprin /
rgyal bstan rgyas pa'i thugs smon bden byin sogs rgya cher spro bar mdzad /
tshes nyer brgyad la / /
spom mda'i zhabs rim gyi gtang rag tshogs 'khor sogs dang /
yi dam 'khor lo sdom pa'i sku brnyan gsar phebs la rje nyid nas phebs bsu spos sne /
rab gnas rta thog mar bcas gnang zhing /
yi dam gyi sku gdan zhu ba dang /
rab gnas tshog grwa ba rnams la dngul dar bcas kyi sku yon zab pa /
ri bo bde chen ba sogs la mjal kha bcas gnang /
tshes nyer dgu nyin /
sog po sogs zhu mi dang 'dus pa mang tsam zhig la paN chen na bza' pa'i be'u bum cha tshang dang /
brag mgo sked tshang rin po ches zhus ngor dpal mgon gdong bzhi pa'i chos skor gyi ljags lung tshugs /
rme ru smon grong btsan khang sku zhabs /
gtsang pa /
lho kha ba sogs mjal mi mang ba 'byor /
gnam gang nyin /
sog po sogs la pe'u bum lung 'phros dang /
dbyangs can lha mo'i rjes gnang stsal zhing /
'bras sgo mang khang gsar mchog sprul rin po che dang /
'ol yug sdings gzhis kyi jo lags tshe dbang /
bal po chos lags sogs mchog dman du mar dgyes pa'i zhal bzang bstan cing /
gsung sgo mchog tu 'phel /
hor zla gnyis pa'i tshes gcig nyin /
spom mda' sbyin bdag nyi ma rgyal mtshan sogs spom mda'i mi ngo yongs rdzogs la grub rgyal lugs kyi tshe dbang gnang /
spom mda' dang /
gtsang pa phyag zur /
de la phyag mdzod /
'ol yug sdings gzhis pa /
jo lags tshe ring dbang phyug bcas nas rten dod /
sku yon dang /
'bul tshan rgya cher btegs shing /
phar yang mjal dar nang mdzod dang /
srung byin sogs yid tshim par stsal /
cha 'phrin pa'i 'grul mi bcu skor sogs mjal kha ba rnams la gsung 'phros /
ja gral /
de dag zin nas gnas bcu'i sku brnyan rnams la bzang gos kyi na bza' sogs gsar 'bul gnang ste mchod gshom gyi dra mig gong 'og g.yas g.yon rnams su rim par gdan drangs nas bzhugs su gsol /
tshes gnyis nyin /
cha 'phrin pa dang /
'od yug a lce lags sogs mjal mi mang po'i 'dod bstun gyi bka' slob stsal zhing /
'di'i skabs snga phyi rnams su byams sku'i prog zhus mtshon pa'i sku rgyan sogs gsar bskrun mdzad rgyu'i gla rngan gyi rgyu 'gro mod mi dma' ba stsal te bzo bo yon gyis mgu bar mdzad /
tshes gsum nyin /
lA ba mgar thar mchog sprul dang /
gong dkar smon @# / /
grong lcam chung sogs la mjal kha dang /
jo lags tshe dbang la phebs rdzongs sogs stsal /
dgong mor chos skyong rgyal chen gyi zla bskang rgyas par gnang zhing /
chog zhabs pa bzhi grwa /
la sku yon sogs 'char can bstar /
tshes bzhi nyin /
tre bo skyabs mgon dang /
de mo rin po che sogs phebs par lhod mjal thog /
skyabs rje stag zag rin po che nas lha dar a she dang /
rten dod sogs 'bul bskur gnang ba dgyes bzhes mdzad /
sngags grwa sogs chos zhu pa mang tsam la bde mchog gi sngags btu'i rjes gnang stsal /
tshes lnga nyin /
chos zhu ba rnams la 'dod chos ljags lung kha yar gnang /
yer pa dge bshes dbang rgyal lags nas ar po'i zhal 'debs sogs phul /
tshes drug nyin /
chos zhu bar dpal gsang ba 'dus pa'i sngags btu'i rjes gnang dang /
rdor sems kyi rjes gnang bcas stsal /
rgyal dod khams tshan nas zhus ngor g.yang rdzas gnad che ba 'ga' zhig gnang /
sngon du mdo spyi bka' blon bla ma byams pa bstan dar mchog la rje btsun ma pham pa'i sku brnyan gsar bskrun bskyang rgyur bkas mngags pa bzhin nye sngon sku brnyan cha tshang ba legs grub thog /
ru yig dang bsgrags te bzhugs sgam khag bcas phyag rgya ma nyams par 'byor bar lan gyi gsung shog 'bul gnang mdzad pa ni /
gangs can phan bde'i sgo brgya srung ba'i rtsa lag gcig pu /
sa chen po chos bzhin skyong ba'i mi dbang bka' drin mtshungs med dpal sa skyong bla ma mchog gi bzhabs sen phyogs las rnam par rgyal ba'i khri drung du /
yid rtse gcig pa'i dam tshig gi mdud snying dbus su bcings te zhu gsol /
deng rdzogs ldan gzhon nu'i lang tsho rnam par bdo ba'i dus kyi char yang /
dge legs bdud rtsi'i dpal yon 'bum du 'khyil ba'i khams kyi snying po /
stobs kyi 'khor los bsgyur ba'i yon tan rin po che'i rdul mang gcig tu spungs pa'i gang sku'i lhun po /
sa dum bu bcu gnyis kyi khyon las rnam par rgyal ba'i sde bzhi'i dbu rmog btsan po'i bang rim bla nas blar mtho zhing /
chos srid nyi zla'i rna cha zung du g.yo ba'i bka' rtags 'od zer gyi rtse dgas sa gzhi bar snang dang bcas pa bde skyid kyi snang ba dkar po la 'god pa'i bka' drin chen po rjes su skyong bzhin 'tsho zhing gzhes pa mi spyi sger yongs la bka' drin gyi phung po bla na med par thob /
'di na bdag kyang bla ma mchog gsum gyi byin mthus 'tsho khams bde zhing rang dgos bshad sgrub bstan pa'i zhabs 'degs kyi gzugs brnyan lhag bsam gyi khur du lci zhing gnas lags /
mtshams su zhu gsol /
sngon gyi dus ring mo zhig nas bzang po'i las kyi 'brel pa lu gu rgyud du bcings pa'i rten 'byung gi mthu gzhan dang mi mnyam pas mi dbang chen po gang nas rtag par brtse ba'i spyan ras kyis bskyangs @# / /
pa'i bka' drin rab dang phul gyis 'tsho bar ma zad /
nye lam bka'i pho nya ba ched gnang gdong snying la sim pa'i dpal yon 'bum du 'gyed pa'i bka' glegs dbyangs kyi rgyal mo /
lha reg nang mdzod kyis klubs pa rin chen dang po'i srang gi phur ma dang bcas pa /
lhag par bdag nyid kyis ring mo'i dus dag nas spyi bye'i 'phral yun gyi legs smon rlabs po che'i slad du rje btsun ma pham pa'i snang brnyan 'di lta bu zhig 'grub na ci ma rung snyam du nyin mtshan smon pa'i khur du lci yang /
bya ba las kyi 'du 'god ji bzhin sgrub pa'i nus pa dman pas smon pa'i yul tsam las lag tu ma lon pa /
deng 'ding mi dbang sa yi tshangs pa chen po gang nyid kyi thugs rje tshad med pa'i bka' drin kho nar brten bdag nyid nas 'bad rtsol bkod mngags kyi 'du byed phra mo tsam la yang ma ltos par ji ltar yid la re pa ltar gyi snang brnyan rin po che lha'i bzo bos bskrun pa lta bu bzo bkod rgyu tshogs yul du phyin pa bzhugs khri rgyab yol khri drug 'gyogs dang bcas pa /
phebs lam du yang 'gal rkyen phra mos kyang ma gos par 'di zla'i tshes nyer drug nyin phebs par rten 'brel gyi khyad de 'phral sgam gcig zhal kha phye bar dang po nyid du phyag g.yas pa kho bo'i lag tu son pa bcas ji skad du /
de tshe rgyal ba byams pa rab tu dgyes / /
phyag g.yas bdag gi mgo la bzhag bzhin du / /
zhes sogs kyi don ltar sgo gang nas kyang ma bsgrigs lhun grub kyi rten 'byung khyad par du 'phags shing /
de rjes mi ring bar ri khrod du lam tsam sgrig gshom dang 'brel rtsis len zhus par rdib zhom lhu gyar phra mo tsam yang med par dkar chag nang gsal ltar nyams med spyi son byung ba bka' drin gzhal dka'i gnas su gyur cing /
rgyu 'gro dang bzo ba'i gla lto sogs gang yang 'bul ma dgos pa'i gsol ras dgyes stsal yin tshul phebs pa 'di lta bu ni zhu nus bral bar rang gi tshogs gnyis rdzogs pa'i phyir 'khos ka gang yod nas rgyu 'gro ci lcogs shig 'bul chog pa nas /
ji skad du /
byams pa'i sku gzugs phul byung bzhengs pal / /
zhes sogs dang /
rgyud las /
gang phyir phyogs bcu'i sangs rgyas dang / /
byang chub sems dpa'i bsod nams pas / /
slob dpon ba spu'i khung gcig mchog /
ces sogs gsungs pa ltar gyi de bzhin gshegs pa'i snang brnyan bzhengs pa'i bsod nams rlabs po che dang /
dge ba'i bshes gnyen la mthun 'gyur bsgrubs pa'i phan yon gnyis ldan sogs kyi dgos pa du ma'i dgongs bzhed bla na med pa yongs su skong pha dang /
bka' drin gyi cha shas phra mo tsam bsab ched snga 'phros 'di nas cha lam phyed thob tsam gyi rgyu yon dngul 'bor tho gsal bzhin zur phul thog /
lha reg srid du ring ba nang mdzod dang /
'di kha'i nang rten khyad 'phags 'dod don thams cad yid @# / /
bzhin 'bad med stsal pa'i rje btsun sgrol ma'i snang brnyan rgya gar shar li las grub la ye shes dngos bzhugs lta bu 'di nyid mi dbang chen po gang gi bzhed don gang ci 'bad med du 'grub pa'i thugs dam gyi rten du gshegs su gsol ba lags na /
na bza' sku rgyan sogs dkar chag zur gsal ltar dgyes bzhes nas /
rgyun gtan phebs bzhugs gang sar gdan 'dren gsol 'debs kyi rten du mdzad gnang yod pa nas /
gtso bo ni /
bla slob tshe rabs 'bral ba med par dga' ldan gyi zhing du byams mgon sras kyi thu bor 'khrungs pa dang /
nam zhig na rgya gar rdo rje gdan du rnam 'dren lnga pa'i mdzad pas rnam par rol pa na 'dus pa dang po'i 'khor du grol ba dang /
gnas skabs su yang gang gi bzhed dgu 'bad med du 'grub pa sogs kyi gsol 'debs ji srid 'tsho bar nar mar zhus chog pa bcas dgyes klong du rol ba /
byams sku'i phra rgyan dang /
tsha gser /
gzungs shog sogs kyang lam tsam go bsgrigs zin par mgyogs thabs sku bzhengs zhu 'dun ci che yang bzhugs yul lha khang zhig bzhengs bskrun zhu dgos sogs sa yul 'os 'gab cig gtan ma khel bas phar tsam ma 'gyangs thabs med kyang /
gzhi nas mi dbang mchog gi bka' drin snying bcang dang /
rang gzhan tshogs gsog gi rten du phyi bshol yun 'gyangs su mi 'gyur ba'i thabs tshul gang zab zhus chog pa /
'byung 'gyur gyi char yang /
phyogs de'i 'gro rnams yang dag par srung ba'i dpung gnyen zla med /
tshangs pa'i blo /
dbang phyug gi yon tan /
sred med kyi bu'i stobs kyis rnam par brgyan cing /
chos rgyal mes dpon gyi mdzad pa'i rjes su rtsen pa'i mi dbang chen po gang gi gsang gsum gyi snying po spyi sgos phan bde'i rtsa lag gcig pur rdo rje'i lhun po'i spo ltar yun du brtan pa'i thugs bskyed dang zab bzhes nam yang mi lhod pa ni zhu gsol gyi gtso bo dang /
bstan pa rin po che de 'dzin dang bcas pa sri zhu yang dag pas bkur zhing /
chab 'bangs rnams brtse chen gyi grib bsil du bde bar skyong pa /
khyad par chos phung brgyad khri'i snying bcud byang chub kyi thugs rin po che kho na thugs dam gyi mthil du skyong zhing /
mdzad pa'i khyad par dkar nag zhi drag gi rnam pa gang la yang des zin par mdzad pa dang /
rgyun du thugs bskyed rgya chen po dang smon pa'i mtha' btsan pos gtan gyi bzhed don rlabs po che'i sa bon bskrun par mdzad pa sogs de de bzhin du zab brtse'i dbyings klong du rol ba nas /
bka'i phebs tshogs zab mo yang yid kyi bdud rtsir gang+gA'i rgyun ltar stsol ba mkhyen mkhyen mkhyen /
zhes sogs yod pa 'di nyid stsal /
tshes bdun la /
se rar chibs bskyod gnang rgyu'i zhor du chu bzang dge slong spyi pa'i g.yang sos su gdan drangs pa ltar g.yang gsos kyi gsung chog @# / /
gnad bsnun dang /
g.yang sgrub zhal 'debs lha gos a she dang /
dngul bcas stsal /
de mo rin po che dang /
mtsho sna mchog sprul /
ngag dbang rab brtan sogs mjal mi mang tsam la bar bar du mjal kha dang /
gsung mchid lhod 'gol du gnang /
de nas chibs bskyod kyis dgong mo se rar rgyal rong khams tshan du zhabs sor 'khod /
khams tshan dge rgan sogs nas spos sne phebs bsu sogs gus mchod lhur len zhus /
rje nyid ngos phebs kyis g.yang sgam la nyams zhib gzigs rtog mdzad /
tshes brgyad la /
khams tshan gyi g.yang sgrub nyin dang po /
rnam sras khang bzang gi 'gro song dang /
bzhengs yon /
g.yang rdzas zhal 'debs bcas gya nom pa dang /
ser skya drag zhan mjal mi khyon che byung par mjal kha /
phyag mdud sogs stsal /
phyi dror chog grwa bcas g.yang sgrub kyi chog sbyor dngos mjug gtsang lhod 'gol du gnang /
'di nub mtshan lam du /
rgya mis 'ded pa dang byams skur 'dzegs pa sogs mang tsam rmis gsungs /
tshes dgu la /
khams tshan gyi bum sgrub nyin gnyis pa /
snga dror sog po thang sag sprul sku dang /
sku ngo dga' byang /
spom mda'i drung /
de la phyag sogs mjal mi mang /
a ra khams tshan du zhal 'debs kyang stsal /
phyi dror g.yang chog snga nyin ltar /
tshes dgu phyi mar /
g.yang chog nyin gsum pa /
sked chong phyag mdzod gdong sdings drung che nas skyabs rten sogs dang /
ring mtha'i zhu yig 'bul rgyu /
sku ngo dga' byang nas yig rigs sogs phul ba bcas la gzigs zhib bskyangs /
de nas g.yang chog gzhan snga nyin ltar la /
rab gsal du khri sprul /
grwa tshang dbu mdzad /
rgan zur /
dge gnyer /
sku tshab bcas g.yang gral tshugs shing /
gcung pa chos 'khor sprul skur g.yang gral sar mjal kha dang /
de nas g.yang sgo bsngam pa /
mjug chog rnams spyi ltar gnang /
tshes bcu la /
sngags sde bslab gsum dang /
gro tshong pa /
smon gling sku 'bring /
bar shag nyi ma /
rgya ri'i zhabs gras /
yar klungs pa sogs mjal mi shin tu mang bar mjal kha dang /
'di nyin khri bla'i bum sgrub bcas mdzad /
tshes bcu gcig la /
ser smad bla brang gi gsol tshigs su gdan drangs /
mkhan rin po che nas maN+Dal rten gsum 'degs pa sogs gus mchod che ba zhus /
bar du sku ngo bka' zur dang /
gzhi sde'i spyi mi lags sogs la lhod mjal gnang ste /
'di nub bkras chos ri khrod du yar chibs sor 'khod /
tshes bcu gnyis nyin /
chu shur phreng gdong sku ngo rnams la grub rgyal lugs kyi tshe dbang /
tre bo skyabs mgon dang /
mtsho sna mchog sprul /
bshad gling mkhan zur sogs la mjal kha gnang /
tshes bcu gsum nyin /
chu bzang ri khrod du phebs /
tre po skyabs mgon nas gsol ba btab @# / /
'brel chu bzang chos rar khri byang dang /
brag ri sogs bla sprul dang /
'dus pa gzhan sum cu skor bcas la snar thang brgya rtsa'i rjes gnang stsol rgyu'i dbu tshugs /
tshes bcu bzhi la /
snga drol snar thang brgya rtsa'i rjes gnang khag bcu gnyis gnang zhing /
ser smad mkhan rin po cher maN+Dal bshad pa'i deb dang /
shog dril gsum 'bul gnang mdzad /
phyi dror 'du khang du dus 'brel gso sbyong lhod 'gol bu gnang /
chos bco lnga la /
snar thang rjes gnang bco lnga dang /
tshes bcu drug nyin /
snar thang rjes gnang lnga dang /
grub chen brgyad cu'i rjes gnang gras nas nyi shu bcas stsal /
ri bin thub bstan rgyal mtshan nas skyabs rten bzang gos sogs phul ba 'byor /
tshes bcu bdun chad pa'i bco brgyad la /
grub chen gyi rjes gnang so gsum dang /
sgrub khang chos mdzad lags sogs la mjal kha gnang /
tshes bcu dgu la grub chen gyi rjes gnang so gnyis dang /
lho brag snyan brgyud kyi rjes gnang cha tshang bcas stsal te gsung chos grol /
tre bo skyabs mgon tshang nas sku yon gzab 'bul dang /
spang drung de nyid kyi shul mi nas 'bum pod yongs rdzogs bcas phul /
chos nyer gcig nyin /
\u0f38gong sa rin po che'i mdun du bka' chos kyi yon phud 'bul bar ched gtong mdzad /
chu bzang gzim shag tu rtse nya rin po cher lam rim bde lam gyi lung 'khrid gnang rgyu'i dbu tshugs /
'di nub chos gling du yar phebs /
tshes nyer gnyis la /
snga dror rtse nya rin po cher bde lam gyi bka' khrid dang /
phyi dror spom mda'i rgyal chen srung bskang /
bar gseng du gsung rab gling rin po che dang /
ser sngags mkhan zur phyag mdzod sogs mjal mi mang bar mjal kha bcas gnang /
tshes nyer gsum la /
lho rgyud e khul klog chos sde'i shugs ldan sku rten pa dge slong byang chub rdo rje sogs la mjal kha dang /
ljags lung 'ga' re gnang /
tshes nyer bzhi nyin /
brag ri mchog sprul rin po che dang /
klog chos rje sogs zhu mi nyer lnga la rta mgrin gsang sgrub kyi dbang chen stsol rgyu'i sgrub chog /
sta gon bcas gnad du smin pa dang /
'od zer phyag mdzod la rta phyag gi rjes gnang bcas stsal /
tshes nyer lnga nyin /
gsang sgrub dbang chen dngos gzhi dang /
dgong mor 'char can gyi mar ngo'i tshes bcu'i tshogs ston bcas gnang /
tshes nyer drug nyin /
gsol dpon kun dga' rnam rgyal sogs zhu mi nyi shu lam gcig grub rgyal lugs kyi tshe dbang dang /
yo rob kyi sog po bdun sogs la dga' ldan lha brgya ma'i 'pho khrid dmigs brtse ma 'bum gyi bka' rgya can /
klog chos rjer lcam sring 'khor mang gi rjes gnang dang /
rgyal po sku lnga'i srog gtad /
smad rgyud pa'i dge bshes sogs la rgyal dbang bskal bzang gsung smyung gnas kyi cho ga dang /
de'i smon shis kyi ljags lung bcas stsal zhing /
'di nyin rgyal ba byams pa'i sku brnyan gyi gzungs @# / /
sgrig kyang grub par mdzad /
tshes nyer bdun la /
klog chos rjer snga ma'i ljags lung gi 'phrobs pa dang /
des zhus ngor rgyal mkhan chen grags pa rgyal mtshan gyi gsung rtam grin gsang sgrub kyi dbang chog nor bu'i 'phreng ba'i par byang smon tshig kyang gsung rtsom mdzod /
bkras khang chang khyim pa'i sprul sku zhig nas lam rim bde lam gyi rgyugs phul bar dgyes mnyes kyis legs se'i mjal dar dang /
gnang cha yang stsal /
dge bshes ngag dbang dpal ldan mdun nags shod stag phu rdo rje 'chang chen por 'bul rgyu'i zhu yig rten dang bcas pa'ang gnang /
'di nyin gzim 'og rdo rje 'chang byon pa rje bla ma mchog nas phu dud bla na med pas gzim chung du gdan drangs te rten gsum dang mjal dar sogs phar 'bul tshur 'bul mdzad nas /
bzhugs stan la lhod phebs shing dgyes pa'i gsung gleng 'phel /
tshes nyer brgyad nyin snga dror bla ma yab sras lhan bzhugs dang /
phyi dror gzim 'og rin po che lha sar phebs /
tshes nyer dgu nyin /
zhol khang shar pa sprul sku rin po che sogs la mjal kha gnang /
spang lung mtshams pa lags nas gsol ba btab pa bzhin gdan sa gong rtag brtan du phebs te /
zhabs zung rdo rje'i rang bzhin du 'tsho zhing gzhes pa'i brtan bzhugs 'bul bzhes kyi bka' drin bskyangs /
gnam gang nyin bkra shis chos gling gi gtsug lag khang du dge 'dun tshogs pa dang lhan cig par dus 'brel gyi gso spyong gnang /
hor zla gsum pa'i tshes gcig la /
'phags ma gdugs dkar mo can gyi sgo nas rgyal mtshan sgrub chog dang /
bal po guN slur+ya lnga pa'i lam du song ba'i bsngo rten 'bul mi 'byor bar de nyid srid pa par ma do'i 'khrul snang gi rgya las nye bar grol zhing /
phyi ma'i gnas ngan mtha' dag las thar te /
'byor bcu'i rten bzang bar ma /
chad par sgrib gnyis kyi g.yul las rgyal ba'i sa mngon du byed pa'i thugs dmigs dang /
ljags bsngo'i mtshams sbyor zab cing 'dril ba /
snod ldan gyi slob tshogs nyung shas shig la 'jam dbyangs zhi khro sbrags sgrub kyi zab khrid bcas gnang /
chos gnyis snga bar /
srog rlung gi gcong can nad pa nyam thag zhig gi don du pha bong khar byon te /
ma ning ha 'don gyi ljags lung dang phyag khrid ches zab par stsal /
snga sor nas snyam gsan 'bul gnang ltar bkras chos su skyabs rje gzim 'og rin po che phebs par /
phebs bsu sogs sngar mus bzhin nas /
gsung 'phros sogs kyang lhod dal du zhu ba mdzad cing /
phyi dror rgyal mtshan sgrub chog /
snga nyin ltar gnang /
tshes gsum la /
gzim 'og rin po che nas dpal mgon zhal bzhi pa'i gsung chog bskang ba nyin gsum gnang rgyu'i nyin dang po tshugs /
rdo rje 'chang chen po nyid nas nyug gi grwa pa 'ga' zhig @# / /
la dga' ldan lha brgya ma'i zab khrid gnang du khel ba dang /
rgyal mtshan sgrub chog sngar ltar /
tshogs phebs /
dpal mgon gsung bskang nyin gnyis pa /
'di nyin brag ri mchog sprul rin po che phebs par lhod mjal dang /
gzim bkras khang chos drung dang lcam /
grong sar lcam sogs la mjal kha /
\u0f38gong sa mchog gi skyabs lan rin po che phebs par sku bzhengs /
dbu gtugs /
byin rlabs zhu ba bcas mdzad cing /
phyi dror rgyal mtshan sgrub mchog kyang gnang /
tshes lnga la /
gzim 'og rin po ches gsung bskang nyin gsum pa dang /
rje nyid nas rgyal mtshan sgrub chog nyin lnga pa legs par grub ste /
gzim 'og rin po cher sku yon sogs spam mi dma' ba dang /
phebs khar slar yang rten gsum 'bul bzhes dang /
phebs skyel zhu ba sogs rten 'byung gi sgo ma 'chol ba mdzad cing /
dgong mor chu bzang ri khrod du phebs /
tshes drug nyin de nas chibs bskyod kyis mar lam rtse pho brang chen po'i 'dabs zhol /
gzim bkras khang du zhabs kyis bcags te de ga'i sku ngo lhan 'dzoms la byad grol dang /
tshe dbang bcas gnang /
de nas shar phebs kyis lha sar rdo ring dga' bzhi ba'i gzim shag tu zhabs sor 'khod /
der khri byang mchog sprul rin po che dang /
tre bo skyabs mgon sogs phebs par lhod mjal gnang /
tshes bdun la /
skyabs rje stag brag rdo rje 'chang phebs par gus 'dud lhag par du che ba mdzad de yab sras phan tshun thugs dgyes pa'i bka' mchid shas cher 'phel /
sked tshang mchog sprul rin po che /
spom mda'i rgya nag tshong dpon /
kun rtse sba yer lcam sogs la mjal kha /
bsam yas mkhan chos la grib sel /
gzim rdo ring gi bsrung ba lnga'i cho ga nyin dang po bcas gnang /
tshes brgyad nyin /
sog po a lag sha ho thog thu /
lding mkhar mkhan drung /
dwags b+h+ruM rje btsun ma /
yer pa mkhan zur sogs la mjal kha lhod 'gol /
sog po chos grags la sems bskyed bka' rgya ma'i khrid bcas stsal zhing /
bsrung ba lha lnga'i cho ga snga nyin ltar /
tshes dgu la /
bsrung ba lnga'i cho ga nyin tha ma dang /
chab mdo nas brag g.yab bla ma rtogs ldan rin po ches zhu yig /
'bul dngos sogs bstar bar gzigs zhib bskyangs /
nub mor mkhan chos la grib sel gnang /
chos bcu nyin /
la mo mkhan chos sogs la mjal kha dang /
tre bo skyabs mgon la phebs rdzong stsal ba /
rdo ring gi g.yang sgrub nyin dang po bcas /
tshes bcu gcig la g.yang sgrub nyin gnyis pa /
'bras bka' 'gyur bla ma rin po che blo bzang don ldan pa dang /
a lag sha ho thog thu /
lcogs steng bka' zur /
bzhi sde smyung gnas sprul sku sogs la mjal kha gnang /
@# / /
\u0f38gong sa mchog gi sku'i tshe sgrub rnam rgyal ma'i sgo nas gnad rgyu'i mjal dar /
dod sgril bcas stsal ba phebs /
tshes bcu gnyis nyin /
gtsug tor rnam par rgyal ma'i sgo nas \u0f38gong sa skyabs mgon chen po'i sku'i tshe sgrub kyi bsgom bzlas zab smin bskyang rgyur /
nyin rer ljags bzlas rnam rgyal ma'i snying po stong rtsa re bcas gnang rgyu'i dbu tshugs /
chos 'khor rgyal mkhan po dang /
dge bshes ngag dbang /
yul lha'i lcam chung sogs mjal mi ha cang mang bar mjal kha dang /
mkhan chos la grib sel /
g.yang chog nyin gsum pa g.yang kha rgya bsdem bcas legs par gnang zhing /
'di nyin rgya ri rdzong rje btsun sku zhabs nas brtan bzhugs kyi snyan gsan phul /
tshes bcu gsum nyin /
snga dro'i nyams bzhes kyi skor dang /
\u0f38gong sa mchog gi sku'i tshe sgrub sogs zin mtshams nas /
gzim shag gi mi ngo dpon 'khor sogs mjal mi rnams la mjal kha /
phyag dbang /
kha btags sogs dang /
legs slob bcas dgyes bzhin stsal /
de nas chibs thon gyis yar lam chu bzang ri khrod kyi bla brang gzim shag tu khyug tsam bzhugs shing /
de nas bkra shis chos gling du phebs te /
gser zangs rgyal mtshan gsar pa cha gcig legs grub kyis 'du khang sgo mchor gyi steng g.yas g.yon du 'di nyin gsar 'dzugs gnang des glo bur du khab babs pa sogs rten 'brel legs tshogs 'phel ba'i sgo bzang po mngon par gsal bar gyur /
der rgyal rong khams tshan dang /
de mo mchog sprul rin po che /
dge legs sprul sku bcas nas kyang rten 'byung gi mjal dar 'bul gnang mdzad /
grol ston du shing bzo chen mo bar zhwa sbog dang /
spu phyag gi phyu pa /
gru'u tse mtshal ka'i sked rags /
lha ma shol rtse /
lha reg nang mdzod /
dngul srang brgya tham pa /
mdzo mo gnyis bcas dang /
rdo bzo chen mo la nang mdzod dang /
dngul srang lnga bcu /
zhwa lha ma skyed rags gong mtshungs /
phyu pa tshad phyu ma /
gzhan yang spen bad dbu chung pa dang /
dbu chung gzhan gnyis /
byings drug /
zangs brdung chen mo ba /
zangs brdung byings mi lnga /
a lce dang bu gnyis bcas la so so'i babs bstun gyi gla gsol sogs ngoms shing tshim pa dang /
dge slong rnams la sku 'gyed zho gsum re dang /
zub she /
lha bsangs ba gnyis la srang gsum re dang /
a she re bcas stsal /
phyi dror chos skyong rgyal chen gyi bskang gsol spyi ltar gnang /
tshes bcu bzhi nyin lhod bzhugs mdzad cing /
mjal mi 'ga' la mjal kha gnang /
snga zhogs \u0f38gong sa rin po che'i sku'i tshe sgrub ljags thun gcig gnang ba nyin rjes ma rnams la'ang 'gre /
tshes bco lnga la /
dus 'brel gyi gso sbyong gnang par @# / /
phebs shang /
lA ba sprul sku sogs zhu mi gsum la bsnyen rdzogs kyi sdom pa stsal /
gzhung sa mchog gi zhabs brtan mnan pa gnang rgyu'i bka' yig phebs /
bzang mo dbyang skyid /
'das pa'i bsngo rten 'bul mi dang /
'od sog pa dar ma chos mdzad sogs la mjal kha gnang /
tshes bcu drug nyin /
lhod bzhugs thog /
bshad sgra ba'i sras dang lha yon sgrol ma sogs la mjal kha /
tshes bcu bdun la /
bkra shis chos gling nas chu bzang brgyud lha sar chibs phebs kyis /
lho rigs gsum lha khang du chog zhabs pa rgyud grwa mang ba bcas gzhung sa'i zhabs brtan mnan sgrub nyin bcu'i ring gnang rgyu'i nyin dang po tshugs /
sgrub pa zin mtshams bshad sgra gzim shag tu phebs te /
de ga'i sku ngo rnams dang /
ram pa lha yum /
bshad zur lcam chung sogs la mjal kha gnang /
tshes bco brgyad la /
mnan sgrub nyin gnyis pa /
chos 'khor rgyal gyi dbu mdzad dang /
sku ngo tA bla /
a phe blo lngan sogs mjal mi mang bar mjal kha gnang /
'di skabs shig na /
rdo rje 'chang nyid kyis gnang ba'i nyin deb phyag bris ma'i zur du /
lam 'phrang gsum zhes pa /
zhe dgu /
re gcig /
don gsum rnams zhes pa dang /
tshogs zhing la zhu dag gnang rgyu'i bsnyel tho 'debs gnang mdzad 'dug pa'i snga ma gsang lung zhig gi don sku'i tshe 'phrang lta bu yin snyam yang ji bzhin nges pa ma rnyed la /
phyi ma tshogs zhing zhu dag dben sa snyan brgyud kyi bla rnal zab lam bla ma mchod pa bde stong dbyer med ma'i tshogs zhing gi thang bkod snyan brgyud man ngag lugs de bzhin rdo rje 'chang nyid nas ljags bkod lan gsum du gnang 'dug na /
'di skabs kyi de thog ma'i ljags sgrigs gnang pa'i bla mchod kyi tshogs zhing nyid yin snyam par blo ldan rnams kyis dpyad mdzod /
tshes bcu dgu la /
mnan sgrub nyin gsum pa /
rab gsal jo lags dang /
lho kha'i a lce lags sogs dad ldan mang por ma'al kha stsal /
gzil lha klu nas zur gsol gyi mchod sprin spros /
tshes nyi shu la /
mnan sgrub nyin bzhi la /
ram pa tha'i ji sogs la mjal kha /
rnam rgyal grwa tshang pa khang chung dkar po'i sku zhabs nas rta mgrin yang gsang gi sku thang sogs phul /
tshes nyer gcig chad pa'i nyer gnyis la /
mnan sgrub nyin lnga pa /
spa dror spyi lcags mi dpon dang /
tshal sna snge pa /
lcags zam phyag mdzod sogs la lhod mjal gnang /
'di'i skabs snga phyi rnams su skyabs mchog dwags po bla ma rin po che'i 'dra sku dang /
rgyal ba byams pa'i sku brnyan gsar bzhengs gnang ba'i bzhugs khang /
shel sgo /
tshon rtsi /
nang gzhug gzungs kyi skor /
phra rgyan /
grang gser sogs sta gon go sgrig /
spus gzigs nyo sgrub sogs kyi bka' mngags thugs 'khur tshad med pa lta bu gnang @# / /
dang gnang bzhin pa dang /
tshes nyer gsum /
nyer bzhi /
nyer lnga bcas su mnan sgrub sngar ltar la /
zung chu a lag sha sprul pa'i sku dang /
sku ngo yul lha ba sogs la mjal kha /
lha klu'i lha yum nas gzungs shog bcu deb brgya tham pa dang /
a lcags tshe dbang lha mo nas byams sku'i phra rgyan tu ma rgad legs pa dang /
pad rAg rnying ma sor bzhi pa /
g.yu dang /
su gan d+he sogs phul /
bshad zur nas gdan drangs pa ltar mar ngo'i tshes bcu'i tshogs ston yang gzim bshad zur du gnang /
tshes nyer drug nyin /
mnan sgrub snga nyin ltar dang /
dpal ldan smad rgyud kyi dge 'dun seng gdong bsnyen mtshams sa sogs zhu mi lnga bcu skor la seng gdong ma'i bka' dbang dang /
gtor chog gi ljags lung /
'dzin pa'i sde pa sogs la mjal kha /
tshes nyer bdun mnan sgrub mjug chog nyin snga dro bshad zur gyi dur glud dang /
'jigs byed kyi bdag 'jug bcas gnang /
bshad drung sogs mjal mi khyon che bar ja gral /
byin mdud sogs stsal /
dgong ja sprel thog khyams ra'i them 'og tu dam sri mnan sbas gzab smin bskyangs /
gtang rag dang gzhung nas sku yon sogs spyi ltar dang /
rgyud pa'i chog grwa pa rnams la rje bla ma nyid nas kyang yon 'phar rin gnyis 'khor lo re bcas gnang /
sngon dus stag phu'i gsang lung bzhin du rtag brtan e gsang phug gi gzim spyil bkod pa khyad par can de nyid 'debs par mdzad nas thun mong dang thun mong ma yin pa'i zab lam nyams bzhes yun ring du gnang zhing /
skal ba dang ldan pa du ma zhig la smin grol gdams pa'i char chen yang mang du phab /
de nas ring zhig song ba na /
gdul bya'i 'phrin las kyi 'ur langs pa ltar gyur te nyin re nas nyin re bzhin mdzad rgya je che dang /
sgrub gnas de yangs yul gu dog cing /
phebs lam gyen thur gzar zug che la /
lam srang brag g.yang mang ba sogs kyis bla slob 'du 'dzoms phebs bzhud mi bde bar brten /
pha bong kha'i yang dben bkra shis chos gling 'di nyid ser sngags grwa tshang la slong 'khrol zhus te bdag gi ra bzhes nas bla brang dang /
dge slong sgrub sde'i dpen gnas bkod pa phun sum tshogs pa gsar bskrun nyams gso'i a rang rgyag dang po legs par grub pa'i zhal bsro'i gsung chos kyi thog mar /
zhol khang shar pa sprul sku rin po ches zhu ba po mdzad de bkras chos 'du khang du bde mchog lus dkyil gyi dbang chen dang rim gnyis zab mo'i khrid smin rgyas su stsal skabs zhu mi bla sprul mang tsam dang /
bsam sdings rdo rje phag mo ngag dbang blo bzang thub bstan chos kyi dpal mo sogs bde ba chen po'i myur lam la mos pa'i zhal slob khyad par can mang po ma pos mgron du 'dus par phun tshogs lnga ldan gyi sgo nas lam /
@# / /
yongs rdzogs kyi gsung bshad zhib rgyas sngon du 'gro bas bde mchog dril bu lugs phyi nang gi dkyil 'khor la brten pa'i smin grol gyi gdams pa zab cing rgya che ba mkha' 'gro'i zhal rlangs dron mo'i ngad ma yal ba nyin grangs nyer lnga'i yun tsam gyi ring dgyes bzhin spro bzhin du 'doms par mdzad de /
mthar da res kyi 'di zhu ba po sogs ma bsgrigs lhun grub kyi rten 'byung mchog tu legs pa byung zhes rje bla ma nyid nas bka' chos kyi tshogs su'ang gsungs zhes grags /
de ltar rje bla ma rdo rje 'chang chen po de nyid kyi nges don gsang ba bsam gyis mi khyab pa'i rnam thar zab mo dag rang cag so sgye blo mig rab rib can rnams kyi dbang po'i spyod yul du 'gyur ba ga la zhig ste /
thun mong gdul bya'i snang ngor gsal bar bstan pa'i mdzad pa rnams kyang gzu bo'i blos dpyod shes na ri rab las dbangs mtho /
rgya mtsho las gting zab pa de dag thams cad mdzad pa'i rim pa da lta bshad ma thag pa 'di lo'i hor zla dang po nas bzung zla pa gsum ma zin tsam gyi bar rags rim tsam du bkod pa ltar glegs bam gyi ri mor bskrun te /
rnam thar gzhan ma mang po'i rigs 'gros kyi yo rgyus /
lung 'dren /
snyan dngags mngon brjod sogs kyi tshigs bcad mang po bcas rgyas bshad dang don bsdu sogs sum brtsegs bzhi brtsegs kyi lugs bzhin rgyas par spro na ldeb grangs lnga brgya skor yod pa'i phod chen gsum lhag tsam pa zhig kyang 'ong nges su 'dug cing /
de ltar byung na rnam dpyod kyi rtsal phul du gyur pa'i skal pa dang ldan pa rnams la dad gus kyi spro dga' khong nas rgyas pa'i dga' ston du 'gyur ba lta ci smos /
de dag las phyogs tsam zhig yig lam du 'khod na'ang thar 'dod rnams la dge legs kyi sman yon chen por 'gyur ba gdon mi za yang /
spyi sgos skye 'gro'i bsod nams kyi r+wa ba ral te gang gi mdzad pa'i snying bcud bdud rtsi'i rdzing chen shas cher zhig pa brgya byin gzhu'i rjes su nye bar song ba ma zad /
grub mtha' gzhan phyogs pa kha cig gis /
bla chen 'ga' zhig gi mdzad rabs lta bu mi'i ming tho dang /
'bul tshan gyi grangs tho bkod pa 'dra ba'i rnam thar la snying po med zer ba'ang byung snang bas /
de lta'i spre'u mig phyid dang rgya mtsho khron sbal gyi ngang tshul la 'gran pa dgos pa las dgag bya che bar yang dogs pas /
'dir ni yongs su grags pa dgos pa'i dbang du gyur pa'i cha shas tho re ba tsam zhig dad pa'i gsos su spel ba la zhugs pa yin no / /
yang gnas mchog der tor zla lnga pa'i nang bla sprul sogs tshogs pa mang tsam la rje btsun rdo rje rnal 'byor ma'i be'u bum gyi ljags lung dang /
lcang skya ngag dbang blo bzang chos ldan gyi gsung gsang 'dus bskyed rdzogs tshig lhug gi ster @# / /
nas dpal gsang ba 'dus pa'i rim gnyis kyi dmar khrid bcas stsal /
snga dus 'bras spungs 'phar ra gnyer tshang nas nan gyis gsol ba btab pa bzhin chos mtshams chon mo'i skabs chos sde chen po dpal ldan 'bras spungs su chibs kyis bskyod /
blo gling grwa tshang gi mkhan po /
dbu chos sogs dang /
sbyin bdag bcas nas phebs lam du mtshams zhu'i mjal dar /
phibs bsu spos sne sogs rgyas spros kyi gus 'dud lhur blangs pa'i sgo nas gdan drangs te grwa tshang gi thog steng du zhabs sor 'khod par de ga'i las sne sogs nas phyag 'bul mjal dar bzhes gro gsol ja 'degs ba sogs 'bul bzhes bskyangs shing spyi bye'i gsung gleng lhod 'gol du stsal te tshang ma'i re 'dod yongs su skong ba mdzad /
'du khang du bla sprul bka' rams dge bshes sogs 'dus tshogs nyis stong lnga brgya tsam la byang chub lam rim chen mo'i bshad khrid zla ba phyed gsum tsam gyi ring stsal zhing /
mjug tu sems bskyed mchod pa dang bcas pa rgyas par gnang /
de nas bkras chos ri khrod du phyir phebs te /
der bla sprul 'ga' dang /
rje drung thub bstan gsung rab sogs skal ldan gyi tshogs pa mang tsam la dpal 'khor lo sdom pa dril bu lugs phyi dkyil lha wa'i dbang bzhi zab mo'i rim pa dang /
yan dril bu lus dkyil gyi dbang chen /
de'i brgyud pa paN chen chos rgyan yan spyi ltar la /
de nas bkras lhun sngags chen rdo rje 'dzin pa dkon mchog rgyal mtshan /
lcang skya ngag dbang chos ldan /
dka' chen shes rab dar rgyas /
lcang skya rol pa'i rdo rje /
'jam bzhad 'jigs med dbang po /
gung thang bstan pa'i sgron me /
sde khri 'jam dbyangs thub bstan nyi ma /
gung thang dkon mchog bstan pa'i rgya mtsho /
de gnyis ka las chos dar mchog sprul blo bzang tshul khrims rgya mtsho /
de nas gung sprul ngag dbang mkhyen rab dpal ldan bstan pa'i nyi ma /
de la rje nyid kyis gsan pa dang /
yang na /
rje nas shar pa rin chen rgyal mtshan /
paN chen bde legs nyi ma /
mkhas grub nam mkha' rgyal mtshan /
paN chen chos rgyan /
yang na /
lcang skya ngag chos nas /
'jam dbyangs bzhad pa'i rdo rje /
khri dge 'dun phun tshogs /
khri ngag dbang chos ldan /
rgyal dbang bskal bzang rgya mtsho /
lcang skya rol rdor man gong ltar brgyud pa'i dbang bzhi'i rim pa smin rgyas dang /
zab lam nA ro chos drug gi khrid lung 'khrul 'khor gyi phyag khrid dang bcas pa /
gung thang bstan pa'i sgron me'i yig cha'i steng nas 'phags yul gyi grub chen brgyad cu rtsa lnga dang rdo rje 'chang bcas kyi dbang bzhi byin rlabs kyi rim pa /
dpal ldan sa skya ba'i gsang chos gras mchog sgrub pas thun mong zhar la 'byung ba @# / /
rje btsun rdo rje rnal 'byor ma nA ro mkha' spyod dbang mo'i be'u bum yongs su rdzogs pa rnying ma'i bla chen 'od gsal theg mchog rdo rje dpal bzang pos stsal ba'i rgyun ji lta bar lung rgyun yod med sogs gsan yig khungs btsun gzhan mar yang zhib bsdur dang bcas pa'i bklags lung /
bya rgyud pad+ma'i rigs kyi bdag po thugs rje chen po bcu gcig zhal dpal mo lugs kyi dbang chen bcas legs par stsal /
ser smad gzhung pa lha btsun sprul sku sogs yul nas yar 'khor te mjal phyag tu phebs par lhod mjal gnang /
tre bo khang gsar skyabs mgon dang /
'khrungs gsar sprul sku /
lA ba chu 'go mchog sprul sogs rang yul du phebs khar mjal phyag dang /
slar yang 'dod chos ci rigs zhus par so so'i bzhed skong gi zab chos sna tshogs dang /
phebs rdzongs sogs gzang rgyas stsal te dge ldan bstan 'gror dge ba'i thugs khur legs mdzad gong 'phel du bskyangs dgos pa'i bka' slob nan du gnang zhing bul thog mdzod pas zhus ngor tsha ba bul thog khri sprul blo bzang 'phrin las zhi ba'i dbyings su mnal ba'i yang sprul myur byon gyi gsol 'debs kyang bka' rtsom mdzad /
khyab bdag stag phu ba chen po'i gsung shog phebs pa'i zhu lan du /
rab 'byams dkyil 'khor bya ba'i gtso mchog drug pa rdo rje 'chang drin can bla ma rgyal ba yan lag bdun ldan gang gi zhabs sen mchog thun 'dod dgur snyil pa'i khri drung du /
bden stong sgyu ma'i rang gshis yan lag bdun ldan gyi dngos por spro ba'i kun tu bzang po'i sgyu 'phrul gyis spun bsus te bstod cing smra ba'i dbyangs kyi snying por dgongs su gsol ba /
deng bla na med pa'i byang chen gyi dga' ston skal bzang legs byas kyi dpal du 'dzum pa'i dus kyi char yang /
kun du rtog pa'i rang bzhin bzhon pa dang bcas pa gnyug ma'i dbyings su thim pa'i bde chen stong chen gyi ngo bor ro gcig pa'i don gyi lhan skyes rdo rje sgyu ma'i gar du sgeg pa'i kha sbyor yan lag bdun ldan gyi ngo mtshar tha mal brtul zhugs kyi zol du rol ba'i gsang gsum gyi dkyil 'khor srid zhi'i spyi nor gcig pur dgyes 'tsho'i dbyings nas /
zab mo rdo rje'i dbyangs kyi rang gdangs ka shi'i do rar rtsen pa'i phyag rgya snga phyi gnang skyes kyis spa ba bcas byin rlabs kyi rten du thob pa bka' drin bla med du che che /
'di na bdag cag ngo 'khor kyang mi shigs dwangs ma'i thig le rags pa'i rnam 'gyur dang ma bral tsam nas ma rig gces 'dzin gyis bris pa'i srid pa'i ri mo bde sdug sgyu ma'i gar 'cham zhen med rigs pa'i khye'u chung gi ltad mor 'gugs bzhin gnas lags /
mtshams su zhu gsol /
@# / /
spyi bye'i skabs dan gyi snyan sgron zur phul ltar brtse rol nas /
slad mar yang /
bde chen chos kyi sku dang ro gcig pa'i mtshan dpe'i 'od kyi thig le zung 'jug yan lag bdun lan gyi nges pa srid pa'i phyi mtha' de srid las mi g.yo ba'i skal bzang dang /
zhing khams rab 'byams rgya mtshor sprul pa'i bkod pa mu med du bkye ba'i 'phrin las kyi cha shas su bdag cag snyigs lnga pa rnams kyang 'tsho ba'i bde legs kyi dga' ston rtag tu skyong bzhin pa nas /
bdag cag ltos bcas la mnyes gshin rjes brtse'i skyabs 'jug bka' glegs dang bcas pa yang dang yang du stsol ba bcas dbyings klong zab mor rol ba mkhyaien /
mkhyaien /
mkhyaien /
zhu 'degs lha reg dang /
nam rgyu gos nyid gru ser po kha brgyad bcas dpen gnas bkra shis chos gling nas gus slob pha bong kha'i skye ming pas phyag bcas phul ba'i zhu yig /
ces pa 'phral 'bul mdzad /
'di dus kyi lo sngon rjes rnams su rje nyid kyis dge bskul gnang ba ltar /
stag brag rdo rje 'chang dang 'phan yul brag nag mtshams pa dge 'dun yar 'phel rnam gnyis /
rnam grwa sku zhabs blo bzang 'od zer /
rgyud stod a mdo dge legs dbang phyug sogs dang /
bar khams rong po skal bzang /
bzhi sde tA zur /
rgyud smad sngags ram pa blo bzang mkhas grub bcas nas lam rim dmar khrid myur lam dang /
sems bskyed bka' rgyam /
paN chen bsod nams grags pa'i gsung gsang 'dus rim gnyis kyi khrid /
lcang skya rol pa'i rdo rjes mdzad pa'i dpal 'khor lo sngom ba dril bu lugs lus dkyil gyi bskyed rim khrid yig bde chen gsal sgron /
paN chen chos rgyan gyi gsung de'i rdzogs rim gyi khrid /
bde mchog lus dkyil gyi rim gnyis khrid dwags po skal bzang mkhas grub kyi gsung /
dga' ldan nag tshang bstan dar bas mdzad pa'i nA ro chos drug gi khrid yig sogs kyi pad gsar 'khod mang du byung zhing /
rgyu sbyor ba so so nas zhus ngor de dag gi par byang smon tshig kyang bka' rtsom gnad /
slar yang brag g.yab rtogs ldan 'jam dbyangs blo gros pas chab mdo nas zhu yig tshegs su bcad pa'i sgo nas gnas tshul zhib 'khod phul ba'i bka' lan du /
stong nyid snying rje'i snying po rnal 'byor gyi rgyal po / /
zhes sogs sh+lau ka nyi shu tsam yod ba zhig kyang stsal /
bkra shis chos gling gi gzim chung rnam rgyal zil gnon du dwags po skyabs mgon bla ma dam pa'i 'dra ku rin po rin po chegs ra bzhengs gnang ste /
rje bla ma mchog nas khur bzhes kyis sku rus la par pa'i bla ma yi dam lhag lha du ma'i sku par mang po dang /
ring bsrel /
spyi 'gre'i gzungs sogs @# / /
sgrub 'bul rab gnas dang bcas pa sbyor dngos rjes gtsang legs bsgrubs thog /
de'i drung du rje nyid tshogs dbur phebs te thog ma'i rten 'byung mchod sprin rgya chen po yang 'bul gnang mdzad do /
dgung grangs zhe brgyad du phebs pa shing glang hor zla dang po'i tshes gcig nas nyin 'ga'i ring dgung gsar gyi dus ston dang /
spyi sger gyi mjal zhu ba ser skya mchog dman mang por lhod mjal dang /
phyogs mtha' khag gi zhu yig mang po'i bka' lan sogs kyang stsal /
dben gnas bkra shis chos gling du brag ri mchog sprul rin po che sogs bla sprul sku drag dang /
dge 'dun 'dus tshogs zhu mi lnga bcu skor la dpal mgon zhal bzhi pa rnam 'gyur bcu bdun gyi rjes gnang nas /
las sbyor mgon po'am shis bstan pa'i mgon po /
gnad dbab mgon po /
bram ze sngags gtad bcas ma gtogs pa gzhan cha tshang dang /
sa skya'i gser chos bcu gsum gyi gras /
dmar chen skor gsum gyi rjes gnang yongs rdzogs /
lha mo shra ma Na'i sgrub thabs rin chen gsal ba'i me long dang /
dpal mgon zhal bzhi pa ser po rgyas byed lha dgu'i pum sgrub kyi chog rdo rje 'chang nyid kyi gsung bcas kyi ljags lung legs par stsal /
skabs shig par khams rong po tshong skal bzang dang /
mdo smad tre hor tshong ya ma tshe ring gnyis thun mong nas zhus ngor /
pha bong kha'i grub thob lha khang du ser smad kong po shar chos sprul sku dang /
gzhung pa lha btsun sprul sku sogs bla sprul khag dang /
bka' rnams dge bshes /
gdan sa'i rigs pa smra ba mang po sogs ser skya 'dus tshogs nyis brgya skor tsam la rje btsun blo bzang chos kyi rgyal mtshan dang blo bzang dpal ldan ye shes kyi gsung lam rim bde lam dang /
myur lam dmar khrid sbrags ma'i steng nas byang chub lam gyi rim pa'i nyams khrid nyin bco lnga tsam gyi ring dang /
zhar du gzhan 'ga' res zhus pa'i 'phags ma sgrol ma'i bstod gzungs skor /
gdugs dkar mo can gyi gzungs mdo bstod bzlog dang bcas pa'i ljags lung sogs so so'i 'dod chos kyang mang du stsal /
bka' chos sbyin bdag sogs nas tshogs par dam thug dang /
mang 'gyen sogs kyi bsnyen bkur phun sum tshogs pa zhus te gtan bde'i sa bon khyad par can bskrun /
ser sngags grwa rigs chos ldan thogs med dang bkras chos dge slong bstan 'dzin tshul khrims bcas nas zhus ngor dpal gsang ba 'dus pa 'phags lugs@# / /
kyi sgrub thabs mdor bsdus mchog gi dga' ston dang /
rgyud smad tre bo sngags rams pa blo bzang mkhas grub nas bka' rtsom dgos tshul gsol ba ltar bde mchog lus dkyil la brten pa'i phyi rol mchod pa dang /
chos 'byung mchod pa'i dag 'don gnyis kyang gsung rtsom mdzad /
rgyal thang lha mkhar rin po ches zhu yig tshigs su bcad pa zhig phul ba'i bka' lan du /
thos sogs gang ma rdzogs pa'i nor bu'i khyim / /
nyams myong ut+pala ri bong sgeg pa can / /
brtse chen ga bur zer rnon 'bum spro ba'i / /
'dren mchog smra ba'i zla ba mchog de'i drung / /
dang brtses bskyod pa'i blo gros sa mchog tshal / /
mdza' ba'i rang bzhin dri bsung mngar po'i gshis / /
zhu mchid mgyogs 'gro'i bzhon pa la brten te / /
khyod drung mchod pa'i sprin du bgyis 'dir dgongs / /
mkhyen rab ga phur phung po'i dkyil 'khor rgyas / /
brtse chen bdud rtsi'i zil phreng rnam par 'dzum / /
spang rtogs ut+pala tshom bus rab sgeg pa / /
khyod sku'i zla ba lha ma mer bzhugs pas spro / /
'dir yang bdud rtsi lta bu'i gsung gi dpyid / /
sna lnga'i lan tshar g.yo ba'i sa zla bcas / /
'byor pas spro dang khyed zhal dran pa yi / /
dga' skyo'i spu long zung du 'brel bar g.yos / /
ngos kyang 'tsho ba'i chu skyes rab brtan cing / /
phrag dog 'thor byed drag yos rab bskyod kyang / /
snying stobs 'dab stong 'dzum pa mi ltod pas / /
lhag bsam mu tig lang tsho rgyas bzhin gnas / /
blo gros gsar gzhon nu'i dor na / /
snyan brgyud zil mngar spungs pa'i snying po'i dpyid / /
nyams myong sbrang rtsi'i bcud ldan legs bshad brgyas / /
thar 'dod bung ba bye ba skyong bzhin gnas / /
mtshams su zhu gsol /
skyes mchog nam mkha'i nor bus rab bor bas / /
thub bstan snang bas dbul ba'i phyogs de na / /
lnga bdo'i smag rum stug por 'thibs pa na /
snang byed smra ba'i zla ba khyod nyid tsam / /
mtha' 'khob de na blun rmongs pa lang khyu / /
blang dor log par brje bas khengs pa'i khrod / /
gzhung lugs ral khur lung rigs gang rgyangs kyis / /
brjid pa'i mkhas mchog gdong lnga khyod nyid tsam / /
snying nas rnyed bkur snyan grags nyid zhen yang / /
gzhan phan smin ma'i gzengs bstod brdzu bag gis / /
rang gzhan gnyis bslu zog pos khengs pa der / /
tshad ldan dge ba'i bshes kyang khyod nyid tsam / /
de phyir gsang gsum nor bu'i thig le ni / /
'phrin las mu tig 'od chags rnam rgyas bzhin / /
'gal rkyen mun pa'i dpung gis brdzi min par / /
skal bzang bde 'byung gtsug na rtag brtan mdzod / /
'khor lo gsum dang 'chad rtsod rtsom gsum gyi / /
mdzad 'phrin ga pur rdul du brdal ba yis / /
sa 'di snang ba dkar po'i bla gos kyis / /
mdzes pa'i cho ga yang dag sgrub par mdzod / /
mnyam rjes gsang gsum rol pa gang la yang / /
thabs shes @# / /
khyed par can gyi rtsis zin pa'i / /
rlabs chen spyod las nam yang mi 'da' ba'i / /
gnad 'di rgyal sras dpa' bo khyod la mdzes / /
gzhi yi bden gnyis gtan la phab pa'i gnad / /
lam gyi thabs shes rin chen sems gnyis kyis / /
drangs pa'i tshogs zung zab dang rgya che yi / /
snying po sgyu 'od zung du grol bar mdzod / /
dran pa gcig dang rtog pa'i rnal 'byor la / /
rtse gcig mnyam par 'jog pa'i bsam gtan gyis / /
gong ma'i sas bsdus gnas cha brtan po dang / /
gsal snang nga rgyal mtha' ru phyin par mdzod / /
grub mchog bye ba gang las gshegs pa'i shul / /
dpal ldan na ro'i chos drug gtum mdzod / /
gnad du bsnun pas kun rtog bzhon par bcas / /
dbu ma'i dbyings su ngal bso sgrub par mdzod / /
gnyid dang sad dus bsre ba'i rtsal sbyangs pas / /
'od gsal dbyings dang bde ba'i ro gcig gar / /
dpal ldan dang po'i mgon po'i skur bzhengs nas / /
srid pa ji srid 'gro ba'i mgon du mdzod / /
bdag kyang blo bzang snyan brgyud bshad sgrub kyis / /
'dzin la 'gal rkyen zhi zhing mthun rkyen tshang / /
tshe 'di nyid la rdo rje 'chang dbang gis / /
mngon du 'gyur ba'i skyabs 'jug mi g.yel mkhyen / /
zhes tshigs su bcad pa'i dbyangs kyi phreng ba gzigs rten lha reg /
ngos kyi ri khrod gsar bzhengs kyi rten gtso 'khor lo sdom la las phebs pa'i ring bsrel /
ra tsa'i rnal 'byor ma las phebs pa'i ring bsrel ma bu gnyis /
bya rgyud dang bla med kyi bum rdzas /
dge ldan sel med bdud rtsi ril bu /
rdo rje rnal 'byor ma'i rim gnyis kyi khrid bai DUra zhun ma'i them skas /
lag mchod par ma bcas dben gnas bkra shis chos gling nas pha bong kha'i sprul ming pas zla ba gnyis pa'i tshes gcig la gus phul /
ces pa 'di nyid stsal /
ser smad rgyal rong ba bka' blon bla ma byams pa bstan dar chab mdor sku gshegs pa'i dus tshes dang bsngo rten sogs 'bul mi bka' bla dam pa'i shag tshang rtse zhol bka' zur nas bang phyin pa ched 'byor ltar de'i nyin mo nas bzung zhag zhe dgu'i bar chu bzang gi bla brang gzim chung du rje bla ma nyid dang /
gsung cho ga gi zhabs zhu ba gsol 'jam /
ser byes har gdong mkhyen rab /
ser smad rmar nyung blo bzang 'phrin las bcas nas snga dro sbyor tshos dang /
bla mchod /
thun drug gi rnal 'byor /
'jigs byed dpa' gcig gi sgrub thabs rgyas pa dang 'brel bar spyad chog gnad smin /
phyi dro rdo rje rnal 'byor ma'i bdag bskyed dang 'brel ba'i sbyang chog /
smon lam rnam gsum bcas nyin re bzhin chag med dang /
skabs su sman bla dang /
ltung bshags /
smon lam gyi rigs sogs ci 'gros gsung zhing /
zhe dgu'i mjug gi nyin par 'phar du stong mchod rgyas spros dang /
@# / /
tshogs 'khor gzab rgyas /
'jigs byed dang rnal 'byor ma gnyi ga'i bdag 'jug dang 'brel ba'i spyang ba'i cho ga gnad du smin pa bcas gnang ste gdul bya'i re 'dod yongs su skad ba mdzad cing /
sku gshegs dam pa de nyid kyi sngon bsags sdig tshogs byang ste dman pa'i gnas su mi gzhol bar mchog gi rten bzang legs par brgyud de bla med byang chen gyi sa la myur du reg pa'i thugs dmigs ngang bsngo smon gyi mtshams sbyor yang dag pa gnang /
bstan srung rdo rje shugs ldan pa rang nyid nas rje nyid la zhu bskul yang yang mdzad pa bzhin hor zla gsum pa'i nang du /
rgyal chen rdo rje shugs ldan rtsal gyi bskang chog rgyas pa phyogs las rnam par rgyal ba'i rnga dbyangs zhes pa'i bka' rtsom gyi dbu 'dzugs mdzad /
de nas sngon du stag phu rdo rje 'chang dang /
sog rong phyogs kyi dad ldan gzhan du mas kyang gsol ba yang yang btab cing /
\u0f38 gong sa nas dgongs khrol yang legs par stsal thob ltar hor zla bzhi pa'i nang tsam nas bar khams nags sog khul gyi phyogs su chibs kha btegs shing /
phebs 'grul gyi sgar sa 'gar yang bskang chog gsung rtsom gyi 'phro 'thud gnang bzhin pa'i thog /
rjes sor de'i mjug byang du'ang /
nags sog gi lam sgar du 'phro 'thud bzhin spyan 'dren mtshams su slebs pa dang sog shod dga' ldan 'phel rgyas gling du bsten srung 'di'i mgon khang gsar 'dzug tu bskyod dgos byung ba rten 'brel ma bsgrigs lhun grub tu 'dzom zhing /
de nyin chos skyong chen po nyid kyang dgon 'gram du bsu bar phebs pa'i mtshan ma gsal bar byung la /
snang brnyan gsar 'dzugs ma zin pa'i bar la dgun dus nyal ba'i gcan gzan yang mi nyal bar dgon 'gram du rgyu zhing mi phyugs du mar gcos pa sogs cho 'phrul 'jigs rnga mche ba mang du byung ba las /
rten bzhengs dang bskang ba gsar 'dzugs kyi nyin nyid nas cho 'phrul rnams rang zhir gyur ba sogs ya mtshan che ba'i mtshan ma du ma byung ba la brten nas spro ba je 'phel du gyur /
ces gsungs pa ltar /
gnas der bskang chog gi 'phro cung zad tsam las phal cher grub par ljags rtsom gnang /
dgon der phyogs mtha' nas 'dus pa dang /
de ga'i dge 'dun bcas zhu mi tshogs pa brgyad brgya skor la byang chub lam gyi rim pa'i nyams khrid nyin nyi shu skor dang /
bka' dbang 'ga' shas /
spyan ras gzigs kyi khrom dbang bcas gnang /
'phel rgyas gling gi grwa zla ba phun tshogs dang /
g.yab dgra ba ri bo mdangs can dgon gyi grwa ngag dbang blo gros gnyis kyis zhus ngor zhal gdams bslab bya stsal ba yang 'di lta ste /
bla ma mkhyen /
rab 'byams skyabs kun gyi ngo bo /
@# / /
drin can bla ma rang mkhyen no / /
'bral med thugs rje yis gzigs pa nas / /
byin rlabs dngos grub kun stsol cig /
rnyed dka' dal 'byor gyi rten 'di / /
mi rtag la 'ur dang 'jig pas / /
tshe 'di blos btang gi chos shig /
nus pa da lta rang byin rlobs / /
'jigs rung ngan song gi gnas der / /
nam slebs nges pa gtan med pas / /
de las skyob pa yi skyabs gnas / /
bla mas da lta rang mdzod cig /
dkar nag las 'bras kyi mong ba / /
phra zhib nges pa ru mthong nas / /
tshul bzhin bag yod kyi blang dor / /
snying nas nus pa ru byin rlobs / /
'khor ba bde skyid du zhen kyang / /
gtan 'phung sdug bsngal gyi rang bzhin / /
'di las thar 'dod kyi skyo shas / /
shugs drag skye ba ru byin rlobs / /
rab 'bar sdug bsngal gyi me glong / /
a ma nyam thag kun lhung par / /
snying nas bzod med kyi brtse ba / /
bcos min skye ba ru byin rlobs / /
rang la gces 'dzin gyi blo 'dis / /
mi 'dod sna dgu kun 'dren pas / /
de ni rang gces kyi khong nad / /
gting nas thon pa ru byin rlobs / /
gzhan la gces 'dzin gyi blo 'dis / /
don gnyis sbar bcangs su sbyin pas / /
da ni gzhan gces kyi byams pa / /
snying nas 'byongs pa ru byin rlobs / /
khe 'dod rang don la zhugs kyang / /
khe med sdug bsngal gyis man ra dang / /
da ni khe sang dang rgyal kha / /
gzhan la 'bul ba ru byin rlobs / /
gyong kha gzhan dag la bkal kyang / /
'bab rgyu rang steng du 'bab pas / /
da ni gyong kha kun rang gis / /
len par nus pa ru byin rlobs / /
de phyir 'gro kun gyi sdug bsngal / /
bdag gi rgyud steng du smin cing / /
bdag dge 'gro kun la btang bas / /
bde dang ldan pa ru byin rlobs / /
a ma nyam thag gi las khur / /
bu gcig sos dal la 'bab pas / /
mtha' yas gzhan don gyi khur chen / /
'khyer bar nus pa ru byin rlobs / /
gzhan don rdzogs byang la rag lus / /
de slad 'gro kun gyi don du / /
sangs rgyas thob 'dod kyi sems mchog /
myur du skye ba rang mdzod cig /
nga dang nga yir zhes rang bzhin / /
ltos med tshugs thub tu zhen kyang / /
dpyad na cung zad kyang med pa'i / /
gshis lugs rjen cer du ston mdzod / /
tshugs thub a 'thas kyis stong pas / /
rten 'byung bslu med du 'thad pa'i / /
ming rkyang snang ba yi nges pas / /
yod mtha' sel ba ru byin rlobs / /
ltos grub tshogs pa la ltos pas / /
ltos med rang bzhin gyis stong pa'i / /
dmigs med stong pa yi nges pas / /
med mtha' sel ba ru byin rlobs / /
stong dang rten 'byung gi 'brel ba / /
gcig grogs gcig phan du 'char bas / /
'phags mchog klu sgrub kyi dgongs don / /
bde blag rtogs pa ru byin rlobs / /
yang dag lta ba dang 'brel ba'i / /
rin @# / /
chen byang chub kyi sems kyis / /
rgyal sras spyod pa yi la mthar / /
myur du son pa ru byin rlobs / /
zab mo rdo rje yi theg pa'i / /
myur lam gsang mchog la brten nas / /
tshe gcig sangs rgyas kyi sa de / /
bdag gi bgo skal du stsol cig /
mdor na dus gnas skabs kun tu / /
'bral med snying dbus su bzhugs nas / /
sa lam nyams rtogs kyi bgrod pa / /
'bad med da lta nyid stsol mdzod / /
bla ma mkhyen /
zhes pa 'di yang sog 'phel rgyas gling gi dge zla ba phun tshogs dang /
g.yag dgra ba dge ngag dbang blo gros kyi 'dod mos ltar pha bong kha sprul ming pas spel pa'i yi ge pa ni dar ma chos mdzad bstan pa chos 'phel lo / /
zhes pa'o / /
gong du brjod pa ltar dgon der bstan srung gnyan po'i bskang chog gi bka' rtsom shas cher gnang zhing mgon khang gsar 'dzugs dang 'brel bar /
rab gnas /
bskang tshogs sogs kyang rgyas par gnang /
de nas dkar shod chos 'khor dgon /
rong po rab brtan dgon /
nag shod rta rmos dgon sogs su'ang zhabs kyis bcags te byang chub lam gyi rim pa'i nyams khrid kyis gtsos /
lung khrid /
dbang bka' ci rigs pa dad ldan so so'i 'dod mos bzhin rgyas par stsal /
'di dus gong gsal cung pa chos 'khor dgon du phebs pa'i skabs mnal lam du gzigs pa lta bu yin nam /
gang ltar rgyar nang gi brag la gnas pa zhig 'dug pa des khyod tsho la mgon grogs yag po byed kyin yod 'dug kyang mi min de da lta cung zad nyams nas 'dug pas brag de'i steng du lha tho zhig rgyob /
gtor chu sogs der blugs shig gsungs pa bzhin byas pas chos dgon pa yar dar song zhes dgon de'i grwa rgan 'gas mthun par gleng tshul dus phyis lam rim bla ma rgyal mtshan dar rgyas gsung ngo / /
dgung grangs zhe dgur phebs pa me stag lor /
nags shod stag phu'i gdan sa gsar pa sgrub sde dge ldan lugs bzang kun 'phel gleng du phyag phebs te rdo rje 'chang rnam gnyis dgyes zhal lhod mjal thog /
stag phu rin po ches zhu gnang mdzad pa bzhin der yang tshogs pa drug brgya tsam 'dus par byang chub lam rim gyi nyams khrid smin rgyas dang /
sde tshogs mang 'dus la tshe dbang dang ma Ni'i bzlas lung sogs gnang /
chab mdo'i bla dgon sogs kyi spyi 'thus gdan zhu ba'i gdong phyogs der zhabs sor nges 'khod thub pa'i zhu yig khag mang du 'byor bar \u0f38 gong sa mchog nas dgongs khrol stsal zin yun ring med stabs da lam der phyogs phebs thub thabs mi 'dug rung /
rjes sor de ga'i bzhed skong thub pa'i re 'dun thugs la nges par @# / /
bcad chog tshul yig don du 'khod pa'i gsung shog khag dang /
gdan zhu'i 'thus mi rnams phyir slog mdzad /
sgrub sde der bstan srung rdo rje shugs ldan chen po'i bskang chog rgyas pa'i bka' rtsom gyi 'phro nas mjug rdzogs pa'i bar zhib par gnang /
cha 'phreng bsam 'phel gling nas khri byang mchog sprul rin po ches zhu yig tshigs bcad ma 'phul gnang mdzad pa gnas 'dir 'byor ba ni /
kun rtog g.yo ba'i ro rkyang rgyu ba mchog gi d+hu ti'i gnas su thim / /
gnyis snang 'khrul pa'i dri ma ma lus bde chen 'od gsal ngang du dag /
snying dbus sgyu ma'i mtshan dpe'i gar 'dzin snang srid lhan skyes chen po ru / /
sdom mdzad bla ma he ru ka dpal zhabs sen gdan gsum brtsegs pa'i drung / /
gang gi 'phrin las 'od stong cha shas kyis / /
bskyangs ba'i skal bzang nyer thob padma zhig /
dang gsum rlung gis bskul bas phyogs de ru / /
yang yang mgo lcogs ldem bzhin 'di skad gsol / /
gzod nas spangs rtogs cha shas yongs rdzogs bde stong ngang du rtag mnal yang / /
yang dag thugs rje'i kun khyab dbyings las skal bzang mos pa'i chu snod du / /
du ma'i rol gar cir yang 'char ba'i ngo mtshar dpag yas srid zhi'i dpal / /
dpal ldan bde 'byung ral pa'i rgyan gcig tshul bstan tshul 'dzin ring bskal te / /
'jam mgon snyan brgyud legs bshad ga bur rgyun / /
skal bzang steng 'thung bzhin ras la 'phos pas / /
kun dga'i ge sar rgong pa'i lhad mo la / /
rgyal rnams rgyu skar zol gyis gzigs pa snyam / /
'phrin las nyi gzhon stong du 'bar ba'i gzis / /
'jig rten mun pa'i mal nas yongs sad par / /
rab bsngags gser gyi dril chen 'khrol ba'i sgra / /
khor yug ri bo'i bar du lhang lhang snyan / /
de ltar khyod kyi grags pa'i me tog dkar / /
ngan bu'i thos 'dzin rgyan du son pa na / /
yid la dad dang spro ba'i rang bzhin ni / /
dbyar dus chu 'dzin grod gi ngo mtshar thob / /
khyod drin sbrang rtsi'i bcud kyis nyer 'tsho ba'i / /
rnam dpyod gshog rtsal zhan pa'i bung ba bdag /
bshul lam bde bar snga lo mgo zla'i nang / /
thos bsam me tog 'phel pa'i gling 'dir son / /
thog mar phan bde'i lo tog 'joms pa'i gshed / /
nag phyogs ser ba'i sprin nag gzhil slad du / /
sri mnan gtor zlog dbyug mchod drag sreg sogs / /
las bzhi'i rim gro'i 'thor rlung ci nus spros / /
phal rnams brid de rim gyis bkri ba dang / /
skad dang gsung rab brda don 'dris pa'i phyir / /
cho 'phrul smon lam nyin zhag bco lnga'i bar / /
mdzangs dang blun po dbye ba'i mdo sde bshad / /
lha klu sa bcud lus phra'i bzhin ras ni / /
bag med dri mas nyams pa rje bla ma'i / /
bum @# / /
pa brgya phrag bcu gnyis lhag tsam pas / /
bde skyid lang tsho rdzogs pa'i cho ga byas / /
thog mar thun mong lam gyis smin pa'i slad / /
chos 'dod skya ser nyis stong brgal tsam la / /
dpo zla'i tses nas nyin zhag bco lnga'i bar / /
gsung rab kun gyi snying po bsdus pa'i bcud / /
dpal ldan mar me mdzad pa'i thugs dam mthil / /
'jam mgon tsong kha pa las legs 'ongs pa / /
yab rje bla ma khyed kyi gces pa'i nor / /
bdag cag mos pa'i bu la phog pa gang / /
ma rungs sems kyi glang smyon gdul dka' ba / /
bag yod kyo ba rnon pos dbang byas te / /
bla med zhi ba'i ra bar myur bkri ba'i / /
byang chub lam gyi rim pa'i dmar khrid ni / /
khyod gsung legs bshad rin chen 'byung gnas las / /
bdag blo bun pa'i bcud du 'khyil ba 'ga' / /
lhag bsam ku sha'i rtse mos nyer blangs te / /
gdung sel bdud rtse'i zegs ma ci yang 'thor / /
de nas don gnyer lnga stong lhag tsam la / /
sngon 'gro'i gtam du bya ba zhib nan 'brel / /
'phags mchog thugs rje chen po'i dbang bskur par / /
dge pa'i mtshan mar mngon pa'ang cung zad shar / /
dmigs brtse brgya phrag nyin bzhin dam bca' can / /
lnga brgya lhag par bcu gsum 'jigs mdzad dang / /
dpa' gcig las rung khas blangs glu mtsho zlar / /
de yi smin byed dang nga gi bya ba byas / /
slar yang gshin rje'i dgra yi bsnyen chen ni / /
khas blangs me ror bcu gnyis zhag gi ring / /
rim pa gnyis dang gzhi bsnyen chen po'i khrid / /
khyab bdag gang gi phyag bzhes bzhin du bgyis / /
nyes spyod khyim pa'i rol rtag sred pa'i / /
skye bo'i rkang drug 'di dag chos nor gyis / /
thabs mkhas s+ph+rang rtsi mngar pos nyer bkugs pas / /
re zhig bag yod padma'i tshal na rtsen / /
'on te chos pa dag las zog po brin / /
drang po'i mi bas g.yo can dpung pa dar / /
sdig can sog le'i sems ldan bla gzugs 'gas / /
phan bde'i 'khri shing gcod par mi 'gyur grang / /
dkar min 'bras bu bdo ba'i rlung shugs kyis / /
'thab rtsod byin tha sbar bas sde dgon nags / /
bsregs pas zhing stong 'jag skya phyur ba sogs / /
'khor ba'i ngang tshul gsal ba bzhin du snang / /
de ltar log spyod bu yug 'tshubs pa'i khrod / /
kho bo'i lugs gnyis ba ku la yi 'dzum / /
cung zad grol 'di bshes gnyen ri dwags mig /
khyod byin 'gram chang mngar po'i mthur nges pas / /
nyin bzhin dad pa'i rtsig ngos su / /
kun rtog pir gyi ri mo yis / /
mthong grol khyor kyi gzugs brnyan ni / /
yang yang 'dri bzhin 'di na mchis / /
slad mar tshogs gnyis chu gter las 'khrungs khyod zhabs zla ba gsar pa'i dpal / /
dpal ldan bkra shis 'od zer brgya yi rtse dga' mngon par rol pa gang / /
gang @# / /
zhig kun rmongs mun pa ji srid ga bur zegs ma rtag 'phro zhing / /
zhing 'di'i lha lam yangs pa'i lto par nam yang nyams pa med pa dang / /
dang po'i las can slob bu'i tha shal yang / /
yang yang yid la brnag pa'i don 'bras kun / /
kun nas lhun grub khyod zhal bdud rtsi la / /
la 'ur spyod pa'i skal bzang mngon 'gyur zhing / /
sdug bsngal tsha 'tshing stug por gres shing rmongs pa'i mun chen nyer 'khrigs pa'i / /
'jigs rung 'khor ba'i 'brog dgon las brgal zhi ba mchog gi grong khyer du / /
ma son de srid mgon po khyed kyi byin rlabs nyi ma 'od po che'i / /
snang ba snying la stag tu 'char ba'i kun dga'i ngo mtshar skyong bar mdzod / /
de skad brgyad khri bzhi stong chos kyi mdzod / /
gang gi slob bu byang chub la re ba'i / /
dri med dad gus padma'i dga' tshal las / /
'ongs pa'i zhu mchid rab mig gnyis pa khyod / /
sa snying srang zla'i sbrang rtsi'i khur thogs te / /
rab dkar nang mdzod gshog yangs bskyod bzhin du / /
mi pham chos kyi mdun sa gnyis pa der / /
tshig don 'dab glu sgrogs shing zlos gar gyis / /
zhes cha 'phreng bsam gling dgon nas shing glang zla tshes bzang por phyag bcas phul ba'i zhu yig /
ces pa 'di yin zhing /
de'i bka' lan du rje nyid nas gsung shog tshigs bcad du gnas pha yang /
bde chen lang tsho ston zla zhun ma'i gar / /
dran pas srid zhi'i 'jigs 'phrog 'chi med dpal / /
rdo rje rtag pa'i mgon po yab yum gyis / /
der 'dir 'chi med dga' ston 'beb par mdzod / /
gang gi mkhyen rab khriX gdugs 'od rnon kun byangX shes bya'i pha mthar khyab / /
mchogX gi snying rje ga pur dkyil 'khor mtha' yas 'gro pa'i dpal du 'dzum / /
rgyal kun sprulX pa'i rang gzugs gsang gsum kun gsal pha mtha' su zhig 'dzin / /
khyod kyi zhabs sen reg pa don ldan bkra shis mu khyud rgyas de'i drung / /
khyod sku'i snang brnyan yid kyi mtshor / /
lhung pas bskyod pa'i dad gdung rlabs / /
'phrin yig dbu pa dkar po yi / /
gzugs su grol 'dir brtse bas dgongs / /
tshogs gnyis chu gter dpal gyi snying po thugs bskyed mgyogs 'gros bsrubs pa'i dpyid / /
khyod kyi gsang gsum bdud rtsi'i dkyil 'khor 'gro ba'i gdung sel dpal gcig pu / /
'gal rkyen dkar min dpung las rab rgyal brgyad gnyis lang tsho rgyas pa'i gzugs / /
'phrin las ga bur rdul dkar sa chen khyon du 'grems 'di e ma ho / /
mtha' 'khob bstan dang 'gro ba la / /
lhag par brtse ba'i thugs bskyed gang / /
shul lam thag ring bgrod dka' la / /
khyod sku ngal bar ma gyur tam / /
mi bsrun srin po'i grong khyer bzhin / /
kla klo gcan @# / /
gzan tshogs pa'i khrod / /
zhi zhing dben par rtse gcig pa'i / /
khyod thugs sun par ma gyur tam / /
'on te rmongs dang skal zhan la / /
lhag par brtse ba'i snying stobs rlabs / /
rgya mtsho'i rdul gyi rlabs chen spyod / /
'dir ni khyod kyis bdag gir bzung / /
mi lus sha za'i bsam sbyor can / /
grangs med rgyal bas thul min pas / /
khyod las zhi ba'i las sems pa / /
rgyal sras zla ba nyid ji bzhin / /
phan bde'i lo tog gshed du sdud pa'i log tshogs chu khur mig sman dpung / /
khyod kyi mngon spyod 'thor rlung drag pos thog ma nyid du rmeg med byas / /
zhi rgyas dpar sogs rjes 'dzin las spyor nam zlar 'dzum pa'i chog yis / /
bde skyid dbyar gyi dpal mo'i lang tsho gsar pa'i dga' ston mgron du bkug /
mdzangs dang blun po dbye ba'i mdo sde'i gsung dbyangs bdud rtse'i sbrang char gyis / /
ma rungs skyi bo'i tha rgod zhing yang dge legs myu gu'i dpal yon 'dzin / /
lhag par chos phung brgyad khri'i snying po byang chub lam gyi rim pa zhes / /
sa gsum skye dgu'i mun sel gcig pu khyod kyi thugs bskyid shing rta yis / /
phyogs de'i skye dgu'i bsod nams shar ri'i phrag pa'i dpal du byin pa na / /
blo bzang rgyal bstan nyin mo'i dga' ston sa chen bskal bzang yangs por byas / /
rgyal kun snying rje'i ga bur snying po'i smin byed 'od dkar 'dzum rlabs kyis / /
brgya phrag mkha' dbang skye dgu'i sa mos gtan bde'i 'dab ma grol bar mdzad / /
dpal ldan dus dkra'i dbang po'i rmin grol blo bzang zhal lung mngar po'i bcung / /
skal bzang snod ldan dpal du byin pas blo bzang ring lugs snying por bcas / /
de ltar khyod drin thabs mkhas kyis / /
mtha' 'khob srin po'i grong khyer du / /
yul dgus rdzogs ldan gsar pa'i mgron / /
srid zhi'i legs brgya 'gug bzhin nas / /
brtse ba'i rang gzugs paN+Di'i dbyangs / /
swa sti ka yi gos bzang can / /
sa zla'i me tog sil mar bcas / /
khyod sku gnyis pa'i spun zlar stsal / /
de tshe khyod kyi gsang gsum gyi / /
snang brnyan yid mtshor 'grem bzhin du / /
spro dang dad dang gdung ba gsum / /
'gran pa bzhin du snying la rgyas / /
'di rna bdag gi 'tsho khams rdo rje'i gshis / /
mi shigs g.yung drung dwangs mar smin bzhin nas / /
blo bzang bstan pa kho na snying dbus kyi / /
khur du lci ba'i lhag bsam spel bzhin lags / /
rang gzhan pas dang dad mos kyis bskul pas / /
bdag kyang snga lo sa zla'i yar ngo nas / /
bkra shis nags klung 'babs pa'i yul shod dang / /
sogs shod rong po sogs kyi phyogs su bskyod / /
rmongs pa'i mun stug @# / /
'thibs por lam log dang / /
lam gol 'byung bya than skad sgrog pa'i yul / /
mang zhig blo bzang bstan pa'i nyin byed kyis / /
phan bde'i snang pa gsar pa'i dga' ston byas / /
dug sman zas gsum bsres nas za ba bzhin / /
blo bzang ring lugs 'dzin pa'i bdus pa'i sde / /
lta spyod 'dres mar spyod pa mang zhig kyang / /
dri med rnam thar gtsang ma'i lam la bkod / /
rmongs pa'i mun chen snying du gtibs pa yis / /
lam dang lam min gom 'gros 'khyor ba yi / /
ngan song g.yang sar lcebs pa'i 'gro mang zhig /
gtan bde'i lam la spyor ba'i sgal bzang byin / /
pha gcig bla ma rdo rje 'chang chen gyi / /
dgyes zhal nyin bzhin spyod pa'i dga' ston dang / /
zhabs sen srid mthar brtan pa'i rten 'byung sogs / /
mnyes par ba kyi bgo skal mang zhig thob / /
ji ltar ded dpon nor bu lon pa bzhin / /
re zhig mtha' 'khob dge ldan bstan dang 'gro'i / /
ngal bso'i dbugs dbyung ci dgar byin zen nas / /
yul dbus bskyod pa'i cho gar brtson bzhin lags / /
slad mar ji srid thub pa rnams kyi mgyogs 'gro ldan pas kun gsal nas / /
nor 'dzin sgeg mor maN+dA ra yi mgren rgyan 'god la mi ngal ba / /
de srid khyod kyi zhabs sen bkra shis nor bu'i dga' ston 'dzum pa gang / /
sa gsum skye dgu'i gtsug na dge legs dpyid du g.yo ba med gyur cig /
dam pas por pa'i yul phyogs der / /
khyod kyi brtse bas rjes bzung ba / /
nyi ma'i gnyen gyis rtsod dus bzhin / /
da dung bka' drin lhag par mdzod / /
tshang lam nor lam bzang la / /
mtha' dag 'gro kun bkri ba yis / /
blo bzang bstan pa'i snang ba che / /
sa gsum 'gro ba'i dpal du mdzod / /
lung rigs gdong la'i gad rgyangs kyis / /
lam log lam gol ltar snang gi / /
smra ngan zog brdzun wa skyes tshogs / /
cig car klad pa 'gas par mdzod / /
skye po gya gyur spyod pa dang / /
shin tu mi bsrun sdig ldan rnams / /
mdzangs par dpyod pa'i mkhyen rab kyis / /
thabs la mkhas pas rjes gzung mdzod / /
'khor 'das 'chi med bdud rtsi'i dpyid / /
gsang gsum dpal du bsdu ba dang / /
bsrung dang bzlog pa'i thugs dam gyis / /
rdo rje dwa gur brtan par mdzod / /
lhar bcas skye dgu'i bsod nams snying po dri med blo bzang ring lugs mchog /
'dzin pa'i bdag por khyod nyid kho na mnga' gsol rgyal bar gyur cig ces / /
ra dag gi drang srong bden pa'i dbyangs kyi grogs su bla ma he ru kaH / /
rdo rje'i mtshan can srung mar bcas pas dbang bskur shis pas skyong gyur cig /
de skad bdeX chenX rnal 'byor gyi / /
snyingX poX skyong ba'i skal bzang @# / /
pas / /
bkra shis nags klung 'bab shod nas / /
nag zla'i nya ba bzang por phul / /
ces pa 'di bzhin 'phral gnang mdzad /
'di dus kyang rdo rje 'chang rnam gnyis yun ring lhan bzhugs dang /
nang gsang gi gsung 'phros lhug par grol zhing /
stag phu rin po che'i sku'i 'gal rkyen gyi mtshan ma zhi phyir rje bla ma nyid nas zhabs brtan brtan bzhugs kyi rten 'byung cho ga rgyas 'bul gnang bas gsang gsum nyer 'tsho'i rgya las grol ba'i mtshan ma gsal bar gzigs pa byung zhing /
stag phu ba chen pos kyang rje bla ma mchog zhabs sen bskal brgyar brtan par gsol ba'i brtan bzhugs gzab 'bul mdzad /
stag phu rdo rje 'chang gis rje 'di la yun brtan gyi cho ga mdzad skabs shig tu /
ltag phu ba'i gzigs ngor rje bla ma rdo rje 'chang chen po'i gsol lcog gi steng du gzhan zhig nas kham /
sdong snod dang bcas pa zhig phul 'dug pa'i kham sdong de la kham 'bras rdog po drug cu re bzhi 'dug /
ces stag phu'i bsnyel byang phyag bris ma zhig sngon kho bo cag gis mjal ba'ang 'di dus byung ngam snyam /
zhing /
kham 'bras drug cu re bzhi ni /
gong gi stag phu'i gsang lung zhig tu /
phal cher sprul pa'i 'khor lor gzhan du 'pho / /
zhes pa dang yang mthun no / /
de ltar rdo rje 'chang yab sras rnam gnyis gdan 'dzoms te bstan 'gro'i don rlabs po che du ma rgyun ring du bskyangs shing /
bod dbus phyogs kyi dad can bu slob du mas ring min lha ldan phyogs su yar chibs bskyod grub pa'i snyan bskul zhu yig mang du 'byor par so sor bka' lan dang /
bzhi sde tA zur byams pa 'jigs med rnam grol la'ang nang ma'i bka' yig tshigs bcad kyi lam nas drangs pa bcas stsal /
de nas ha cang mi ring bar dbus 'gyur gyi phyogs su chibs kha bskyod de /
lam khel sde dgon ser skya mtha' ngag la 'dod chos /
gsung byin /
gnang cha brngan pa gya nom pa stsal ba sogs kyis so so'i re ba don dang ldan par mdzad /
bkra shis chos gling du zhabs sor bkod zin nas kyang dad ldan du mar mjal kha /
phyag dbang /
chos 'khor rgya che chung ci rigs mdzad cing /
dwags po bye ri'i mtshams pa ngag dbang snyan grags nas bskul ngor nyams mgur bslab bya'i tshul du gnang ba ni /
slu med skyabs kun gyi ngo bo / /
drin can bla ma rang mkhyen no / /
'di phyi bar do yi blo gtad / /
drin can bla ma la bcol lo / /
rnyed dka' don che yi rten bzang / /
rnyed pa da res tsam red do / /
glo bur 'chi bdag gi dgra bos / /
nam gsod nges pa rang med do / /
de phyir gtan 'dun gyi snying po / /
da ni la 'ur rang bsgrub ran / /
tshe 'di'i dgra gnyen gyi so tshis / /
nor rdzas gsog bsrung gi bya bzhag /
'di phyi gtan phung gi las 'di / /
dug bzhin skyur ba 'di gal che / /
@# / /
gzhan gyi ngo bsrung dang mo rtsis / /
ltar snang 'gro don dang grong chog /
rang yengs gzhan bslu yi rnam g.yeng / /
mi tshe stong zad kyi rgyu red / /
ltar snang lam gol gyi gdams ngag dga' spyad snying rus kyis bsgoms kyang / /
'bras bu ri bong gi r+wa bzhin / /
gnyis med seng ge 'dis ci bya / /
lta sgom sems bskyed dang bral ba'i / /
u tshugs glin sgom gyi sgom dang / /
bzlas brjod tshig bshar gyi grangs gsog /
'di las chod rang med do / /
nges 'byung byang sems dang bral ba'i / /
sems gnas reng po yi mnyam gzhag /
nyin zhag bdun phrag tu khyongs kyang / /
'bras bu khams gong gi lha tsam / /
zab mo'i phyogs na yang med pa'i / /
kun rdzob dngos yul du bsgoms nas / /
rdzogs chen phyag chen du re ba / /
ra gan gser spram du 'khrul lo / /
'khrul bral yongs rdzogs kyi lam bzang / /
dus gsum rgyal kun gyi thugs bcud / /
'jam mgon snyan brgyud kyi bstan pa / /
'di 'dra mjal ba 'di e ma / /
da ni 'du 'dzi dang rnam g.yeng / /
ltar snang mos pa kun dor nas / /
tshang la ma nor ba'i bstan par / /
rtse gcig nyams len la? 'bungs shig /
chos phung brgyad khri yi mdo don / /
byang chub lam rim du bsgril ba / /
bya sla don che yi man ngag /
'di la chig sgril du 'bungs dang / /
lhag par sangs rgyas kyi rgyu gcig /
rin chen byang chub kyi sems mchog /
theg chen rgyal sras kyi lam gcig /
'di la myong ba zhig thon dang / /
stong dang rten 'byung gi 'brel pa / /
gcig grogs gcig phan gyi 'char lugs / /
'phags mchog klu sgrub kyi lugs bzang / /
blo bzang shal lung 'dir spyod dang / /
smin byed sku gsum gyi lam 'khyer / /
grol byed sgyu 'od dang zung 'jug /
ji bzhin 'bad med du skyed pa'i / /
'jam mgon snyan brgyud 'dir brtson dang / /
pha rgod blo bzang gi grags pas / /
mdo rgyud 'phags bod kyi gzhung kun / /
'jam dbyangs zhal lung dang sbyar ba'i / /
dge ldan bka' brgyud kyi lam srol / /
tshe gcig sangs rgyas kyi go 'phang / /
'bad med spar bcangs su ster ba'i / /
khyad chos 'gran zla dang bral ba / /
sar? gnas sems dpas kyang rnyed dka' / /
rang re bsod nams kyi skal ba / /
dman yang 'di 'dra dang mjal ba / /
e ma ngo mtshar las ngo mtshar / /
da ni chig sgril du 'bungs shig /
gnas la nges med kyi rgyal khams / /
'tsho ba bya tshol dang byi tshol / /
bya ba don nyung dang bya nyung / /
'di dag bya btang gi 'dun ma / /
chos brgyad mgo snyoms kyi blo sna / /
tshogs gsog sgrib sbyong gi snying rus / /
rlabs chen snying stobs kyi go cha / /
'di dag bya btang gi so byad / /
drin can bla ma dang yi dam / /
dam ldan mkha' 'gro dang srung mar / /
thugs dam rgyud bskul gyi gsol 'debs / /
'di dag bya btang gi dpung rogs / /
tshe 'di blos btang gi bya btang / /
'khos med ri khrod kyi rnal @# / /
'byor / /
'di las skyid pa zhig med pas / /
grogs dag snying rus kyis 'bungs shig /
slu med drin can gyi bla ma / /
yi dam dkyil 'khor gyi lha tshogs / /
bstan srung rdo rje yi mthu ldan / /
chos ldan bu slob kun skyong mdzod / /
ces pa'i mgur ma 'di yang dwags po bye ri nas sgrub brtson ngag dbang snyan grags kyis yi ge'i lam nas yang yang bskul ba bzhin \u0f38 pha bong kha sprul ming pas shar mar spel ba'o / /
zhes pa 'di nyid yin la /
gzhan yang 'phan yul sgo mo mtshams pa byams pa seng ge'i ngor dur bdag 'phrin bskul nyer 'tsho kun srung / /
ser byes sgom sde ngag dbang rin chen sogs nas zhus pa bzhin li thang zhwa 'phel bka' 'gyur ba ngag dbang dam chos blo bzang gi zhabs brtan gsol 'debs /
gzim bshad sgra ba nas gsol ba btab pa ltar dam can chos kyi rgyal po'i gnyer gtad tshigs su bcad pa bcas bka' rtsom gnang ba sogs bstan 'gro'i don la gcig tu gzhol zhing /
'brel yod khag la babs bstun gyi phyag skyos stsol bas mtshon te rnam dkar 'phrin las dbyar dus kyi na bun gtibs pa lta bur rjes su skyong bar mdzad do / /
dgung grangs lnga bcur phebs pa me yos la rab byung bcu drug pa tshugs /
lo de'i hor zla dang po'i nang spom mda' sbyin bdag las tshan nas zhus ngor chu bzang 'du khang du bde mchog lus dkyil gyi dbang chen sta gon dang /
dngos gzhi /
lcang skya rol rdor gsung lus dkyil gyi bskyed rim dang /
paN chen chos rgyan gyi gsung bka' rgya ma'i lus dkyil gyi rdzogs rim /
dwags po skal bzang mkhas grub rin po ches mdzad pa'i bde mchog lus dkyil gyi bskyed rdzogs bcas bzhi sbrags kyi steng nas rim gnyis kyi zab khrid rgyas par stsal zhing /
'de'i dbang chen thob nas las rung gi bsnyen pa gtong ba sogs nges par dgos tshul nan tan du 'doms pa mdzad /
rigs smra'i dbang po rgyal mtshan dar rgyas pas zhu bskul mdzad pa bzhin rtogs ldan 'jam dbyangs blo gros kyi zhabs brtan gsol 'debs dang /
bzhi sde tA zur nas zhus ngor shugs ldan gyi bskang gso rgyas pa'i par byang smon tshig kyang bka' rtsom gnang /
a mdo bkra shis 'khyil gyi dge ba'i bshes gnyen chen po co ne rin po che zhu ba kun gzigs paN chen gong ma'i gsung gis gtsang bkra shis lhun por phebs te lha sa phyogs su byon pa de'i zhabs drung du yang yang bsnyen par mdzad do /
skabs shig bkra shis chos gling du gdan drangs te co ne rin po che'i drung nas dpal gsang ba 'dus pa'i bskyed rim chen mo dngos grub rgya mtsho dang /
rdzogs rim chen mo rim pa lnga gsal ba'i sgron me gnyis kyi bshad khrid zhib rgyas su gsan cing /
chos thun gyi bar zhig la sku'i chab gseng gnang skabs rdo rje 'chang rang @# / /
nyid kyis de skabs kyi ri khrod dbu mdzad dge slong bstan 'dzin mkhyen brtse lags su bka' stsal rigs su /
'dus pa'i rim gnyis kyi bka' khring 'di ma gsan pa'i gong tsam zhig la mnil lam du /
sgam zhig kha 'bye gnang mdzad pas de'i nang du rus rgyan zhig 'dug par rje nyid nas mi gzhan zhig la /
'di nga tsho'i rus rgyan de bas legs pa 'dug /
ces gsung ba dang /
yang /
chos po ti zhig 'dug pa zhal phye ste gzigs pas /
gser gyis bris pa'i yi ge 'od 'bar ba la dbu nas mar rgya gar skad du zhes 'dug /
de 'phral mnal sad song ba /
da res zab chos 'di zhu ba'i ltas yin pa 'dra /
zhes gsal por phebs pa lam rim bla ma rgyal mtshan dar rgyas mchog gis gsal bar thos zhes kho bo cag la gsungs /
'bras spungs blo gsal gling pa go bo zhal zur dge 'dun chos 'phel gyis yun ring mo zhig nas gsol ba btab pa bzhin 'bras blo gling grwa tshang gi 'du khang du bla sprul dge bshes sogs tshogs pa nyis stong lnga brgya skor la byang chub lam gyi rim pa bde lam dang /
'jam dpal zhal lung lho brgyud lugs /
myur lam dmar khrid gsum sbrags kyi snyeng nas nyams khrid shin tu rgyas par stsal zhing /
'di skabs skyes bu chung ngu'i 'chi ba mi rtag pa dang ngan song gi sdug bsngal bsgom pa'i skor gyi zab khrid stsal skabs /
chos gral ba'i dge bshes shig la yid 'byung mnan pas mi non pa lta bur shugs drag tu skyes te tshogs gral nas dbang med du langs /
rje nyid kyi bzhugs khri'i mdun du 'ongs nas /
mig chu lhug lhug 'don pa'i ngu ngag dang bcas te /
ngas sngar byas kyi las phal cher don med stong zad du song 'dug kyang da phyin chad tshe lhag don ldan gyi chos rnam dag cig ma bsgrubs thabs med du 'dug pas de ltar bsgrub thub pa bla ma rdo rje 'chang khyed kyis skyabs 'jug gnang dgos /
nged rang gi shag chas kun kyang bla ma khyed la phul ba lags na nga'i tshogs rdzogs phyir ma bzhes thabs med yin zhes shag gi lde mig rje nyid kyi phyag tu phul /
rgyun ring mo'i bar du zhing brgyal ba ltar byas par rje nyid nas de ma thag tu de ltar yong zhes lde mig bzhes tshul gnang zhing /
da gzod tshogs bar zhig tu gsol dpon la bkas mngags te /
dge bshes khong pa do nub tshogs thun grol 'phral gzim shag tu phebs dgos tshul gsungs pa ltar khong pa rje 'di ba'i drung du bcar bar de ltar chos bsgrub par thag gcod kyi yid 'gyur thon pa shin tu legs pas gzhi rtsa chos rnam dag sgrub blo de ga rang gi rgyun bskyangs pa'i thog nas gdan sa chen po 'dir gzhung chen mor thos bsam phul du son pa zhig dang /
lam gyi rim pa'i don rnams rgyud la sbyor ba zung 'brel du byas na de lhag mi dgos shing /
shag chas rnams kyang chos @# / /
sgrub pa'i cha rkyen du 'gro bas khyed rang nas nyar 'tshag bgyis na legs tshul bcas nan tan gyis gsungs te phar gnang bas dge bshes nas kyang de bzhin bgyis te chos rnam dag bsgrub rgyu'i dam bca' yul /
sems bskyed mchod pa'i sta gon dang dngos gzhi'i nyin gnyis ka'i sbyor chos kyi don chen po gsum gyi gsol 'debs gsung ba'i skabs nyid du 'du khang gi rgya mthongs su bshams pa'i rgya par gnas brtan gyi sku thang zhig nas ring bsrel mang po skya khyur gyis babs pa der yod chos gral ba du mas mngon sum du mthong zhing /
tshul de phyis gzim zur dar rgan blo gling ye shes chos grags nas kyang sngar ma grags pa lta bu'i ngo mtshar ba'i gnas de ltar byung ba nga rang nas kyang dngos su mthong zhes gsung ba sogs kho bo rang gis yang yang thos so / /
bka' chos grub rjes su \u0f38gong sa chen por blo gling lam rim skabs kyi sems bskyed rdzas phud dang /
mjal dar rten dod sogs kyang sngar rgyun bzhin sgrub pa'i mchod sprin du spro bar mdzad /
yang zla ba bdun pa'i tshes nyer brgyad la co ne rin po che'i drung nas kun mkhyen 'jam dbyangs bzhad pa'i rdo rje'i gsung gi steng nas sgrol dkar yid bzhin 'khor lo'i tshe khrid /
ma ti'i lugs kyi 'jam dbyangs dkar po dang /
ri khrod lo ma gyon pa gnyis kyi sgrub thabs las tshogs dang bcas pa'i lung khrid /
dbyangs can ma'i sgrub thabs kyi zab khrid bcas gsan /
bkras chos ri khrod kyi dbyar gnas grol rjes su hor zla brgyad pa'i tshes bcu skor zhig nas sgong gling gar phebs te chab zhugs gnang ba bcas nyin 'ga' shas ring bzhugs /
bka' blon bkras mthong ba sogs mdo khams stod smad kyi gzhung sa'i sku drag du mas zhu yig phul ba'i gsung lan chab shog kyang mang du stsal /
rdo rje 'chang gang gi zhal slob ser byes tsha ba pa /
mtshan nyid kyi gzhung la thos bsam mdzad pa sogs med par rdob rdob lta bu yin yang phyis rdo rje 'chang chen po'i drung nas lam rim sogs kyi zab khrid man ngag rgya cher nos te yer bar sgrub pa yun ring gnang ba grub chen phun tshogs lags zhes pa skabs skabs su sngags kyi gsar spyod lta bur gsol zas myos byed kyi bdud rtsir yang ci bder rol zhing /
yang bar bar du nyin gnyis gsum gyi ring la gsol ja tsam bzhes pa'i go skabs kyang thugs dam ting nge 'dzin la mnyam gzhag thun gcig tu mnal bas 'phrogs te bzhugs pa'i rnal 'byor pa khyad par can de nyid sku 'da' ka ma'i zhal tshems su /
ngos kyi chas dngos rnams kyis mthun rkyen byas te grwa tshang 'dir rdo rje 'chang chen po'i drung nas lam rim gyis mtshon pa'i bka' chos rgya gang che zhig zhu grogs gyis zhes gsungs pa ltar grwa tshang nas snyan gsan snga phyir nan bstud du zhus par@# / /
brten rje bla ma mchog zla ba brgyad pa'i tshes nyi shu skor zhig la gnas chen yer par chibs bskyod kyis /
de ga'i grwa tshang gi bla sprul mkhan slob 'dus dmangs sogs der gnyug mar gnas pa'i thog /
yongs 'dzin gling mchog sprul rin po che dang /
brag ri mchog sprul /
dwags po skal bzang mkhas grub pa'i yang srid mchog sprul sogs phyogs gzhan nas byon pa'i bla sprul bcas gdus ba ser skya tshogs pa lnga brgya brgal par tshes nyer brgyad nas bzung zla ba gcig lhag tsam gyi ring lam rim 'jam dpal zhal lung dang /
myur lam dmar khrid bcas sprags pa'i nyams khrid dang /
sems bskyed mchod pa'i skabs byams chen lha khang nas byams sku chung ba zhig gdan 'dren par mdzad de sems bskyed cho ga bcas gnang /
de nas bla ma lnga bcu pa'i bshad lung /
gsang 'dus mi bskyod pa'i dbang chen sta gon nyin gcig dang /
dngos gzhi nyin gnyis /
yang bde mchog dril bu lugs phyi dkyil lha lnga dang /
'jigs byed lha bcu gsum ma /
kun rig lha so bdun /
mi 'khrugs pa lha dgu /
dpal me lugs kyi thugs rje chen po bar du gcig zhal bcas kyi dbang chen /
gsang bde 'jigs gsum gyi sngags btu'i rjes gnang /
bka' gdams thig le bcu drug gi bka' dbang /
gling mtshag sprul nas gsol btab gnang pa ltar thun drug dang /
rtsa ltung spom po /
sdom pa nyi shu pa bcas kyi khrid /
'brom rin po che'i gsung dad pa'i ljon shing gis mtshon pa'i rang rgyud ma bu'i skor le tshan cha tshang ba sogs kyi ljags lung bcas stsal /
thig le bcu drug gi dbang gi sngon du de'i ljags bsnyen sogs kyang gnas der gnang zhing /
gsang 'dus kyi dbang chen sta gon skabs gling rin po ches so shing 'dor gnang mdzad pa gyen 'greng du bsdad pa mar sne shing khrol du 'byar ba ltar gyur te khag sgra bcas dgog tu yod pa mngon sum par byung bas der 'khod pa kun gyis ngo mtshar ba'i gnas su 'dzin par mdzad do /
zhes gsal bar gleng ngo / /
a mdo sku 'bum che shos rin po che'i gsung yig phebs pa'i nyer len las stag brag rdo rje 'chang chen pos bskul mnan cher mdzad pa ltar sngags grwa'i phyag bzhes ltar zla ba dgu pa'i nang dpal stobs 'phrog dbang po gdong bzhi pa rnam 'gyur bcu bdun gyi rjes gnang gi cho ga nag 'gros su bkod pa zhing skyong dgyes pa'i mchod sprin skal bzang snying gi nor bu zhes pa bka' rtsom mdzad cing /
de nas mi ring bar zhwa 'phel rin po ches zhus ngor de'i par byang yang thugs rtsom gnang /
de rjes zla ba bcu pa'i tshes nyer gcig nas co ne rin po che las mdo sdud pa dang mngon rtogs rgyan sbyar ba'i bshad lung dang /
dbu ma la 'jug pa'i bshad lung mjug tu 'jam bzhad gsung 'jug pa'i @# / /
smon lam gyi lung bcas dang /
yang me yos zla ba bcu gcig pa'i tshes gnyis nas 'jam mgon tsong kha pa chen po'i gsung drang nges legs bshad snying po'i bshad khrid /
spyod 'jug chen mo'i bshad lung /
gzhan yang rje'i gsung rten 'brel bstod pa legs par bshad pa'i snying po dang /
'jam bzhad gsung grub mtha' rtsa ba /
bla ma lnga bcu pa /
sngags kyi rtsa ltang spom po /
sdom pa nyi shu pa /
thun drug bla ma'i rnal 'byor bcas kyi bshad khrid /
bla ma mchod pa la brten pa'i 'od dpag med kyi 'pho ba zhag gcig ma'i nyams khrid /
gtor ma brgya rtsa'i phyag khrid man ngag dang bcas pa /
'jam bzhad gsung klu'i gter bum bsgrub tshul bcas kyi bshad lung zab rgyas dang /
phyag khrid gnad du smin pa gsan /
'di skabs kyi lo snga rting zhig tu yongs 'dzin gling mchog sprul rin po che'i gsung gi ngor nyams bzhes kyi gsal 'debs brtag lan gyi zol du zlos pa'i zhal ta tshigs su bcad pa zhig kyang gnang /
co ne rin po che'i drung nas chos gsan skabs kyi snga dgong chos bar rnams su rje nyid nas 'phan po gzim 'og rdo rje 'chang chen po sogs kyis zhu bskul gnang ba ltar /
bla sprul dge bshes mang tsam zhig la gzim chung du dbyangs can sgra mdo'i steng nas zhib khrid cha tshang ba rgyas par stsal /
'di skabs ser smad kong po shar chos sprul sku dang /
chab mdo drung yig zhal snga nas thub bstan gsung rab sogs kyis phyag zin tho re ba mdzad pa'ang byung snang /
hor zla bcu gnyis pa'i nang bkras chos 'du khang du rje bla ma nyid tshogs mgon du bzhugs te ri khrod dge slong tshogs yongs dang bcas chos skyong shugs ldan gyi bskang gsol thog mar 'dzugs gnang mdzad par ser sngags grwa tshang gi phyag bzhes ltar dung rgya rnga sbug sogs kyi rgyas spros dang bcas te legs par gnang /
dgud grangs nga gcig tu phebs pas 'brug lo 'gor spom mda' nyi ma rgyal mtshan gyis zhus ngor tsong kha brgyad cu'i sku thang rgyab yig dang /
zab lam bla ma mchod pa bde stong dbyer med ma 'khor lo sdom pa dang 'brel bar nyams su len tshul snyan brgyud bdud rtsi'i zil thigs zhes pa ljags rtsom mdzad /
nags shod stag phu rdo rje 'chang gi mdun du zhu yig 'bul gnang mdzad pa ni /
rab 'byams skyabs kun snying po mgon po bka' drin gyi bdag nyid drug pa rdo rje 'chang chen po mchog gi \u0f38 zhabs sen grub gnyis 'dod 'od srung 'jo ba'i khri drung du /
bus slob pas dad gdung gus gsum gyis dkyil 'khor me tog dang bcas pas dus drug tu mchod cing phyag 'tshal gsol ba 'debs pa'i snying por /
deng gi char yang /
zhing khams @# / /
rab 'byams kyi bkod pa gang gi ba spu'i khung bur rdzogs shing /
mkha' mthas gtugs pa'i zhing kun gang sku'i bkod pa gcig gis yongs su bzungs kyang /
mchog dang tha mal gyi skal ngo so sor de dang de bzhin du ston pa'i sgyu 'phrul dra ba'i rang bzhin bsam gyis mi khyab pa'i 'phrin las kyi rol pa gang la gang 'dul du ston pa'i bka' drin gzhal par mi spyor pa'i phung po bdag dang mkha' khyab spyi sgos kyi dga' ston tshad las 'das par thob /
'di na gus pa do 'khor yang 'tsho khams bzang zhing /
bstan 'gro'i lhag bsam mi dman par gnas lags /
mtshams su zhu gsol /
a mdo co ne dge bshes rin po che zhu ba bkra shis 'khyil gyi sde khri rin po che'i yongs 'dzin mdzad pa \u0f38 paN chen thams cad mkhyen pas gtsang du gdan zhu mdzad cing /
'di lor dbus 'gyur du phebs te 'di phyogs su bzhugs mus kyis /
mdo sngags chos rgyun gsan rgya che zhing mkhas btsun bzang ldan snyigs dus kyi mahA paN+Di ta lta bur ma zad /
mchog gi gsang lung zhig tu'ang byang phyogs nas nus ldan gyi skyes bu zhig 'byung ba las gdams zab len pa dang zhes gsungs pa bcas la brten gus pa nas kyang 'di ga ri khrod las mas su gdan zhus bzhugs mus kyis mdo sngags kyi gzhung chen mo'i bshad pa ji snyed cig zhus dang zhu bzhin zhu 'gyur bcas la gegs med lam son yid bzhin 'grub pa'i skyabs 'jug brtse gzigs /
slad mar yang /
spyi sgos bstan dang bdag sogs 'gro ba'i dpung gnyen gcig pur \u0f38 zhabs sen bskal brgyar brtan cing /
'phrin las kyi rol pa rgya chen mkha' khyab tu stsol bzhin bdag cag do 'khor yang thugs rje'i skyabs rol nas zhar yang mi 'dor bar mngon 'dod yid bzhin du 'grub pa'i skyabs 'jug dang /
dgyes brtse'i bka'i bdud rtsi phyi nang gsang gsum gyi khyad par dang bcas yang yang spyi bor stsol ba mkhyaien /
mkhyaien /
mkhyaien /
zhu yig 'degs mtshon lha reg a she dang /
yang lA sgam ngo gcig bcas dben gnas bkra shis chos gling nas /
gus slob pha bong kha'i sprul ming pas zla chos bzang por phul ba'i zhu yig /
ces so / /
rje bla ma mchog gis da dung snyan brgyud gdams pa rgya mtsho'i gter mdzod mkhas grub chen po co ne paN+Di ta blo bzang rgya mtsho sprin gtsug lag chos kyi 'dod 'jo dpal bzang po de nyid kyi zhabs pad yun ring du bsnyen te zab rgyas chos kyi bdud rtsi mtha' yas pa gsol ba dang /
byang chub lam rim chen mo'i zab bshad dka' gnas kyi gnad kun khrol ba'i rgyas 'grel po ti bzhi tsam yod pa zhig bka' rtsom zhu gnang mdzad rgyu'i thugs dgongs rtse gcig tu gtad de bla ma rin po che sku tshe'i ring la chu bzang ri @# / /
khrod du dgyes pa chen pos lhod bzhugs bka' drin skyong grub pa zhig dang /
zhabs sen dgung lo brgya phrag tu 'tsho gzhes dgos pa'i gsol 'debs shugs drag dang 'brel bka' chos dang /
bka' rtsom gyi rim pa 'gangs can du ma zhu rgyu pa dog pa rim gyis sku gzugs kyi 'phrod bsten /
thugs brel che chung /
thugs dam nyams bzhes kyi gnas skabs sogs la ma gnod par thugs bzhed dang bstun gyi na snyan sgron rim gyis zhus chog pa zhes sogs kyi gsol 'debs gnang bar co ne rin po ches kyang dgyes mnyes tshad med pa'i sgo nas zhal bzhes bzang po'ang gnang /
de dang mthun par rje nyid nas thugs khur bzhes te bla ma rin po che de nyid kyi bzhugs yul kho nar dgongs te chu bzang ri khrod kyi bla brang gzim shag shar rgyud du gzim khang thog so nyis brtsegs can la /
gzim chung /
gsol dpon khang /
gnyer tshang /
gsol thab /
bar khyams /
phyi rol thog yangs su me tog bum pa bsgrig yul 'gram skyor sogs la nya rgyab /
bu shu /
ldebs zhal gyis mtshon phyi nang kun tu bkod legs sra brtan /
tshon rtsi sogs phun sum tshogs pa /
'og shag rnams su thugs 'kho'i nyer spyad ci rigs 'jog yul khang mig 'ga' zhig bcas dgongs bstun gyi sgo nas legs bzhengs thob / /
gzim chung dang /
rten gsum bzhugs yul|mchod chas /
bzhugs sgrom /
gsol lcog /
bzhugs 'bol sogs dang /
gsol dpon khang dang /
gsol thab sogs su gsol ltir zhugs slang /
thab chas chu snod tshun gyi yo byad gang na ci dgos mtha' dag gsar bskrun dngos dag phun sum tshogs pa gnang /
gnyer tshang sogs kyang bza' bca' bshos zas sna tshogs pas phyur bur bkang ste /
gza' skar dge ba'i nyin bla ma rin po che gdan drangs nas zhabs brtan brtan bzhugs dang 'brel bar phyi nang snod bcud mtha' dag rtsa 'bul mdzad cing /
slad kyang bla brang nas gang dgos 'bul rgyu mdzad /
lo de'i zla ba bzhi pa'i tshes bcu gnyis nas bzung co ne rin po che de nyid kyi drung nas rje bla ma nyid kyis zhu ba po mdzad de chu bzang 'du khang du sngags rim chen mo dang /
ngan song sbyong rgyud mtshan dang bcas pa /
kun rig rgyud don gsal ba /
bshes pa'i spring yig bcas kyi bshad lung /
bde mchog rtsa rgyud dang /
rgyud 'grel sbas don kun gsal /
de'i sa bcad bsdus don gsum sbrags kyi bshad khrid /
sde khri 'jam dbyangs thub bstan nyi ma'i gsung gi steng nas dpal dus kyi 'khor lo'i bskyed rim /
co ne rin po che nyid kyi gsung rten 'brel bstod pa'i spel bstod bcas kyi bshad lung /
sbas don kun gsal gyi brgyud 'debs /
zhang bstan pa rgya mtsho'i lta mgur gyi lung sogs rgya cher gsan cing /
de dag las @# / /
bshes spring ma gtogs pa gzhan rnams la gsung bshad kyi gces btus phyag zin du 'debs par mdzad pa'ang mang du yod la /
'di dag gi skabs rnams su bla ma rin po che gdan zhu bsu skyel dang /
sri zhu gus 'dud tshad med pa gnang zhing /
chos grwa pa rnams la'ang thog mtha' par gsum du mang 'gyed la sogs pa'i bsnyen bkur phun sum tshogs pa gzab 'bul gnang /
'di'i ring rje bla ma nyid kyis bla sprul dge bshes nyung hrag zur 'tshogs la /
bka' rgya'i gras khro bcu'i bsrung zlog bar ma'i rno mtshon dang /
dra sdom 'khor lo bri sgrub bya tshul gyi zur khrid /
mkhas dbang daN+Di'i gzhung snyan ngag me long ma'i 'grel pa dbyangs can dgyes glu'i lteng nas zhib khrid /
bla ma'i rnal 'byor byin rlabs 'dod dgu'i gter mdzod kyi khrid /
rje nyid kyis mdzad pa'i mgon po bor dmar dang /
las mkhan mi hreng dmar po bcas kyi gtor chog gi ljags lung bcas stsal /
phyi ma 'di rje nyid kyi bka' rtsom dngos ma rang du chab mdo drung yig zhal snga nas thub bstan gsung rab dang /
phyag khang drung yig dkon mchog shes rab sogs kyi thob yig las kho bo cag gis yang yang gsal bar mthong ba byung mod /
de'i ma phyi bor gyar song ba 'dra ste /
dus phyis dpe tsam yang mthong thos kyi yul du mi snang zhing /
snyan ngag gi zhib khrid gnang skabs kyang /
kong po shar pa sprul sku dang /
chab mdo drung yig sogs nas dper brjod rgyugs 'bul zhu mi'ang mang du byung /
de rjes shig tu /
ser byes har gdong sog po dge bshes mkhas pa'i dbang po snyan grags zhes pas zhus ngor rje bla ma mchog nas bkras chos ri khrod kyi 'du khang du /
gling mchog sprul rin po che dang /
mtsho sna sprul sku /
o tog sprul sku /
rigs smra'i khyu mchog dge bshes yar grong ba dge legs rgya mtsho sogs 'dus pa sum brgya tsam la gsang 'dus bskyed rim dngos grub rgya mtsho dang /
rdzogs rim rim pa lnga gsal ba'i sgron me bcas kyi bshad lung sogs zab la rgyas pa stsal /
'di'i skabs snga phyi zhig la slar yang co ne paN+Di ta rin po che dang lhan du sngar byon pa'i 'phan yul gyi rten gnas khyad par can rnams su gnas mjal zhabs skor sogs gnang bar ched gnyen gyis phebs pa'i thog |bla ma rnam gnyis lhan rgyas mnyam por byon te gnas rten so sor gnas gzigs dang /
mchod 'bul /
bka' gdams gong ma'i sgrub gnas dang /
gdung rten khyad par can gang yod kyi sa phal mo cher zhabs kyis byon te so sor thugs dam nyams bzhes kyi rim pa dang /
zhabs skor sogs gnad du smin pa re bskyangs shing /
rgyal ba'i bstan pa yun ring gnas pa dang /
skye rgu'i bsod nams kyi zhing mchog @# / /
de dag kyang rgyal bstan ji srid bar gzhan du mi g.yo ba dang /
'gro ba rnams byang chub kyi sems rnam pa gnyis kyis smin cing grol ba'i skal ba can du sgrub pa bcas kyi thugs smon bden tshig zab mo yun ring la shugs drag pa yang dang yang du gnang /
rje bla ma rdo rje 'chang mchog 'phan gnas spyi dang /
lhag par pa tshab lo tsA ba nyi ma grags kyi gdung bzhugs pa'i mchod rten zhabs skor du snga phyir lan gsum du phebs pa las 'di skabs lan gsum pa de yin zhing /
mkhas dbang co ne rin po ches phu chung ba'i sgrub gnas sogs su phebs skabs /
da dung rten gnas 'di dag byin rlabs ma nyams par bzhugs 'dug pa shin tu legs po byung zhes bsngags brjod dang dgyes tshor chen po'i gsung yang yang byon zhes phrags so / /
de nas phyir phebs te bkras chos ri khrod du bzhugs mus shig tu dpyod ldan sgrub la gzhol ba dge slong byams pa rnam rgyal nas bskul ngor rje btsun 'jam dbyangs dkar po la brten nas rig 'dzin gyi zhing mchog ba grod pa'i sa mkhan zhes pa thugs rtsom gnang zhing /
mtha' dbus kyi dad mjal ba du mar mjal phyag dang 'dod chos sogs mang du stsal /
dwags po bye ri'i mtshams pa ngag dbang snyan grags sogs lho byang khul dang /
mdo stod mdo smad kyi dad brtson can du mas byes 'grul gdong phul ba'i zhu 'phrin kyi lan dang dris lan sogs shin tu mang ba gnang zhing /
dge bsnyen rdo rje rab brtan la gsung shog gi lam nas zhal gdams stsal ba ni /
tshe 'di glog ltar g.yo zhing mnog chung la / /
srid '+p+yor 'di yang srin mo'i bslu brid nyid / /
de phyir 'di dang srid pa'i bde 'byor gyi / /
rang mtshang 'di las thugs yid 'byung bar rigs / /
theg mchog lam gyi srog gcig rin chen sems / /
'khor ba'i gzhi rtsa 'byin byed yang dag lta / /
thabs shes zung du 'jug pa'i gshog yangs 'di / /
rgyal sras spyod pa'i pha mthar bgrod byed nyid / /
de ltar lam gtso gsum gyi rtsal gsum gyis / /
rig pa'i khye'u chung lus stobs rdzogs pa na / /
rim gnyis zab mo'i rta mchog myur ba'i shugs / /
bsten nas zung 'jug sa la myur bgrod dgos / /
de lta'i lam zab tshang la ma nor ba / /
ji bzhin 'doms pa dge ldan snyan brgyud ces / /
gangs can grub mtha' kun gyi gtsug nor 'dir / /
thos bsam sgom la brtson pa lhur len mdzod / /
ces pa 'di'o / /
zla ba bcu pa'i skor zhig tu khri byang mchog sprul rin po che cha 'phreng nas phebs te 'byor phyag tu byon pa sogs phyogs mtha'i dad mjal ba mang por mjal kha sogs gnang /
mdo smad tsha ba rong nas dge bsnyen rdo rje rab brtan bas snga phyir gsol 'debs nan bstud du zhus pa ltar nA ro mkha' spyod dbang mo'i @# / /
bsnyen sgrub las gsum gyi lag len nag 'gros su bkod pa skal bzang mkha' spyod bgrod pa'i them skas dang /
slar yang snga phyir ring min zhig tu dge bsnyen rdo rje rab brtan dang /
ser byes tsha ba pa dge bshes thub bstan dngos grub gnyis kyis gsol ba btab pa bzhin nA ro mkha' spyod ma'i bsnyen pa'i sngon 'gro'i 'don chog dang /
zhi ba'i sbyin sreg /
'jig rten pa'i me lha thab tu 'gugs pa'i bsnyen pa bya tshul /
de'i bcu cha'i sbyin sreg /
bsnyen sgrub sbrags ma'i 'don sgrigs /
bcu cha chen mo'i sbyin sreg bcas bka' rtsom dang /
rgyal thang lha mkhar rin po che sogs kyi zhu yig gi bka' lan kyang stsal /
'bras spungs sgo mang bka' 'gyur bla ma rin po che blo bzang don ldan pas gsol gdab gnang ba ltar chu bzang ri khrod kyi ser smad kong po shar chos bla brang gi gzim shag tu zhu mi bka' 'gyur bla ma rang nyid dang /
brag ri mchog sprul /
lha btsun sprul sku /
shar chos sprul sku /
zhol sras gangs gi'u 'gro mgon sprul sku /
lam rim bla ma rgyal mtshan dar rgyas /
chab mdo rje drung thub bstan gsung rab sogs 'dus tshogs sum cu skor la sked tshang 'jam dbyangs smon lam gyi gsung 'bum pod gnyis dang /
dwags po skal bzang mkhas grub kyi gsung bkra shis tshe ring ma'i g.yang sgrub bcas kyi ljags lung stsal skabs rje bla ma rdo rje 'chang nyid kyi zhal nas /
da res bla ma rin po ches bklags lung gsan pa'i zhor du /
nye lam nged kyis gsar bsgrigs byas pa'i 'jigs byed dpa' gcig gi sgrub thabs rgyas pa zhig yod pa la ljags zhus zhib nan zhig gnang rogs zhu dgos pa yod /
de'i dpe cha btsal te bla ma rin po cher phul cig ces chab mdo drung yig lags la phebs par khong gis de 'phral phyag dpe bris ma de bzhin phul ba la bka' 'gyur bla mas ljags byang gsan gyin zhu dag gnang zhing /
zhus dag zin 'phral 'di'i las gshin skabs tsA muN+DI 'dug kyang rgyud grwa'i phyag bzhes su med pas de 'dra phyag bcos gnang na las gzhan legs po byung 'dug zhus par /
rje nyid nas tsA muN+DI rgyud grwa'i phyag bzhes la yod gsungs kyang bka' 'gyur bla ma rin po ches med tshul nan bskyed de zhus par /
zhal kyal gyi tshul du /
'o na de drung yig ngag ldan gyis byas pa red do zhes gsung bar chab mdo drung yig zhum pa'i rnam pa ltar gyur /
yang zhal nas /
a cang ku re yin /
tsA muN+DI yod med rgyud stod du gling mchog sprul mdun rtsad gcod gnang dgos zhes sang nyin snga char drung yig lags btang gnang bas /
gling rin po ches de 'phral rgyud grwa stod smad gnyis ka nas rtsad gcod zhib nan thog /
tsA muN+DI rgyud grwa gnyi ga'i phyag bzhes su @# / /
'dug tshul 'byor bas sgrub thabs su ljags sgrigs gnang zin pa ltar sor gnas mdzad /
dus phyis gong gsal chos gral ba zhig nas lha mo mkhar gyi b+hai ra rim gnyis bro glu'i skabs sgrub thabs de mdzad byang tsam las gzhan rnams nged kyis brtsams pa yin zer ba sogs byung snang yang /
des ma brtsams pa gong gi zhal kyal mdzad yul drung yig ngag ldan gsung ba las /
gzhan che ge mo khong gis byas zhes ma gsungs pa sogs rgyu mtshan du mas gsal bar shes nus pas na /
de ltar zer ba po kun slong g.yon can gzhan gyis dbang byas pa ma zad /
rlung gis btegs pa'i nying 'thul tshabs po che'i gtam col 'bal zhig pa de la snying po ci yang med cing /
rdo rje 'chang rang gi ljags bsgrigs dngos yin pa'i dbang po ngas bya btub ces dus phyis lam rim bla ma rgyal mtshan dar rgyas pas kho 'or do gal chen pos rim brtsegs su bzlas pa yid la gsal ba bzhin du sgro skur med par smras so / /
dgung grangs nga gnyis phebs pa sa sbrul lo'i dgung gsar gyi mdzad sgo sogs kyang 'gral? tshes ri khrod du sngar rgyun ltar gnang zhing /
lha sa'i smon lam gyi tshogs gral sogs su'ang mdzad brel ha cang 'dzing che med skabs sngon dus bzhin ci lcogs su phebs te dge 'dun 'dus pa'i tshogs dang lhan du gsung chog thugs smon sogs gzab par bskyangs shing /
bkras chos dang chu bzang chos ra rnams su lam rim gyi khrid dang dbang bka' mang du stsal bar grags /
gzim lha klu'i lha lcam g.yang 'dzoms tshe ring nas snga phyir bskul ba bzhin rdo rje rnal 'byor ma'i las rung gi bsnyen pa'i sngon 'gro'i 'don cha dang /
mkha' spyod bgrod pa'i gser chos bsam mi khyab thun mong min pa /
sgrub thabs dang ma 'brel par rnal 'byor ma'i tshogs mchod 'bul tshul sogs dang /
smad rgyud bla ma dbu mdzad gtsang pa thub bstan nyin byed dang /
rgyud smad sngags ram pa blo bzang rgya mtsho rnam gnyis nas zhus ngor rdo rje rnal 'byor ma'i sgo nas lag mchod bya tshul mkha' spyod dga' ston snying po zhes pa'ang ljags rtsom mdzad /
mdo smad nas brag g.yab rtogs ldan rin po ches zhu yig phul ba'i bka' lan la /
mang thos gangs kyi rdul mang brtsegs pa'i spor / /
tshul bzhin sgrub pa'i lus stobs rab dar bas / /
spangs rtogs ral khur mthon por bcings pa yi / /
grub pa'i rtsal rdzogs gdong lnga'i dbang po'i drung / /
mdza' zhing gcugs pa'i dam tshig dar gyi mdud / /
phan tshun mtshungs bar snying du bcings pa yi / /
rang gzugs ak+Sha ra yi mai nA kaH / /
dkar 'jam do rar bsgyur 'dir dgyes dgur dgongs / /
dge legs bye bar 'khyil ba'i chu gter gyi / /
snying po gang du @# / /
rdzogs pa khyod sku'i zla / /
bsngags 'os yon tan cha shas rdzogs pa can / /
'gal rkyen mun can g.yul las rab rgyal zhing / /
nyams myong ut+pal chun po rab dgod pa'i / /
mang thos gang ba rgyas pa'i thig le'i 'dzum / /
legs bshad ga bur rdul du sgyugs pa yis / /
phyogs kyi tha grur snang ba'i lang tshor byas / /
'dir yang brtse ba'i rang gzugs shis pa'i 'phrin / /
rtogs pa'i nyams myong klong nas rdol pa'i dbyangs / /
gzhan gyis blor mi shong ba'i gya nom skyes / /
snga phyi gnyis ka nyams med spro dgar son / /
ngos kyang 'tsho ba'i 'dab brgya ma zhig tsam / /
snyigs lnga'i 'thor rlung drag pos rab gtses kyang / /
lhag bsam dri bzang khang pa dkar po'i sbubs / /
nyams myong sbrang rtsi'i dog pa spel bzhin lags / /
khyod ni mang du thos pa'i pha rol son / /
tshad ldan bshes gnyen sras kyi thu bor gyur / /
thugs kyi bum bzang snyan brgyud bdud rtsis phyug /
snying rus drag pos sgrub pa'i rgyal mtshan 'dzin / /
e ma mtshang med pa'i rgyu tshogs las / /
'bras bu rtogs pa'i nyams myong klong nas rdol / /
gang du gshegs dang gang zhig bstan pa'i lam / /
de dang de na bstan 'gro'i dga' ston nyid / /
khyad par tshul bzhin bshes gnyen bsten pa'i tshul / /
yid la 'brom ston bya yul ba ji bzhin / /
khyod kyi ji ltar rnam par thar pa'i tshul / /
bsam bzhin bsam bzhin spro dga'i spu long g.yos / /
zang zing yod dgu ngos la yang yang du / /
'brom gyi 'bul mo che bas spyod las pa'i / /
spyan snga'i 'bul mo che bzhin kho bor theb / /
yid kyi chu gter dga' ba'i rlabs kyis bskyod / /
dga' ba'i bzhin ras 'dzum dkar lang tshos brgyan / /
gya nom bdog pas mkho dgu yangs por byas / /
khyod drin snying du sdug bas ca co 'chor / /
bdag gzhan mnyam brje'i rin chen sems mchog gi / /
nyams myong gting nas rdol ba'i dam bca'i dbyangs / /
gzhan gyis yi rang tsam yang bya dka' ba / /
'di 'dra rgyal sras dpa' bo'i snying stobs nyid / /
rang bzhin stong la bya byed 'thad pa yi / /
klu sgrub dgongs zab shin tu rtogs dka'i gnas / /
ji bzhin khong du chud pa'i nyams mgur dbyangs / /
'di 'dra khyod nyid kho na'i bgo skal tsam / /
de ltar rin chen sems gnyis zung 'brel ba / /
'di las lhag pa'i theg mchog lam bzang gang / /
'di las lhag pa'i rtogs pa'i nyams myong gang / /
'di las lhag pa'i sgrub pa'i mchog pa gang / /
pha las bu rdzig ces sogs jo bo rjer / /
lung bstan ji bzhin bdag la'ang bla ma yis / /
rjes su gdams pa 'dir ni mngon sum nyid / /
a la la hoH shin tu blo bder gyur / /
lo shas sgo gsum bcad rgya dam po ru / /
bzhugs zhes gsungs pa'ang shin tu legs nges pas / /
dgongs bzhed ji bzhin @# / /
thugs dam 'phel ba yi / /
skyabs dmigs srung 'khor nam yang lhod med zhu / /
slar yid gsol bar bya ba'i snying po ni / /
dpag bsam shing dang mchog gi rgyal mtshan ltar / /
'gro ba'i phan bde'i gzhi rten khyod kyi sku / /
g.yo med tshe mtha' yas pa'i ngo bor mdzod / /
blo bzang snyan brgyud snying por rtse gcig tu / /
rdo rje'i rnal 'byor gnang du bsnun pa yis / /
zhi lhag bde stong sgyu 'od zur? 'jug sogs / /
grub pa'i go 'phang mthon por gshegs par mdzod / /
blo bzang ring lugs shin tu nyag phra zhing / /
snyigs lnga'i rnam 'gyur drag por glal ba yis / /
phal cher nyam nga'i g.yang sar lces dus 'dir / /
khyod kyi thugs bskyed go cha lhag par mdzod / /
thun mong byang chub lam gyi rim pa dang / /
zab mo rdo rje theg pa'i dbang khrid sogs / /
phyogs dang phyogs su gang la gang 'tsham par / /
'doms pa'i thugs bskyed thugs khud rgya cher mdzod / /
ngos kyang ring por 'tsho ba'i dam bca'i mdud / /
snying gi khur du dam por bcings bzhin nas / /
tan? '+r+g+yud nyams myong bzang po'i bdud rtsi'i bcud / /
skal bzang gtan ??? 'da'i gsos su e yon blta / /
re zhig nang re dpon slob dgyes pa'i zhal / /
dngos su spyod pa'i dga' ston dman na yang / /
slad mar dngos mjal legs bshad dga' ston la / /
dngos su spyod pa'i yid smon shugs drag dang / /
nyid kyi sku tshe brtan cing bzhed don kun / /
'bad med 'grub pa'i skyabs srung lhod med zhu / /
zhes pa stsal /
'di'i lo phyi nang du dge bsnyen rdo rje rab brtan dang /
byes tsha dge bshes thub bstan dngos grub snyan grags sogs nas zhus ngor nA ro mkha' spyod ma'i bsnyen chen gyi skor dang /
thun dang thun mtshams skor gyi bslab bya /
rnal 'byor ma'i bsnyen pa'i sngon 'gro'i 'don cha sogs dang /
yongs 'dzin dge bshes mkhyen rab mthar phyin gyis chab shog gi lam nas bskul ba ltar dkon rdor blo bzang rnam rgyal bstan 'dzin lhun grub pa'i zhabs brtan gsol 'debs sogs kyang bka' rtsom gnang /
'di skabs gzhung zhabs zhig la tshigs bcad ma'i gsung shog stsal ba ni /
'chi med grub pa'i snying po bdud rtsi'i rdul / /
mtshan dpe'i phung por brtsegs pa'i snang brnyan tsam / /
yud tsam dang blo'i me long ngos brten kyang / /
tshe srog rdo rjer sbyin des khyod la srungs / /
srid zhi'i nyam nga 'phrog pa'i chos phung kun / /
dbyangs kyi dkyil 'khor gcig tu rdzogs pa'i rgyud / /
sgreng ba'i rnam 'gyur dran pa'i mod nyid la / /
smra ba'i mchog ster ma de khyod mgrin rol / /
skyes thob blo gros 'gyur med rdo rje'i khams / /
sbyangs stobs bir shwa karmas bsgyur ba'i gzugs / /
yon tan phyag mtshan rdo rjes phyogs kun las / /
rnam par rgyal ba'i @# / /
dpal rnyed gang gi drung / /
dad mos yongs 'du'i phang pa las skyes pa'i / /
snyan ngag lang tsho dar ba'i khu byug mo / /
rten gyi khur lci thogs nas lha reg gi /
'dab gshog bskyod cing bdag gi drung du lhags / /
blun po lang tshos dregs pa'i wa skyes la / /
rgyan gos bzang po'i mdangs kyis kha bsgyur kyang / /
do gal smra ba'i mgrin pa than skad du / /
sgrogs pas rang gi de nyid gsal bar byed / /
la la stobs dang la la rigs gzugs kyis / /
dregs pa'i blun po ri dwags khyu tshogs kyang / /
blo gros lus stobs rgyas pa'i gdong lnga yis / /
sma ba'i gang rgyangs gcig gis zil gyis gnon / /
gang blo nor 'dzin 'gram par 'khrungs pa yi / /
snyan tshig me tog gsar pa'i dga' ston gyis / /
thog ma'i mchod pa rigs kyi cod pan la / /
'os bor slob? pa'i? skyes bzang thob pa'i mo'o / /
'di na dam par snyan pa'i dpal thob pa / /
dkor skal chang gis dge ba'i blo myos pa'i / /
skyug pa'i phreng ba lta bu'i tshig sbyor dag /
mdza' ba'i rang bzhin gcig tu mtshan phyar spro / /
rdzogs ldan gser zhun khu bar skyugs pa yi / /
sa la bde skyid padmo bskrun pa'i gnyen / /
gnam lo'i nyin byed gsar du tshes pa yi / /
dus kyi dga' ston cho ga brtson pa na / /
skyes thob blo gros nor bu'i me long nang / /
sbyangs stobs brtson pas bkugs pa'i lnga rig gzugs / /
snyan tshig lang tsho dang ma'i smin legs ma / /
mthong ba'i dpyod ldan yid dbang 'phyan pa ni / /
blun po nor dang chags ldan lus phra bzhin / /
mkhas rnams snying du sdug pa'i dga' ston ni / /
legs par bshad pa'i skyes bzang 'di kho na / /
sras bcas rgyal bar mchod pa'i sprin kyang yin / /
'chad rtsod rtsom la mkhas pa'i ngag gi lam / /
yangs por smra ba'i mgul ba 'di mdzes kyi / /
rmongs pa'i mgrin par mu tig dmar po yi / /
do shal dpyangs kyang bong bu'i ske rgyan bzhin / /
de slad bzang por sad pa'i bag chags kyis / /
gzhon nu nyid nas rgan po'i blo / /
'chang bas / /
mkhas bya'i gnas la ma bskul brtson pa'i khur / /
'di yi blo gros 'phel ba dkar phyogs bzhin / /
zhes pa ste /
'di'i 'phro tshang ba ma rnyed kyang dgos pa'i dbang gis 'dir bkod pa lags so / /
rdo rje 'chang chen po nyid kyi gsung bla mchod bde mchog dang 'brel ba'i bar thung sngon 'khod yig 'bru chung stangs chos pa lo na ches cher ba gres rigs kyis klog 'don cung zad dka' bar brten rgyu sbyor dang ldan tshe dbang bya khrid nas par thung bskyar brko zhus chog pa sogs kyi gsol ba btab pa bzhin par byang smon tshig ljags rtsom dang /
e ma rje lha klu lkog pa thub bstan tshe dbang nas rje nyid kyi man ngag ltar skyabs @# / /
'gro'i bogs 'don par thung gsar du dgod rgyu'i thog mtha'i mchod brjod dang /
smon tshig bcas dgos tshul nan du zhus pa ltar de 'phral thugs rtsom gnang /
e ma rje 'di bu? rnam dpyod kyi rtsal che zhing /
rje bla ma nying la mi phyed pa'i dad pa sus kyang zlog tu mi btub pa yod pa'i stobs kyis rje nyid kyi 'phrin las nam mkha' ltar khyab pa la phrag dog dang /
ma dad log par blta ba'i skye bo mchog dman su la'ang phog thug sogs mi 'dzem par /
bkras chos ri khrod sogs su yang yang bcar te byang chub lam gyi rim pa'i man ngag du ma myong khrid kyi tshul du nos shing /
rje nyid kyi gsung gi gsang ba'i lam gyi rim pa'i man ngag mang po zhig snga phyir zin bris su btab pa'ang yod ces thos so / /
'di skabs shig la a mdo dge 'dun chos 'phel gyis rje nyid kyi snang brnyan 'khrul bar gyi dbyings mtshungs 'byon gtsang zhig lag bris mar bzhengs te /
rgyab yig tu /
byams brtse'i dkyil 'khor rnam rdzogs pa X /
bstan X 'dzin X bde 'byung gtsug gi rgyan / /
'phrin X las X snang bas gser ldan khyon / /
kun khyab rgyal ba rgya mtsho'i mgon / /
ces bya ba gsar rtsom gyis bstod bsngags bgyis 'dug cing /
phyis su'ang skyabs rje pha bong kha rin po che bla ma ha cang gi yag po yod /
nged rang la yang thugs mnyes po gnang gin yod /
ces kho rang gi grogs po rgyal rong lha bris pa thub bstan chos rgyal dang /
lha sa dga' ldan khar gsar pa dkon mchog nor bu zung la brjod 'dug pas /
khong pas mkhas mchog dbyig gnyen dang /
zhwa lu lo chen sogs kyis mtshon te 'phags bod kyi bla chen dang mkhas chen su 'dra zhig la'ang 'jig rten gnyen grogs kyi rtsis mthong tsam las dwad pa dag snang gis bden kha spu tsam sbyin mi srid pa'i rtog ge mgo mkhregs shig yin yang /
rje bla ma nyid skyes mchog dam pa bsam mi khyab pa'i ngang tshul rjen par gsal ba zhig tu bzhugs pa'i stabs kyis dge 'dun chos 'phel rang nyid nas gzhan ma ji ltar yang rje 'di la dad pa'i phyogs 'dzin pa zhig ni yin par snang ngo / /
gzhan yang a ru hor chen po'i byes 'grul dang grwa rigs khag mang po /
a mdo'i yul sogs nas dbus ljongs su chas pa'i dad mjal pa du mar mjal kha| phyag dbang /
'dod chos /
srung byin sogs dang /
a mchog zung chu sku zhang sprul sku'i zhu yig gi bka' lan du / /
bsngags 'os yon tan rin chen dpal gyi rdul / /
thugs bskyed nor bu'i thig ler 'dzum pa'i dpyid / /
sa gsum bstan 'gro'i mun sel snying po gang / /
mchog sprul smra ba'i nyi ma gcig de'i drung / /
mdza' ba'i rang bzhin snying du sdug pa yis / /
mngon sum khyod sku blta ba'i gdung sel du / /
smra ba'i 'du byed @# / /
swa sta'i dbyangs kyi mchid / /
lhag par spro 'dir brtsa bas dgyas par dgongs / /
lung rtogs nor bu'i khams las legs bskrun pa'i / /
gsang gsum nyin mor byed pa'i dkyil 'khor gang| |ngo mtshar 'phrin las 'od stong rtse dga' yis / /
sa chen bskal bzang snying por bskurn bzhin nas / /
dbyangs can dbyangs kyi shis par sgeg pa yi / /
dad dam rjes brtse'i rang gzugs swa sti'i ris / /
rin gnyis rta rmig zla dbang grangs ldan dang / /
gos bzang gnas bcu'i snang brnyan bkra ba bcas / /
rab dkar lha rdzas so sos bteg pa zung / /
phyag rgya'i re khA nyams med snga phyir sor / /
mang du spos dang rtse gcig sgrub pa dang / /
thabs kyis gzhan dag de la bkri ba dang / /
zhing mchog bla ma mchod cing bkur ba sogs / /
ngo mtshar rnam thar dran pa'i mod nyid la / /
bdag yid ltag par rangs shing spro ba yis /
bstod bsngags ca co brgya phrag sgrog par byas / /
bdag kyang 'tsho ba'i dngos po rab brtan cing / /
'di snang rnam g.yeng sgrog tu chud pa yis / /
rtse gcig sems pa'i go skabs cung phra yang / /
bstan 'gro'i lhag bsam yar zlar rtsen bzhin lags / /
mtshams zhu /
kye ma sdig lta snying du zug pa yi / /
mi bsrun skye bo'i glang pos mtha' dbus khengs / /
brlab por spyod pa'i gom stabs byung rgyal du / /
bsgyur bas rgyal bstan pad tshal phal cher bcom / /
res 'ga' gdong lnga'i khog pa 'bus g.yeng bzhin / /
phyi tshul bstan pa'i gzugs brnyan rab mdzes kyang / /
nang du lta sgom spyod pa'i khyad par gyi / /
yang dag don gyi snying pos rab tu stongs / /
dkar min gdol spyod dpung pa dar ba yis / /
chos bzhin spyod rnams nyam dmas 'tshe bas ngal / /
sgrub pa'i skal pa cung zad rnyed rnams kyang / /
ltar snang phyogs re'i lam du tshe gang gol / /
bstan pa'i snying po 'jam mgon snyan brgyud nor / /
mi gtsang bgos pa'i rdo bzhin kun gyis bskyur / /
de lta'i ngang tshul snying gi zug rdu ltar / /
bdag kyang zhi ba'i dben pa nyid sems kyang / /
'jam mgon ring lugs snying du lci ba'i khur| |snying stobs rlabs ches lhag par spel ba yis / /
da dung blo bzang snyan brgyud bshad sgrub bstan / /
spel bzhin ring mtsho'i lhag bsam brtan po lags / /
de slad nyid kyang snyigs lnga'i rang bzhin gyi / /
snang tshul gang la'ang thugs yid mi 'byung bar / /
gang las don gnyis dgos 'dod dbyig gi char / /
yid bzhin 'beb pa khyod sku'i bsam 'phel dbang / /
mthun snang gdul bya'i zur pud rgyal mtshan gyi / /
rtse mor srid mtha'i bar du mdzes par mdzod / /
'jam mgon snyan brgyud sa gsum rin chen gcig /
sa de'i bskal bzang snying por spyod pa'i slad / /
gang la gang 'tsham bshad dang sgrub pa yis / /
spel ba'i khur de khyod @# / /
kyis bdag gir mdzod / /
lhag par dus gsum rgyal ba'i lam po che / /
byang chub lam gyi rim pa la brten nas / /
nges 'byung byang sems yang dag lta ba yis / /
mtha' yas skye rgu'i snying la skal bzang mdzod / /
bsrung dang phyir zlog bka' yi 'khor lo yis / /
glags tshol bar gcod phye mar 'thag pa dang / /
'khor 'das tshe bcud mi shigs dwangs ma yi / /
dpal du bsdu ba'i cho gar brtson par mdzod / /
khyod kyi zhabs sen g.yung drung dwangs mar smin / /
bzhed rgu 'bad med 'grub par gyur cig ces / /
drang srong bden pa'i dbyangs su 'jor ba yi / /
grogs su bla ma mchog gsum kun kyang spran| |yul gyis bskal bas phan tshun dgyes zhal dngos / /
spyod pa'i dga' ston re zhig skabs phra yang / /
phebs par smra ba'i gsung gi dod po ru / /
ngal bso'i gsung mchid yang dang yang du 'tshal / /
de skad zhu 'phrin gnyis skyes dang mo dkar / /
snyan tshig mgrin pa'i rdza rnga 'khrol ba can / /
don ldan skyes bzang sgro gshog ngo ma bzhin du / /
bde chen grub mchog dga' ba'i tshal nas 'phur / /
ces pa gnang skyes gya nom pas spud pa bcas stsal zhing /
de phyogs kyi skyabs zhu'i lan gzhan ma'ang 'ga' re gnang /
dad brtson can du ma'i ngor zab lam bla mchod dang grub rgyal tshe sgrub sbrags ma'i sgo nas zhing khyad par can la brtan bzhugs 'bul tshul rtag brtan rdo rje'i re khA zhes pa'ang ljags sgrigs su mdzad do / /
'dir smras pa /
mi bzad snyigs ma lnga bdo'i dus kyi mthar / /
snying stobs chen po'i mtshan gyi grags snyan gzi| |me 'bar 'jam dpal rdo rje tsong kha pa'i / /
dri med lugs bzang sa gsum snang ba'i gter / /
gang de'i mdo rgyud bstan pa'i srol ma lus / /
gsan bsam sgom sgrub 'chad rtsod rtsom ba sogs / /
rlabs chen 'khor lo gsum gyi mdzad bzang gis / /
nyi ltar gsal mdzad thub dbang gnyis pa bzhin / /
byamsX brtse mkhyen paX bstanX 'dzinX bye ba'i dbus / /
ches 'phags stobs bcu'i bdag po'i 'phrinX lasX kyi / /
rol bar rgyal ba rgyaX mtsho'iX mdzad pa'i shas / /
cung zad spro la 'jug 'di e ma rmad / /
ces pa ni gong du dus tshes nges pa rnyed pa'i mdzad pa tho re ba 'ga' zhig brjod pa'i mjug bsdu ba'i tshigs su bcad pa'o / / / /
