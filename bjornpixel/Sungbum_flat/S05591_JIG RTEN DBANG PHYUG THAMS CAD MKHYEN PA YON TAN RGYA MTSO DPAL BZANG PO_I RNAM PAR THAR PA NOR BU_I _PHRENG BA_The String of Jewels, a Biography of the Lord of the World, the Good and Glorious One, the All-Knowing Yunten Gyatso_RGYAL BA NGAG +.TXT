! / /
ma Ne r+m+mA la nA mo lo ke shwa rai s+sa r+b+ba dz+nyA b+hi rgu Na sA gA ra shrai b+ha dri ka sya be mo k+Sha bi ha ra ti sma / /
! / /
'jig rten dbang phyug thams cad mkhyen pa yon tan rgya mtsho dpal bzang po'i rnam par thar pa nor bu'i 'phreng ba zhes bya ba bzhugs so / /
! / /
thor snyan shal bod kyi rje / /
sdeb sbyor stag rnam rtser /
! / /
dI r+g+hA b+he da ma ho r+m+me tsA r+ya ma d+hu wa g+ba n+d+hA nu kU lA p+ta tsA d+heH saM ka lpa ha sA mu kha pra pr-i D+ha ka shyA kr-i Sh+Ta ma n+t+ri n+ya tsa /
@## / /
ring nas mi phyed mdza' gcugs kyis bcings lhag bsam dpyid kyi pho nya yis / /
mgron du bsus pa'i rlabs chen spyod pa'i dbyar gyi dpal mo bzhad pa'i bzhin / /
! / /
ayon lung la grong dkon cog 'bangs /
! / /
snang ba mtha' yas g.yu phrag pa / /
! / /
sar+b+ba pra dzya pu Sho dku rA hi ta su kho dwI pI mu ne sh+shA sa nA saM khyA b+hA ri ta bA dgu Na sh+tsa si ta ba d+d+h+r-i g+h+nA tha ta smai na maH / /
@# / /
bus can kun gyi phan bde'i myu gu g.yur du za ba'i pad dkar 'chang / /
grangs med yon tan khur gyis dud pa'i thub bstan rgya mtsho'i mgon der 'dud / /
! / /
rgyal ba yon tan rgya mtsho'i dpal / /
phyag na padmas 'dul zhing bod yul 'dir / /
rigs gsum mgon po'i sgyu 'phrul dra ba'i gar / /
chos rgyal mes dpon rgyal ba'i 'byung gnas sogs / /
sprul pa'i 'phreng ba mi 'dzad shin tu ring / /
ma smad thugs rje chen po'i 'od dkar gyis / /
mig sman lta bur gnag pa'i 'khor ba'i mun / /
mthar byad skyes rabs zla ba'i dkyil 'khor dag /
srid pa'i dkar cha rdzogs min de drid 'phel / /
sos dus mkha' dbyings baiDUr ltar dangs par / /
sprin dkar dal bur g.yo las char gyi rgyun / /
babs tshe rma bya dga' ba'i gar brgyun / /
dam pa'i rtogs pa brjod la su mi dad / /
de phyir yon tan gdengs ka rab g.yo zhing / /
thub bstan rgya mtsho'i 'jings na legs gnas pa / /
sngon med klu dbang phyag na pad dkar can / /
bde chen chos kyi rgyal por grags min nam / /
khyod kyi gsang ba gsum gyi pha rol mtha' / /
tshad mar 'jal la kun mkhyen rgyal ba'i thugs / /
the tshom khyogs la 'phyang na bdag 'dra yis / /
smra ba'i brtul zhugs 'dzin pa ngal ba'i rgyu / /
'on kyang rgya mtsho che las ku sha'i rtses / /
blangs pa'i chu thigs ji bzhin thun mong gi /
gdul bya'i snang ngor 'tsham pa'i rnam thar gzugs / /
rab dkar shog bu'i me long ngos su shar / /
de yang dus gsum gyi rgyal ba thams cad ni lus can mtha' dag la lhag par rjes su brtse bas dngos dang brgyud pa'i sgo nas sprul pa mtha' yas pas sems can gyi don rlabs po che mdzad cing /
khyad par bskal pa bzang po 'di la grags chen gyi sangs rgyas stong 'gyon pa'i nang tshan /
rgyal ba zas gtsang gi sras pos 'phags pa'i yul du chos kyi @# / /
'khor lo rgya chen po bskor nas /
sku dngos kyis gdul bar bya ba'i gnas ma yin pa /
rgya nag gi gnas ni 'phags pa 'jam dpal gyis 'dul ba'i zhing dang /
gangs can gyi ljongs 'di thugs rje chen po spyan ras gzigs kyis 'dul ba'i zhing dang / /
ayon gyi yul ni dpal phyag na rdo rjes 'dul ba'i zhing du byin gyis brlabs par brten /
bod gangs kyi ra bas bskor ba'i rgyal khams 'dir /
thugs rje chen po'i sprul ba spre'u byang chub sems dpa' las mi'i 'gro ba 'phel zhing /
bod spyi la dbang bsgyur ba'i rgyal po gnya' khri btsan po sogs /
chos skyong ba'i rgyal po rnams kyang thugs rje chen po'i sprul pa sha stag yin la /
de dag gi rjes su 'brom chos kyi rgyal po sogs gos dkar lcang lo'i 'phreng ba 'dzin pa dang /
'brom ku mA ra ma ti sogs khrims ldan dur smrig 'dzin pa'i rnam par rol pa ste /
mdor na sprul pa sna tshogs pa'i sgo nas 'gro ba spyi dar /
bye brag gangs can pa rnams kyi don rgyun mi 'chad par mdzad pa ni /
glegs bam rin po che las spyir sems can rnams kyi mgon po yin / /
sgos gangs ri'i khrod du rgyal srid skyong / /
zhes pa dang /
mkhar nag lo tsA bas /
ston pa zhing 'dir byon pa'i tshe / /
mgon khyod khye'ur snang ba la / /
rgyal dbang don kun grub pa de'i / /
legs bshad 'doms la lhag par dang / /
de nas dkon cog gsal ba sogs / /
'phags pa'i yul gyi 'dzin ma'i gzhir / /
'khrul med skyes rabs tshar dngar bas / /
thub pa'i bstan pa yang dag spel / /
khyad par kha ba can ljongs 'dir / /
chos rgyal srong btsan sgam po zhes| /
snyan par grags des jo shAka gnyis / /
sbyan drangs bka' drin mtshungs med stsal / /
'gro ba'i mgon khyod par skabs su / /
chos rgyal 'phags par gyur ba'i tshe / /
se chen gan gyis spyan drangs nas / /
rdo rje 'chang gi las mtshan phul / /
'di nas mi rabs bdun pa na / /
gser dang rgya mtsho'i mtshan ldan gyis / /
slar yang mchod yon byed do zhes / /
lung bstan thog tu babs par mdzad / /
rgyal bas sher phyin byang phyogs nas / /
byang du rgyas par 'gyur gsungs pa /
al+than gan dang sarba dz+nyas / /
'gro don dpag med mdzad la dgongs / /
zhes pa ltar ro / /
de yang bod yul du 'gro ba'i don mtha' yas par mdzad pa'i nang tshan la / /
r+wa sgreng rgyal ba'i dben gnas kyi shug pa rnams la shun pa rim pa bdun 'byung ba ni /
bzhu khang rab 'byams pa dge legs lhun grub kyis mdzad pa'i rnam thar dad pa'i sgo 'byed las /
mchog gi sprul sku ji ltar phebs pa ni / /
r+wa sgreng shug pa'i mtshon don 'chad pa na / /
shun pa bdun ni gangs ri'i khrod 'di nyid / /
rgyal ba bdun gyis bar mtshams med par skyong / /
zhes pa ltar /
thams cad mkhyen pa'i mtshan dang ldan pa'i sprul pa bdun rgyun mi 'chad par 'byung ba'i mtshon don du bshad cing /
thams cad mkhyen pa dge 'dun rgya mtsho'i gsung mgur du /
skye pa bdun du 'gro don legs byas nas / /
zag med chos kyi dbyings su sdud par byed / /
ces zhal gyis bzhes pa yin no / /
de ltar sprul pa bdun du 'byung ba'i /
mchog gi sprul sku bzhi pa 'di nyid ni /
mkhar nag lo tsA bas /
dkon cog 'bangs kyi rnam @# / /
thar las| |a ti sha'i sras 'brom rje dang / /
thams cad mkhyen pa'i mtshan can re / /
bod du rim par 'byon par gsungs / /
de yang paN chen dge 'dun grub / /
slar yang si g+ha sa mu dra / /
rje btsun bsod nams rgya mtsho'i zhabs| |da lta bde chen chos rgyal lags / /
zhes pa ste /
thog mar ngos 'dzin gyi tshe /
snang tshul mi 'dra ba gnyis su gyur pas /
la la dag 'bri khung zhabs drung chos rgyal phun tshogs kyi thugs sras gsum pa /
zhabs drung dkon cog rin cen yin nam zhes dpyad gzhi shar /
de la brten phyag mdzod gu shri dpal ldan rgya mtshos 'bri khung du gzigs par byon par /
seng ge slebs byung gsungs pas /
rje gong mas ni nged la seng ge gsung gi med snyam ste sku skye min pa 'dra bsam pa cig shar /
'on kyang de skabs yin min gnyis ka'i kha tshon mchod par /
re zhig spam me bzhag ste phyir byon /
gnas chung lcog nas sprul pa'i chos skyong chen pos mchog gi sprul sku sog yul rang du 'khrungs par lung bstan /
tshangs pa dung gi thor tshugs can tsher gseb chos rgyal gyis kyang de dang mthun pa zhig gsungs pa la yid ches kyi gnas su mdzad dgos rgyur 'dug kyang /
zos bde'i skabs chos skyong gi rigs kyi yung bstan la yang ras su bor re ba byed cing /
'gag la thug pa'i dus /
rgyu mtshan ci yang med pa zhig gi tshig la'ang sangs rgyas kyi gsung ltar gces spras su byed pa 'di kun gyi srol la snang ngo / /
sog yul gyi sgar pa rnams kyi mgo mir gsol dpon tshul khrims rgya mtsho yod 'dug pas /
khong pa dang nang so mdzo mo mkhar pa gnyis kyis dbus su mi ched gnyer mngags pa'i yi ge 'di lta ste /
phyag mdzod rin po ches dbu mdzad /
chos rje zhal ngo / /
nang so zhal ngo rnams dang /
drung 'khor bgres gzhon rnams kyi zhabs drung du /
thag ring gi sa'i cha nas gus pa chen pos zhu ba /
deng sang gi dus dpon slob thams cad sku snyoms shing /
lugs gnyis kyi 'gro don rgya chen po'i ngang du bzhugs pa gnang lags sam /
sprang chung snying rul bdag kyang /
zhabs drung thams cad mkhyen pa'i thugs rje la brten nas /
lus la nad 'tshe med cing sgar chen gzhis kyi dbu sdud dang /
'gro phan 'phel ba'i khul du gnas lags /
'chams zhus /
'dir se chen chos khur gyi bI ji chung ba la /
lo sngon ma'i zla ba bcu gnyis pa'i gnam gang gi nyin bu zhig skyes 'dug /
de la rtags rten 'brel legs pa 'ga' byung 'dug kyang /
dpon mos gsangs nas bsdad le red /
de rjes bI ji zla ba gsum tsam dbang po shor nas sems mi zin pa lta bu byung 'dug /
dang po khog la zhugs dus /
bI ji'i rmi lam du /
zhabs drung rin po che na bza' dkar po bzhes nas bzhugs pa la /
phyag btsal ba dang /
lha dkar po zhig dang mjal ba byung 'dug /
khog par yod dus khog stod la bsdad pa dang sngar dang mi 'dra ba'i lus sems bde ba sogs rtags mang po byung 'dug ste snga sor ma bshad le red /
de rjes zla ba brgyad pa'i nang du /
phI ji la lha dkar po zhig gis /
'di ta la'i bla ma'i sku skye yin /
khri thog la phud la sde tsho la mjal kha thong zer ba'i lung bstan byung gsungs @# / /
'dug pas /
nang so mdzo mo mkhar pa dang khong rnams kyis sprul sku yin na rten 'brel kyang 'phyugs dogs khri thog tu gdan drangs 'dug lags /
de skabs kyang me tog gi char babs pa sogs rtags khyad par can byung zer /
de rjes sde chen kun la grags byung bas /
bdag gis cha dkar phyogs la 'gro zhor la mjal bas /
'khrungs nas zla ba bcu las mi 'gro ba 'dug ste /
rang ga ba'i phrug gu dang mi 'dra bar /
bzhugs tshul dang gzigs stangs za ma bzhes tshul rnams ni khyad du 'phags pa zhig 'dug lags /
zhabs drung thams cad mkhyen pa'i sku skye yin min ci yin rung tha mal gyi nyams ni mi 'dug /
nged 'dir yod rnams kyis gsung ma byon bar la yin min gnyis ka'i thag ma chod /
rtags rten 'brel deb zhin red pas| g.yas phyogs su nges shes 'grongs pa bzhin e byung /
ma byung na khyed dpon slob rnams kyis /
chos skyong la lung bstan zhu pa dang /
thugs dam brtag pa /
gzan sgril sogs mdzad nas thugs yid ches pa e 'ong gzigs pa zhus pas /
sde chen kun la skad 'di grags song bas /
mthong tshod /
tshor tshod kyi gnas tshul zhus pa yin lags /
yang gsung byon nas yid ches byung na myur du 'phros 'bul lags /
gzhan ma bI jis lung bstan 'dra mang po gsungs 'dug ste /
'dir ma zhus /
sa glang hor zla bcu pa'i tshes bco lnga la chos khur dpon po'i sde thog nas phul ba'i zhu yig /
ces so / /
gnas tshul de la brten nas /
'bri khung phyogs kyi re ba bskyungs te /
phyag mdzod gu shri chen po nyid kyis gtsos pa'i sgar dmangs rnams sog yul du gdan 'dren pa la 'degs pa'i 'dun pa dang ldan par gyur /
ding sang gi dus ni bla chen rnams kyi stobs 'byor la nyams pas sku skye la hab thob byed par snang /
de skabs bskal dus bzang bas slob ngan de 'dra ma dar ba dang /
lhag tu 'bri khung du sku skye yin nam dgongs pa'i thugs rtog byung ba las spros pa'i spyan nye'i rnam pa ni /
zhabs drung chos rgyal phun tshogs de skyes bu dam par song bas ga la mdzad /
phyag mdzod ni bod sog gang du sku skye byung yang brtag pa lung bstan sogs nges shes 'grongs pa zhig don du gnyer pa las /
sog po'i rgyal rigs lta bu zhig la byung na kha drag dang rgyu chen po yong /
bod kyi bla chen mi chen gyi rigs su byung na de dag gi sa cha'i steng nas longs spyod rgyu 'ong snyam pa'i ding dus kyi sku skye ngos 'dzin rtog pa 'og 'gyu'i 'khor lo bskor ba rnams dang 'dra ba min no / /
rje drung rin po che bstan pa rgya mtshos /
rje gong ma'i zhal thang rgyab la phyag bris 'byar ba zhig /
'bri khung du bsnams byon dus ngo mkhyen pa sogs yid ches tshul gsungs la /
spyir sprul ba la /
skye ba snga phyi star chags su 'brel ba'i sprul ba dang /
dus gcig tu sprul ba'i sprul pa dang /
byin gyis brlabs pa'i sprul pa sogs 'byung zhing /
de dag kyang mtha' gcig tu ma nges pa zla ba'i dkyil 'khor gcig la gzugs 'bum phrag 'char ba ltar pha mtha' tshad bzung bral bas na /
bdag lta bu'i blo gros kyi rtsal dman pas kha tshon gcod par ga la nus /
'jam pa'i dbyangs dkon cog chos 'phel gyi gsung las /
ga jag chos mdzad sdom brtson blo gros @# / /
rgyal mtshan de /
chos mthun thugs dam pa zhig yod 'dug pas /
rje gong ma'i dgongs par bde zhing zham 'bring du bcar ba nas /
khong gi sku'i skye ba zhabs drung dkon cog rin cen yin 'dug pas /
rnam par dkar ba'i las kyi 'brel pas rjes su bzung ba zhig go zhes bka' gnang ba thos so / /
de yang 'khrul med kyi nges pa ni /
sog po'i yul du 'khrungs pa'i rgyu mtshan /
bka' tshems las /
sngon dge legs kyi 'brel ba mi dman pas / /
dus ding sang rten 'brel phun sum tshogs / /
slar smon lam mthu las phyi mang yang / /
tshul 'di ltar theg chen lam bzang nas / /
khyod skabs ldan 'dren pa'i dpal du 'gyur / /
zhes pa| zhabs drung rin po che 'gro ba'i mgon po chos rgyal 'phags pa dang thugs rgyud gcig la /
al+than rgyal po de gong ma se chen gan gyi skye ba yin par snang bas /
dus der mchod yon gnyis smon lam legs par btab pa'i mthus /
ding sang sog yul du dam pa'i chos dar ba sogs rten 'brel 'grig pa 'di bzhin byung la /
slar yang smon lam gyi mthus skye ba phyi mar ji gir gyi rigs su 'khrungs te /
chos srid gnyis ldan zung du 'brel ba'i tshul gyis skal ldan rnams theg pa chen po'i lam du 'dren pa'i dpal du 'gyur zhes zhal gyis 'ches pa'i rdo rje'i gsung 'gyur ba med pa'o / /
glegs bam rin po cher /
bod ni rgyal po dag la tshad mar byed / /
mi dbang mdzod la bod khams bde bar skyod / /
zhes pa ltar /
bod kha ba can lta bu'ang /
thog mar chos kho nas 'dul bar ma nus par srid kyi sgo nas 'dul dgos pa byung ba dang mtshungs par 'dir yang hor gyi rgyal rigs su sku bltams pas /
rje gong ma'i dus su hor sog rnams rje btsun btsong kha pa chen po'i bstan pa la mi phyed pa'i dang po thob ste /
dam pa'i chos kyi 'brel lam bzang po byung ba'i steng du| sku skye rting ma'i dus nged kyi rigs su 'khrungs zhes /
'jig rten dang sgo bstun pa'i grid kyi cha nas kyang mngon par zhen pas bstan pa la 'gyur med kyi gus pa mi lhod pa la gzigs pa ni dgongs gzhi shin tu che zhing /
'brug pa rgyal dbang chos rjes 'brug bstan la dgongs nas bsam bzhin bya khri dpon gyi rigs su skye ba bzhes pa'i bsngags brjod thams cad mkhyen pa padma dkar po'i rnam thar du gsal ba don 'di dang mtshungs mod kyang /
gzhan phan gyi gdul bya skyong ba la /
thugs bskyed rgya che chung gis shar phyogs rgya mtsho'i mtha' chun gyi chen po hor gyi rgyal khams mtha' dag zhwa ser po gcig gi 'og tu chos srid gnyis ldan gyis khyab par gyur tshe /
gnyal byar lo gsum 'brug bstan gyis khyab pa tsam la zhal pho mdzad pa'ang nam mkha' dang lag mthil gyi dper mngon no / /
gzhan yang bka' chems las /
mi gnam skos kyi dga' ba skyed byed rgyal / /
mtshan kun tu rgyas pa'i yon tan de / /
dpal yar gyi ngo bzhin gong du 'phel / /
zhes pa'i don gnam bskos ni jid gir gyi rgyal brgyud de'i rigs su 'khrungs pas yab yum sogs phyogs de'i skye bo rnams kyi dga' ba skyed par byed pa dang /
yon tan zhes pa'i mtshan zur dngos su thon pa dang /
gong du 'phel zhes pas rgya mtsho la chu po mtha' dag 'du zhing 'phel bas don gyi thon @# / /
ba'o| |e ma srid pa'i me long du / /
las nyon gyis 'phangs bde sdug gi /
bzang ngan sna tshogs 'char ba la / /
byis pa'i skye bo ngo mtshar byed / /
gtan bde'i zla ba'i dkyil 'khor la / /
'gyur med sprul pa'i ri dwags gzugs / /
nam yang 'gog med gsal ba 'dis / /
'khor ba'i mun pa pha mthar bskrad / /
rgyal ba rgya mtsho'i smon lam mthus / /
grangs med 'gro 'dren dam bca'i khur / /
chad med ri gzar las babs chu / /
zhi bde'i rags kyis bzlog nus ci / /
dam pa 'di ni rgya dang mi nyag gi dregs pa can thams cad bsod nams chen po'i dpung gis dbang du bsdus te /
tshe ring gnam gyi she mong la brten nas yangs pa'i rgyal khams kun la mnga' sgyur pa'i jing gir rgyal po nas bzung tho gan the mur gyi bar du /
'jam dbyangs gong ma'i khri la zhabs zung bkod de rtsod dus kyi 'khor los sgyur ba'i rgyal po sha stag tu byung ba yin la /
tho gan the mur gyi dus /
gru thal grus rgya nag gi rgyal sa phrogs te /
rgyal rabs mang ba'i bar /
kla klo sdig spyod kyi rgyal po mi dge ba'i gling du 'khyams pa las /
dus ring mo zhig nas grangs med pa'i rgyal ba'i thugs rje chen po'i byed pos /
mtha' 'khob mun pa'i gling du dam pa'i chos kyi srol btong pa'i shing rta chen por /
al+than rgyal po zhes yangs pa'i rgyal khams kun tu nyi zla ltar grags pa'i rigs yin no / /
de yang zhabs drung thams cad mkhyen pa bsod nams rgya mtsho dpal bzang po / /
sa byi nag pa zla ba'i nyer drug gi tho rangs gzugs sku'i bkod pa chos dbyings su bsdus te rlung sems tsam las grub pa'i ye shes kyi sku des /
thog mar dag pa mkha' spyod kyi gnas su phebs /
de'i rgyu mtshan yang thugs dam gyi snying po thun mong ma yin pa rnams gsang ba'i tshul mdzad pa zhig yod 'dug pas /
mkhas grub khyung po dang mnyam med ri bo dga' ldan pa'i zab chos mgon po snying zhugs kyi 'pho ba /
dkyil 'khor rgya mtsho'i khyab bdag sngags ram pa dge 'dun bkra shis kyi zhal gyi bdud rtsi la thugs dam nar mar mdzad bas /
bka' chems las /
dpal mkha' 'gro bcu gsum bla ma dang / /
dbyer med kyi mgon la 'phrin las zhu / /
zhes gsungs pa dang /
de dang chabs gcig par /
na ro pa'i gsang chen slob bshad /
rdo rje 'chang mtshar pa chos rje yab sras kyi man ngag thun mong ma yin pa'i gdams pa thugs su bstar bas /
rtsa dbu ma la brten pa'i zab mo rdo rje rnal 'byor gyi te ba'i lam khyad par can thugs rgyud la 'khrungs pa'i brdar /
bka' chems las /
nyams bde stong rol pa'i rgya mtsho che / /
dbyar chu bo'i ngang tshul dag la 'gran / /
de lam bzang rdo rje theg pa'i drin / /
drin che bar nges so bla ma rje / /
bdag tshe rabs nas tshe rabs thams cad du / /
lam bzang po 'di dang mi 'bral shog /
ces gsungs la /
yab bka'i yi dam gyi gtso bo yang bde mchog dril bu pa dang /
rdo rje gdan bzhi gnyis yin par snang bas /
drin che bar nges so bla ma rje / /
zhes pa'i bla ma ni rdo rje 'chang sngags ram pa dge 'dun bkra shis dang /
rje btsun bod mkhar ba mai tri don grub rgyal mtshan gnyis yin par nges so / /
mkha' spyod kyi gnas nas @# / /
skar mda' 'phangs pa bzhin du se chen chos khur mtshan gzhan su mi tha'i ji'i bI ji bA khen sbyu la'i lhums su /
sa byi nag pa zla ba'i gnam gang gi nyin /
khye'u dkar po shel 'phreng thogs pa'i rnam pa can gyi tshul du zhugs so / /
de'i tshe yum gyi gur la 'ja' kha dog lnga pa lan mang po'i bar du zug pa dang /
me tog gi char babs pa kun gyis mngon sum du mthong /
yum gyi mnal lam du gur gyi thog na'i steng du mi dkar po rta dkar zhon pa zhig dang /
yang rje gong ma phying dkar bzhes nas nged 'dir gnas shig g.yar ba la 'ongs pa yin gsung ba dang /
po ta la yin zer ba'i ri mthon po zhig gi rtser khang bzang nyams dga' ba zhig nas 'od zer dkar po 'phros pa'i sna la /
khye'u dkar po shel dkar gyi 'phreng ba thogs pa zhig 'ongs he /
rang gi lus la thim /
mnal sad pa na /
lus la bde ba'i nyams khyad par can skyes /
de la brten nas ting nge 'dzin gyi zas kyi 'tsho bas nyin zhag bdun tsam gyi bar zas rags pa gsol ma dgos pa dang /
sngon med pa'i yid la dga' ba'i nyams lhang lhang ba shar ba byung 'dug /
yang nub gcig mnal lam du /
ne'u gsing yid du 'ong ba zhig gi khar bzhugs pa la /
nam mkha' g.ya' dag pa nas nyi zla gnyis zung 'brel du shar ba /
cig car rang gi khong par zhugs pa dang /
ri bo mthon po zhig gi rtser 'bad med du 'dzegs pas /
chu chen po gting dang kha zheng thams cad gzhal bar bga' ba zhig gi 'gram nas pha rol tu 'gro mi thub bam snyam tsa na /
gos dkar po gyon pa'i khye'u zhig gis grogs byas te 'bad med du bgrod /
pha rol tu slebs pa tsam gyi nam mkha' la bya ltar 'phur bas /
yul dang grong khyer mang po mthong /
de nas sngar mthong ma myong pa'i yul nyams dga' ba zhig tu babs pa na /
lha dang klu la sogs pa'i 'gro pa rigs mi gcig pa yin zer ba'i rgyan cha lugs gzugs brnyan sna tshogs pa mang pos 'dud pa dang mchod pa byas pa dang /
yang cung zad phyin pa na /
lung pa phun gangs ri mthon po yod pa /
bar na rtsi shing nags tshal me tog sogs yid du 'ong ba'i tshal chen po / /
gtsug lag khang dge 'dun gyi kun dga' rab dang zung du 'brel ba zhig gi nang du slebs ma thag sngon med pa'i rang gi lus la /
u dum ba ra dang padma dkar po'i thod dang ga sha sogs rgyan du mas rang shugs kyis brgyan pa byung ba la /
de'i tshe gangs ri'i rtse nas dung dkar zhig bus byung bas /
gtsug lag khang gi phyi rol tu 'ongs pa na /
mi nyam thag pa'i rnam pa can mang po tshogs pa chu chen po pha rol tu bgrod dka' ba zhig la rang gis sna drangs te bde bar khrid de /
khri mthon po seng ge'i gzugs kyis bteg pa zhig 'dug pa'i 'khris su slebs tsan /
seng ge de seng ge dngos yin nam snyam pa'i snang ba zhig shar ba'i mdo la /
seng ge de gnyis kyis nga ro chen po phyogs kun tu khyab pa zhig bsgrags /
de dang thag nye sar yul lugs mi gcig pa'i bud med mang po rgyan gos bzang pos spras te glu len zhing blo 'khrab pa gzigs pa sogs ngo mtshar ba mang du byung bar snang /
gzhan yang sngon med pa'i dri bzang po 'thul ba dang /
sgra snyan po skrog pa sogs nye 'khor ba phal cher @# / /
gyis spyod yul du gyur pas /
'di 'dra ba'i ltas ji lta bu zhig yin nam zhes kun som nyir gyur kyang /
mtha' 'khob kyi yul grur song bas legs nyes dang de dag gi rgyu mtshan zhib mor dpyod pa ni ma byung ngo /
|zla ba kha yar song ba na /
yum gyi mngal du sras chags par mngon pa'i tshe /
yum gyi khog stod du yod nyams byed cing /
khong pa'i nang nas yi ge drug pa dang hrAH dang d+hA la sogs pa'i sga dir dir sgrog pa 'khris na yod pa rnams kyis kyang thos zer /
'khrungs pa la nye ba tsam gyi dus nub gcig mnal lam du /
rang gi snying gar bod yig gi hrIH dkar po zhig lam me snang ba las /
'od zer 'phros nas sems can mang po'i don byas te /
slar rang la thim pa dang /
mar me chen po zhig spar bas 'jig rtsan thams cad gsal bar byas pa byung ngo / /
sgo mang slob dpon bzhu khang rab 'byams pa dge legs lhun grub kyis /
sprul pa'i sku mchog bzhi pa 'di nyid ni / /
bsam bzhin al than nyid kyi rgyal rigs kyi / /
su mir tha'i ji bA khen sbyu la ya / /
sras su bsam bzhin 'khrungs tshul 'di lta ste / /
rta dkar zhon pa'i khye'u mdzes pa zhig /
spra yi steng du byon pa yum gyis mthong / /
lhums su zhugs nas khog stod nyid bzhugs shing / /
yig drug sgra zhig gsal por thos pa byung / /
de dang mtshungs par skra la 'ja' zug cing| |me tog char sogs dge mtshan du ma byung / /
zhes dang /
mkhar nag lo tsA bas /
mthong ba don ldan thugs rje'i 'od / /
nam yang 'grib par mi 'gyur mod / /
re zhig gzugs sku'i dkyil 'khor ni / /
chos dbyings chu lha'i phyogs su yol / /
slar yang mkhyen brtse'i rlung shugs kyis / /
zhing 'dir 'byon pa'i snga ltas su / /
gur la 'ja' zug de steng du / /
lha mchog rta dkar chibs pa zhig / /
yum chen mnal ba'i lam nas gzigs / /
rang la thim pas lus sams bde / /
sad tshe yid dga' 'ja' tshon 'khrigs / /
me tog char gyis chu mthongs khengs / /
sngon med spos kyi dri zhim 'thul / /
ya mtshan ltas bzang dbang po tshem / /
zhes so / /
'byam klas dag pa'i zhing gi mgon rnams dang / /
gsang gsum bkod pa rgya mtshos dus 'da' yang / /
ma dag 'gro ba 'dren pa'i zlos gar ni / /
dmigs med snying rje chen po'i 'khrul gyis bsgyur / /
gzod ma nyid nas spangs rtogs yon tan kun / /
rdzogs pa'i rgyal sras tshul 'dzin snying rje'i lha / /
sprul pa'i rnam par rol la ya mtshan ltas / /
byung bar mtshar du 'dzin rnams byis pa'i blo / /
mgon khyod re zhig chos dbyings bde ba cher / /
bzhugs la 'gro rnams 'dud pa'i ngal gso'i slad / /
me tog char dang 'ja' tshon gur khyim sogs / /
blo brid 'jig rten mes pos ci yang bskrun / /
de nas zla ba dgu ngo bcu la lta ba'i 'phags pa'i yul du tsi tra d+hi zhes pa gangs can gyi ljongs 'dir 'gal bar 'bod cing /
rgya nag gi skad du gyi tshe'u phyogs 'dir dbang thang dang bstun pas mo glang gi lo / /
sa hor mchod yon lugs kyi zla ba dang po / /
rgyal bas cho 'phrul bstan pa'i dus chen /
chu shal gyi dbang po rta chen gyis nya ba'i phyogs sngon ma'i dga' ba dang po'i nyi shar gyi dus su /
padma dkar po 'dam gyi skyon gyis ma gos pa ltar /
mngal gyi nyes pa'i rgya las rnam par grol te /
dgung lo gsum tsam lon pa'i bod tshod tsam /
@# / /
gser gyi mchod sdong nyi ma'i 'od kyis khab pa lta bu'i gzi mdangs dang ldan pa'i tshul gyis bltams so / /
sgo mang slob dpon bzhu khang rab 'byams pa dge legs lhun grub kyis /
sa glang hor zla dang po'i tshes gcig gi /
nyi ma shar dang bltams pa lhan cig byung / /
zhes dang /
mkhar nag la cA bas /
'cha mad sras po spor tha'i ji yi'i / /
rigs brgyud su mer tha'i ji yab / /
rgyal khab kun gsal mdzes phyir du / /
yum mchog bA khen sbyu la yi / /
mngal sprin nas 'thon rab mdzes sku / /
rgyal sras nyi ma'i dkyil 'khor shar / /
sa glang mchu zla'i tshes gcig la / /
sog yul dbang po'i sa 'dzin rtsar / /
dkar phyogs padma'i gnyen de byon / /
nag po'i rtsa lag mun pa sangs / /
zhes so / /
de'i tshe 'ja' 'ong kyi gur dang me tog gi char chen po 'bab cing /
dus ma yin pa'i 'brug gi sgra dal bur sgrog pa dang /
sngon chad sna'i yul du ma myong pa'i dri zhim po bro pa dang /
sgra 'dzin gyi yul du thos ma myong ba'i rol mo sna tshogs rang 'khrol ba /
sa chen po g.yo ba sogs ya mtshan pa'i ltas mang du byung ngo| |zla ba de ka'i nang du yab kyi mtshan nas 'bod pa dang gzhan yang gsung gleng du ma gnang bas /
shes ldan rnams 'di ni gang zag phal ba dang mi 'dra ba'i ya mtshan pa zhig go /
zhes bsngags rjod byed par gyur to / /
sku gzi byin che bas /
na tshod phra yang kun phyi mi gcer rgyag tu blta bar mi bzod cing /
mthong na mi mthun pa med pa'i ngang tshul can no / /
nyin cig yum la lha khang nas bka' 'gyur gyi ma dum spyan drongs shag gsung pa ltar blangs pas /
gleg bam la gzigs te 'di chi nga'i rnam par thar pa'o zhes gsungs /
glegs bam kha skyabs /
dam chos pad dkar gyi nang gi don yod zhags pa'i rnam thar byung bas /
spyan ras gzigs kyi sprul pa yin par gor ma chag ces kun mgrin gcig tu gleng /
mchod gnas kyi dge 'dun rnams gsung rab sgrog tu 'jug pa dang /
rang dang na mnyam gyi khyi'u mang po dang lhan cig tu /
spos dang ma tog sogs kyis sku gsung thugs rtan la mchod pa'i rim pa mdzad par /
gzhan rnams byis pa'i rol rtsed la /
dam pa 'di nyid ni yun ring po'i bar du sku lus gnad drang por bsrangs te yan lag bdun pa'i rnam pa mdzad /
'di dag gi dus snga phyi rnams su chos kyi khri rtsig pa dang /
chos 'chad pa'i rnam pa dang rdo chung du mang po bsags te gral du bsgrigs nas /
'di rnams bla ma yi dam sangs rgyas byang sems kyi sku 'di dang 'di 'dra yin no zhes gsung pa dang /
skabs 'gar gsung chog bskang gso gtor zor 'phren pa dang gar dbyangs kyi rnam pa mang po mdzad /
nyin /
cig ye shes mgon po phyag drug pa /
las gshin /
rnam sras /
phyag bzhi pa /
gur zhal sogs chos skyong mang po zhal gzigs nas rnam 'gyur 'di lta bu dang bcas te byon byung gsung de dag gi lad mo mang po mdzad /
zla ba gsum tsam gyi ring yum rig pa rnal du mi gnas pa'i smyo ba lta bu byung ba sku skye phebs pa'i sdur yin zhes gleng /
nag pa zla ba shar ba'i nyin gcig de ring gza' skar dang dus tshod bzang po yin pas /
lha khang gi nang du stan bzang po shoms /
sku gsung thugs kyi rten rnams la mchod pa rgya chen po phul /
phyogs bzhir sAts+tsha bzhi dang /
rin po ches gang ba'i bum pa bzhi zhog /
nged btsas @# / /
pa'i sar mchod rten rtsigs /
gdan khri'i phyogs mtshams su rgyal srid sna bdun bkra shis rtags brgyad rnams sgrigs /
dge 'dun rnams bsdus la chos kyi 'bel gtam mdzad du chug /
sog bo tshe chen drug sogs rgya bod hor gsum gyi mi sna tshogs pa rnams la ston mo gya nom pa thong /
mthong ba don ldan phyogs 'dir bsam bzhin du phebs pa la gsol ba 'debs su chu gcig ces gsungs /
de bzhin du yab yum rnams kyis mdzad pa'i tshe /
bka' las /
rin po ches gang ba'i bum pa bzhi /
nor bus gang ba'i rdza ma bdun /
rin po che sna tshogs kyis gang ba'i zangs mkhar lnga bcu rnams lha dang klu'i 'jig rten skyong ba rnams kyis spas pa zhig kyang yod ces gsungs /
da nas khrums kyi zla ba'i nang du /
nyin zhag gsum gyi bar du mnal thun gcig la song ba'i mthar /
mnal sad de rjes thob las bzhengs pa'i dus /
yum gyi dri ba zhus par /
zhag dang po la mchod shoms kyi dkar me gnyis nga'i lag na 'dug pa de ches cher 'bar te 'jig rten gyi khams thams cad 'od kyis gsal bar byas pa zhig rmis /
zhag gnyis pa la nam mkha' la 'ja' sprin 'khrigs pa'i dbus na sangs rgyas byang sems grangs med pa bzhugs 'dug pa mthong /
zhag gsum pa la /
rin po che'i khri las langs te bod kyi phyogs su 'gro ba rmis so / /
zhes gsungs pas /
sgo mang slob dpon bzhu khang rab 'byams pa dge legs lhun grub kyis /
de ma thag tu sna lnga'i 'ja' gur phub /
me tog char babs spos kyi dri bzang ldang / /
rol mo'i sgra tshogs kun gyis thos pa byung / /
zla gcig 'das tshe yab kyi ming nas bos / /
byang chub sems dpa'i snying po thon zhes gsungs / /
zla ba gsum nas bka' lung du ma dang / /
lhag par khri rgyeb mchod pa chen po shoms / /
rat+nas gang ba'i bum pa bzhi bzhi dang / /
dung dkar bzhi rnams phyogs bzhing bas shig dang / /
bla ma mchog de nyi zla bzhin du phebs / /
zhes sogs ngo mtshar gsung dang grub rtags sogs / /
brjod kyis mi lang der 'dus rnams la bstan / /
phyag 'phreng chibs pa ngos 'dzin sogs mdzad pas / /
kun kyang ngo mtshar gnas su bkod pa lags / /
zhes dang| mkhar nag lo tsA pas /
bltams nas 'jal byed dang po la / /
yab kyi mtshan nas 'bod pa sogs / /
tshul 'di zas gtsang sras bzhin du / /
ngo mtshar bsngags pa'i gnas su gyur / /
bsil zer ming mtshungs gsum pa'i skabs / /
don bzang tshig 'bru bzang po yis / /
chos kyi khri shoms me tog khrom / /
rin cen gyis gang ka la sha / /
phyogs bzhir bzhag nas dung dkar bus / /
mthong ba don ldan slar byon pa / /
yon tan rgya mtsho'i snying po mchog /
nam mkha'i nor bur gsol thob ces / /
zab mo rten cing 'brel 'byung gi /
chos kyi 'khor lo rab tu bskor / /
gzhal bya glu la zhag gsum du / /
mnal ba'i tshul gyis mnyam par bzhag /
rjes thob tu ni bzhengs pa'i tshe / /
yum gyis de don zhus pa na / /
dang po phyag na sgron me yis / /
phyogs kun gsal bar snang bas khyab / /
gnyis par 'ja' sprin 'khrigs pa'i khrod / /
sangs rgyas byang sems grangs med gzigs / /
gsum par rin cen khri steng nas / /
bod la phyogs pa rmis so gsungs / /
bka' zhig @# / /
yi dam re re gnyis / /
zhal gzigs byung la ya mtshan byed / /
mgon 'dis bgrang yas lhag pa'i lha / /
mngon sum mjal pas khengs pa med / /
ces so| /
de nas lo 'khor ba'i tshe /
yab kyi mchod khang la rab gnas shig byed pa'i dus /
rje 'di nyid kyang der phebs te rten gral gyi sku rnams la zhib tu gzigs shing /
zhabs drung rin po che bsod nams rgya mtsho'i sku la phyag mdzug gtad nas 'di nga yin zhes gsungs /
rje gong mas yab la gnang ba'i phyag 'phreng de'i mchams 'dzin 'phyugs pa rnams 'chos pa gnang bas kun ya mtshan du byed /
phal cher gyis 'di ni zhabs drung thams cad mkhyen pa bsod nams rgya mtsho'i sku'i skye ba 'khrul med yin pa 'dra zhes gleng pa la brten nas /
der 'khod pa mang pos phyag dbang zhus pas /
phyag gnyis ka dang ya gcig dang chos kyis dril ba sogs kyi sgo nas dag zhan gyi phyag dbang gnang lugs kyi dbye ba rje gong ma ji lta ba bzhin du gnang /
bu shris mjal bar 'ongs te /
rje gong ma'i phyag 'phrang dang phyag rjes la 'dra min bcu gcig tsam dang bsres te gzigs su phul ba /
ma 'dres pa so sor ngos 'dzin mdzad pas yid ches kyi gnas su gyur te dad pa lhag par skyes /
da nas gsol dpon tshul khrims rgya mtsho dang /
nang so dka' bcu pas gong gi skad cha'i gnas tshul thas te brtag dpyad byed pa dang bcas mjal bar 'ongs pas /
gsol dpon pa sogs phyag phyi rnying pa rnams kyi spyi por phyag 'jog pa dang lhan cig tu /
so so'i ming nas pos te ngos 'dzin mdzad pas kun smra mi shes pa'i dad pa thob bo /
khong rnams kyis phul ba'i mjal dar mchod shoms kyi rten rnams kyi na bzar sgron pa gnang /
de ni gsol dpon ba drung 'khor rnying pa yin pa dang /
zham 'bring ba'i mjal mi'i thog mar song bas dpon slob gsar rnying thams cad zhal 'dzom pa dang /
dbus phyogs nor 'dzin gyi thig lar myur du 'byon pa'i rten 'brel gyi dgos pa khyad par can la dgongs pa 'dra /
lcags yos gyi lo thu med kyi rgyal pos mjal bar byon pas /
na tshod phra yang zhum pa dang bag tsha ba med par /
zhal 'dzum pa dang bcas rgyal po 'khor bcas bde bar gnas sam zhes gsungs pas /
rje gong ma dran pa'i gdung shugs kyis mchi ma 'khrug cing ba spu ldang bar gyur /
rgyal po'i phyag phyir li thang gi lha chen bzhang ba'i bal po yod par /
ming nas bos te ngos 'dzin gnang /
tsha rdor nang sos rje gong ma'i thugs dam rten mgon po zhal gyi thang kha /
phyag dpe /
chibs pa a bal ser po /
zur ge sngon po rnams khyer yongs pa dang dus mtshungs par /
sa g.yo zhing 'brug gi sgra chen po bsgrags /
phyag dpe zhal thang rnams la ngos 'dzin mdzad /
a bal ser po la chibs nas /
gzims gur la bskor ba lan gsum mdzad de dbus la 'di ltar 'gro zhes bka' stsal /
chibs las bshol te gzims gur du stan la bzhugs te /
nyams dga' zhing bag phebs pa'i gsung gleng mang du mdzad /
gsol ja zhal dkar gang der 'dus pa'i skye bo mang po zhig la gnang bas /
thams cad kyi skom pa sel nus pa'i ya mtshan pa byung /
de skabs rten zhig la rab gnas zhu mkhan byung bar /
rab gnas @# / /
kyi cho ga sogs sngon chad gzigs rteg mdzad ma myong yang /
thog mar gsung gi gdangs drag po dang bcas te /
oM hUM phaT /
ces bgegs skrod pa'i tshul zhang /
phyag rgya dang gar dbyangs mang po'i rnam pa dang /
lha spyan 'dren pa dang bstim pa'i chul mdzad do / /
rje gong ma'i sku zhang rig sngags 'chang ba'i 'khor los sgyur ba kun bzang rtse ba byan /
gong ma'i thang zhu dang phyag dral gzigs 'bul mdzad pas /
ji lta ba bzhin du mkhyen par gyur /
gang zag tha mal pa'i spyod yul las 'das pa'i 'phags chan dam pa'i mdzad pa rlabs po che'i snyan grags phyogs kun tu khyab pa la brten /
rgya bod hor gsum gyi skye bo mtha' klas pa mkho rgu'i 'byor ba ji snyed pa dang bcas te dbyar gyi char sprin lta bur 'dus /
chos rje mdung rtsa bar khyad kyi lag gi dngul phor de ta'i ching no yon gyis phul ba yin /
da sne gdong rtser 'bul dgos 'dug bka' phebs /
nyin gcig mkha' la 'ja' tshon gyi dra ba rma bya'i gdugs ltar phub pa'i sna la dar dkar gyi thag pa brkyangs pa 'dra ba gsum byung ba'i gcig gzims gur gyi steng /
gcig sgar gyi dkyil /
gcig yab yum gyi gur la zug /
de'i nyin mjal bar 'ongs pa rnams la /
thugs rje chen po phyag bzhi pa dang /
yi ge hUM yig dkar po dang /
'od dkar po'i thig le dar /
ral ba'i lcang la can phyam rtsa dkar po bzhes pa bla ma nyid kyi rnam pa can sogs mthong tshul mi 'dra ba mang du byung bas /
skye rgu mtha' dag rje gong ma'i mchog gi sprul skur the tshom dang bral ba'i des shes rnyed de /
phyag dang /
skor ba dang /
bshags pa dang rjes su yi rang ba sogs dge ba bcu'i las lam dbyar gyi chu mtsho lta bur 'phel bar gyur to / /
phun tshogs gru 'dzin ri bo'i pho brang nas / /
rab 'byams rgyal ba kun gyi snying rje'i gzugs / /
mtha' 'kho ba gdul dka'i 'gre ba 'dren slad du| |sna tshogs sgyu dra'i rol gar de rmad byung / /
'khor 'das mnyam nyid mi g.yo chos kyi sgu / /
mngon du gyur kyang blun rmongs 'gro ba'i ngor / /
tshe ring gnam gyi rigs su srid 'dzin ba'i / /
ngo mtshar bkod pa'i dge mtshan ci yang ston / /
'gro la rjes su chags pa'i chu gter las / /
legs 'ongs rgyal sras zla tshes gzhon nu dag /
spangs rtogs yon tan cha shas gong 'phel ba'i / /
snyan grags rgya mtsho'i rlabs bzhin yol ba med / /
dga' ba zhes ba chu pho zug gi lo gsar ba'i cho 'phrul gyi dus khyad par can gyi tshe /
ye shes kyi mgon po phyag drug pa /
dam can chos kyi rgyal po / /
dpal ldan lha mo 'dod khams dbang phyug ma rnams zhal gzigs /
mkhar sngon por myur du 'byon pa legs pa'i gsung gi snang ba stsal ba ltar /
de bzhin du mkhar sngon por phebs pa 'gab chul nye 'khor du yod pa rnams la gsungs shing /
rgyal po rgyal mo sogs la yang rgyu mtshan gnang /
nyin gcig phyi rol tu phebs nas thag ha cang mi ring ba zhig na /
sa la phyag mdzub gtad nas 'di'i 'ob nas khro yod gsungs pas /
der 'dus pa rnams kyis sa khru do tsam phyi bar du brkos kyang ma rnyed /
su mi tha'i ji de rang gi sras su sgyes bu dam pa byon pa'i sdur lta bu'i rnam pas /
thugs rig la steng shod yong 'dug pas la la zhig gis @# / /
khro gar yod /
smyan pa de'i bus zer ba la tha snyad mi yong zhes gleng /
phal che ba dag gis /
rje thams cad mkhyen pa'i rnam sprul du ni gor ma chag pas khro nges par yod do zhes /
slar yang sa khru gang tsam zhig brus pa'i 'og nas khra shin tu che ba kha la mis skor ba byed thub pa zhig 'thon pa /
sa'i steng du 'dren pa la shes rab kyi rtsal mgrin bzang gi grogs por gyur pa dag mang pas /
re zhig rngo ma thogs par lus de nas rgya nang du khro chen po 'di sa'i steng du 'dren pa'i mi zhig theng zhas yi ge rgyab pas /
rgya mi gnyis kyi 'ongs te dka' tshegs med par drangs nas skyed bu'i steng du bcugs pas /
skye bo mang pos bza' btung gi rim pa mngon par 'du byed pa'i gnas su byas so / /
hor zla brgyad pa'i tshes bcu'i nyin /
sku zhang rin po che kun bzang rtse pa dang /
many+dzu chos rjes gtsos pa'i bod sog gi ban+de mang po dang /
rgyal po rgyal mo hor tha'i ji sogs skye bo'i tshogs grangs med pa gdan 'dren la 'byor /
tshes bco lnga'i nyin chibs pa zur dge sngon po la chibs te /
gdan 'dren pa rnams dang chibs skyel ba yab kyis gtsos pa'i rta ba stang phrag tsam gyis bskar te phebs /
phyag mjub gtad nas lam 'di na mchod rten dkar po zhig yod gsungs par /
sku 'khor ba 'ga' zhig gis phyogs der phebs myong lags sam zhus pas /
ngas sngon phyogs der 'gro myong ba yin zhas sogs sngon gnas rjes dran gyi gsung kha yar bka' stsal /
de'i tshe cha dkar rgyal pos dbon po phun tshogs kyis gcos pa'i rta pa lnga brgya tsam zang zing gi dngos po mang bo dang bcas te mngags pa 'byor /
phyag dbang zhus pas phun tshogs yongs pa e yin zhes ngos 'dzin mdzad /
rgya mi zhig gis bla ma khreng su yin ngas nge ma shes zhes tshed bgam par /
khyod rang nga la the tshom byed mi dges /
spyan ras gzigs su mos la gsol ba thob cig ces gsungs pas sbobs pa med par gyur /
mchod rten dkar por phebs pa'i tshe /
dkon cog tha'i jis gtses pa'i rta pa lnga brgya tsam bsu ba la 'byor bas /
bka' las rten 'brel legs 'di na nga'i khri yod pas re zhig sngod gsungs nas khri khar bzhugs te /
zhu ba po med par bla ma'i rnal 'byor gyi chos 'brel zhig stsal /
de ni 'gro ba thams cad kyi mi bslu ba'i skyabs gnas ni dkon cog rin po che rnam pa gsum yin la /
da'i mtshan dang ldan pa'i rgyal rigs kyis bsu ba la 'ongs pa dang /
lus can kun gyi mchod pa'i zhing dam pa ni rgyal ba'i bstan pa yin la /
de nyid dkar 'jam du 'gro ba'i brdar mchod rten dkar po'i 'khris su phebs pa dang phebs bsu ba rnams rtse 'dzom byung ba chos kyi 'khor lo bskor ba'i brdar der rje gong ma'i bzhugs khri yod pa sogs /
thams cad mkhyen pa bde chen chos kyi rgyal po 'di nyid kyis bstan pa gsal bar mdzad pa'i rten 'brel lo / /
de nas rje gong ma nyid kyis byin gyis brlabs pa'i gnas khyad par can der /
gnyug mar gnas pa'i dag 'dun rnams kyis mchad pa'i bye brag du ma thogs pas mdun bdar te phebs /
gong ma'i bzhugs khri'i khar zhabs kyi padmo rnam par bkod de /
der 'khod pa'i skya ser gyi @# / /
khrom chen po'i dbus su rje gong ma'i mdzad pa'i rim pa mdor bsdus tsam dang /
ma 'ongs pa 'byung 'gyur gyi lung bstan rags rim zhig 'jigs pa med pa'i gsung gis bka' stsal /
gzims chung dang mgon khang rnams su phebs te /
mchod shoms /
gtor ma /
zhal 'bag sogs so sor ngos 'dzin gnang /
de nas re zhig gi bar phyag bris 'dri klog /
phyag dpe 'dzin pa sogs thugs gnyer gyi rim pa rnams /
rin po che kun bzang rtse nas kyis phul bas 'bad rtsol la ma ltos par dka' tshogs chung dus mkhyen pas /
rin po che ba de chos rje dkon gnyer dpon pa'i zhal ngor song ba dang /
dkon gnyer dpon pa la sde srid phag mo gru pas bkur bzos che zhing /
sne'u gdong rtse dang gzhis ka gong dkar gyi pho brang yas mas gnyis ni lugs gnyis kyi yon tan can mtha' dag 'du sa khyad par can yin pas /
rnam dpyod kyi rtsal cung zad tsam yang mi ldan pa'i bla chan gyi ming gog skam po thams cad la khong pa thugs mgu mkhan zhig min pa 'dug kyang /
rja 'di nyid la zhabs drung rin po che bsod nams rgya mtsho de nyid dang khyad par mi 'dug ces gus pa yin skad /
mkhar nag lo tsA bas /
de nas bgrang bya gsum pa'i dus| /
khu kho kho tor 'gro zhes gsungs / /
de na dpag yas skye bo'i tshegs / /
smin dang grol ba'i lam la bkod / /
snyan grags ma la ya yi dri| /
bstan skyong bser bus bskyod pa las / /
'jig rten gsum du khyab pa na / /
zhes so / /
de skabs phyag mdzod kyi khur len byed mi gsol dpon tshul khrims rgya mtshe phyag g.yog tu 'gyur bar ma zad /
drung 'khor drag zhan chang ma dang 'grogs lugs mkhas shing legs pas /
rin po che kun bzang rtse ba de sku zhabs su car mar bzhugs par gnang /
phyag mdzod gu shri bla ma la gus zhen che ba ni yongs su grags /
'jig rten phyogs kyi mdzad sgo ha cang gi zhib cha mi che ba zhig la /
phyi bla gang che zhing nang phyag rdzas la ru nga ba /
mthon po'i gnya' gcos dma' ba'i skyong bstar sogs sgar gyi 'dzin tshul dang /
spyin bdag gi sne len zhi drag gis 'dul thabs la mnga' brnyes par 'gran zla dang bral zhes kun mthun par gleng yang /
chos phyogs nas bla ma la sku yon dgos mi dgos dang /
sku yon 'bul mkhan la yon tan yod med kyi rnam dbye phyed po zhig med 'dug pa dang /
lhag par rje gong ma'i drung 'khor kun bzang rtse pas gtsos pa'i drag rim zhig dang mtho gnon gyi rnam pas thugs ka mi mthun pa'i stabs kyis /
phyag mdzod byon nas bzung rin po che pas kyang sku zhabs su bcar ma bsdad pa yin skad /
nges pa'i don du rje gong ma dang thugs rgyud gcig pas /
gsan bsam mdzad pa la ma ltos kyang /
rgyal ba zas gtsang gi sras pos 'og min du sangs rgyas zin na sa 'jig rten dang mthun par bya ba'i phyir mdzad pa bcu gnyis kyi tshul bstan pa sogs /
sngon gyi mkhas grub dam pa rnams kyang thos bsam gyi phyir dka' spyad mang du mdzad pas /
sku gzhogs kyi cho 'dzin dang sku yon 'bul mkhan la rin po che kun bzang rtse nas de yun mi thung tsam zhig bzhugs thub na /
mtshan nyid pa'i ston pa rig pa'i mangs rang gzhan thams cad thal mar 'bags nas pa zhig @# / /
ma byung na'ang /
rdo rje theg pa'i smin grol gyi gdams pa dang phra zhig kyi phyag len la brten nas /
don gnyis rlabs po che lhun gyis grub pa zhig 'ong rgyur 'dug byang /
drung du nye bar 'khod pa mtha' dag mjug ma med pa'i rdo rje'i rna ldan sha stag tu sang bas /
gsan bsam gyi 'phror lus so / /
phyag mdzod chen po mtshan dngos dpal ldan rgya mtsho /
rgya nag gong ma'i lung gi gu shri /
'jig rten yongs la phyag mdzod seng ger grags pa'i sgra skad can des /
dbus phyogs su rje gong ma'i dgongs pa rdzogs thabs rnams lags par grub nas /
mchog gi sprul pa'i sku sog yul du byon pa'i gtam snyan rna ba'i bcud len du gyur pa la brten /
rang nyid na tshod yol ba la ma ltos par /
dge ba'i bshes gnyen bsten pa la byang chub sems dpa' rtag tu du'i rnam par thar pa la 'gran par nus pa'i snying stobs kyi go cha btsan po gyon nas /
sgar dmangs dang bcas te dbus nas bteg /
de dang phyogs mthun par /
pho brang chen po sne'u gdong rtse nas gong ma mi'i dbang phyug mi bam dbang gyur rgyal po zhes bod shing sgo can thams cad kyi bla dpen zang du 'jug pa'i gtsug gi nor bu de nyid dang /
de mchungs pho brang chen po gong ri dkar po nas /
gangs can pa rnams kyi mgon gcig pu rlangs ston chos kyi rgyal po lha gzigs ngag dbang bsod nams grags pa rgyal mtshan dpal bzang po dang /
shun nas zhabs drung gdung brgyud rin po che gsum gyi mi snas gtsos /
'od gsal lha yi gdung 'dzin sa skyong rgya ri ba /
byang phyogs mi'i rje bo sa skyong dga' ldan pa sogs sde dpon che phra mang bo dang /
ser 'bras dge gsum gyis thog drangs pa'i chos sde khag rnams kyi gdan 'dren pa dang bcas mkhar sngon por 'byor /
thog mar mngal ba'i tshe /
sngon gnas rjes dran gyis ngos 'dzin gyi gsung du ma stsal bas /
phyag mdzod kyis gtsos ba'i drung 'khor rnying pa rnams /
rje gong ma dran pas dga' ba dang skyo ba spel ma'i rnam 'gyur sna tshogs bstan /
mkhar nag lo ca bas /
phyag mdzod dpal ldan rgya mtsho 'dis / /
byang 'phags bzhin du lus spog la / /
ltos med phyogs der 'byor pa na / /
yid ches gsung gis ngos 'dzin gyis / /
'khral med gong ma rjes su dran / /
tshes pa snga phyi'i nyi ma dag /
dkyil 'khor gcig pa ji bzhin du / /
mgon khyod mthong ba don ldan du / /
gzugs sku so so thugs rgyud gcig /
ces so / /
khri rin po che rgyal khang rtse pa dpal 'byor rgya mtshos r+wa sgreng du gnas gzigs la phebs dus /
ka gnyis ma'i nang du phyags ma phud bar byen pas /
jo bo 'jam dpal rdo rjes /
brtson 'grus g.yung drung khyod pa'i dkyil 'khor gyi nang du mchil lham ma phud par yong ba ci yin zhes gsung byon pas /
khu ston yin par don gyis lung bstan cing /
thams cad mkhyen pa bsod nams rgya mtsho gzhis ka brag dkar du phebs skabs shig /
yang dgon zhabs dung sogs drung 'khor 'ga' zhig la /
de ring nged rang tsho khu ston dang mjal ba 'dug gsungs pas /
rgyang thang sgang gi dkyil tsam du zhal snga nas rgyal khang rtse pa dang mjal /
de nub yang dgon zhabs drung gis /
de ring khu ston dang mjal ba ma byung lags zhus pas /
nged rang @# / /
dang rkyang thang sgang du phrad byung zhes /
bod kyi mkhas pa chen por ngos bzung ba de nyid dga' ldan gyi khri zur bzhugs mdzad nas /
rgyal khang rtser bzhugs skabs yin 'dug pas /
phyag mdzod gu shri sog yul du spyan 'dren la 'byon gdang /
'phral yun gyi gsung gleng mang du gnab zhing /
khyab par ngad na tshod mthos pas sog yul du sku zhabs su sleb pa zhig mi yong 'dug kyang /
ding sang dbus gtsang du rang phyogs kyi bla ma'i rgan mgo nged rang yin pa nas zhabs drung rin po cher mtshan 'bul ba'i babs 'brel 'dug pas /
thams cad mkhyen pa yon tan rgya mtsho dpal bzang po zhes mtshan 'bul rgyu phul bas /
'di nas bzung mchog dman kun la mtshan 'di nyi zla ltar grags so / /
dgung lo bcu bzhi ma bzhes kyi bar du gnong spyin phyogs kyi phang par gnas pa'i 'gro ba rnams kyi don du bzhugs te /
nyin re bzhin du sog po cho chen drug gi 'bul ba sogs ni rgyal po chen pos dpya khral bsdu ba bzhin dang /
dpal 'byor longs spyod rnam thos kyi bu'i khengs pa 'phrog nus pa ste /
dus tshod de'i stobs mnga' thang la /
kar 'brug sprul sku sogs kyis gtsos pa'i bla chen sgar ba'i rigs 'jig rten gyi chos brgyad po'i nyams len la thugs dam gyi mthil du mjad de /
mar chur nas sran sogs kyi 'bul ba phran bu la'ang /
brgya 'bul du ming btags nas /
khrom chan po'i dbus su len zhing /
mthong bas don dang ldan par grags pa kun la ma byung 'dug /
sngon dpal ldan sa skya pa'i dus rgya hor gyi 'brel lam che zhing /
bar du karma pa de bzhin gshegs pa rta ming rgyal po dang mchod yon du song ba sogs rgya hor gyi ti shir gyur pas /
dngos spyad bzang rngams che che mo mang po la longs su spyad pa dang /
la la bong dang bod khams rnams su ja snam phrug byu ra spos shel gyis gtso byas /
nas ngad cha ti a kyi mtha' brten pa la 'bul ba chen por byed pa thams cad /
sngon gyi chos pa bzang po jo bo bka' gdams pa dang /
phyag rdzogs kyi sgom chen bya ba btang nges shig gis brtags na /
rmi lam sgyu ma'i rol rtsed du 'char pas bzang ngan ma mchis mod /
ding dus kyi chos pa rgyal po kri ki'i rmi lam lung bstan gyis zin pa rnams la /
rnam dkar gyi 'phrin las kyang zang zing gi rjes su 'gro ldog la ngos 'dzin pa /
rje mi la dang /
ba raM lo tsA ba'i dpe ltar 'jig rten blun rmongs kyi snang ngor grags pas /
srid 'byor gyi phun tshogs la thob bya'i gtso bor 'dzin phyin /
dngos po ngan cam la bzang por rlom pa las /
rgya hor gyi dus kyi spyad pa khyad 'phags dag la longs su spyod par rigs sam snyam mo / /
pho brang gong ri dkar po nas 'jang 'tsho byed shes rab rgyal mtshan sog yul du gdan 'dren la gnang rjes /
chibs kha myur du sgyur ba yod tshul sogs kyi zhu yig phul ba'i lan du /
dpal phag mo grub lha gzigs bka' brgyud rnam par rgyal bas 'di ltar gnang ste /
tshogs gnyis mi zad rgyan gyi 'khor lo'i mjad / /
dag pa gnyis ldan sku de bai DUr+ya'i / /
rang bzhin rdul bral ston pa sman gyi blas / /
khyod la dge legs 'dod rgur sgyur du gsol / /
gang gi skyes stobs shes rab ri byi yis / /
gzhung lugs gang+gA hub kyis drangs gyur nas / /
@# / /
slar yang gso rig yan lag brgyad ldan gyi / /
chab tu byas nas 'gro la brims mkhas pa / /
blo bzang drang srong mchog khyod ring mo nas / /
yid la gcags shing mdza' bas bcir sa gyur pas / /
lhag bsam zla ba'i 'od kyis byugs pa bzhin / /
kun tu dkar ba'i 'phrin 'di rgyang nas smras / /
snang rig rjes sbyangs yangs pa'i nam mkha' la / /
gshog rlabs gzhon nu'i dus nas rab rdzogs pa / /
rnam dpyod ma yongs mthas mdzes pa'i rma bya khyod / /
rgyal sras mchog gi spyan sngar ring gnas mngags / /
dpag tshad 'bum phrag brjod kyis mi lang ba'i / /
rgya chen nor 'dzin khyon de snying stobs kyi / /
'phur lding dal gyis rgyu bas rab bgrod pa'i / /
spyod tshul zab mo de la glo ba dga' / /
rim gyi gangs can las kyang byang gi phyogs / /
stobs kyi 'khor los sgyur ba se chen gyi / /
rigs kyi thu bo gang de'i pho brang cher / /
bde bar son de mchog tu sgal ba bzang / /
gang der rgyal ba rnams kyi mkhyen brtse'i gzugs / /
'gro blo'i legs byas me long la shar ba / /
ngo mtshar gsang ba bsam gyis mi khyab pa'i / /
sgyu 'phrul che la yon tan rgya mtsho zhes / /
snyan grags lha yi rnga gsang stong sgrog cing / /
sa gsum thugs rje'i char gyis bran pa'i tshe / /
phan bde'i lo tog ci yang 'phel 'gyur bas / /
dga' ba'i rma bya khyod kyang gar gyis shig /
gang gis zhabs sen mtshan bzang 'khor lo yi / /
rtsibs stong mngon par bkra ba mtha' 'khob kyi / /
rgyal rigs bye ba'i cod pan dang 'grogs pa / /
khri gshog rgyal mo'i mtsho khar phag gi long / /
yan lag bzhi ldan gser gyi srab skyogs can /
kha yo sgyur zhing dge par lhun chags zhes / /
sems la 'bab pa mdza' ba'i 'phrin yig dang / /
rna bar 'jeb cing gshin pa snyan po'i gtam / /
stong 'khun mdzes ma'i lag sor 'du byed kyis / /
ding phon thags su grub pa'i ber dang bcas / /
pho nyas dga' ba'i 'dzum dang lhan cig tu / /
son pas kun dga'i bdud rtsi ci yang thob / /
'di na lha gzigs rlangs kyi drang srong cag /
sngon dus shugs drag nad kyis yun ring gtses / /
'jig rten pha rol mthong bar rtsom na yang / /
bslu med mchog gsum thugs rje'i thigs pa yis / /
srog gi rten dang lus kyi zungs gyur pa'i / /
ding sang dus na zo mdangs bde ba dang / /
gtsug lag gnyis ldan rgyal thabs khri 'phangs la / /
gzu bor mnyam par 'jog pas 'tsho zhing mchis / /
kla ye gcig tu dkar ba'i lhag bsam dang / /
gzod ma nyid nas gnyen gshin rgan po'i blos / /
gcam bu bskyungs te nan tur chen po yis / /
slar yang mol mching yang dang yang smras pa / /
gangs can skye rgu'i bsod nams rgya mtsho che / /
dus las mi yol ngo mtshar rlabs kyi 'dzum / /
dge bar bzhad pa'i yon tan rgya mtsho ni / /
nam zhig mngon sum mthong snyam 'di skad zhus / /
kye pa snyigs dus mar ngor gyur pas na / /
thub bstan zla ba'i 'od kyang 'phel 'grib can / /
blo bzang ring lugs grags pa'i dga' tshal yang / /
smag rum mun pas byugs nam ring zhig lon / /
des na rgyal ba'i 'phrin las 'jug pa ni / /
bsam gyis mi khyab thugs rje'i nyin byed 'od / /
dkyil 'khor yongs su gang ba dang po'i dgung / /
shar ri'i sbo la 'char @# / /
ba'i dus min nam / /
lta bar mi mngon gcug tor g.yas 'khyil ba / /
bung ba ltar gnag lcang lo ring bo can / /
bregs shing rab tu 'byung ba'i byed po ni / /
so so skye bo'i bla mas 'os pa min / /
rigs kyi mngon par mtho ba gangs las skyes / /
snying stobs rtul phod dpa' bar lhun chags pa / /
gdong lnga'i dbang po gzhon nur gyur kyang de / /
ri dwags phal gyi rjes su ci phyir 'jug /
phan dang bde ba'i 'od stong gling bzhi la / /
rim gyis mngon sum gnang ba thob ba'i ltas / /
legs lam thog ma'i skya rengs dkar pos kyang / /
gdung ba'i mun pa drungs nas phyung bar mdzod / /
rgya bod mkhas mang gsung gi chu rgyun gyis / /
lan brgyad bkrus pa dbus gtsang dag pa'i zhing / /
'phrul snang sprul pa'i gtsug lag khang 'dir ni / /
rab tu byung zhing zhabs kyis bcags par mdzod / /
sngon rabs rje btsun gong mas 'tsho gzhes pa'i / /
mi 'jigs seng ge'i khri la bskal brgya'i bar / /
chos kyi 'khor lo rgyun mi 'chad bskor ba'i / /
rten 'brel zab mo'i tshogs kyang sgrig par mdzod / /
dum bu bcu gnyis sa rnams rdzogs ldan gyi / /
dga' ston 'dod rgur bsgyur la longs spyod pa'i / /
rgya chen smon lam jo bo'i zhal skyin du / /
bden tshig sa bon grung po smin par mdzod / /
mthong bas don ldan 'dzum zhal mngon gyur cing / /
zab gsal gsung gi bdud rtsi myong ba yi / /
skal bzang de 'dra ring bor mi thogs par / /
bdag gi legs byas mthu las snang bar mdzod / /
dngos kun thams cad mkhyen pa'i rang bzhin du / /
dag pa ye shes sgyum chen po'i dbyid / /
mchog dman blo dang 'tsham pa'i rol rtsed kyis / /
gdul bya'i re ba thams cad skong bar mdzod / /
de ltar rgyal sras gzhon nu mchog de la / /
snying gi padmo'i khong nas sbrang rtsi'i bu / /
dad pa'i glu dbyangs rgyang nas len pa 'di / /
lan gcig min par nan gyi gsol bar gyis / /
drang srong khyod kyang zhabs kyi padmo la / /
rtag tu 'grogs pa'i skal bzang bsten pa dang / /
dri dang gsol ba 'debs pa'i las rnams la / /
yid las skyes bzhin spobs pa dge bar gyis / /
byang chub mchog tu bskyed pa'i gzhan phan sems / /
kun la snyoms pas bzhi brgya rtsa bzhi'i nang / /
rtsad nas phyung ste 'gro rnams dbugs dbyung ba'i / /
thabs tshul rnams la kun tu gzhol bar gyis / /
'byor bas mtho dang kun tu nyam chung ba / /
kun la 'dris pa min par snying snyoms pa'i / /
lhag bsam kun tu bzang po'i sprin phung gis / /
gru char bzhin du 'khos su phabs par gyis / /
bslab gsum dur smrig gos dang mi 'bral zhing / /
dran dang shes bzhin dbang po bag yod pa'i / /
ngang tshul bzang po srog gi phyir du yang / /
mi gtong brtul zhugs brtan po bzung bar gyis / /
slong ba'i tshogs la dpag bsam shing bzhin du / /
yon tan dgos 'dod gter chen kha phye nas / /
gzhan dring mi 'jog rnam dkar 'phrin las rgyun / /
'gro kun yi rang gnas su 'bab bar gyis / /
shes rab gsum gyi dpyad pas yongs dag pa / /
grags pa'i rgyal mtshan 'dzin khyod ring nas dran / /
e ma re ba las kyang ches lhab pa'i / /
yid kyi dga' ston las kyang dga' ston no / /
de skad rang blo mkhas par ma sbyangs bas /
@# / /
snyan ngag rgyan gyi chal btang snyams kyang / /
byams ldan ma ma'i ngag gis bu la bzhin / /
rang bzhin gsong por smras 'dir rna ba gtong / /
ces ri mo rten dang bcas /
lcags mo glang lo chu shod zla ba'i dkar phyogs rgyal ba gsum pa'i tshes la dge legs su bris /
zhes| /
zhabs drung rin po cher bsngags brjod dang snyan 'bul snyan zhing 'jeb pa 'di bzhin gnang 'dug /
dbus phyogs su phebs par /
dpon slob thams cad ji ltar sos kyi dus su nyi ma'i 'od kyis gdungs pa'i glang po che /
khrus kyi rdzing bur 'jug pa la rings pa ltar /
nyin zhag re re'i snga phyi'i dus kyi khyad par la yang ltos pas /
phebs babs kyi sta gon sogs 'bad rtsol chen pos gnang zhing /
sgar pa rnams da ni dus tshod dang ches grangs 'di lta bu la phebs rgyu yin zhes dga' dga' ltar glang /
rgyal po rgyal mo sogs phyogs der 'khod pa rnams kyis /
thabs du ma'i sgo nas yar phebs mi thub pa'i bkag cha dngos dang brgyud pa'i sgo nas mang du mdzad pa la /
blo chung rnams dpa' zhum pa dang mgo bo 'khor nas /
phan tshun thams cad sus bshad dang sus labs bden pa'i dpe ltar gyur kyang /
phyag mdzad gu shri chen po de blo gros kyi dkyel che ba dang /
khyad par hor sog gi lugs ka la mkhas pas thabs mkhas kyi 'phrul chen pos /
dbus phyogs nong 'dzin yangs pa'i rgyal khams su phebs pa la mi mthun pa'i gegs mtha' dag las grol bar mdzad pa ni zla ba sgra gcan las thar pa'i 'od ltar shes ldan rnams kyi yid kyi kun da khong nas bzhad pa yin no / /
de ltar dngos gzhi yar phebs pa la bkag cha mjad ma thub kyang /
phebs rdzongs gra ma 'grig par khag btags pa'i zhag 'phul nyin 'phul byung bar /
rdzong ba sogs ma bskugs na re 'khad byung dogs kyi thugs rnam par srab pa'i 'tshab 'tshub dang /
rdzongs pa'i rnyed pa la sred pa'i ltogs bla me 'bar gyi blo brid mtha' dag ji mi snyam par mdzad nas /
ltos med du bzhugs sgar bteg pas /
nyin lam bcu tsam song ba na /
rgyal po rgyal mo phebs rdzongs zhu bar bsnyegs nas byan /
sgo mang slob dpon zhu khang rab 'byams pa dge legs lhun grub kyis /
de slad rgyal dbang bsod nams rgya mtsho des / /
phyogs 'di yal bar bor ba'i mya ngam zhugs / /
drag pos nga dung bar du gdungs pa'i yid / /
gus ldan slob mar bcas pa rjes gzung slad / /
dga' ldan rdul mang brtsegs pa'i lhun po che / /
mkhas mang legs bris 'du ba'i sum rtsen gnas / /
legs bshad rnga chen rdung ba'i 'dun sa che / /
dbus gtsang dag pa'i lha gnas nyams dga' bar / /
thugs rjes spyan stong mnga' ba'i gzhon nu zhig /
ring nas smon pa'i rang gi bzhed pa'i don / /
grub pa bzhin du dgyes pa'i 'jum dang bcas / /
mdzes byed lo la chibs kyi kha lo bsgyur / /
rgyal sras bdud rtsi'i gter gyur pa / /
rmad byung mdzad ba'i 'od dkar can / /
dbus gtsang ku mud tshal chen po / /
spro phyir skar yang shar bar gyur / /
ces dang /
mkhar nag lo tsA bas /
dgung lo tshes kyi bar dag tu / /
byang phyogs yangs pa'i rgyal khams kyi / /
skye rgu rnams kyi don mdzad nas / /
thugs rje bod du gzhol ba ni / /
gang gA'i rgyun 'bra sus bzlog nus / /
zhes so / /
@# / /
sa thag 'dum pa'i khyad dang bcas rgya'i lcags ri dang nye ba'i phyi phyogs kyi lam brgyud de mtsho khar phebs /
der dpon po kho lo ches /
'dir lo gsum tsam bzhugs kyang zla ba gsum tsam gyi yun tshad kyi nyams las mi yod pa 'dug pas| bzhugs dgos zhus par /
phyag mdzod kyi gsung las /
nyi ma la nye ring med kyang brag phug kha byang bltas su nyi ma mi 'char ba chos nyid yin pa ltar /
ngad dpon slob sems can la nye ring med kyang 'dir de tsam bzhugs gnas thub ces thag chod mdzad /
phyogs de'i skye rgu rnams la thar pa dang thams cad mkhyen pa'i sa bon bskrun te /
zla ba gnyis gsum tsam nas bzhugs sgar bteg /
de'i tshe dpon po kho lo che'i thugs la kho rang gi phebs rdzongs byas ma grub gang la thags mi yong ba gzhir bzhag gi le lo'i dbang du btang bas /
sgar gyi zhabs phyi ma zin par mtsho skya ring sdo ring gi bar du bsnyegs te phebs skyel dang 'bul ba mdzad par byon /
dpon pos phyag mdzod par /
khyed dpon slob nges par phebs rgyu yin na 'phros mi gtong pa zhas zhus pas| lan du tshe grangs 'di tsam zhig la phebs rgyu yin zhes ni yang yang byas /
de las spros pa'i nged dpon slob thegs par khyed la dgongs pa zhu gang thub ces gsung sgam po byon skad /
rim gyis bebs pas khrums kyi zla ba'i nang du /
mgon po snang ba mtha' yas kyi ye shes sgyu 'phrul dra ba'i gar mkhan dpal mar me mdzad kyis lung bstan cing /
'brom ston chos kyi rgyal pos phyag bdar nas btab pa'i /
byang r+wa sgreng rgyal ba'i dben gnas su phebs /
mang ja 'gyed sogs gya nom bas dge 'dun la bsnyen bkur /
chos khri'i steng du phebs te bka' gdams glegs bam gyi tshes gsungs pas /
me tog gi char 'ja' 'od kyi gur sogs ya mtshan pa'i ltas bsam gyis mi khyab pa byung ba na /
'brom rang nyid kyi gdan sar phebs nas gsang chos glegs bam gsung ba la lha rnams kyis mchod pa phul bar 'dug /
thams cad mkhyen pa dge 'dun rgya mtsho'i rnam thar du /
nged rang gis bka' gdams glegs bam gyi chos gang 'chang sar ltas ya mtshan pa sna tshogs 'byung ba ni chos kyi che ba yin gsung ba /
chos dang gang zag gnyis zung du 'brel ba zhig dgos pa yin 'dra /
deng sang ni glegs bam 'chad mkhan rnams la de 'dra ba 'byung ba dka' bar snang ngo / /
dga' ldan khri rin po che zur pa sangs rgyas rin cen gdan 'dren la phebs /
dga' ldan spyi sger byings kya sngon la 'byon pa de phyag mdzod gu shris khyed rang byings las g.yer du 'thon pa zhig mdzod /
rab byung gnang ba'i mkhan po sogs bdag rkyen gang legs yong pa'i ban rtsa nged rang nas byed /
ces nar spyar gyi yi ge btang ba 'ol kha 'di zhen yin par gling /
de nas dwags po'i bka' brgyud kyi 'byung gnas /
gdan sa chen po dpal phag mo gru'i mtsho chen ma dros pa las 'ongs pa'i /
phyag rgya chen po'i chu klung gcig tu 'phyil ba stag lung du phyag mdzod pa dang rtags brgyad dpon sogs drung 'khor che bgres rnams kyi chibs bsu dang /
dge 'dun tshogs rnams kyis mchod rdzas du ma thogs nas ser sbrengs dang bcas te phebs /
spyir 'jig rten gyi gtam dpe la gtsang nags pas /
stag g.yung mkhas pas ma bzung zhes gsungs par grags @# / /
kyang| khri thog pa zhabs drung ngag dbang rnam rgyal de /
gsung rab mtha' dag la gsan gzigs che zhing mkhas btsun bzang por bzhugs zhes snyan grags che /
mjal 'dzom gyi tshe drung 'khor khrod nas zhabs drung gong ma las gdung rus che ba dang /
sog po'i gshed mo la brten pa'i da lam rtsod pa btang na stag lung ches rdzas phyag 'bul yong zhus par /
bla dpon ci rigs kyi byad pa ltar /
gnas dus la brten pa'i dbang gshad dang 'gro 'chams spel mar song na /
dpal ldan sa skya ba dang sne gdong gong ma la yang brnyas chos byed par ya nga bag tsha med pa tsho dang mi 'dra bar /
phyag mdzod gu shri dang sku mdun rin po che gnyis rang gi tshugs ka zin cing gzhan la 'gro 'tshams mi mdzad pa'i ya rabs pas /
rje gong ma'i dus mjal 'dzom mdzad pa kho nas chog ces rgyal tshod 'dzin pa mdzad /
nger stag lung lha sde mi sde thams cad kyis bsnyen bkur gya nom pa btab /
phar gdab lan gyi 'bul gnang mang 'gyed phun sum tshogs pa mdzad /
de'i tshes skyong dga' ldan pa mi dbang g.yul rgyal nor bu yab sras dang /
dga' ldan pho brang nas dbon gnyer sku mdun rin po che chos bzang 'phrin las pa sogs gdan 'dren pa phal cher 'byor /
sku mdun rin po ches chibs pa snang srid kun ldan /
a drung chos 'phel rgya mtsho dang bcas phul ba la shan tu mnyes pa byung skad /
mkhar nag lo cA bas /
de slad chibs kha phyogs 'dir bsgyur / /
lam bar ring yang sbo bzhin du / /
thugs rjes kha ba can du byon / /
r+wa sgreng rgyal ba'i dbon gnas su / /
yon tan 'byung gnas sprul pa'i sku / /
phebs nas glegs bam gsungs pa / /
me tog char sogs ltas bzang byung / /
stag lung chos rjes bsnyen bkur te / /
zhal 'dzom chos kyi gleng mo mdzad / /
de nas sa skyong dga' ldan pa / /
mchong yon rnams kyi bsu ba'i dper / /
thub dbang ser skyar gshegs pa'i tshe / /
shAkya rnams kyi mjal de 'os / /
zhas so| |phan yul nang du phebs pa na /
rje rgyal ba gnyis pa'i chos kyi seng ge'i khri la bzhugs pa'i zhal snga nas dge 'dun rgyal mtshan pa bsu bar phebs /
zhal snga nas khri rin po ches phyag phul bar bzheng ba ma gnang bar /
la la dag gis stag lung chos rje phyag 'tshal du mi 'dzug /
rang re'i bla ma 'gres po 'di phyag 'tshal du bcug ces phyag mdzod pa la kha zer /
mkhar nag lo tsA bas /
bod kyi che rgus phyag btsal yang / /
ldang ba tsam yang ma mdzad pa / /
rigs kyi snyems pa ma yin te / /
mya ngan med byin rnam par bzhin / /
zhes pa 'di dag la bsam pa 'dra /
gdan sa chen po dga' ldan rnam par rgyal ba'i gling du /
khrims ldan dur smrig 'dzin pa'i 'dus pa legs bshad kyi rdza rnga sgrog pa dang ba'i khyu chen po dag gis sdun bsus te phebs /
de'i tshe nam mkha' g.ya' dag pa dang me tog gi char chen po babs /
gtsug lag khang rnams kyi gnas gzigs zhib par gnang /
khyad par dngul gdung rin po che mjal ba'i dus /
thams cad mkhyen pa blo bzang grags pa zhal gzigs /
gnyug mar gnas pa dang glo bur du lhags pa'i dge 'dun rnams la mang ja 'gyed sogs zang zing gi dngos po gya nom pas tshim par mdzad /
@# / /
tshogs chen du dam ba'i chos kyi 'brel ba stsal /
mkhar nag lo tsA bas /
'phan yul gzhung nas dga' ldan du / /
phebs tshe dge 'dun tshogs kyis bsus / /
phyag na mchod rdzas sna tshogs thogs / /
snyan pa'i dbyangs kyis gsol ba 'debs / /
dus ngar nam mkha' g.ya' dag kyang / /
me tog char pa ci yang babs / /
bsdu ba rnam bzhis tshim mdzad cing / /
dad pa'i ljon pa mtha' yas bskrun / /
yab rje'i dngul gdung mjal ba na / /
'jam dpal snying po'i gzigs snad byung / /
bka' dang bstan bcos rig gnas la / /
sbyangs shing mkhyen rnams legs bshad kyi / /
'brug sgra sgrog pas shin ru mdzes / /
rgyal sras mchog gis dam chos gsungs / /
zhes so / /
bod gangs can gyi lta ba ra sa 'phrul snang gi gtsug lag khang chen por phebs par nye ba na /
skya ser gyi gdan 'dran mtha' yas pa'i chi bas rags bgrang bar dka' ba dag gis /
khrom khri phrag mang bo brgal te tshogs pa rnams kyi mig lam du /
ngo mtshar ba'i bkod pa rgya mtsho'i dge mtshan gyis /
e ma ma la /
'di 'dra ba'i mig gi dga' ston ni sgyu ma mkhan gyi sbrul ba zhig yin nam zhes gleng zhing /
phal che ba dag ni /
thams cad mkhyen pa bsod nams rgya mtsho dpal bzang po de nyid dran pa'i gdung pa'i shugs kyi mig nas mchi ma 'khrug cing /
ngag nas gsol 'debs kyi sgra chen po dar dir du sgrog par gyur te / /
sgo mang slob dpon bzhu /
bad rab 'byams pa dag legs lhun grub kyis /
gzhon nur gyur kyang dbang po zhi / /
rgyan gzhan bral yang mchog tu mdzes / /
srid bar gnas kyang nyon mongs med / /
mgon khyod mthong ba skal ba bzang / /
khyod zhal zla ba mthong ba yi / /
dga' ba 'jig rten la rgyas pa / /
de 'dra srog chags 'gum pa ni / /
blar yang sos pa dag la med / /
mgon khyod gdul bya'i 'jig rten la / /
snying rjes kun nas brtse ba tsam / /
snying du sdug pa'i bu gcig ba'i / /
ma la'ang de 'dra skye ma lags /
rgyal ba kun gyi thugs rje la / /
sbyar ras gzigs zhes snyan grags pa'i / /
gtam snyan rna ba'i ut+pal la / /
khyed kyis mig la mngon sum mdzod / /
ces dang /
mkhar nag lo tsA bas /
lha mchog jo bo bzhugs pa'i sa / /
skyid shod mthil du phebs ba na / /
bgrang bar dka' ba'i chibs rags kyis / /
khrom chen mig gi dga' ston bsgrubs / /
zhes so / /
de nas sa skyod bkra shis rab brtan pa'i gsung las /
de dang 'brel bar byang phyogs sa skyong gi pho brang rgya bor kun gyis gtugs ba'i gnas / /
dga' ldan khang gsar zhas bya lcang lo can / /
cor ldan dpal mo mgron du bos 'dra yod / /
ces bsngags brjod mdzad pa'i gzhis ka dga' ldan khang gsar du spyan drangs /
gzhi len dang shangs len sogs gang la gang 'tsham dngos gtsang zhing dpangs mtho ba'i dga' ston rgya chen po mdzad /
sde pa chos rje'i gtsug phung phul zhing /
'bul bar sngon rje gong ma'i dus su zhabs drung bkra shis rab brtan pa zhes /
lugs gnyis kyi mkhyen ba'i sbyan yangs pa de la mkhas ba mkhas pa'i drung du mdzes pa'i dpe ltar /
gtsugs lag lugs brgya'i tshul la 'jug pa yangs pa'i blo gros dang khengs pa phan tshun du 'gan bzod pa'i rin sbungs zhabs drung ngag dbang 'jigs grags gyis /
pho brang sne'u gdong rtse'i lha gzigs gdung brgyud ngag @# / /
dbang bsod nams grags ba rgyal mtshan dang /
rgyal bzang ba dpan g.yog gzigs stabs ma gcig pa'i rgyu la brten /
rtse nas zhal phyogs bsgyur ba gnang gzhan sde rnams kyis zhabs nas bkur ba'i dbung gtos che ba yar klung du 'byor na'ang /
'gro sding ba'i skabs /
skyid shong mi'i rje bo rdo rje 'jigs byed kyi rnal 'byor par snyems pa'i r+wa rtsa sbom pa bkra shis rab brtan pa la 'phrin du bya ba yon tan gsum gyi do shal zhes bya bar /
stong nyid snying rje zung du 'jug pa'i r+wa| |chos kyi dbyings na gdengs pa'i nyams gcig tu / /
drag po me yi ral ba gsig pa'i gar / /
'jigs byed bdud las rnam par rgyal ba mchod / /
de nyid bskyed pa'i rim pa zab mo yi / /
rnal 'byor snying la lci ba'i khur bsnams nas / /
dngos grub mtshan /
nyid yan lag brgyad ldan pa'i / /
'byor brtsen lhag pa'i lha yis rjes bzung lo / /
ya mtshan mgur na mdzes pa'i do shal gyis / /
'phreng ba yon tan gsum gyi do shal du / /
'phags pa'i sbyod pa gzhan dag med sems pa'i / /
skad sangs sgrog par bya de rigs sam kye / /
rtul phod longs su sbyod pa brgyan pa yi / /
dpung pa grags pa'i sa bon 'debs nus pa / /
mthar byed skye pa'i lam ster ma gyur pa / /
gang dag srid pa'i 'khor lo rmad byung bkra / /
e ma rig ba'i me tag sna ru / /
'bar dang sgyu rtsal gzhan gsos gzhon nu'i glu /
bye bar bslengs pa'i sgra des sas gsum gyi / /
dpal mo chags pas mi gzir rgyu ci zhig /
lha gzigs dbang po'i chab srid gru bo che / /
'jing zhing 'degs pa'i rnam 'gyur chu bo yis / /
byed po'i ri mo gcig min mang gnyer bar / /
dbu 'phreng sems med ma yang bad mo dgong / /
ces sogs 'jam dpal gshin rje gshed kyis rjes su bzung ba'i snyan pa dang /
bod shing sgo can gyi rgyal srid 'di 'chags 'jig ji ltar byed kyang khyo kyi lag tu yod ngo zhes /
mdun na 'don gyi gtso po dang /
dpa' mdzangs rtul phod pa sags la brten /
zol gyi bstod pa'am smad pa gang rung du snyan dag mkhan gyi dgongs pa'i dbang gis 'then chog pa'i tshigs sbyor ngo mtshar ba dang /
mangs kyi dus na lhag cig khyod kyi srid / /
'jig dang mi 'jigs mngon sum brten ba'i srog /
sbyin pa 'chi med bdud rtsi'i 'bab stegs mkhan / /
'di las gzhan pa btsal du yod dam ci / /
chul de mi brjed mdza' bas bcings pa'i sems /
g.yo med brtan pa'i phyi thag ring po pa / /
byas shes drin du gang ba'i dga' byed grogs / /
ha nu man+tha'i brtul zhugs rdzogs par 'tshal / /
de'i don /
lhag gcig ces 'os nas khyod kyi sde srid 'di dpal phag mo gru ba'i bka' drin la brten nas byung ba yin pas /
tshul de la byas shes drin du gzo ba'i sgo nas /
ram Nas lang ka'i b+ngag po gsod ba'i grogs spre'u ha nu man+thas byas pa dang mchungs ba zhig gyis zhes brjod pa 'di /
skyid shod zhabs drung bkra shis rab brtan pa mnga' thang mtho ba dang /
dgra thog la dpa' zhing mkhyen spyod yangs par song bas /
rang gzhan kun gyis bsngags pa'i gnas su gyur pa de la /
zhabs drung rin po che bsdod nams rgya mtshos / /
byod rang 'jigs byed kyi rnal 'byor pa yin pas 'di nye bar mkho ba yod gsungs nas /
dngul gyi ka pA li kha grong la g.yu phra phyug kho yod pa zhig @# / /
gnang ba| 'di skabs sde bas ka pA lis gtsos pa'i zang zing gi dngos po mang po dang /
chos lung bde legs kyi sa cha rnams 'bul ba mdzad /
zhabs drung g.yul rgyal ba de /
khong rang gi khu bo bkra shis rab brtan pa dang /
rin spungs ngag dbang 'jig grags lta bu'i chos phyogs kyi yon tan 'jam dpal dbyangs la 'gran bzong cing /
'jig rten gyi cha nas pha rol gyi dgra dpung 'joms pa la dpa' ba'i /
a po hor 'dra'i spyod tshul dang ldan pa zhig min par gda' yang /
'phral du kha la za byung rna phugs sna la sgyogs byung na'ang bzod snam pa'i har spyod hur spyod kyi rigs ye mi mdzad par /
brtan brling dang tshod che zhing srong btsan sgam po ltar sgam pa'i mthar thug pa /
sngon dus kyi sde srid khungs btsun rnams kyi spyan ltos mnyams pa'i| dkon cog la gus shing rang srid skyong mkhas pa /
chas kyis mdzes shing sgrigs kyis spa ba /
ya rabs dam pa'i mdzad spyod lhun gyis grub pa'i ngang tshul can zhig yod par snang /
'dren byed phra la ring bzhig yin zhes gleng yang /
'di'i skabs thugs snying khams dpe med bskyed pa yin skad do / /
tshes bco lnga'i nyin ser 'bras dga' skyor sogs nye 'khro gyi dgon sde grangs med pa'i dge 'dun rnams 'dus te /
ngur smrig gi gos rung ba tshad dang ldan pa'i kha dog gis nam mkha'i lam kun kyang gser gyi mdangs 'dzin par nus pa'i ser sbrengs kyi 'phreng ba ring po bstar /
gdugs dang /
rgyal mtshan /
ba dan /
rol mo / /
me tog sogs mchod pa'i tshog bsam gyis mi khyab pas nor 'dzin gyi lto ba dog par bkod par /
sga mang slob dpon bzhu khang rab 'byams pa dge legs lhun grub kyis /
khyod kyi rmang byang mdzad pa'i nyin mor byed / /
gangs can mkha' dbyings mdzes ma'i lang tshol / /
rtag tu 'od brgya 'gyed pa 'di shar tshe / /
bdag sogs rmongs pa'i smag rum gang du 'bros / /
gru 'dzin ri bo'i ngos la gtsug lag khang / /
ma pham ma mdun sa sa la babs 'dra ba / /
brgya phrag ngur pa 'khrigs pa'i chu gter dbus / /
dpal ldan 'bras spungs yid dga' chos 'dzin du / /
mkhyen pa gcig gis dus gsum gsal gzigs kyang / /
mkhas pa'i legs bshad pa padmo'i dra ba yis / /
rang gi thugs mtshor slar yang mdzes bskyed na / /
de slad thub bstan 'o mtsho rlabs cher 'gyur / /
legs bshad gsar pa'i chu 'dzin 'byung ba'i gnas / /
khyod thugs rab dkar 'o ma'i chu gter che / /
gzhung lugs zla zer bye ba'i gos gyon na / /
blo bzang bstan pa'i lhun po cis mi mdzad / /
zhes dang /
mkhar nag lo cA bas /
se 'bras dge 'dun 'dus pa'i sbrengs / /
mtshar du dngar ba da mthong tshe / /
byams pa'i 'dus pa dang po yang / /
da lta nyid nas byung dam snyam / /
zhes so / /
bla brang khag /
khams tshan mi tshan sogs kyi rta ba'i bsu ba dang bcas te /
rgya gar phags yul ba'i shrI d+ha n+ya ka Ta ka gnyis pa /
bod yul gyi dpal ldan 'bras spungs dang po phyogs thams cad las rnams par rgyal ba'i gling gru 'dzin gnyis pa dga' ldan pho brang gi seng ge'i khrir phebs /
der bsu ba dang phebs skyel la 'dus pa'i skya ser gyi chogs chen po la /
sku mdun rin po ches khur bzhes nas bur ston /
mar ston /
sha rtsam nas /
gro sran rnams kyi phyogs zur gsos nar ma sogs @# / /
dga' ston rgya chen po bsgrubs /
gzhan yang gzims khang gong /
grwa chang khag bdun /
slob dpon tshul pa /
khams tshan mi tshan star dngul sogs phyug po khag mang pos so so'i gnas khang du spyan drangs ta bsnyen bkur gya nom pas stab sngar sne'u rdzong pa'i gzhis ka rdo khang sngon mor grags pa chung du zhig las spros pa'i pho brang gi lte ba legs rgyu med pa /
rje gong ma sog yul du thegs pa'i rjes su dga' ldan pho brang gsar ba 'di nyid /
sku mdun rin po che chos bzang 'phrin las zhes /
zhabs drung gong ma'i gsol dpon sogs /
sku zhabs su bcar ba'i las tshan dang /
rjes su gzhis kyi phyag mdzod kyi go sar mnga' gsol ba'i bdag rkyen yar 'phel du gnang zhing /
dgongs bzhed dang mthun pa'i phyi nang bar gsum gyi zhabs 'degs phul du phyin par gyur nas /
thugs kyi gtad so thun mongs ma yin par gnang /
babs nas kyang mkhyen dpyod shin tu yangs pas /
grwa sa gsum gyis gtsos dpal ri bo dga' ldan pa'i bstan srid spyi'i sgrog shing du gyur la /
sde dpon rang srid rnams kyi bka' bgros kyi snying po 'dri ba'i yul /
gzhan srid kun gyis kyang re ltos dang mthong gzos che ba de nyid kyi phyag rjes /
'chi ba med pa'i khang bzang la co 'dri ba 'di nyid bskrun par mdzad cing /
ar po'i skabs /
dbyangs can gang gi dbang phyugs skyong bkra shis rab brtan pas thugs khur mnyam bzhes kyi rnam phas /
zhal bkod dang 'u lag gtong ba sogs mthun rkyen mang du bsgrubs /
zhal bkod la phebs res kyi sde ba dpon g.yon tshang mas dan 'bag mda' nas chibs las bshol te rtsig rdo bskyed pa /
rje btsun mi las sa mkhar dgu thog rtsig pa la 'gran bzod pa lta bu mdzad skad /
de lta bu'i pho brang 'dir phebs tsam nyid nas thugs bag phebs shing /
sngon gnas rjes su dran pa'i gsung mang du byon par snang /
mkhar los /
dga' ba'i tshal gyi dpal ldan ba / /
phyag na padmo'i pho brang du / /
phebs tshe snga dro dgongs khyad las / /
gsal ba'i sngon byung rjes su dran / /
rgya legs chos mjad la sogs pas / /
gzab bshoms gzigs khang gong la sogs / /
spyi sger mang pos mchod pa'i tshe / /
chos kyi gleng mo'i sprin dbyangs dang / /
byin rlabs char pa ci yang phab / /
ces so / /
gangs can 'gro la rjes brtse'i gzhan gsos kyis / /
las smon mgrin pa'i dbyangs snyan 'khrom ba na / /
'jig rten dbang phyug sos kyi dpal mo'i bzhin / /
sA la'i ljongs kyi nor 'dzin lto bar ngom / /
rigs rus stobs 'byor rdo rje rtse brgya pas / /
chen po'i lha min dregs pa'i mngal lhung yang / /
bdag bstod gzhan smod gtsor 'dzin mi bsrung yid / /
mi ldan khyod ni sa 'di'i brgya byin bzhin / /
khungs can sgo gshog dang bal pha wang rnams / /
bzang por rdzu ba'i gya gyu'i thabs 'phrul gyis / /
rtsong med yongs grags chen po'i bya rgod steng / /
bgrod 'dod ngang tshul mthong tshe khyod la dang /
de yang phyag mdzod gu shri chen po sog yul du gdan 'dren la 'byon skabs /
sku mdun rin ba che dang bka' 'gros zhib tu byung ba dang /
gzhan yang drung yig 'jam sras chos kyi rgya mtsho sogs /
rje gong ma'i drung 'khor dang zhal slob nyams myong can mang po dag mgrin gcig tu /
mchog gi sprul sku dbus su phebs nas theg pa chen po'i yongs 'dzin @# / /
zhig ni med du mi rung ba'i yan lag yin la /
de yang dbu'i gtsug phud 'bul ba dang rab tu byung ba'i mkhan slob ni /
gdan sa chen po dgA ldan nas khri rin po che gdan zur rnams 'os pa gzhir bcas kyang /
dbang lung man ngag gi rigs mang po gsan par /
skun smin pas sku gzugs kyi lcogs mi lcogs kyang yong zhing /
lhag tu mdo sngags kyi gzhung bshang la mkhyen pa che ba las gzhan ma'i rigs la gsan rgya mi chebs /
de phyin dbus gtsang du bla ma dkyus ma las| lugs gnyis ka gnas 'os pa zhig mi 'dug pas /
ba so sprul pa'i sku lha dbang chos kyi rgya mtsho 'di pa /
'jig rten phyogs nas bla chen gyi gos dang yang ldan zhing /
chos phyogs nas rje gong ma dang /
zhal lnga nas bde ba can pa /
drung pa lha'i btsun pa sogs yongs grags kyi bshes gnyen mang po bsten nas /
mdo rgyud kyi bshad srol dbang lung gdams pa'i mnga' bdag chen por gyur pa 'di spyan dangs pa 'thad ces greng zhing /
bka' 'gros mthun par brten /
sgar pa dbus phyogs su phebs pa dang lhan cig par /
bar khams su rje drung rin po che gdan 'dren pa ltar phebs rtses la /
mi 'gyangs par dag pa'i zhing du gshegs pas stabs ma 'grig 'dug /
gza' tshes phun sum tshogs par ra sa 'phrul snang gi gtsug lag khang chen por /
sangs rgyas dngos dang khyad par ma mchis pa'i jo bo shAkya mi ne'u drung du /
rab tu byung ba'i mkhan po dga' ldan khri rin po che zur pa zhal lnga nas sangs rgyas rin cen dang /
slob dpon khri rin po che /
las thog pa zhal snga nas dge 'dun rgyal mtshan gyis gnang ste /
lcang lo'i 'phreng ba ring du dor nas rab tu byung ba'i dge tshul gyi dngos po bzhes nas /
'gro ba kun gyi yon gnas bla na med par gyur te / /
rje zhal snga nas sangs rgyas rin cen de la /
drung 'tshob 'dan pa sogs mang pas bdud kyi sbrul pa yin zhes sbo btags shing /
lha rtse dpon mos gter nas bton pa'i lugs su byed pa'u rdzun gtam gyi glegs bam zhig 'dug pa de'i nang na /
rje bla ma'i khri la bud+d+ha'i ming can zhig byung ba na /
bstan pa la 'phel 'grib yong zhing /
de bdud kyi sprul pa yin pa'i phyogs mang mang po zhig 'dug pa la /
mkhas pa dang /
btsun pa dang /
grub pa dang / /
bzang ba dang /
rtag tshugs zin pa dang /
gzhan la 'gram chu mi ldang ba dang /
sgam sdig mor byed pa mang po zhig mgo 'khor te bden par bzung nas rje sangs rin pa la smod na'ang / /
khong sku tshe de la mdo sngags la sbyangs ba'i dge bshes zhig yin pa las spros pa'i dam pa'i rigs dang bdud kyi rigs gnyis ka min pa 'dra ste /
bdud kyi rigs kyi rtags yod skad mthos zhing /
la la lha thur phur lnga pa'i skye ba yin pa 'dra zer ba'i par gtam rgyu mtshan du byas nas bud yin zer na'ang /
lha zur phud lnga pa yin pa'i nges pa ci yod /
gal te yin du srid khyad /
lha dang bdud gnyis mi gcig pas /
rgyu mtshan de 'dra rang gi nang cha ston pa tsam du zad la /
lha zur phud lnga pa la yang drang don ngas don gyi dgongs pa len shes dgos pas /
gzugs med la gzugs ma 'chos par btang snyoms su 'jog pa zhu /
rab byung gnang ba'i dus der drung 'khor rnams kyis bskul nas /
@# / /
rtses thang byang ma nas dpal 'byor bsod nams lhun grub kyis sku bstod cig rtsom pa mdzad /
bdag bstod gzhan bstod mang po zhis 'dug pa'i nang nas tshig sbyor legs par mthong /
'di lta ste /
rja btsun thams cad mkhyen cing gzigs pa yon tan rgya mtsho dpal bzang po la bstod pa byin rlabs kyi za ma tog ces bya ba /
rje btsun brtan pa'i 'khor lo la phyag 'tshal lo / /
spyan ras gzigs mgon rgyal ba'i 'byung gnas gang / /
bsod nams yon tan 'bras 'byin dge 'dun zhing / /
mkhas grub rgya mtsho'i dpal gyis dbang po'i 'gror / /
sku gsum 'dong rgur stsol la gsol ba 'debs / /
lung rtogs yon tan nor bus yongs gang zhing / /
rmang byung 'phrin las r+wabs 'phreng phyogs bcur g.yo / /
thar 'dod klu dbang kun gyi rol gnas mchog /
rje bcun rgyal ba rgya mtshor gsol ba 'debs / /
phyag na padma'i thugs rje zla bas 'phel / /
spon lam ri dbang mchog gis bsrubs pa'i mthus / /
thub bstan kun 'gro'i dbyings na rol rtsed mkhan / /
rgyal dbang mtshan mo'i mgon la gsol ba 'debs / /
des 'byung thi yi bzhon pas nyer bskul te / /
tshangs spyod lha la me yangs bar rtag rgyu zhing / /
skye rgu'i rmongs mun mtha' dag drungs 'byin pa / /
kun mkhyen nyin mo'i mgon la gsol ba 'debs / /
rgya chen po mtshar spyod pa'i chu gter dpus / /
rang bde mun pa'i go skabs rgyang bsrings te / /
gzhan don bang rim rnam par bkrab can / /
zla med lhun po'i dbang por gsol ba 'debs / /
rnam dpyod gom pa gcig gis rig gnas lnga'i / /
sa chen la dkongs chos min stobs ldan dpung / /
mthar mdzad mkhyen brtse'i pad dkar sbyan yangs pa / /
skyabs mchog mtho ris gsal la gsol ba 'debs / /
bde ba'i khyad par gzhan gyis mi mtshon pa'i / /
zhal bzang bdud rtsi'i 'od can mthong thos dang / /
dran reg tsam gyis don ldan dga' ba'i mthus / /
'gro kun thar par 'dren la gsol ba 'debs / /
khams gsum ma lus thugs rje'i 'od ris kyis / /
khyab par byugs te ngo mtshar mdzad pa'i gar / /
zas gtsang sras po gzhan bzhin bsgyur mkhas pas / /
rgyal ba gnyis par gyur lags la ba 'dabs / /
bkra shis 'khor los mtshan pa'i zhams mthil zung / /
gser ldan dga' ma'i thong ngu ngal bsos pa'i / /
rnam phra'i rdul dang chos 'khor bskor gnas kyang / /
dam pas mchod byar mdzad la gsol ba 'debs / /
rdul gyi grangs brgyal ya dam lha tshogs kun / /
zhal gzigs mthu ldan srung mas bka' bzhan du / /
rab 'byams 'phrin las sgrub pa'i mthu stobs can / /
phul byung skyabs kyi dam par gsol ba 'debs / /
chos kun gsal ler gzigs pa'i spyan stong ldan / /
mtha' yas lus can sgrol ba'i thabs la mkhas / /
thams cad mkhyen cas brjod pa don ldan pa'i / /
'dren mchog thugs rje'i gter la gsol ba 'debs / /
rgyal ba kun dngos rje btsun bla ma la / /
shugs drag dang pas mdo tsam bstod pa'i mthus / /
byang chub bar du skad cig mi 'bral bar / /
dgyes bzhin rjes su 'dzin par byin gyis rlobs / /
de tshe srid 'byor mtha' dag chu shing ltar / /
snying po med par mthong nas yid can rnams / /
rang nyid gcig bus sgrol ba'i snying stobs kyis / /
rgyal sras @# / /
spyod la slob par byin gyis rlobs / /
rnam dag dbang gis bdag rgyud smin byas shing / /
zab lam rim gnyis mchog gi lam bzang nas / /
sku gsum go 'phang mthon bor phyin gyur te / /
sna tshogs thabs kyis 'gro kun 'dren gyur cig /
rtsa brgyud bla ma yi dam lha tshogs dang / /
mthu ldan srung ma chos nyid bden pa'i mthus / /
dge legs yon tan nor bu'i 'byung gnas mchog /
rgyal ba rgya mtsho bskal brgyar zhabs brtan shog /
cas pa 'di ni mgon po de nyid rgyal ba'i bstan pa la dur smrig 'dzin pa'i zlo sa gar lhur bzhes kyi tshul bstan pa'i nyin /
zhabs 'bring pa rnams kyis bskul ba dang /
rang nyid kyang dang sbros kun nas blangs te rje'i zhabs drung rang du /
shAkya'i dge slong dpal 'byor bsod nams lhun grub kyis sug bris su bgyis pa'i gnas ni chos 'khor dpal gyi lha sa'o / /
'dis kyang bstan pa rin po che dar zhing rgyas la yun ring du gnas par gyur cig /
ces so / /
mkhar nag lo tsA bas /
jo bo shAkya mu na'i drung / /
dga' ldan gdan zur rnam gnyis las / /
rab byung dbu skyes dor nas kyang / /
dur smrig rin cen rgyal mchan bzhes / /
ser 'bras seng ge'i khrir 'khod pa / /
gser gyis gzhir lhun po bzhin / /
mi 'jigs bzhi yi bang rim gyis / /
rab brjid mngon par mtho la 'dud / /
snyan par grags pa'i gdong lnga'i sgras / /
lta dan ri dags rnams skrag nas / /
rang rang grub mtha'i gnas mal du / /
'jigs bcas smod pa'i 'khun bu 'byin / /
zhes so / /
de'i tshe bod du phebs pa'i legs ja zhu bar bla chen mi chen rnams kyi mi sna dbyar dus kyi sprin ltar 'dus| khyad par sgar chen nas zhwa dmar thams cad mkhyen pa gar dbang chos kyi dbang phyug ces /
chos phyogs kyi sku yon dang /
'jig rten gyi mkhyen pa mtha' dag mtshungs pa med pa'i rnam dpyod 'jig rten gyi mes po tshangs pa dang khyab 'jug gi blo'i ra ba las kyang yongs su brgal ba des /
legs bya'i zhu shog 'bul ba gnang pa 'di lta ste /
sems dpa' sa brtol thog ma'i dus nas snying rje'i chu yi dbang gyur drang srong nga ro snyan pa nge las mchog gi thugs kyi rtsa ba tshugs / /
grangs med bskal par lta pa'i ri bo rdul gyi dngos po rnam par 'thag pa e waM tshogs kyi 'khro los stobs kyi lus rab rdzogs / /
khro sreg gdugs su 'bar bas snying stobs zil gyis gnon pa de dag thabs kyi 'phyang mor zin nas dbugs kyi ngal gso ston byed pa'i / /
ma 'dres yan lag rnam par bskyod pa yongs 'du'i dbang po shAkya'i skyes mchog khyod kyis 'jig rten kun tu dge legs 'bras bu sbyin bar mdzod / /
blo bzang grags pa bden pa'i 'od brgya pa / /
gsong bo'i gzhung lugs srubs shing des 'phangs pa'i / /
'byung gnas bsod nams yon tan chu yi gter / /
lugs kyi klung phran brgya yis gang gyur tam / /
shes bya'i gnad don rig gzhung 'od kyi 'phreng ba ni / /
chun por gyur pa de tshe gnas lnga dbang po'i gzhu / /
'tsher bas bstan la gsal byed ri mo'i byed po can / /
bdag kyang lags gsung tshon gyis gzi 'od 'bar bar gyur / /
mtho btsun rgyal bo'i gdung 'dzin zhing / /
chos ldan snyan pa dang lhan cig /
phyogs 'dir chos nor dga' ston gyi / /
mkho rgu yongs su dar ba der / /
bgrang bya'i khur gyis mi lci yang / /
brjod @# / /
bya rjod byed khur 'dzin pa / /
dge slong chos kyi dbang phyug kyang / /
de la legs par brjod pa'i skya / /
smra 'dod sems kyi tshangs ba yi / /
lte ba chu skyes dbu ma'i sras / /
snyan dngags dbyangs can lha mo 'dis / /
rig ba'i paM waM rgyud la drangs / /
khrims ni rgyu dang mi rgyus bzhin tu / /
yon tan kun gyi gzhi rten legs ba'i phyir / /
nyis brgya lnga bcu rtsa gsum bslab ba'i gzhi / /
mnos nas bstan la byi dor bya bar rigs / /
rig pa'i gnas la mkhas par ma byas na / /
'phags mchog gis kyang kun mkhyen mi 'thob ces / /
gsungs phyir rig stobs g.yeng ba ma 'dring bar / /
shes bya'i gnas la sbyangs stobs mchog du mdzod / /
gsang ba'i sngags kyi dkyil 'khor dngos grub gzhir / /
gsungs pas rgyud sde rgya mtsho rten brten pa'i / /
rgyal ba'i 'khor lo smin grol dbang dang lam / /
nges gsang 'phyug med tshogs bzhes par mdzod / /
mchog gi nye rgyu sgrub pa kho na de / /
shin tu zab pa'i rdzogs rim dbang gi don / /
gnyug ma'i de nyid phyag rgya chen po ni / /
lhag par bsgoms te thugs su byon par mdzod / /
sngon dus bod na snying rje'i dbang sgyur chos kyi rgyal po dang / /
lo tsA brtson ldan srog gi dka' pa len pa de rnams kyis / /
a ti sha zhes gtsug lag rgya mtsho'i bdag po spyan drangs nas / /
sangs rgyas bstan pa mi nub rgyal mtshan phyar ro zhes su grags / /
de yi rjes su kha che zla ba mgon dang shAkya shrI / /
so ma nA tha sogs kyis bod du dga' ba'i bstan pa spal / /
dus der lo paN mkhas grub byon dang bstan pa'i dar tshul la / /
bsams na da lta mchi ma blag pas khrus kyang rung ba tsam / /
de phyir me long nang gi gzugs brnyan bzhin / /
'dren pa'i bstan pa de ltar gyur pa na / /
mkhas btsun bzang por bstod pa'i snyan grags kyis / /
lung dang rtogs pa'i nyin mor mdzad par rigs / /
lcags las gser du 'gyur ba ltar / /
nyung du mang por blos spel bas / /
skyes mtshan dra bas sprel ba yi / /
yan lag bskyod pa'i gar bcas te / /
don gyi lus bzang stobs rgyas shing / /
rjod byed rgyan gyi gdub bu 'khor / /
bsnyan ngag dbyangs ldan dang mo 'di / /
yon tan rgya mtshos bsten par mdzod / /
shu b+haM| mastu sarba dzag taM / /
zhes pa brjod bya'i don rig pa'i gnas lngal gsan bsam mdzad dgos tshul sogs /
snyan spron legs po yin 'dug /
tshig sbyor ni /
bka' gdams glegs bam las / /
'jig rten dag ni grags pa'i rjes su 'brangs / /
'jig rten 'das pa gnas lugs spyod par byed / /
ces pa ltar / /
rje zhwa dmar pa de snyan ngag mkhas par grags kyang /
gsung rtsom gyi babs rong pa gong ra lo tsA ba'i rgyun gyi khob shag ge ba las spros pa'i /
snar thang pa dang dpal khang pa sogs kyi snyan ngag 'jam pa dang /
rin spungs pa'i shugs che ba lta bu'i yid 'phrog pa ni min par sams so / /
'on kyang de'i lan 'grel chags shig dgos rgyur /
drung 'khor rnams rgyud dngos kyi 'byor pa rnam thos kyi bul 'gran bar nus kyang /
snyan ngag sogs tshig sbyor smra ba'i ljags rkyong ba nyin mo'i skar ma ltar song bas /
de'i lan 'dabs byed pa po su 'dra zhig 'os zhes gleng pa ma rje gong ma'i dbon po rtse kha ba'i sde pa rgyal chen pa zhes /
yig rigs sogs @# / /
yon tan dang shes rab kyi nor la spyod pa de dang /
bzhu khang rab 'byams pa dge legs lhun grub ces gsung 'jam zhi zhing dul dul ltar ston ba de gnyis bgros thog nas bris pa /
bsnyen rdzogs gnang dgos pa'i lan du dgung lo nyi shu ma lon zhes pa dang /
rig pa'i gnas lnga la sbyang dgos pa'i lan du /
chos thams cad sngon du thugs su chud zin zhes sogs 'brel med rang mtshang ston pa'i lan mang po btab skad /
mkhar nag lo tsA bas /
dpal ldan bla mar sgar chen nas| |'od dpag med mngags cod pan can / /
gar dbang chos kyi dbang phyug dang / /
sprul sku dpag bsam dbang po yis / /
bstod bsngags dang bcas legs ja phul / /
zhes so| |dga' ldan khri gdan zur gnyis la re zhig gsung chos 'bul bar bzhugs dgos tshul gnang yar /
rje zhal snga nas zur pa gsung ngag dog pa dang /
khri rin po che las thog pa yang gsan rgya che rgyu med 'dug pa dang bcas dgongs pa zhu ba gnang /
rje'i zhal snga nas khri ba'i gsung las /
ding sang bkra shis lhun po'i paN chen khri las thog pa 'di nged rang gi slob ma yin pas /
rgyus yod kyi zhu ba la dbang lung gi gsan rgya yang che rab yod pa dang /
skun gzhon pas bka' chos 'bul bar lcogs pa yang bzang ba yod pas /
khong gis bka' chos 'bul mkhan gnang na ji ltar yong zhes 'char ston mdzad /
drung 'tsho 'dan pa sogs 'ga' zhig gis dga' ldan khri gdan zur /
ba so sbyul sku sogs bla chen yongs grags shig stabs ma 'grig phyin /
bkra shis lhun po'i paN chen las sngags pa'i slob dpon nam mkha' bzang po 'di 'os pa 'dra zhes gleng /
gtsang stod bkra shis lhun po nas mkhan slob tshang ma mjal bar thebs ba'i lam du /
dpon slob paN chen rin po che'i gzigs snang la /
mig 'phrul lta bu'i khye'u dkar po sogs ya mtshan pa'i ltas byung ba paN chen rin po che'i rnam thar du gsal /
phyag rten la 'og rtas gtsos pa'i yod 'bul sta bu byas zhes rnam thar du 'dug pa ltar /
dngo bshams yid sprul gyi mchod pa rgya chen po dang bcas te thugs dwangs dwangs dod dod mdzad par mchis /
'ga' zhig gis sku chas yod 'bul mdzad pa'i gtso bo chibs pa yin pa de nyams mtshar zhes ma rengs pa zer na'ang /
de skabs bkra shis lhun po paN chen dge 'dun grub kyi bzhed pa ltar gyi bya bral grwa sar song ba dang /
paN chen rin po che yang dben sa pa'i rgyun gyi bya btang snyoms chung gi rnam pas phyag rdzas rang 'byor rgyu med 'dug pa rnam thar gyi brjod bya de ka sgro bkur dang bral ba'o / /
khri rin po che dge 'dun rgyal mtshan gyi 'char ston ltar /
zhabs drung rin po che dang phyag mdzod rnam gnyis bka' bgros thugs rtse mthun nas khong dpon slob la bka' chos kyi snyan gsan 'bul ba gnang /
thugs dgyes pa chen po'i sgo nas zhal gyis bzhas te /
bkra shis lhun po'i slob dpon sogs phyir slog /
dpon slob rnams ra zhig 'bras spungs su gzhi phab nas bzhugs te /
gsung chos kyi rim pa 'gro gang che phul /
dpon slob rnams phan tshun thugs yid gcig 'dras lta bur gyur /
thog mar mjal skabs bkra shis lhun po sogs gtsang phyogs kyi paN chen spyi'i gdan bzos sa gdan grum @# / /
'jags kha gdan tsam la /
bka' chos gsan nas bzhugs khri sogs ti shri 'os pa'i bkur bzos je mthor gnang /
thams cad mkhyen pa de bshes gnyen bsten tshul la 'brom ston pa dngos yin tshul sogs kyi rgyu mtshan yang yang gsung ba thos /
mkhar nag lo tsA bas /
de tshe bkra shis lhun po nas / /
mkhyen pa'i spyan stong rab yangs pa / /
don gyi brgya byin dben sa pa / /
slob dpon nye dbang rnams dang bcas / /
'dir byon kun bzang mchod sprin btab / /
chos kun mkhyen nas ring lon kyang / /
paN chen thams cad mkhyen pa la / /
dbang lung gdams pa'i tshogs rnams gsan / /
zhes so| |'khro mo zhes pa shing 'brug gi cho 'phrul chan po'i smon lam gyi mchod pa'i gral dbur phebs /
dad pa dang ldan pa mang po zhal mjal gsung thos kyi ched dang /
la la dag de lo byang 'grul gtos chen po slebs pa'i grags pa la brten /
rnyed pa 'tshol ba'i phyir du 'ongs pa sogs phyi lus kyi rnam 'gyur gcig pa la /
nang sems kyi 'khyer so tha dad pa'i tshogs chen po /
khyams ra steng gshod bar skor dang bcas par mi shong ba dang lhan cig tu /
jo shAka rang byung lnga ldan segs rgyal dang de sras mngon sum du bzhugs pa dang khyad bar ma mchis pa'i drung du smon lam gyi mtshams sbyor dang /
'o skol gyi ston pa shAkya'i rgyal po'i 'khrungs rabs so bzhi pa'i chos thun re /
ljags klog bzang zhing sgra brjod dag pa dang bcas te gnang bas /
kun bod skad kyi nang nas kyang stod lung mda'i skad ma nyams pa 'di 'dra ya mtshan zhes gleng /
ding sang dbum gtsang gi bla ma sog yul du skye ba blang par grags pa rnams /
bod skad gtsang ma smra ba'i ljags bdab chags thi ba'i lce la 'gran bzod pa'i ngang tshul rnams mthong na /
ya mtshan pa'i gnas shin tu yin par gda' /
smon lam gyi rin chogs su dpon slob gzhung sger /
'debs 'byar gyi 'grul pa khag rnams dang bcas pas mang ja dang /
gos dar gser dngul ja ras sogs kyi 'gyed grangs med pa btang bas /
gnod sbyin gyi bang mdzod la longs spyod pa lta bur gyur /
mkhar nag lo tsA bas /
khro lo'i tsho 'phrul zla ba la / /
lhas smon lam mdzad pa'i tshe / /
khyams chan skor lam tshogs pas gang / /
gangs ri dang mtshungs phya mar dang / /
chu gter la 'gran mang ja dang / /
dpag bsam sdong po'i 'dod 'jo ltar / /
ci 'dod 'gyed bcas tshim par stsal / /
khyed la dad pa'i dmigs skor dang / /
yi ge drug pa'i bzlas brjod kyis / /
'jig rten dbang phyug da 'grub ste / /
bod pa rnams kyi khyed zhal ma jal / /
zhes so| |de nas pho brang chen po rgyal khab gong ri dkar por /
lha gzigs mi'i dbang po bka' brgyud rnam par rgyal ba'i lhas spyan drangs nge phebs /
zhabs drung rin po che ngag dbang grags pa dag pa'i zhing du gshegs pa'i dgongs rdzogs kyi gral dbu gnang /
gzhi len dang shangs len rgya chen pos mnyes par mdzad /
lha gzigs mi'i dbang por tshe rta zung 'brel gyi bka' chos dang /
rgya hor gyi sil snyan sbub chol sogs dngos spyad kyi rigs cams che ba mang po sku skyos kyi tshul du 'bul ba gnang /
mchod yon thugs yid gcig tu 'dres /
zhabs drung rin po che 'di 'brug pa kho na la mos zhes zer mkhan mang yang /
sngar rgyun @# / /
la brten pa'i rje 'di nyid la thugs mos re che yed pa 'dra ste /
snga phyir bka' phebs gnang ba'i lhongs la yang gus nyams che ba 'dug / /
yar lam gnyos rgyal ba lha nang pa'i gdung brgyud gyi re lta'i btsun pa srong btsan tshangs bas bsnyen bkur ba bzhas nas chos dang zang zing gis tshim par mdzad de 'bras spungs su phebs /
mkhar nag la cA bas /
de nas gzhis ka gong dkar du / /
mi dbang chen pos spyan drangs te / /
mchod ba'i sprin phung gtibs kyis mchod / /
chos dang zang zing gnang bas tshim / /
de nas gye re lha btsun pa / /
srong btsan tshangs pas gsol btab pas / /
zab dang rgya che'i chos gsungs slar / /
ser 'bras skyid shod phyogs su phebs / /
zhes so / /
de nas rje gong ma na rim gyi gdan sa chos 'khor rgyal mi 'gyur ltur gyis grub pa'i gtsug lag khang du chibs kha bsgyur /
dpon slob paN chen rin po ches kyang bka' chos 'bul khyad nas zhabs phyir phebs /
'phrin yig gang mkhan pho nyar /
rgyal ba kun gyi mkhyen brtse'i gter gyur ba / /
snang ba mtha' yas 'gro mgon g.yu brag pas / /
ye shes rnam par rol pas legs bskrun pa'i / /
tshal gung zhes bya dpal ldan he ru ka'i / /
pho brang dngos gyur ston mtshan kun gsal ba'i / /
do shal sa la lhung 'dra'i dgon sde zung / /
lugs gnyis lhan cig spyod pa'i 'dus pa'i tshogs / /
byu ru'i do shal gcal du bkram 'dra yod / /
ces bsngags pa'i yul gyi gzhis ka tshal zur khang dang /
der yang ma chags phyin la ma rgad mtshor / /
rab dkar ngang mo'i tshogs kun rol pa bzhin / /
phun tshogs lo tog dgod pa'i ljangs khrod du / /
bgrang yas srong khyer bkram pa'i yul ljongs yod / /
de nas gdugs gcig bgred la rab mtho'i mkhar / /
snyeg 'dra'i sa 'dzin rtsel dbang po'i gnas / /
'phos 'dra lha mi'i phun tshogs dga' ston gyi / /
'byung gnas bde ba chen po'i pho brang yod / /
ces pa ltar /
skyid shed yer phyogs kyi yul ljongs sum rtsen gyi skyed tshal sa la 'phos pa 'dra ba brgyud de bcan rdzong gsang sngags bde ba chen po dang /
de dag lam du drag tu gshog bskyod la / /
mgyogs par phyin la lags bris dga' tshal la / /
skyo ba ster ba'i nor ldan dga' ma ni / /
mdzes sdug sbu long g.yo ba'i yul ljongs yod / /
de dag dbus su zla ba brtsegs pa'i spor / /
'chi med bdag po'i khang bzang skyengs byed cing / /
lugs gnyis kun gyi mdun sa brag dkar zhes / /
phun tshogs 'dod dgu'i 'byung gnas pho brang yod / /
ces rdzong chen bcu gsum gyi ya gyal pho brang chen po brag dkar rnams su /
byang brgyud rgyal bor grags pa'i stobs 'byor dang bsnyems pa phun tshun gcig la gcig 'gran bzod pa'i /
sa skyong ba g.yul rgyal nor bu khu dpon gyis gdan drangs te /
rdzong gzhis rnams su zhag mang tsam re bzhugs /
skyid shod lung pa 'dod dgu 'dzom zhing /
sde pa dpon g.yog phyag rgyun lags pas /
zhabs tog dbangs mtho zhing dngos gtsang ba zhus /
dpon slob rnams myur du phabs ba la rings pa'i spros pa mtha' dag mtsho la kha ba babs pa ltar gyur /
bzhugs zhag mang sar dpon slob paN chen rin po ches ljags lung gtso bor gyur pa'i bka' chos 'bul ba gnang /
mal gro brgyud /
rin cen gling chos sde bas bsnyen @# / /
bkur zhing| tshogs su bka' chos kyi 'brel ba stsal /
bdog pa'i skyes kyis kun re ba yongs su bskang /
skyod kyi la brgyud gar mi yon tan g.yung drung gi bsti gnas rdzing phyi'i chos sder phebs /
der mkhan chen lung rig smra ba blo bzang rgya mtsho /
yongs grags kyi mtshan 'ol kha sba ba zhes pa'i skad grags can des gtsos /
spyi sger tshang mas bkur sti gya nom pa bsgrubs /
rdzing phyi skya ser rnams la lugs gnyis kyis tshim par mdzad nas 'ol kha rtser phebs /
dad pa'i rgyan gyis mdzes shing gtong ba'i phyag ring du rkyong ba'i nor 'dzin dbang mo 'ol kha dpon sas gus 'dud phun sum tshogs pa byas /
bla ma dri ma med pa mtsho las skyes pa'i rdo rje dang /
mnyam med jo bo yab sras kyis lung bstan pa'i gnas mchog chos 'khor rgyal du phebs /
dge 'dun tshogs ba rnams kyis 'phan gdugs rgyal mtshan ba dan rol mo'i rigs du ma dang bcas pa'i sdun ba sus /
mchod khang nang rten thams cad zhib par mjal zhing /
ri mthil gyi mgon khang rnams su /
gtor gsos snyan ngar bskang gso rnams rgyas par mdzad /
tshogs su bka' gdams glegs bam gyi gsung chos dang /
zla sbrel gyi bar du mang 'gyed sogs lugs gnyis kyi dga' ston mtha' klas pa byung /
lcang ra| gru mda' /
bang rim pa sogs dwags nang gi skya ser rnams mjal bar 'ongs te /
gzhi byes tshang mar bsnyen bkur rgya cher bsgrubs /
de dag rnams la so so'i 'dod chos ci rigs pa dang /
ja gos dar gyi gnang sbyin bzang ba mdzad /
slar skyi shod du chibs kha bsgyur /
se ra theg chen gling du phebs /
spyi sger gyis kun tu bzang po'i mchod sbrin la 'bran bzod pa'i zhabs tog zhus /
bsdu ba rnam pa bzhi'i sgo nas chos sde chen po de nyid kyi mchog dman mtha' dag legs pa'i lam la bkod /
'bras spungs su phebs /
mkhar nag lo tsA bas /
sa skyong g.yul rkyal nor bu yis / /
pho brang kun tu spyan drangs mchod / /
mal gro brgyud de rin cen gling / /
der mchod chos 'khor rdzing phyi nas / /
mkhan chen blo bzang rgya mtsho ni / /
'khor dang bcas pas chibs bsur byon / /
zhal gyi dkyil 'khor mjal ma thag /
mig dbang tshim zhing dad gus 'phel / /
gling du phebs tshe spyi sger gyis / /
bsod nams phung po dpag med bskrun / /
skya ser stong phrag du ma la / /
snyan pa'i gsung gis dam chas bstan / /
de nas stag rtse mthong smon du / /
mi yi dbang mos spyan drangs te / /
mchod cing 'ol /
ba'i skye rgu la / /
dam pa'i chos kyi skyes gnang ngo / /
ngo mtshar che ldan chos 'khor rgyal / /
rgyal bas lung du bstan pa'i gnas / /
gnas mchog de ru phebs pa'i tshe / /
tshe dang ldan pa rnams kyis mchod / /
mchod rten gser sku mi pham mgon / /
mgon khyod phyogs 'di'i skye 'gro'i dpal / /
dpal ldan bla ma dam pa la / /
la la dad cing thams cad gus / /
gus ldan dwags po'i sbyin bdag rnams / /
rnam thar gtsang ma mjal bar 'tshogs / /
tshogs mchog dge 'dun dang bcas mchod / /
mchod 'os mchod rnams skal ba bzang / /
slar yang 'ol kha mal dro sogs / /
dbu ru'i phyogs su skyid shod dang / /
theg chen gling dang 'bras spungs su / /
zab rgyas chos kyi 'khor lo bskor / /
zhes so| |me pho rta'i lo @# / /
sman ljongs sa'i lte ba yar klung gi phyogs su chibs kyi kha lo bskyod /
bod yul gyi blon po rig pa can 'byung ba'i sa spyad rnam par bkra ba'i 'phyong rgyas stag rtser /
sa skyong chen po rig sngags 'chang ba'i 'khor los sgyur ba ngag dbang bsod nams grags pa sku mched kyis spyan drangs /
ri bo sde chen /
spyan g.yas pa /
phag sde pa /
dpal ri sgrub sde /
bkra shis bde chen /
chos lam rim ba /
bde steng pa sogs grub mtha' ris med kyi dgon che chung thams cad 'dus pa'i ser sbrengs /
chibs su /
yul pa rnams kyi bro gzhas shon sogs rtsed sna'i rigs kun gyi mig gi gzigs mor tshar du dngar bar gyur /
rtser bzhugs gral chen mo'i nyin /
grags pa don ldan gyi gnas lnga rig pa'i paN+Di ta chen po lo chen sangs rgyas dpal bzang gi zhal slob zhar mkhar nas rig byed pa 'jam dpal rdo rje dang /
rgya gar rdo rje gdan tshun bskor ba'i /
phal skad kyi lo tsA ba /
rgyal ba'i bka' 'gyur ro cog la thos bsam byas pa'i mkhar nag chos mdzad dpal 'byor rgya mtsho gnyis kyis /
sgra rig pa la brten pa'i 'gros gtam rgyas par phul /
nar ma dang dus ston gyi zhabs tog /
sku gsung thugs rten gyis sna drangs ba'i 'bul ba sogs rgya cher mjad /
zhabs drung sku mched la tshe rta zung 'brel gyi bka' dbang dang /
gcang sbyin rgya hor gyi dngos spyad kyi skyes stsal /
chos dbang rin po che'i zab gter gyi las byang le'u brgyad pa'i chog bsgrigs dang bstun pa'i tshes bcu'i gar 'chams kyi rim pa zab rgyas su 'bul ba gnang /
dgon so so'i bla ma grwa rigs rnams kyi re ba yongs su bskang /
de nas phebs lam du mkhar thog dpon sas bsnyer bkur gya nom pa zhus /
bod shing sgo can gyi rgyal khab pho brang chen po sne'u gdong rtser phebs /
rtse tshogs pa /
dkon gnyer /
ras chung phug| ri bo chos gling /
bkra shis chos sde sogs dgon che phra mtha' dag gis bkod pa khyad bar du 'phags pa'i ser sbrengs dang /
rin cen rgyan sprod dang bcas pa'i rta pa brgya phrag brgal ba'i chibs bsu chos bzang lha'i mdun sa'i dga' ston la 'gran bzod par gyur /
mchod yon gyi mjal 'jom la bka' 'brel ma gsan gong du /
phyag rtse sprod dam ldem mjal gang rung /
bzhugs gdan mtho dma' mnyam mnyam la dan pas /
phan tshun gyi mgron gnyer rnams kyis bzhags khri rgyag pa la rgyug tshad la gzhal /
brtan brtan khrig khrig gi lugs byas kyang /
sne'u gdong rtse'i mgron gnyer nyams myong ches pas /
bzhugs khri'i bar bar la g.yan pa srab mo brdzangs pas /
mjal nas ja gcig tsam bzhes tshe sne'u gdong zhabs drung bzhugs khri mtho ba byung zer /
mi chen po'i tshugs ka 'dzin pa'i 'os sde srad phag mo gru pa smos ci dgos /
gzhan ma rgya nag gong ma'i lung las kyi mtho ba 'di lta bu rnams phyag gdan la rtseg pa rigs mod kyang /
sbyir bla chen dpon chen gyi gral du rang byon mdzad pa'i ris rnams phyag gdan yig bskur nga chen dbang btsan la rtseg pa las /
sangs rgyas kyi mdo rgyud nas lan gcig ma yin par gsungs pa'i las rgyu 'bras zer ba'i gal po che de la zhib cha mdzad na legs sam ste| snyan sbon phul kyang thugs la 'thad pa dka' bar snang ngo / /
rtse zhabs drung rin po che lha @# / /
gzigs mi pham dbang bsgyur rgyal bo la tshe dbang 'bul ba gnang bas /
tshe bum dbu thog tu bzhag pa'i skabs bum ba dum bu gnyis su gas pa ni mchod yon gnyis ka'i sku tshal lta ba 'dra'o / /
ayon chen po'i lung bstan du zhabs drung 'di nyid byang chub sems dpa' yin ba dang /
dgung lo nyer lnga la bar chad che bar gsungs pa sogs ni /
byi glang sde gzad kyi dus thog tu khel bas nges shes 'drongs bar snang ngo / /
tshogs mkhan chen pa rin cen rgya mtshos thog drangs /
skya ser mchog dman mtha' dag la lugs gnyis kyi sgo nas re ba yongs su bskang /
chos grwa chen po dpal gyi rtses thang du phebs /
rtses thang lnga mchod pa spyi sger kyis zhabs tog bsnyen bkur gyi mthil len zhus /
'bras bu gling pa dang do sngon grwa tshang pa rnams kyis mdzes mtshon tsam byas /
dad mos can rnams mjal ba dang /
mi lus pa rnams kyang tshod brtag pa dang /
btang snyoms ba rnams ltad mo lta ba sogs la 'ongs te khrom dmar nag tu 'khyil /
de'i tshe gus zhen pa zhig gis /
gzims drel la ske rgyan /
g.yeng kha khal khebs gra gcig pa zhig byung na yod rgyur 'dug /
kar 'brug sogs kyang 'di ltar byed zhus pas /
de'i lan du phyag mdzod gu shris nga rang yang dge bsam ste /
brgya la byed dam stong la khyed lta bur 'dug pas /
tshod ma zin zhes pha rol zil gnon gyi gsung byon zer /
bod btsan po'i gdung brgyud /
sdab lha rgya ribs gdan drangs /
rong chad dkar dang /
e re sgo chos rdzong ste gzhis gong 'og rnams su zhabs tog dang 'bul chen yang dag ba mdzad /
sde pa khu dpon la ji ltar bzheng pa'i chos dang /
thugs yid rang dbang med par 'phrog ba'i rgya hor gyi spyad pa mang po'i gnang sbyin mdzad /
e dgon bdun gyi gtsos pa'i phyogs de'i dge lugs /
rnying lugs /
smyung gnas ras pa sogs /
ris med kyi dgon che chung thams cad la chos dang zang zing gi phan pa rgya chen po stsal /
thu mi sam+b+ho Ta'i gdung 'dzin yar rgyab dpon chen gyis gdan drangs /
srid gsum rnam rgyal /
rgyal chen gling /
dol lhun grub lha rtse sogs so sor bsnyen bkur phun sum tshogs pa zhus /
bzhugs gral chen mo'i nyin /
gsol sder sum brgya tham pa zhus pa /
rjes ma gtsang du sde pa lhun po rtse pas gsol sder lnga brgya bsgrigs pa kha grangs mang ba tsam las /
rgya dpangs dngos dag mi dag sogs /
yar rgyab bas zhus pa'i zur tsam du yang mi slebs 'dug /
sde dpon gang gi nang du yang 'di 'dra ba ma byung zhes brung 'khor rnams gleng /
pho brang chen po sne'u gdong rtsa /
gong dkar /
'phyong rgyas /
yar rgyab| rgya ri ba /
lhung po rtse ba sogs snga phyi'i bzhugs gral chen mo'i skabs tshor /
phyag mdzod /
slob dpan pa'i ris dang nang so rnam pa rnams la bang khebs bshur ma gtong ba sogs /
chen po'i mdun sar 'os ba'i sgrigs bca' bdar ngo mtshar zhing babs chags pa byung bar snang /
sde pa dpon blon la tshe rta'i bka' 'brel gnang /
rgyal chen gling gi gzhis ka lcags ri dang bcas par phyag nas zhu ba sogs gus pa'i rnam 'gyur mang bo mdzad /
phyags phyi drung 'khor rnams kyi khrod nas sde pa yar rgyab ba 'di sngar phan sa lugs sang sang yin pa la /
da cha rang phyogs su 'gyur ba lta bu yin 'dugs pas /
gnang cha dbangs che ba gnang ba @# / /
'gab ces gus pa ltar /
sngar gyi sbyin bdag rnying ba rnga ma nag po'i tshogs mdog can rnams las /
gnang cha bcu 'gyur gyi dga' ba mdzad /
mchod yon thams cad zhag gsum gyi gsar 'grogs de 'di res byung /
byams pa gling gi mchod rten bod yul na 'gran zla med pa des gtsos pa'i gnas gzigs gnang /
jo gdan sa dge kar rnying sogs grub mtha' ris med kyi ser sbrengs pa la mang 'gyed kyis tshim pa mdzad /
mkhar nag lo tsA bas /
zil gnon lo la g.yon ru'i phyogs / /
'phyong rgyas stag rtse'i sa skyor dang / /
mkhar thog sne'u gdong rtse yi / /
gong ma chen pos spyan drangs mchod / /
sras yum blon bcas tshogs chen par / /
tshe dbang la sogs 'dod chos gnang / /
de nas rtses thang lnga mchod pas / /
spyan drangs sa dge kar bcas kyi / /
ser sbrengs khrom chen chogs pa la / /
chos gsungs rten mchod mdzad pa na / /
ngo mtshar ltas bzang bsam mi khyab / /
ngam shod brgyud de e phyogs su / /
pho brang ri sgo chad gar du / /
'od gsal lha yi gdung brgyud pa / /
khu dbon sras 'bangs chos sdes mchod / /
chos nor gya nom rgya chen stsal / /
de nas yar rgyab dpon chen gyis / /
spyan drangs 'byor ba chen pos mchod / /
gra dol rnams kyi rten gzigs mdzad / /
kun tu bzang bo'i mchod sbrin spros / /
zhes so| |rim gyis chos sde chen po 'bras spungs su phebs /
mi ring bar /
sde pa skyid shod ba dang /
bla ma dung dkar 'brug grags sogs phugs su 'tshangs pa 'dra zer /
gang ltar drung 'khor la la dag rang nyid bag yangs su spyod rgyu ma byung ba rgyu mtshan du byas te /
mi bsrun skye bo gdug pa'i sbrul ltar lce gnyis dang ldan pa 'ga' zhig gis /
rkun po rnams kyis khyir btags pas / /
ra skyes khur ba bram zes bor / /
zhes ba'i gtam rgyud dang mtshungs pa'i g.yo 'phrul byis dpon slob gnyis kyi bar du sel bcug /
'phral gyi rkyen sog po kha than gyis byas te /
phyag mdzong gu shri chen po zur du bzhugs dgos pa'i bi na ya kas nus pa cung zad thon bar snang ngo / /
re zhig sku mtshams dam par bcad de thugs dam zab mo'i nyams bzhas la brtson par /
mkhar nag lo tsa bas /
de nas d+h+ya na ka Ta ka ra / /
thugs dam zab mo'i nyams ba zhes la / /
gzhol ba'i bcad rgya dam par mdzad / /
rim gnyis lam gyi rnal 'byor 'phel / /
zhes so / /
de nas gtsang phyogs kyi grwa ris sgyin bdag rnams kyis gsol ba btab ste zhal bzhes gnang ba ltar /
bkra shis lhun po nas gdan 'dren bar shar rtse dpon slob dgra 'dul 'byor /
'bras spungs nas bzhugs sgar bteg ste snyug la'i thad du phebs pa'i tshe /
der legs bshad gling pa dang /
lu pe grwa tshang gnyis /
dpal ldan shAkya'i rjes su zhugs pa'i 'dus sde /
khro ba la slar mi khro ba sogs dge sbyong du byed pa'i chos bzhi la spyod par khas 'che yang /
bya rog 'ug pa'i brtul zhugs yun ring du 'dzin pa zhig yod 'dug cing /
khyad par legs bshad gling pa rnams /
khu pe grwa tshang bas gtso byas phyogs der grub mtha' mi gcig pa rnams 'don pa la mngon du phyogs shing /
gsar pa chags 'jug pa ni ltag la zhig /
thub na de'i thad kyi nam mkha' la bya 'phur ba yang 'gog pa'i kar lugs kyi spyan ltos dang phyag len ma nyams pa /
'di skabs kyang phebs lam bkag pas /
lnga brgya tha ma'i me long @# / /
du nang rtags kyi gzugs brnyan mtha' dag phya rol tu gsal ta phyag rgya ba'i chos kyi rang tshugs bye ma'i chang bu ltar gyur to / /
de nas thon sde dgon rnams kyis /
'bul ba zhabs tog bsnyen bkur mtha' yas ba byung /
sde pa yab sras kyi thog drangs pa'i mchog dman gyi skye bo kun chos dang zang zing gi sgo nas rdzogs ldan gyi dga' ston bskrun par mdzad /
'u yug brgyud sgar pa dmangs sku mdun rin po ches gtso mdzad de chu lho khar bton chibs rags nyung bsdus shig zab bu lung gi gnas mjal la phebs /
de nas shangs ri bo dge 'phel gyi gnas gzigs mdzad /
gdan sa 'og rtse gdong bla brang nas /
dpal sa skya pa 'jam dbyangs kun dga' bsod nams lhun grub bkra shis grags pa rgyal mtshan dpal bzang pos legs bya'i ja 'dren rgyas par btang /
chu lho khar bton te dpen sa dgon par phebs /
sgrub sde pho mo rnams la chos dang zang zing gis chim par mdzad /
bkra shis lhun por phebs nyin /
yongs rdzogs bstan pa'i mnga' bdag /
paN chen rin po che blo bzang chos kyi rgyal mtshan dpal bzang pos dbu gnang /
slob dpon rnam pa che bgres sogs kyis chibs bsu la phebs te zhabs thang la hro me bzhugs pa gzigs pas /
chibs las bshol ba gnang bar /
la la dag bshes gnyen sten pa'i rnam thar dang mtshungs pa 'dug ces bsngags pa brjod /
gzhan phyogs pa rnams kyis 'bras spungs sprul sku dge lugs kyi bstan pa'i bdag po lta bu yin zer bar /
khong dpon slob la chibs ba 'bebs ba gnang ba zhes nyams mtshar mtshar byas skad /
de'i rgyu mtshan ni ngor gyi mkhan po sogs gdan sa gong 'og gi dbu blar gyur pa'i ris la bdag chen rin po che rnams shin tu gus pa yin 'dug kyang /
'gral gyi snang tshul dbu bla rnams kyis bdud brgyud zhal dor phyag 'bul ba sogs 'jam dbyangs 'khon gyi rigs su 'khrungs pa rnams 'gran gyi zla med du 'dzin par gda' /
rin po che lha rtse bar 'brug pa thams cad mkhyen pa dpag bsam dpang pos bka' chos gsan pa'i snyan gsan phul bar /
rin po ches ded kyis bka' chos 'bul ba mi yod /
nges par 'bul dgos na nged la bla ma'i bkur gzos mi byed pa'i dan kha dgos chos rnams maN+Dal gyi tshul du 'bul gsung ba sogs kar 'brug la yang mig ltos nge 'dra zhig yod snang bas de la dpe byas par 'dug /
dge 'dun stong phrag tu nye ba'i ser sbrengs dang bcas te chos grwa chan po bkra shis lhun por phebs /
spyi bla brang phyug po khag rnams kyis so so'i grwe khang du gdan drangs te bsnyen bkur rgya cher bskrun /
tshogs su mang 'gyed dang /
dpon slob paN chen rin po cher brgya 'bul sogs sku skyos kyi shangs len rgyas par mdzad /
dar bzhugs rang rigs dang dkyil 'khor kun gyi khyab bdag paN chen rin po che blo bzang chos kyi rgyal mtshan la bka' dbang bka' chos kyang mang du gsan /
de snga gtsang sde srid phun tshogs rnam rgyal gyi yum dpon sa yar rgyab ma jo mjal dang gnyen phrad la 'byon pa'i zhor du 'bras spungs kyi gnas mjal mdzad bka' chos gsan pas thugs dad khyad par can 'khrungs bas /
'di res sde pa bgres pa rnams ji ltar mdzad kyang /
dpon sa yum sras gnyis rang gus 'dud lhur len rtsis la /
dpon sa sku tshes ma zin par brten /
rdzong du gdan 'dren ma zhus kyang /
ja @# / /
zhus dang gzan me shing gi mthun rkyen gang legs mdzad /
bkra shis lhun po'i thams cad mkhyen pa dge 'dun grub pa dpal bzang pos bzhengs pa'i byams chen dang /
dpal ldan lha mo'i sku sogs gnas gzigs rnams gnang pa rang gzhan brje nus pa'i chos pa ngo mtshar can jo bo bka' gdams pa'i sde dpal snar thang dang /
thams cad mkhyen pa dge 'dun grub kyi zhal slob paN chen bzang bkra pas btab pa'i gangs can chos 'phal zhes sngar rig sngags 'chang ba'i sde /
dus phyis jo po mtshan nyid pa'i grwa sar song ba de dang /
paN grub gsum gyi dngos slob khro phu lo tsA ba byams pa'i dpal gyis bzhengs pa'i gtsug lag khang rnams zhabs kyis bcags /
gnas de dag gi skya sar kun la thar pa'i sa bon bskrun /
bsnyan bkur ba de na dang ldan par mdzad /
sde pa ser ma bas lhun po rtser spyan drangs /
bzhugs gral chen mo'i nyin gsol sder lnga brgya tsam bsgrigs pa'i zhabs tog rgya cher zhus /
de mtshungs lhun po rtse chos sder phebs te tshur 'bul phar gnang 'gran bzod pa lta bur gyur /
sde pa rin cen rtse pa dang sras rgyud pa mchod yon gyis gdan drangs re ba don dang ldan par mdzad /
dbus su chibs kha bsgyur ba'i lam zhor dpal 'khor bde chen du phebs /
dge lugs kyi grwa tshang khag bdun gyis bsnyen bkur bzang 'gran zhus /
gur pa dngar lding pa gnyis kyis gam 'tshams kyi gzigs mo rgyas par phul /
sde pa rgyal rtse bas ja 'dren zhus /
gnas rnying du zhabs drung ngag gi dbang po khu dbon gyis spyan drangs /
rgya 'jam dpal gsang ba'i sku gdung bzhugs pa'i gser gdung gis thog drangs phyi nang gi gnas gzigs rnams zhib par mdzad /
gtsang du bzhugs ring sde pa karma bstan sdung ba sogs phyag lhung can mang pas migs pa'i rnam la gyur byung bar /
thugs ma rengs pas rkya sngags 'chang chen po'i sku gdung gi sku gzhogs su bskang gso dang /
gcang pa zhal ngo rnams kyi mtshan nas smos pa'i bzhes sgra mdzad par /
gnas rnying zhabs drung thugs 'chab nas /
khyad dpon slob dbus su phebs pa lam ltos na'ang /
red tshes dog 'dir sdod dgos pas da 'dra me gnang ba zhu zhes zhu ba phul /
gnas rnying pa sde dgon gyis gus 'dud dpag tu med pa mdzad cing /
phar lugs gnyis kyi bdag rkyen tshad las 'das pa gnang /
'brug lugs kyi gdan sar lung du phebs /
gdung brgyud ngag dbang bstan ba'i nyi ma dang dpon ngag dbang rnam rgyal yab sras kyis gzhi len rgyas par btab chos rje sgra chung 'di zhabs drung rin po che thams cad mkhyen pa bsod nams rgya mtshor gting nas mos ba zhig yod 'dug bas /
'di skabs zhabs tog rgya cher zhus /
nged rang phyag 'bul rgyu yin pas /
tshur bzos gnang ma gnang la ltos pa med kyang /
kar lugs nang 'di led drags pa'i stabs kyis /
'bras spungs sprul skus ldang ba tsam yang ma mdzad par khyod kyis phyag phul zhes nged tsho skar ba'i khyu nas bzhon yong zhus par /
drung 'khor stong bur can 'ga' zhig gis /
rje gong ma'i dus kyi gnam dpangs par bzhag jing gir gyi rigs su 'bungs pa tsam gyis kyang khong la ldang ba gnang mi thub ces thag bcad bas skre bo dpon slob mjal ba'i spros ba dang bral /
blu ma blangs pa'i gre bzhig de ru 'dzer skad /
sngon dpal ldan sa skyabs bod kyi bdag mdzad pa'i tshe /
dpa' @# / /
rtags kyi grags snyan can dpon chen ag len gyi brgyud pa 'brog khri dpan pas gus 'dud zhus /
mkhar nag lo tsA bas /
phur bu shar tshe tshe ldan rnams / /
g.yas ru ru lag 'dzin ma'i gzhir / /
gtsang gi sa bdag che chung dang / /
chos sde so sos spyan drangs te / /
yul phyogs rang rang gus mchod byas / /
thog mar thon dang rgyal byed tshal / /
'u yug shangs dang za phu lung / /
de dag tu phebs kun gyis mchod / /
sbyin pa rnam bzhis tshim par mdzad / /
dge 'phel gnas gzigs rtsa gdong du / /
sa skya bdag chen ja zhus dang / /
lho khar dben sa chos rjes mchod / /
de nas bkra shis lhun por phebs / /
chibs bsu dang bcas ser sbrengs dang / /
bkod pa khyad par 'phags pas mchod / /
gnas lnga rig pa'i paN+Di ta / /
blo bzang chos kyi rgyal mtshan zhabs / /
rgyal ba yab sras nyi zla zung / /
zhal ba rgyas chos kyi bdud rtsi dang / /
longs spyod chen pos dge 'dun rnams / /
tshim mdzad skal bzang ci yang spel / /
bsam grub rtse nas ja zhus dang / /
snar thang gangs can chos 'phel dang / /
gnas dang khro phu'i bar du phebs / /
de nas srad rgyud rin cen rtse / /
lhun rtse gnas rnying 'brong rtse dang / /
lcang ra dpal 'khor bde chen du / /
spyan drangs ser sbrengs gar 'chams phul / /
ra lung rten mchod mdzad pa'i tshe / /
'brug pa'i gdung brgyud yab sras kyis / /
bsnyen bkur yar 'brog sna dkar rtser / /
mchod cing /
zhes so / /
rim gyis rgyal khab chen po gong ri dkar por phabs /
de'i tshe zhwa dmar mchog gi sprul sku gdan sa thel du bzhugs /
mjal 'dzem gnang thub na bstan pa spyi sger dang bod 'phangs kyi bde thabs la slabs che ba'i dgongs gzhi khyad par can la brtan /
dpon slob gnyis ka mjal 'dzom gnang ba zhed pa'i skor yang gi skabs /
drung 'khor rnams kyis rje gong mas sgar pa dang mjal bar bkur bzas sogs tshul ldan ma byung /
da sgos kyang rje zhwa dmar ba thugs g.yo ches pas sngar dang 'dra /
snyan sbron phul kyang gsan ris min pas /
nged rang rnams yar log phyin na mjal 'dzom gnang thabs dang bral 'gro zhes lde chung ba nang so phu lung pa dang /
drung 'tsho tshe 'dzin ma gtogs drung 'khro ngo ma rnams kyis 'bras spungs su log phyin pas /
mjal phrad na sos than dus kyi sprin pa ltar gyur /
mkhar nag po tsA bas /
de nas gong dkar du / /
spyan drangs mi dbang yab sras dang / /
bka' bgras gar dbang sprul pa'i sku / /
mjal 'dzom mdzad na bod 'bangs spyi / /
bde bar dgongs pa'i gleng mo gnang / /
phan par bzhed pa'i lhag bsam la / /
sdig to'i phyogs kyis log par bkag /
ces so| |snyan grags par bus ring nas drangs pa yi / /
lhun grub 'phrin las ma la ya yi dris / /
dbus gtsang 'dzin ma'i khyon kun yongs khya tshe / /
rgud pa'i tsha gdung ming gi lhag mar byas / /
gru 'dzin ri bo'i spo nas pad dkar 'chang / /
rin cen rgyan gyi 'phreng ba ring dor nas /
dur smrig gos kyis klubs te dbyig 'dzin lhor / /
bsod nams zhing du byon la su mi dang / /
mi bsrun bsam spyor 'chang ba'i phyir nang bgegs / /
rang gzhan du mar sprul pa'i 'khrul 'khor gyis / /
lnga lnga brgya'i rang tshang ston rnams mgon khyod kyi / /
skyon min zas gcang sras la lags kar bzhin / /
de nas 'bras spungs su phebs ra zhig thugs dam zab mo'i nyams bzhes lhur mdzad cing bzhugs pa'i skabs /
phyogs kyi gser yig pa dang @# / /
mjal bar 'ongs pa 'ga' zhig la 'dan pa 'tsho byed dang por pa chos mdzad sogs kyis sgar ba'i mjal 'dzom gyi yig 'phrul 'dra yin 'od snyam nas /
brdung 'phrog byas te /
pho brang gi nang du rgyu 'grul byed pa lho brag mar pa rgya gar du 'byon pa'i lam las kyang bgrod dka' ba byung /
ra bstod 'chad nyan las thog pa /
khri rin po che dkon cog chos 'phel gyis mjal bar phebs pas /
khong gnyis kyis dbyug pa phyar te brdeg tu chas pa na /
khri rin po che de nyid thugs dkyel che bas zhal mdangs 'gyur ba tsam yang mi mdzad par 'dzum gyis bsus bas thal mo ya gcig gi dper song /
dus phyis kyang mi de 'dra'i ris 'dug ces thugs khrel ba'i gsung 'phros yang yang gnang /
mtsho kha nas dpon po kho lo che'i sras /
lha btsun che ba dang /
se chen tha'i jis gtsos ba'i 'phrul ba dang dmag phon che ba slebs /
de yang shing sprul lo / /
phag mo ba dang zho dkar nag sogs kyis sde bskyid shod ba'i sgar gtor /
skyid shod kyi drung 'khro mang po 'thab gral du bshor ba'i sde gzar shin tu tshan che ba langs /
de'i rtsa ba yang zhwa dmar bas legs ja'i zhu yig phul ba'i lan bzhu khang rab 'byams ba sogs kyis bog par btab pa de la /
zhwa dmar ba dang drung yig 'jam dbyangs pa sogs kyis dga' ldan pho brang gi drung 'khor rnams la yon tan med tshul gyi ngan rtsom kha yar zhig dang /
ring por ma lon par zhwa dmar ba lha sar phebs te /
jo bo'i snyan dar gyi kha yig la /
gab tshig la brten pa'i ngan rtsom gyi rnam ba mang po zhig mdzad pa de dkon gnyer dbon gyis 'bras spungs su bskyal /
de'i nang du /
brag ti zhag gsum gyi grong khyer na / /
khong ra gan tshogs pa'i ru rnon tsho / /
rje chos dbyings ri dwags thang bzhugs la / /
r+wa rno rtul 'gran pa ci rang yin / /
de mi 'byung ba jo bo khyed rang gi shes / /
zhes sogs la shes rab che che mo mang pos 'bru gnyer bar /
brag ti zhag gsum se 'bras dge gsum /
dad lugs g.yag dang kar lugs seng ga la sbyar /
rna ba rna yi a long de / /
sor phyed kyis 'jal rin mi gda' yang / /
nam zhig khyab 'jug gi 'dom pas kyang / /
mi 'khyud pa zhig byung na chug rang byed / /
ces pa kar dge'i kun slong da lta sor gyis 'jal rgyu med pa lta bu'i chung ba de /
phugs 'phel nas lha khyab 'jug gi 'dom pas kyang mi 'khyung pa'i don dang /
mdor na snyan dar gyi kha yig mtha' dag la 'bru rgyab nas /
rang phyogs la dmigs ma dmigs ci ltar na'ang /
yin par ngos bzung ste gleng brjod mang po byas /
de'i lan la /
sog pos sgar pa'i rta dre'u phyags pas bstan 'gro'i phan bde 'joms pa'i gzhi chen po things pa yin zer /
sngon rje chos grags rgya mtshos /
rin spungs don yod rdo rje bskul nas /
gzhis ka snel pa yul bton /
sa nag mar dgon pa btab ste /
ser 'bras rnams rang shugs kyis bskam 'gro rtsis kyi gnang sgo la brten /
kun slong chen por song bdag rim gyis mi gsal bar gyur pa ri mo rnying pa gab ba'i zhig gsos lta bur song /
gang ltar sde gzar sngon ma'i lan du zhi drag gang 'os byed par 'ongs par /
zhabs drung g.yul rgyal nor bu dang /
sku mdun rin po che sogs 'jig rten gyi mes po rnams thugs rtse mthun par zhi ba'i la ba kho na mdzad rtsis thog tu khel na /
rang gzhan thams cad la legs pa zhig yong rgyu yin 'dra @# / /
yang| skyid shod kyi sde pa bsod nams rnam rgyal dang bdan pa 'tsho byed sogs mang po zhig gis sde gzang byas na legs pa'i gros shed kyi dbang du song ste /
phar rgol gyi dus zing bslangs pas /
yar gtsang gi dpung chen po skyid shod nor 'dzin gyi lta bar 'ong sa /
sa cha rdzong gzhis kye bcad gras dang chad las byung /
hor sog gi dpung chen po dus mtha'i rlung ltar 'tshub ba rnams drag po mig gsum pa yang 'dar zhum me gtong pa'i sngags rgan rnams kyis skad cig la rang yul du bskad /
mchod yon rnams mdzad dka' bar gyur /
de yang bka' chems su /
gnyis skyes kyi cha lugs ma blangs par / /
'gu ru'i tshe dpal ring bar lus / /
dpal de yi phun tshogs yid dbang gi /
dran yul du gyur pas snang ba skyo / /
zhes pa'i don bod du phebs skabs dbu skra lcang lo can dang sku chas rab byung gi rtags su yod 'dug pa /
jo bo rin po che'i sku mdun du dgu skra ma zhus phan bcad khyim pa'i rtags can du yod na sku tshe mthar phyin cing mnga' thang che bar 'ong rgyu la rten 'brel 'phyugs pas /
bstan pa'i 'phel 'grib dang zham 'bring ba la brten pa'i gra 'grig mi 'grig sna tshogs 'byung ba'i lung bstan du bdon no / /
ring por ma lon par ser theg ba chen po'i gling du phebs /
tshogs su spyi chos gnang ba dang bcas rgyun ring tsam bzhugs /
de skabs lam pa rab 'byams pa bsod nams grags pas /
dpon slob paN chen rin po cher 'jigs byed kyi 'khrul 'khor sogs phyag len mang du zhus /
dpon slob rin po cher ma bzhugs pa jo nang sprul sku kun dga' snying por zhu bar phyin /
jo nang sprul sku la khong rang gi yab mes sogs bla ma gzhan nas brgyud pa'i 'jigs byed kyi chos bka' re mang yod 'dra zhing /
srad rgyud pa'i mgon khang gi shing sgam chung du zhig nas rnyed pa'i gdams pa zab zab mo 'dra'i dpe cha 'byor ba rgyun med kyang rdzogs par zhus /
dpon slob paN chen rin po che'i phyag tu phul /
'di skor gyi lo rgyus khungs dag gi zhib cha /
gu ge grub chen snying stobs rgya mtsho dang /
lha ba'i zhabs drung sku skye blo bzang bstan pa dar rgyas sogs mang po zhig gi ngag nas gleng ngo / /
de nas dpon slob paN chen rin po che'i bka' shog bka' ngag dang bcas te rab 'byams pa sku zhabs su rdzong sta gnang pas rang bzhugs thog 'byor /
zhu don gyi snying po yar gtsang sogs kyis rang phyogs kyi bltan ba lam chan po byung ba 'di la /
ded rang lta bus sku rim gyi phyag g.yog zhu dgos rgyur /
bsam grub rtse'i kha 'og hu song bas byed ma bde bas /
rab 'byams pa 'di pas phyag g.yog zhus nas /
sku rim gnang dgos tshul gyi rgyu mtshan zhib par yong 'dug /
de nas rab 'byams pa bsod grags pas mgo byas te /
thugs dam bskang gso pa rnams kyi steng du bka' rab 'byams kha shas /
sku gzhogs grwa tshang phan bde legs bshad gling pa'i grwa pa rgan grwa kha yar dang bcas khyon gcig tu 'tshogs nas drug cu pa /
yang dgon rin po che dbon slob kyis mgon po phyag bzhi pa'i sgrub pa /
gung run dbyangs dpon bam ru stobs gsang ba'i dbang phyug /
zur gyi sngags 'chang chen po gzhon nu don grub /
byar po sngags 'chang ba rnams kyis /
mgon po zhal dang /
tshe 'char gyi sgrub pa btsugs /
sgrub khag mang bas gling gseb thams cad rnga brdung 'ur chil le ba byung /
dka' bcu a skyag zer @# / /
ba'i mtshan nyid pa rgan po zhig gis /
ston pa shAkya thub pas byams pa'i ting nge 'dzin gyi sgo nas bdud btul bar 'dug /
'brog pa lha gsol 'dra ba 'di su'i lugs yin zhes zur za ba byas skad /
sgrub khag so sos gter zor 'phen pa'i nub /
dus min du rlung chen po 'khrugs /
gnam sa ral ba lta bu'i 'brug sgra dang /
dus kyi me lce 'bab pa lta bu'i glog 'khyug cing ser ba drag po dang bcas po ta la'i rdzong gi lcags ri la 'khyug brgyab ste /
mngon brjod gyi ltas 'phral du byung /
mkhar nag lo tsA bas /
de nas ser 'bras gdan sa cher / /
re zhig thugs dam zab bzhas mdzad / /
mi srung skye bo'i dmag dpung gis / /
dbus phyogs srog chags sdug bsngal bar / /
snying rjes bskyod pa'i sngags khang du / /
'gal byed lo la gtor zor gyis / /
chos skyong rbad pas mun chen nang / /
lhun stug sprin 'khrigs glog 'khyug cing / /
nam mkha' ral 'dra'i sprin dbyangs dgod / /
lce 'bab ser zhun 'phyur ba'i rlabs / /
ri bo 'dar ba'i 'ur sgra ni / /
shin tu 'jigs pas skrag byed pas / /
ring por ma thogs dgra bo rnams / /
nang zhig sdig pa'i tshad bzhin gyur / /
de slad 'dren pa 'di yi mtshan / /
mthu stobs chos kyi rgya mtshor gsol / /
zhes so / /
de nas 'bras spungs su phebs /
sngags khang du sgrub pa 'dzugs pa sogs sku rim rnam grangs mang du mdzad /
thang cig dbyangs dpon pas dpal ldan lha mo dmag zor ma'i gtor sgrub mdzad de zor 'phen pa la mngon du phyogs pa na /
rab 'byams pa bsod nams grags pa dang /
bra nyi rab 'byams pa rnams kyis phrag dog gis chos skyong 'di bka' gnyan pas gshags gtor tsam las zor mi 'gab bar chad 'ong snyan 'bul zhus par brten /
thugs the tshom du gyur nas gtor zor 'phangs pa 'gab mi 'gab kyi phebs sgo gnang bas dbyangs dpon pa thugs 'ur ta / /
ngas chos skyong 'di'i man ngag thams cad rje gong ma dang ba so rje drung gi sku gzhogs su zhun thar bcad /
bsnyen sgrub tshad du 'khyol bar byas /
bzlas pa rgyang pa yang bya ba lhag song ba yin /
dan 'bag yas sna mas sna la them pa bcol nas sdod dgos pa'i dus tshod 'di la las sbyor mi byed na ga tsa na byed /
lo gsum tshun gyi sku khag nged rang gi 'khur /
khong tshos gshags gtor byed zer ba'i nya mgo ci non /
gshags na gshags lugs gtsug byed /
gtor na gtor lugs ba /
tsug byed ces sogs mang du zhus nas gtor ma 'phen par thag bcad /
sha la 'debs pa dang /
byang dmar la 'jug pa'i las sbyor mdzad pas /
yar gtsang skur gsum gyi zhal ngo rnams kyi mtshan byang gi khrod nas /
yar rgyab zhabs drung bdud 'dul grags pa'i mtshan thog mar bor te rtags mngon sum du byung /
de skabs mngon spyod kyi las sbyor rnam grangs ha cang mang pas /
rje'i zhal snga nas stag lung brag pa de thugs cung zad ma rengs par /
thog mar skyes bu che 'bring chung gsum gyi lam la go rim ma log bar khrid nas /
rdo rje theg pa'i mchog thun gyi dngos grub bsgrub pa'i rim pa rnams mdzad dgos pa la /
sku yon gzhan rnams 'bul ba'i mgo bres tsam yang ma dod par /
gshin rje'i 'khor lo sogs drag po'i las sbyor la btsan khrid du byad pa 'di /
dben sa rje drung gi mdzad lugs thugs lhus ma things gsungs skad /
dgos pa'i dbang gi las sbyor de dag gnang dgos nges @# / /
yin tshe| rdo rje slob dpon gyi gtso bo dbyangs dpon par mdzad bcug na /
khong thams cad mkhyen pa bsod nams rgya mtsho /
rje drung lha dbang pa /
byang bdag po yab sras /
chos rje dags ma ba /
sde pa yug nas sogs /
sngags 'chang kha yod lag yod mang po la man ngag gi zhun thar bcad pa'i khungs ldan yin na'ang /
khod dang yang dgon rin po che sogs dpyod ldan rnams mdzad ma bde pas reg lam 'byar lta bur song /
rab 'byams pa shes rab che yang /
rto ge ba rgan po'i nyams kyi rtsing hral dang /
khong rang gi rang bzhin las grub pa'i hang rgyag zung du 'brel ba'i /
mthor brgyud kyi phyag len la ma ltos pa'i rang bzo mang po byed yod 'dug go /
de yang dpon slob paN chen rin po cher bka' chos thog mar gsan pa'i tshe /
rdo rje 'phreng ba'i snyan gsan gnang bar /
snga sor nged rang gis 'di yongs rdzogs zhu myong ba zhig med pas slar rtsol ba dang rtog 'jug sogs byed khyad nas lo lnga drug zhig gi bar 'gyangs cha zhus /
de nas 'bul thub pa byed gsung pa'i zhal len gnang /
rab 'byams pa bsod nams grags pa jo nang sprul sku kun dga' snying po'i drung du rdo rje 'phreng ba'i dbang zhu bar btang ba 'dra zer /
'ga' zhig ni bla ma ris su ma bcad pa'i gsum bzhi zhig nas khu bsdus gsung ba dngos su thos zhes gleng /
gang ltar lcags phag nang du 'bras spungs su phebs te /
paN chen chos kyi rgyal po nyid dkyil 'khor rgya mtsho'i gtso bor bzhengs nas rdo rje 'phreng ba'i dbang 'bul ba gnang /
sda ba snang rtse nas kyis ston zer ba'i gsang ba'i lung bstan du /
nub phyogs gtsang gi phyogs nas dmag mcho brdol / /
grwa dol gzhung gsum sbrang ma rlung khyer 'drwa / /
zhes pa'i lung bstan thog tu babs te /
de lo gcangs dpor zhang thugs 'dod ma mnyam par brten /
gtsang dbung gtos che ba yar rgyab tu 'byor /
yar rgyab ba dpon blon gsol skal gyi steng du bzhugs dgos pa'i gnas gshis la brten /
mtshan mthu stobs rgya mtsho zhas bsgyur /
lo 'di dag gi snga phyi rnams su lho byang gi 'grul pa gtos cher 'ongs nas /
brgya 'bul stong 'bul grangs kyis mi chod pa phul /
de dag la so sor 'dod chos kyi rim pa gnang zang zing gi sgo nas re ba bkang ba sogs /
lugs zung dang 'brel ba'i mdzad pa 'phrin las bsam gyis mi khyab bo / /
e ma dbag bsam yongs 'du'i ljon pa las / /
'dod pa'i re ba ma lus yongs skong pa / /
dngos po'i ngo bo tsam gyi gshis phugs las / /
phul byung thugs rje chen pos bskul ba yin / /
rang bde'i phun tshogs 'cha med dga' chal las / /
gzhan phyir me 'obs lta bu'i 'khro ba la / /
dga' bar spyod 'di 'phags chen dam pa yi / /
snying stobs mchog las gzhan gyi spyod yul min / /
'grol rjes su brtse ba'i snying rje'i lha / /
mi bsrun dgra la khros pa'i sgyu dra'i gar / /
bstan che gzhan 'phrul gnas nas 'dod lha'i bu / /
'jigs te lugs med zol gyis rdzu la brten / /
gtsang sde srid phun tshogs rnam rgyal lha sar phebs /
tshe dbang brgya rtsa dang yan lag brgyad pa'i sdom pa zhu ba'i snyan gsan byung ba /
gnang thub na mchod yon tshang ma la slebs dkyus che ba yong rgyu yin 'dra yang /
rab 'byams pa bsod nams grags pas /
sde pa gtsang pa bstan dgra yin pas de 'dra gnang ba mi rigs /
myur du @# / /
bsgral ba yin zhes bkag /
rgyal du phebs pa'i lam zhor bsam yas kyi gnas gzigs gnang ba zhag la /
bstan srung gnad sbyin chen po dang dpe dkar lcog tu mjal bar /
dgyes pa'i rnam 'gyur mang du mdzad /
rgyal du dgun kha bzhugs pa zhig la /
dbyar dus ltar dro zhing chu rnams gyang lhung lhung snyan pa'i sgra sgrog cing 'bab pa byung bar /
dbu mdzad dbyangs dpon ye shes rgya mtshos da lo dgun shin tu dro ba 'di thugs rje'i shugs yin par 'dug zhus pas /
'di tsam la gnang ci yod /
ding sang mtha' dmag gis bod la gnod pa che ba yong grabs byung res kyi kha gnon byas pa yin /
da dung yang ngad khams bzang rin sog pos bod la gnod pa mi yong /
chos rje zhwa dmar bas /
gyod kha smras kyi phrug gu ma skyas dags /
zhas bka' bkyon mdzad byung yang /
de'i gnod lan dgos pa ma byas /
ayon padma yin byas na kha ches /
ayon pad 'dra tsam yin byas kyang chog pa yod ces kyal ka gsungs /
thang gcig lha sa'i mchod khang mjal skabs /
lha rje dge ba 'bum gyis gcug lag khang la zhabs tog mdzad pa'i gsung 'phros zhig la brten nas /
lar 'khor ba 'dir lan mang bo zhig 'khor tsan /
'di ru skye ba ma blangs zhes mtha' mi 'dug gsung skad /
sde pa sku rab pa grub mtha'i kun slong la brten pa'i thugs ru nga zhing phrag dog pas /
bstan pa la re gnod byung bas de la dmigs pa'i las sbyor gnang res kyis /
khong pa rdzong gzhis gsar du lon pa sogs bsod nams yar 'gror byung ba na /
rab 'byams pa bsod nams grags pas /
sku rab pa 'di tsA ri zhing skyong gis bskyabs par 'dug /
da cha thog mar zhing skyong bsgral dgos zer nas /
'jigs byed kyi drag po'i sbyin sreg tu ldugs pa /
rgyal dga' tshal gyi mgon khang bo ta la'i chos 'byung steng gi mgon khang du /
rje gong ma'i dus btsugs pa'i zhing skyong gi gtor ma gtor gral nas 'don pa sogs rtsing spyod sna tshogs pa zhig byas /
rab 'byams pa dang /
gzims khang gong sprul pa'i sku gnyis sbyin sreg ldugs mkhan yin 'dug par /
nyin gcig khong rnam gnyis kyis dga' ldan so brang nas sngags khang dang /
gzims khang gong du don gcod cig la byon pa /
mchod khang gi rgyab nas khong dpon slob gnyis kas gzigs par /
gtsug lag lang gi pu shu la sleb la khad byas pa'i mi nag po dar nag gi 'jol ber gyon pa rkang thang can rta nag po sga srab kyis sbras pa zhig gi 'thur thag nas bzung ste /
bsgrugs shig lta ba yin no zar /
da'i mod la rang yal du sor /
ring po ma lon par sprul pa'i sku lha sar gshegs skabs /
mi nag rta nag gi cho 'phul chen po dang /
rab 'byams par yang rjes su gtsang ba'i bka' bkyon phog pa sogs /
me dang sma ra'i dpe kho na byung /
stong skor zhabs drung rgyal ba rgya mtsho /
'phags pa lha'i mchog gi sprul sku 'phags pa chos kyi rgyal po /
ba so sprul sku /
bad mo sprul sku /
sher dbang sprul sku sogs mdo stod mdo smad dang rgya sog gi bla chen mang po phebs /
yul babs dang bstun pa'i zang zing gi 'bul ba grangs med pa phul /
chos dang 'jig rten gyi re ba yongs su bkang /
'phags pa lha dang /
ba so sprul sku gnyis kyi gtsug phud bzhas /
rdo rje 'jigs byed bcu gsum ma'i dbang dang /
thams cad mkhyen pa dge 'dun rgya mtsho'i bka' @# / /
'bum thor bu'i ljags lung gnang /
bde mo sprul ba'i skus thog mar mjal dus /
thams cad mkhyen pa de rab tu byung ba zhig yin pa gzhir bcas la /
de nyin ni khyim pa gos dkar can zhig snang zhes gsungs pas /
nye 'khor ba rnams kyis /
khyed rang sbyan 'khrul ba yin mong /
rab tu byung ba'i rtags kho na yin 'dug ces smra skad /
thang gcig ni lha khro bo zhis gi rnam par gzigs gsung ba dang /
nyin gcig dga' ldan pho brang gi rab gsal du bzhugs pa'i tshe /
bde mo sprul skus khong rang gcig pur bshar rgyag la byon pas /
gsum gdan zhig gi steng na /
ding sang 'dri cha la ji ltar 'byung ba ltar gyi 'brom ston pa'i sku'i rnam ba dang /
de dang zhal sprod kyi tshul du mi gang tsam gyi mtho bar jo bo a ti sha khru gang pa zhig 'od kyi dkyil na sgo re bzhugs pa mthong bas /
re zhig smra ma shes par hur re lus /
bka' las sprul pa'i sku der bzhugs shig gsungs pa na /
nyams snang da 'gags char 'dug /
de nas rgyu mchan de ltar byung zhus pas /
spyan 'khrul pa yin zhes zhal gyis mi bzhes skad /
rgyal dang 'ol kha phyogs su phebs /
yun ring bar bzhugs shing mthong thos dran reg gi sgo nas 'gro ba rnams smin gel la bkod /
zhabs cung zhig bsnyun pa la chab chan gnang /
de'i tshe sku mdun rin po che gshegs pa'i gnas tshul 'bul mi slebs par /
phyag mjod bsod nams rab brtan la /
dgongs rdzogs gtong lugs kyi bslab ston dang /
nged rang rkang ba'i 'phrod bsten grub 'phral sleb yong bka' phabs gnang /
dgung lo nyer drug pa shing stag hor zla bcu gnyis pa'i dus tshes dag bar dpal ldan 'bras spungs chos kyi sda chen por /
don gyi slad du mtshan nas smos te paN chen rin po che blo bzang chos kyi rgyal mtshan pas mkhan po dang /
paN chen bsod nams grags pa'i sprul sku bsod nams dge legs dpal bzang gi las slob /
gzhan yang gsang ston dus bgo ba sogs las kyi kha skong ba'i dge 'dun grangs tshang ba'i dbus su /
dar chog nyes med phun tshogs kyi sgo nas changs par spyod pa'i gtso bo bsnyen par rdzogs pa'i sdom pa bzhes te /
ngur smrig 'chang pa rnams kyi rgyal mtshan gyi tog dam par gyur /
mkhar nag lo tsA bas /
de nas kun dga'i gnam lo la / /
rgyal zla drag tshes 'phrod sbyor bzang /
dus dar dpal ldan 'bras spungs su / /
paN chen thams cad mkhyen pa dang / /
sprul sku bsod nams dge legs dpal / /
mkhan slob dge 'dun kha skong bcas / /
nyes med phun tshogs bsnyen par rdzogs / /
zhes so / /
de yang zhal snga nas khri rin po che sangs rgyas rin cen /
khri rin po che dge 'dun rgyal mtshan /
zhal snga nas chos gnyer grags pa /
dpon slob paN chen rin po che /
gzims khang gong sprul pa'i sku /
'ol kha nas drung pa mkhas btsun pa /
rje nor bu pa sogs rang phyogs ngos kyi bla ma mang po la mdo sngags kyi chos tshul ji snyed pa gsan /
de yang spyir dge ba'i bshes gnyen bsten tshul la /
'brom chos kyi rgyal po dang /
rje btsun mi la gnyis kyi rnam par thar pa la 'gran bzod pa'i /
tha na bzhad gad dang ku re tsam gyi phyir du yang mi gus pa'i rnam 'gyur ya mi mdzad rje zhal snga nas sangs rgyas rin cen gyi sku gdung zhugs su phul ba /
sku'i stod kyi cha cher ma tshig pa'i 'phral du lta snang legs rgyu med pa zhig sbyan 'bebs la khyar yongs pa /
der 'khor mang po zhig gis ya nga ba'i rnam pa byed pa la /
rje 'dis phyag tu gzhes shing @# / /
dbu thog tu yun ring po'i bar du bzhag nas smon lam 'debs pa gnang /
'ol kha'i drung pa mkhas btsun pa de /
snge pa 'ol kha ba'i mchod gnas dgon sbug gi bla chung yin kyang /
khong ba la bzhugs gdan mnyam pa tsam 'ding zhing gsol ja sogs sngon la bzhes su bcug /
dpon slob paN chen rin po che dang /
gzims khang gong sprul pa'i sku gnyis la bkur bzos ches pas /
drung 'khor rnying pa rnams bka' chos gsan yang 'di 'dra rang mi rigs sngar nas srol med ces ma rengs pa chen po byas /
stong skor zhabs drung 'jam dbyangs rgya mtsho mjal par byon dus /
thog mar thams cad mkhyen pa ma gtogs gzhan la mi 'dud pas /
paN chen rin po cher phyag mi 'bul /
slar bsnyen rdzogs sogs gsung chos zhu rgyu yin pas de skabs sbyag bkur zhu rgyu yin tshul mgron gnyer rgya yags pa brgyud snyan du phul bar ma dgyes pa'i bskor sbyangs lan gsum gnang ste /
phyag 'phral du 'bul bcug par yang /
drung 'khor rnams kyis stong skor ba bden zhes glengs 'dug kyang /
bshes gnyen bsten tshul la dgongs bar mngon /
de yang khengs dregs khon 'dzin g.yo rgyu sogs /
tshul min gyi sbyod pas ma gos shing /
ngo tsha shes shing bag dang ldan pa /
drang zhing gzhan mgu ba'i thabs tshul lhur mdzad pa'i rgyal ba'i sras kyi rnam par thar pa 'di ni mkhas pa rnams mgu ba bskyeng pa'i gnas yin la /
ding dus kyi skye bo phal cha ba rnams tshul de'i ldog phyogs kho na nyams su bsngar /
ban btags na chog mi shes par gcig byung na brgya stong yong du re /
byang khog gi lha khang du glo ba'i grogs po padma kha zum ba'i nang du bung ba chud pa lta bur g.yo ba'i byed pa po rnams kyis ni /
gnod pa ma byas pa'am lta phyogs legs pa tsam re la'ang m+su ba lhur byed par snang mod /
de lta bu'i lnga brgya mtha' ma'i ngang tshul dang ldan pa'i skyes bu mang bos /
byas pa drin du mi gzo ba'i sgo nas /
thugs sun byung ba byung na'ang /
'phags chen dam pa rnams ni /
tshul de lta bu'i skye bo la lhag par rjes su brtse zhing /
snying stobs chen pos sdug bsngal mtha' dag dang du len pa la rnam par dpa' ba ni chos nyid yin la /
gzhan dag rnams tshul ngan par spyod ba'ang shin tu bden ta /
tsU ta'i yul du skyes phyin chad rkang pa gnyis mi 'byung ba ni rang gi rang bzhin can no / /
bod 'dir dgra gdong 'jigs gsum gyi shing rta'i srol 'byed chen po /
'jig rten gyi mig gcig pu rje btsun r+wa chen zhabs kyi pur ril por nang rten la bzhugs shing /
'jim pa 'theb skyu re la rgyal ba btsong kha pa chen po'i rdzu 'phrul gyis ya ma rA dza stong phrag re bzlas te ljags chab mdzad pa'i sku brnyan byin rlabs can de'i drung du /
bzlas brjod kyi rim pa bgrang ba las 'angs pa gnang zhing /
spyir dam pa rnams ni /
gdul bya'i ngor /
mkhas pa dang /
grub pa dang /
btsun pa dang /
bzang ba sogs /
snang tshul sna tshogs su ston pa las /
sku tshe 'di la gtso bong sgrub pa nyams len gyi rim pa la thugs bzhol ba zhig go /
bde chen rtser bzhugs ba zhig la /
sde pa'i gzims chung shing rtsi sogs legs shos der /
bzhugs me gnang bas /
sde bas bzhugs me gzims chung shing rtsi med pa 'dir gnang bzhu zhus pas /
bka' las de 'dra ma dgos /
rdzong gzhis 'di rnams bdag sus byed dang bed sus spyod mi shes pas gtsigs byas zhan 'dra gsungs par /
thams cad sku rtsed lta bur g.yang /
ring por ma lon par bde @# / /
chen brig dkar sogs sde srid gtsang bar shor bas /
kun yid ches kyi gnas su gyur /
'bras spungs su /
las byed bas ja snel bo zhig gi skor la rtseg rtseg byas pas /
dngos po mang po zhig bzhugs me'i nang du 'debs pa gnang bar /
zabs 'bring ba mang pos lkog tu /
gnang sgo 'di 'dra smyo spyod dang khyad par mi 'dug ces skur pa sna tshogs shig btab /
de yang skye bo de dag rnams zang zing gi dngos bo gra mo tsam la yang /
mig gi 'bras bu ltar gces par bzung nas /
snod brgya stong mang po gcig nang du gcig bcug pa'i phugs su /
rgyas btab ste cung zad tsam chung 'dze'a bar gyur na'ang /
thugs rnam par sred pa'i padma ser sna'i mtsho nad du 'dar ba'i dang tshul de /
byang chub sems dpa' srid 'byor thams cad chu shing ltar gzigs pa rnams la rgyas bkab par 'dug /
de ni myur du gzhan don du gshegs pa dang /
grwa sa phan tshun la mi rtag pa'i ngang tshul 'byung ba'i brda chos de gzhan gyis mgo bar snang /
de yang byag mdzod gu shri chen bo'i rjes su /
rje gong ma'i dbon po rtse kha nas chos rje sogs phyag mjod khur len pa kha yar byung ba /
thams cad mkhyen pa dge 'dun rgya mtsho'i gsung mgur las /
bla ma'i zhabs 'bring nye gnas phal mo che / /
dkor gyis tshig nas las 'bras khyad du gsod / /
yun du 'gregs pas skyon mthong dad pa 'grib / /
ces gsungs pa'i don dang /
rje btsun mi las /
dad pa can gyi dad rdzas 'di /
sa la brgyab nas 'gas /
rdo la brgyab na rdo 'gas zhes pa ltar /
gang gi 'phrin las kyi cha shas las nye bar grub pa'i bdog pa mang por longs su spyad pa'i ma lces /
lus ngag yid gsum gyi lton pa rnam par tshig pas /
tshul min yid byed kyi sal ba'i mgal dum ches cher sbungs pa mang po zhig gis /
zhabs phyir mi 'gyur ba'i spyod pa mang du byas na'ang /
rgyal po dge ston /
sdig ston la brtse ba'i lo rgyus dang /
de bzhin gshegs pas /
sgrwa gcan 'dzin dang lhas byin gnyis la nye rid med ces bden tshig mdzad pas /
lhas byin ma bzhu ba'i nad las grol ba sogs mdo las byung ba'i gtam rgyud kyi don dang mtshungs pas /
de dag la lhag par brtse zhing shin tu ma rungs pa 'jam pa gsum gyis 'dul bar mi nus pa 'ga' zhig ni /
rgya brtsa byed mkhan dang bcas pa mtha' dag la /
mngon spyod kyi las sbyor gyi sgo nas tshar gcod bar mdzad do /
stong skor spul sku 'jam dbyangs rgya mtshos gtsos pa'i sog yul gyi 'grul pa gtos chen po slebs /
yos lo'i smon lam la zang zing gi longs spyod gnod sbyin gyi yul du slebs pa dang 'dra bar gyur /
mang 'gyed dang 'bul ba rnam grangs mang zhing gya nom pas /
grwa tshogs dang bla tshogs kyang ngang gis 'phel /
ja snel po mang nyung gi gleng brjod skor lam gyi khyon thams cad dar dir du song /
'on kyang da lo che 'di blos btang nas g.ya' dang gangs kyi mtshams su gcig pur sgrub pa mdzad pa'i rnal 'byor pa mnga' ris grub chen brtsan 'grus snying pos rnyed pa rnams /
nas rtsam du bsgril nas tshogs chen du bsnyan bkur ba sogs kyi phyir du byon pa /
'brum nad kyis lha sang gshegs pa dang /
sprul sku bsang nams dge legs dpal bzang bo 'brum pa dang zhing skyong gi gnod 'chir dgos pa gnyis bsdongs nas gshegs par brten /
sman lam gyi bsgang tsam nas tshogs dbur paN chen rin po che bzhugs su bcug /
dpon slob byings 'bras spungs su log phabs /
me 'brugs @# / /
zla ba gsum pa'i nang du /
rgya nag gong ma rgyal po 'un shu wang ste ta'i wang gis bla ma bsod nams blo gros sogs rgya mi mang bo mngags /
khyab bdag rdo rje'i sangs rgyas kyi las ka dang las zhwa las gos tham ka phul /
'bras spungs su rgya spyi khang du gdan drangs te /
'bul ba dang /
rtsed sna ya mtshan pa mang po byas /
rgya nag tu phebs dgos pa'i snyan gsan phul /
rten 'brel gyi sgo nas zhal bzhes mdzad /
bla ma bsod nams blo gros kyis rgya yul du bzhengs pa'i lha khang la /
dga' ldan pho brang gi rtse nas zhal de phyogs su gzigs te phyag nas gtor bas /
mchod khang gi phyi nang thams cad du nas 'phyag rgyu yod pa byung zhing /
rten 'ga' zhig gi thugs kar me tog dngos su bzung ba sogs /
blo'i rab las 'gongs pa'i rdzu 'phrul gyi bkod pa rgya chen po bstan /
gsang yib chab tshan la phebs pa'i tshe rdo la zhabs rjes gsal bar byung /
mkhar nag lo tsA bas /
stong skor sprul pa'i sku la sogs / /
sog 'grul mang pos yang dag mchad / /
me 'brug shar tshe shar phyogs nas / /
nag pa'i zla bar rgya nag gi /
bkra shis khri sgo'i khri thog pa / /
'un shu wang ste ta yi wang / /
rgyal dbang byed dbang li'i 'khor / /
rgya mi mchod rdzas thogs pa dang / /
rgya mi bla ma slob dpon rnams / /
rgya mtsho'i gos can steng 'di na / /
rgya chen mchod pa rab tu bshams / /
rgya yi las zhwa zhu thor bcas / /
rgya nag phyogs la phebs dgos zhes / /
rgya bskyed zhu ba nan tan bcas / /
rgya phubs can gyi gtsug lag khang / /
rgya gar nas byon rten rnams la / /
mchod pas phyag nas dngos su bzung / /
de la ring bsrel mang du byon / /
zhing brje mya ngan 'da' ba'i brda / /
de bzhin gsang yib chab tshan khar / /
rdol zhabs rjes bzhag nas slar / /
ser 'bras spungs chos sder phebs / /
de yang mkhyen brtse nus gsum gyi mdzad pa'i cha nas /
'phags pa rigs gsum gyi mgon po'i yon tan mtha' dag tshang bar mnga' ba ste /
rgyal ba'i gsung rab kyi tshig don gang la yang /
dka' chags la ma ltos par brda cam bstan pas mkhyen /
'gro ba sdug bsngal gyis gzir bdag la phan par 'gyur na /
rang gi bde ba gtong ba la cung zad cam yang nyam nga ba mi mdzad /
gzhan gyis slong na dngos po rin thang che chung la ma ltos pa dang /
na bza' zhal dkar sogs phyag thogs yod pa zhig kyang the tshom med par gnang ba ni rgyal po thams cad sgrol gyi khengs pa 'phrog nus /
gnas skabs su thugs chung bltar ston yang /
don du gang la yang 'jigs pa med par seng ga lta bu ste /
dus der skyid shod kyi lung pa thams cad sde srid gtsang pa'i mnga' 'og tu chud pa sogs mdor na dbus gcung phal cher la lung bsgyur bar brten /
gangs can gyi ljongs 'di'i stobs 'byor gyis dregs pa'i che tshe mor rlom pa dang /
tshe 'di'i bya ba btang btang mor grags pa sogs thams cad sa 'dar rdo 'dar la song ste thugs shing sdong gi yal ga ltar 'khyogs kyang /
'phral sring sgrub kyi mda' ltar drang zhing /
zhal padma'i 'da' ma ltar 'jam pas zhi zhing dul dul ltar gyur pa'i tshe /
rje 'di nyid kyis khrom dmar nag 'khyil ba'i dbus su /
gcang pa dpon blon gyi mtshan nas smos te kha sbyong dbye bar mdzad nas /
mthu stobs chen pos phyogs las rnam par rgyal ba'i rang bzhin can no / /
nang rdo rje'i rnal 'byor la mnga' brnyes shing /
bla ma dang yi dam gyi lha mang po'i zhal gzigs gsung gi gnang ba rtsal na'ang /
gzhan la 'di lta bu byung zhes @# / /
mi gsung pa thugs dkyel cha /
gsung rab kyi dga' gnad 'gar mkhas pa rnams dpa' zhum par mdzad kyang /
kho bos slob gnyer ma byas zhes dman cha kho na len /
rje 'di nyid zhabs bad brten pa'i ring /
dpon po kho lo che'i sras che chung gnyis dmag gi dpung tshogs dang bcas lan grangs mang po lhags te /
gtsang skur sags gzhan snga rnams la /
gnad 'phrod kyi g.yul rlabs bo che gshom rtsis kyi bong dang khad nyer 'byor ba na /
ched gtad mi sna mngags te /
'jun stangs kyi gsung sgam pos /
dus zing gi spros pa thams cad nye bar zhi bar mdzad par brten /
zhabs pad brtan ring bod la mtha' dmag gis gnod pa ma byung ba ni /
rnam thar che shos gcig tu snang /
rgyu mchan des na /
dpon slob paN chen rin po che mnga' ris su chibs kha bsgyur gdong /
dga' ldan pho brang nas phyag mdzod bsod nams rab brtan gyis /
da lo thu med kyi tha'i ji 'di rnams kyi mdzad lugs /
skyid shod zhabs drung dang /
grwa sa'i thugs khur bzhes mkhan ci rigs kyi gsung tshul /
gtsang sde srid la sku dbang bde spyod kyi phebs sgo 'dra yod 'dug pa /
'di tsho la brten pa'i dus zings shig byung dgos blo mdzangs che bar byung /
rang ngos kyi shar tshod sde gzar langs na /
sngar yang mda' 'di ris kyis mig bcar ba'i sna sun dang bcas 'jam chags shig 'dod pa yin kyang /
rang dbang 'du mi 'du tshod things dka' pa nas /
nga lo phyogs phebs ma gnang bar bzhugs yul gnang ba e 'gab sogs bslab ston zhus par phebs sgor /
rnying ma'i lung bstan na bod sog pos 'dzin pa yong zer ba 'dug pa dang /
thams cad mkhyen pa yon tan rgya mtsho de zhal bzhugs na /
dus zing la mi dgyes pa dang mtha' mi la gsung btsan pas sde gzar snyol ba gnang 'gro yang /
sog po'i rgyal brgyud 'di cho dbang che ba dang bcas lhus things pa dka' ba 'dug kyang /
dkon cog gi thugs rjes dus bde ba yong la che /
ngad kyang sems mdzangs pa byung ste /
mnga' ris bdag po'i 'bod mi slobs grub pa sogs nas bshol mi thub pa 'dra /
'jam gang chags kyi thabs mdzod phebs 'dug pas kyang shes nus so / /
hor zla bcu gnyis pa'i tshes bco lnga'i nyin /
gzugs sku'i bkod pa chos dbyings su bsdus te dga' ldan gyi gnas su gshegs so / /
mkhar nag lo cA bas /
dgung lo rgyu skar grangs ldan skabs / /
me 'brug rgyal zla'i tshes dbang dus / /
dgongs pa chos kyi dbyings su thim / /
bdun phrag gsum par chos kyi sku / /
bum nang mar me'i 'od gsal bzhin / /
kye ma 'di 'dra'i rnam dpangs la / /
kye hud bdag cag 'di na lus / /
kye rdor la sogs rgyud don bzhin / /
skye mched dangs pa'i longs skur bzhengs / /
tshad med bzhi yis rab bskul te / /
zhing 'dir slar yang sprul pa'i sku / /
ston nges khyod la skyabs su mchi / /
zhes so| |rab 'bams rgyal ba'i mkhyen brtse nus pa kun / /
lag na padma'i rnam par shar bdag /
bkod pa rgya mtsho'i zhing gi rdul snyed du / /
grangs med sprul pa'i rol gar ci yang ston / /
skal ngan dus kyi mtshan mor nye ba na / /
mtha' klas 'gro ba'i 'dren pa rta ljang can / /
chos dbyings zad mi shes pa'i thun 'tshams kyi / /
phang par bzhugs nas 'gro rnams 'dod 'di ci / /
de lta na yang ma rig snang tshul las / /
rlabs chen spyod la dpa' ba'i rgyal sras rnams / /
'khor ba'i pha mtha' rdzogs min de srid du / /
dman lam zhi bder gol ba ga la @# / /
srid| |de nas dgung zhag zhe dgu'i bar du /
rgyud stod smad gnyis kyis gsang ba 'dus pa mi bskyod rdo rje'i sgrub pa'i mchod pa dang /
grwa sa phan tshun sogs dge 'dun gyi sde ris med pa rnams su bsnyen bkur ba sogs dgongs rdzogs rgya chen po bsgrubs so / /
me sprul ston mjug dpon slob dpon paN chen rin po ches rgyud sde dang mthun pa'i phyag len rnam par ngag pas sku gdung rin po che zhugs su phul bar dbu thod bam ril /
thugs ljags spyan gsum gdung ring bsrel mang du phebs shing khar kha dpon po chos khur gyis dbu thod dang /
thu med kyi tha'i ji blo bzang bstan 'dzin rgya mtshos thugs so so'i yul grur bsod nams kyi zhing du gdan drangs /
gdung ring bsrel bzhugs pa'i mchod sdong 'dzam bu gling na khyad du 'phags pa zhig khar kha chos khur dpon pos sbyin bdag byas ta bzhang ba'i bzo grwa chugs pa /
sde gzar gyi stabs nas ma 'grub pa /
slar shing glang lor thu med kyi dpon po hong tha'i jis sbyin bdag byas /
phyag mdzod sa skyong ba bsod nams rab brtan gyis thugs khur bzhes /
ri mo ba dgos skyes rdo rjes thig btab /
do dam cha ba bka' bcu sangs rgyas shes rab /
dbon po bying pa blo bzang /
bla po nor bu tshe ring sogs bcu phrag gnyis tsam gyis gegs med du bzhengs /
'jam dbyangs bla ma khri rin po che dkon cog chos 'phal dang /
sgo mang slob dpon sangs rgyas bkra shis gnyis gyis gzungs 'bul gyi phyag len gnang ste dpal ldan 'bras spungs kyi rnam thar sgo gsum du bzhugs shing /
rigs dang dkyil 'khar kun gyi bdag po mkhan chen blo bzang chos kyi rgyal mtshan dpal bzang pos gco mdzad /
ser 'bras kyi slob dpon khri gdan zur /
sku gzhogs rnam rgyal grwa tshang dang bcas pas rab tu gnas shing /
sbyin bdag tu sog po tsho chen bzhi bcu'i phur dkar po'i bdag po thub pa ju nang tha'i sun hong tha'i ji bskos pas /
rten 'brel legs tshogs phun sum tshogs pa 'grig go / / /
smras pa /
ngo mtshar rmang byung gtam gyi sbyor bdag /
tshig 'phreng 'dzad pa med pa'i pu sta ka / /
lo rgyus deb gter don gnyer dpyong ldan rnams / /
dga' ba'i gar dang bcas te nga long zhig /
dam pa mchog gi phul byung mdzad pa'i mtha' / /
'jal ba kun mkhyen rnams kyang sgyid skyur na / /
sam nyi'i dra bar chud pa bdag 'dra yis / /
brjod ba chu shing 'bras bu 'tshol ba bzhin / /
'on tang tshad pa'i gdung bas mnar pa rnams / /
rgya mtsho rdzogs par 'thungs pa'i nus bral yang / /
ji tsam longs su spyod nus de nyid kyi / /
'dod pa'i re ba yongs su cis mi skong / /
thor bu'i lo rgyus bsdus pa'i rdza rnga yis / /
dpyod ldan rma bya'i snying la mi 'bab kyang / /
yig tshang khungs ldan ngag rgyun ma gtogs pa'i / /
'brel med rang bzo bris pa 'di na mad / /
yongs grags mkhas pa'i slob dpon bsten pa'i mthas / /
bcad lhug snyan ngag smra la thogs med kyang / /
mkhas blun kun gyis blta bar go bde phyir / /
'bol rtsom grong ba'i tshig tu lhug par bkod / /
rgyal dang rgyal ba'i sras kyi rtogs brjod 'phreng / /
tshig gi srang bur brgyus pa'i dge ba ngas / /
lus can mtha' dag dus mkhyen rgyal po yi /
bsod nams ji bzhin longs su spyod gyur cig /
ces pa 'phags pa 'jig rten dbang phyug thams cad mkhyen pa yon tan rgya mtsho dpal bzang po'i rnam par thar pa nor bu'i 'phreng ba zhes bya ba 'di ni /
grong smad ba 'phrin las rgya mtsho sogs don gnyer can 'ga' zhig gis ! / /
las byi gshin rje chos kyi rgyal / /
@# / /
bskul ba'i ngor /
sku na phra mo'i dus kyi rnam thar ngo mtshar ba'i rigs zin bris su bkod pa'i shog ril gnyis dang /
bzhu khang rab 'byams pa dge legs lhun grub kyis mdzad pa'i rnam thar dad pa'i go 'gyed /
mkhar nag lo tsA ba dpal 'byor rgya mtshos mdzad pa'i rnam thar tshigs bcad ma rnams la gzhi byas /
de'i dus kyi drung 'khor rnying pa rgyus can 'ga' zhig gi ngag sgros nges dag gis zur brgyan /
'on kyang gsang ba bsam gyis mi khyab pa'i rnam par thar pa'i rigs mang po dang /
lo dus kyi nges pa sogs ni zhib tu brtsad bcad kyang /
grwa rigs rnams gdul bya che chung dang bka' drin skyong mi skyong gi gleng brjod las /
bla ma'i rnam par thar pa don du gnyer ba nyung ba'i phyir /
zhib par 'dri ba'i gnas ma rnyed na'ang /
gong du smos pa rnams la gzhi byas te /
gtam rgyud deb gter smra ba'i za hor gyi bcun pa ngag dbang blo bzang rgya mtsho 'jigs med go cha thub bstan lang tsho'i sdes /
btsong kha'i yul dkar thang mar khu'i mtsho mor sbyar ba'i yi ge'i zlos gar sgyur ba po ni rig gnas zad mi shes pa'i bang mdzod 'dzin pa slob dpon mahA paN+Di ta dpon drung rin po che smon 'gro lo tsA ba yin no / /
mang+ga laM / /
! / /
stobs ldan sa yi dbang phyug tshe / /
