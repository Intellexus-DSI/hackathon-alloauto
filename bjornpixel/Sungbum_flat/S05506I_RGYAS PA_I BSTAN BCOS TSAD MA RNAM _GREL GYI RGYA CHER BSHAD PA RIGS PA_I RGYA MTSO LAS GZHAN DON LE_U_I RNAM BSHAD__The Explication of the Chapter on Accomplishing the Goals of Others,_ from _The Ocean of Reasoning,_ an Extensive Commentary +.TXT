@# / /
rgyas pa'i bstan bcos tshad ma rnam 'grel gyi rgya cher bshad pa rigs pa'i rgya mtsho las gzhan don le'u'i rnam bshad bzhugs so / /
@# / /
oM sVa sti /
lhag bsam rgya chen sprin gyi khur las bsod nams chu bo yun du babs pas bran gyur ba / /
ye shes myu gus mtha' dag rgyal ba'i bde ba ma lus yal ga stong gis mngon par bris / /
khyod kyi grags pa'i me tog ltar dkar lbu ba'i phreng 'dzin chu gter ska rags g.yo ba yi / /
sa chen phrin las dri bzhon gyis khyab 'jam dbyangs dpag bsam ljon pa'i dbang po rgyal gyur cig /
de ltar mngon sum gyi le'u bshad zin pa'i 'og tu /
mdo'i go rims ji lta ba'i dbang du byas na /
rang gi don gyi rjes su dpag pa bshad par bya ba yin na yang /
gong du ji skad bshad pa ltar dgos pa'i dbang gis thog mar bshad zin nas /
da ni gzhan gyi don gyi rjes su dpag pa'i le'u bshad par bya'o / /
de yang tshad ma mdo'i gzhan don gyi le'u'i brjod bya ni /
rang gis gong du ji skad bshad pa'i tshad ma rnam pa gnyis la brten nas /
gnas skabs dang mthar thug gi gtan la dbab bya'i don phyin ci ma log par rtogs pa na /
de'i 'og tu gdul bya gzhan rjes su 'dzin pa'i thabs mtha' gnyis su dogs pa'i the tshom dngos su gcod pa'i yan lag /
sgrub ngag dang mtha' gcig tu 'dzin pa'i log rtog 'gog pa'i yan lag sun @# / /
'byin gnyis su nges pa yin no / /
de la yang sun 'byin gyi rnam par bzhag pa /
mdo las ji skad gsungs pa rnams kyi dgongs pa 'grel ba'i dbang du byas te /
tshad ma rnam par nges par bshad zin pa'i phyir dang /
'dir yang gzhan gyi log par rtog pa sun 'byin pa'i rigs pa dang /
gzhan gyis rang nyid la bkod pa'i sun 'byin rnams skyon can du gyur ba'i tshul gzhung gi skabs phal che bar bshad pa dag las kyang rtogs par nus pa'i phyir /
'dir gzhan don le'u'i skabs su sgrub ngag bstan zin pa na /
sun 'byin gyi rnam par bzhag pa ston pa'i mdo'i tshig rnam par 'grel ba'i gzhung logs su rtsom pa ma mdzad cing /
de'i phyir sgrub ngag gi rnam par bzhag pa ston pa'i mdo'i rtsa tshig rnam par 'grel bar byed pa le'u 'di nyid yin la /
de yang gzhan don rjes dpag gtan la 'bebs par byed pa na /
rjod byed sgrub ngag gi rang bzhin dang /
de'i brjod bya bsgrub bya dang /
gtan tshigs rnams ston par byed pa'i mdo'i gzhung tshan gsum du yod pas de nyid rnam par 'grel bar byed pa'i le'u 'di'i don yang gsum po der 'dus pa yin no / /
de bas na /
'dir /
gzhan gyi don gyi rjes su dpag pa bshad pa la /
rjod byed ngag gi rang bzhin bshad pa dang /
brjod bya don gyi rang bzhin bshad pa gnyis /
dang po ni /
tshad ma mdor /
gzhan don rjes su dpag pa ni /
rang gis mthong don rab gsal byed / /
ces gsungs pa 'di nyid kyis gzhan don rjes su dpag pa'i mtshan nyid ston par byed pa yin la /
de'i phyir mtshan nyid kun las btus su bshad zin pa de nyid /
slar yang skabs 'dir bzlos te smra bar mi byed kyi /
kun las btus su /
mtshan nyid kyi zur du smos pa'i rang gis mthong ba zhes pa dang /
don zhes pa dang /
gsal byed ces pa'i tshig gsum gyi rnam bcad dang yongs gcod kyi dgos pa gtan la phab pa'i sgo nas mdo tshig de nyid rnam par 'grel bar byed pa yin te /
de la yang /
rang gis mthong ba smos pa'i dgos pa bshad pa dang /
don smos pa'i dgos pa bshad pa dang /
gsal byed smos pa'i dgos pa bshad pa dang gsum /
dang po la /
snga rgol rang gis ma mthong ba'i rtags brjod pa sgrub ngag yang dag yin pa spang ba'i phyir du rang gis mthong ba smos pa bstan pa dang /
snga rgol rang gis ma grub kyang phyi rgol gyis khas blangs pa tsam gyi rtags sgrub byed yang dag tu mi rung ba'i rgyu mtshan bshad pa gnyis /
dang po ni /
gal te /
tshul gsum pa'i rtags brjod par byed pa gzhan don rjes dpag go zhes smos pas chog mod /
rang gis mthong ba zhes smos pa la dgos pa ci yod ce na /
ser skya ba kha cig na re /
gzhan don rjes su dpag pa ni /
rgol ba rang la rtogs pa bskyed pa'i dbang du byas pa ma yin gyi /
phyi rgol gzhan la bsgrub bya rtogs pa'i thabs su bstan par bya ba nyid yin pa'i phyir /
rtags de rgol ba bdag gi tshad mas @# / /
mthong ba min yang phyi rgol gzhan dag gis mthong ba sgrub byed yang dag tu 'gyur ba yin te /
dper na /
grangs can pas /
sangs rgyas pa la /
blo bde chos can /
sems med de /
skye 'jigs can yin pa'i phyir /
gzugs la sogs pa bzhin zhes bkod pa na /
rtags skye 'jig can de blo bde la grangs can rang gi tshad mas ma mthong yang /
blo bde skye 'jig can yin par phyi rgol sangs rgyas pa'i lung las mthong ba'i phyir /
sgrub byed yang dag yin pa bzhin no snyam du sems par byed pas /
de lta bu'i rtags brjod pa sgrub ngag yang dag yin pa spang ba'i phyir du bdag gis mthong ba zhes pa'i tshig smos so / /
gnyis pa la /
snga rgol rang gis ma grub kyang phyi rgol gyi lung las bshad pa tsam gyi rtags sgrub byed du mi rung bar bstan pa dngos dang /
rang gi thal 'gyur la mtshungs pa spang pa gnyis /
dang po la /
blo bde skye 'jig can du phyi rgol gyis khas blangs pa tsam gyis grub pas rtags yang dag yin par 'dod pa dgag pa dang /
rtags chos la 'brel ba ma grub pas skye 'jig can blo bde sems med du sgrub pa'i rtags yang dag ma yin par bstan pa gnyis /
dang po la blo bde skye 'jig can du sangs rgyas pas khas blangs pa tsam du grub pas /
skye 'jig can blo bde sems med du sgrub pa'i rtags yang dag tu 'dod pa dgag /
blo bde sems med du sgrub pa la grangs can rang lugs la grub pa'i sgrub byed brjod rigs par bstan /
rgol bas khas blangs pa tsam gyis sgrub byed du 'gyur na ha can thal ba'i / /
dang po ni / /
shes bya chos can / /
dngos po stobs zhugs rjes su dpag pa'i gnod sgrub kyi yul la lung tshig gnod sgrub kyi tshed ma nyid du 'dod rigs pa ma yin par thal /
shin lkog la dpyod pa na yang /
dpyad pa gsum gyis dag ma dag dngos po stobs zhugs kyi tshad mas yongs su brtags nas lung yongs su len dgos pa'i phyir /
des na /
lung tsam gyis grub pa'i yul shin tu lkog gyur der ni dngos po stobs zhugs kyi rjes dpag gnod sgrub tu 'jug par mi 'gyur te /
dngos po stobs zhugs rjes dpag gis grub pa'i yul la lung gnod sgrub tu mi rung ba'i phyir /
'di ni slob dpon lha dbang blo'i bshad pa'i tshul yin zhing /
de ltar na gzhung 'di nyid dngos stobs kyi yul la lung gnod sgrub tu mi rung pa'i tshul spyir ston pa yin zhing /
gzhung 'og ma dag ni /
blo bde sems med du sgrub pa la skye 'jig can rtags su bkod pa'i tshe blo bde skye 'jig can yin pa la /
sangs rgyas pa'i lung sgrub byed du mi rung bar bye brag tu ston pa yin no zhes bshad par bya'o / /
rgyan mkhan po ni /
'di ltar 'chad de /
blo bde skye 'jig can yin pa ni /
dngos po stobs zhugs rjes su dpag pa'i yul yin pa'i phyir /
de la /
blo bde skye 'jig can du brjod pa'i sangs rgyas pa'i tshig tsam sgrub byed tshad ma nyid du 'dod par rigs pa ma yin te /
lung don la dpyad pa gsum gyis dag ma dag dngos po stobs zhugs kyis yongs su brtags pa'i lung ni shin tu lkog gyur la dpyod pa'i skabs kho nar sgrub byed du yongs su len rigs pa'i phyir /
des na /
sangs rgyas pa'i tshig tsam gyis blo bde skye 'jig can du grub na /
skyon 'di ltar yod de /
@# / /
blo bde sems med der ni dngos po stobs zhugs kyi rjes dpag sgrub byed du 'jug par mi 'gyur bar thal /
der grangs can rang gi tshig tsam gyis grub pa'i phyir /
'dod na skye 'jig can de sgrub kyi rtags yang dag yin pa 'gal /
blo bde sems yod yin pa der ni dngos po stobs zhugs kyi rjes dpag gnod byed du 'jug par mi 'gyur bar thal /
der sangs rgyas pa'i tshig tsam gyis grub pa'i phyir /
'dod na /
skye 'jig can de la gnod byed yin pa 'gal /
zhes 'chad cing /
de ltar na /
gzhung 'di dang /
lung la gnod phyir zhes sogs rigs pa rnam grangs par bshad par bya'o / /
skye 'jig can gyi rtags kyis blo bde sems med du sgrub pa de'i tshe /
blo bde skye 'jig can du brjod pa'i sangs rgyas pa'i lung de ni /
blo bde skye 'jig can gyi sgrub byed tshad ma min par thal /
de'i tshe /
blo bde sems yod du ston pa'i sangs rgyas pa'i lung don la gnod byed bstan pa'i phyir du gzhan blo bde sems med la ni skye 'jig can sgrub byed du brjod pa yin pa'i phyir /
de bas na /
sangs rgyas pa'i lung des grub pa'i rtags skye 'jig can dang /
rtags des grub pa'i blo bde sems med la sogs pa ma lus pa grub pa ma yin no / /
gal te /
blo bde skye 'jig can du ston pa'i sangs rgyas pa'i lung de sangs rgyas pa'i lung don la gnod pa ston pa'i rgol ba nged kyi ngor tshad ma ma yin yang /
tshad mar khas blangs pa dang ldan pa'i sangs rgyas pa la tshad mar grub pas /
de'i phyir /
lung de nyid sangs rgyas pa'i ngor blo bde skye 'jig can du sgrub byed yin no zhe na /
sangs rgyas pas lung de blo bde skye 'jig can gyi sgrub byed du khas blangs pa'i phyir /
de'i ngor blo bde skye 'jig can gyi sgrub byed yin no zhes zer ram /
lung de nyid spyir sangs rgyas pas khas blangs pa tsam yin pa'i ngor /
de'i ngor blo bde skye 'jig can gyi sgrub byed yin no zhes zer / /
dang po ltar na /
de mi 'thad par thal /
blo bde skye 'jig can gang gi sgrub byed du sangs rgyas pas khas blangs pa'i lung gang yin te sangs rgyas pas de'i sgrub byed du lung khas ma blangs pa'i phyir /
TIk byed gzhan dag gal te /
lung de sangs rgyas pa kho na la ldan pa las grub po zhe na /
sangs rgyas pa gang gi ngo bo nyid kyis 'brel ba'i lung gang yin zhes 'chad mod /
blo bde skye 'jig can du ston pa'i lung sangs rgyas pa la lus dang grib ma'i tshul du ldan par rgol ba su yang khas len pa dka' zhing /
gzhung la legs par 'byor ba ma mthong ngo / /
gnyis pa ltar na /
sangs rgyas pa'i lung de chos can /
khyod sangs rgyas pas khas blangs pa tsam gyis sgrub byed yang dag tu ji ltar grub pa yin par mi 'thad par thal /
khyod kyi don la tshad mas gnod par 'gyur ba'i phyir /
gzhan yang shes bya chos can /
sangs rgyas pa'i lung de dang 'gal ba blo bde sems yod du khas len pa skabs su babs pa'i sangs rgyas pa de nyid kyis ni /
sangs rgyas pa'i lung las bshad pa tsam rgyu mtshan du byas nas /
blo bde skye 'jig can du khas len rigs par ji ltar 'gyur ba mi 'thad par thal /
lung de'i don las gzhan pa khas len na /
lung de khas len pa 'dor ba'i @# / /
yan lag yin gyi tshad mar khas len pa'i yan lag min pa'i phyir /
slob dpon chos mchog na re /
lung 'dor ba'i dus gsum ste /
lung de'i don sun 'byin pa la rna ba gtod pa'i dus dang /
lung don la gnod pa mthong ba'i dus dang /
lung don la 'gal ba khas len pa'i dus so / /
de dag las dang po'i tshe mdor yang /
phyi ma gnyis kyi tshe nges par 'dor dgos shing /
sangs rgyas pa'i ngor /
blo bde sems med du sgrub pa'i tshe yang /
sangs rgyas pa'i lung 'dor ba'i dus gsum po tshang bar grangs can khyod rang gis kyang khas len dgos so / /
de'i phyir blo bde sems med du sgrub pa'i rtags /
sangs rgyas pa'i lung gi sgrub par 'dod pa mi rigs so / /
zhes pa nyid gzhung 'di dag gi don yin la /
de yang sangs rgyas pa'i lung 'dor ba'i dus dang po tshang bar khas len dgos par lung la gnod phyir zhes sogs dang /
gnyis pa tshang par khas len dgos par /
tshad mas zhes sogs dang /
gsum pa tshang bar khas len dgos par /
de dang 'gal ba zhes sogs kyis bstan to zhes zer ro / /
gnyis pa blo bde sems med du sgrub pa la grangs can rang lugs la grub pa'i sgrub byed brjod rigs par bstan pa ni /
grangs can chos can /
khyod rang gis blo bde sems med du rtogs pa gang la brten nas byung bar gyur ba'i sgrub byed de ni /
sangs rgyas pa la rgyu mtshan cis ma brjod do / /
brjod rigs par thal /
khyod de'i ngor blo bde sems med du rtags yang dag gis sgrub par 'dod pa'i rgol ba yin pa'i phyir /
gal te kho bo cag gis rang gi lung la brten nas rtogs la /
lung de khyed tshad mar khas mi len pa'i phyir ma brjod do zhe na /
lung de sgrub byed tshad ma ma yin na /
de'i rtags la brten nas grangs can khyod rang gis kyang bsgrub bya rtogs par mi 'thad cing /
sgrub byed tshad ma yin na /
rigs pa gang gis lung de tshad mar 'dzin pa'i rigs pa de ni sangs rgyas pa la brjod par rigs te /
sangs rgyas pa 'dis kyang rigs pas grub par mthong ba'i don ni cis mi 'dzin te 'dzin pa'i phyir ro / /
gal te /
kho bo cag gis blo bde sems med ni /
rnal 'byor mngon sum gyis rtogs pa yin la /
rnal 'byor mngon sum de ni /
rnal 'byor ba kho nas rig par bya ba yin pas /
gzhan la ma bstan pa yin no zhe na /
sngar ni so so skye bo tha mal bar gyur ba las phyis lam sgom pa la sogs pa'i sgrub byed gang dag gis blo bde sems med rtogs pa'i rnal 'byor mngon sum dang /
tha mal las 'das pa'i dbang po 'byung ba'i sgrub byed de dag 'ga' zhig la bstan pa ni /
thabs de'i don byed pa'i nus pa shes nas nyams su blangs pas rnal 'byor mngon sum de rgyud la bskyed par nus pa yin no / /
de'i phyir grangs can pa 'dis kyang sangs rgyas pa la thabs gang gis blo bde sems med du rtogs pa'i rnal 'byor mngon sum 'byung ba'i thabs de ston par rigs so / /
de ltar na yang /
de'i thabs ni ston par nus pa ma yin te /
'di ltar /
blo bde sems med rtogs pa'i rnal 'byor mngon sum dang /
de nyid thabs gang las 'byung ba'i don de dag la bsgrub bya dang sgrub byed kyi dpyad pa byas kyang dgos pa cung zad kyang med par thal /
blo bde sems med rtogs pa'i rnal 'byor mngon sum de thabs gang dang yang 'brel ba rnam par chad @# / /
pa can yin pas /
mngon sum gyi yul ma yin par ma zad /
spyi'i sgo nas kyang tshad ma'i spyod yul ma yin pa'i phyir /
gzhung 'di gzhan dag gis nor ba kho nar bshad do / /
gsum pa rgol bas khas blangs pa tsam gyis sgrub byed du 'gyur na ha cang thal ba ni /
shes bya chos can /
skyes bu'i bsam pa'i dbang tsam gyis ni gtan tshigs yang dag de nyid dang /
de nyid min par 'jog nus par thal /
phyi rgol gyis khas blangs pa tsam gyis sgrub byed du 'gyur ba'i phyir /
'dod na gtan tshigs yang dag dang /
der snang mtha' gcig tu nges pa med par 'gyur bar thal /
skyes bu'i 'dod pa tsam gyi dbang gis de dag tu 'jog nus pa gang zhig /
'dod pa de ni dngos po'i gnas tshul la brten pa min par rang dgar 'jug pa yod pa'i phyir ro / /
des na rtags yang dag tu 'gyur ba ni tshul gsum don la yod cing yod pa ltar phyi rgol gyi tshad mas shes pa la ltos pa dang bcas pa yin gyi /
tshul gsum don la med pa phyi rgol gyi lung tsam las shes pas sgrub byed yang dag tu 'gyur ba min no / /
gnyis pa rtags chos la 'brel ba ma grub pas skye 'jig can blo bde sems med du sgrub pa'i rtags yang dag ma yin par bstan pa ni /
bsgrub bya don la yod kyang /
bsgrub bya'i chos dngos dang /
'brel ba med pa'i rtags la brten nas rtogs pa ni /
rtogs pa med pa dang mtshungs te /
bsgrub bya la sgro 'dogs gcod mi nus pa'i phyir ro / /
bsgrub bya'i chos dngos la 'brel ba'i rtags yang dag yin na'ang rang bzhin dang ni 'bras bu'am /
snang ba mthong ba med pa nyid /
ma dmigs pa'i rtags gsum gang rung yin dgos kyi de gsum gang yang ma yin pa'i bsgrub bya'i chos dngos dang 'brel ba'i rtags yang dag mi srid do / /
de bas na skye 'jig can yang blo bde sems med du sgrub pa'i 'bras rang ma dmigs pa gang yang ma yin pa'i phyir /
bsgrub bya'i chos dang 'brel ba'i rtags yang dag yin par mi 'thad do / /
des na de sgrub kyi rtags chos kyi 'brel ba de dngos po la grub pa'i rtags gsum po gang rung yin na grangs can rang la'ang ci'i phyir ma grub ste /
grangs can rang yang skye 'jig can blo bde la yod par khas len pa rigs zhes bya ba'i tha tshig go /
gal te de gnyis kyi 'brel ba dngos po la mi gnas na /
sangs rgyas pa gzhan gyis kyang rtags chos 'brel ba yod pa las gzhan las bsgrub bya rtogs par mi rigs pas /
skye 'jig can de sgrub kyi tshul gsum snga rgol la ma grub cing /
phyi rgol la ma grub pa'i rtags yang dag yin pa mi 'thad ces bya ba'o / /
kha cig rang la ci'i phyir ma grub ces pa rtags chos kyi 'brel ba de rang la ci'i phyir ma grub ces pa la 'chad pa ni mi 'thad de /
grangs can na skyes bu gcig bu shes pa yin zhing /
gzhan shes bya thams cad sems med bems por 'dod pa yin te /
da lta gangs ri'i khrod kyi gzhan stong nges pa'i don du smra ba kha cig shes bya thams cad bems rig gnyis su kha tshon chad par smra ba dang 'dra'o / /
skyes bu de ni rtag par 'dod pa yin pas /
skye 'jig can gyi blo bde sems med du sgrub pa'i rtags chos la 'brel ba yod par @# / /
khas len gyi /
med par khas mi len pa'i phyir ro / /
gnyis pa rang gi thal 'gyur la mtshungs pa spang ba ni /
gal te gzhan gyi khas blangs rtags su mi rung na /
bye brag pas spyi cha med gcig nyid /
gsal ba du ma la 'phrod 'dus 'brel bar khas blangs pa la gnod pa ston pa'i tshe /
khyed dang sngon gyi slob dpon phyogs glang sogs kyis gzhan gyi khas blangs rtags su bkod nam thal ba sgrub pa ji ltar yin zhe na /
bye brag pas de ltar khas blangs pa la /
ba lang gi spyi rtag dngos chos can /
cha bcas su thal /
gsal ba rdzas tha dad du ma la dus gcig tu 'phred 'dus 'brel ba'i phyir /
zhes 'phangs pa'i thal 'gyur la gzhan gyis khas blangs rtags su bkod pa dang /
grangs can gyis blo bde sems med du sgrub pa la gzhan gyi khas blangs rtags su mi rung bar bshad pa mi 'gal to /
grangs can gyis rtags de rang gis khas blangs pa'i bsgrub bya bsgrub phyir rang rgyud du bkod pa yin la thal ba de ni bye brag pa gzhan gyis brtags pa'i khas blangs rtags su bkod pa yis mi 'dod pa'i chos thal bar sgrub pa yin pa'i phyir /
mi 'dod pa'i chos de ltar thal ba 'phangs pa la dgos pa yod de /
ba lang gi spyi de gcig cha bcas su med na gzhan gsal ba du ma la 'phrod 'dus 'brel ba yin pa'ang dgag pa'i phyir du yin pa'i phyir /
cha bcas su med na gsal ba du ma dang 'brel ba dgag nus par thal /
de cha bcas kyi bdag gcig pa'i khyab bya yin pa'i tshul gyis de gnyis 'brel ba'i phyir /
skabs 'dir tshad ma rnam nges su /
dper na /
du ma la yod pa'i gcig pu de ni yul la sogs pa'i khyad par can gzhan dang ldan pa ma yin te /
yul dang /
dus dang /
gnas skabs kyi khyad par nges pa'i gsal ba gcig dang 'dres pas rang bzhin gzhan gyis stong ba'i phyir te /
de lta bu'i rang bzhin ni yul la sogs pa tha dad pa dang ldan pa 'gal ba'i phyir ro / /
zhes gsungs shing /
de yang du ma la yod pa'i gcig pu ni zhes pas shes 'dod chos can bstan la /
yul la sogs pa'i khyad par can gzhan dang ldan pa ma yin te /
zhes pas bsgrub bya'i chos bstan cing /
yul dang zhes sogs kyis rtags bstan la /
de lta bu'i zhes sogs kyis ldog pa la gnod pa can gyi tshad ma bstan to / /
de la rnam nges su /
rang rgyud dngos su smos nas thal 'gyur shugs la 'phangs pa ni /
thal 'gyur rang rgyud kyi mthal can du shes par bya ba'i phyir yin no / /
de yang thal 'gyur dang /
rang rgyud gnyis bshad pa ni /
phyi rgol gyi rgyud kyi mtha' gcig tu 'dzin pa'i log rtog bzlog pa'i phyir du thal 'gyur dang /
the tshom bsal nas bsgrub bya la nges pa bskyed pa'i phyir du rang rgyud gsungs pa'am /
yang na rang rgyud ni bsgrub bya bsgrub pa'i phyir yin la /
thal 'gyur ni rang rgyud kyi ldog khyab bsgrub pa'i phyir yin no zhes shes par bya'o / /
gzhan dag na re /
thal 'gyur dang rang rgyud phrugs gcig pu 'di'i shes 'dod chos can du bye brag pa dang sangs rgyas pa gnyis ka'i rang rang gi thun mong ma yin pa'i 'dod pa rtag dngos sogs kyis khyad par du ma byas pa'i ba lang gi spyi tsam 'dzin pa yin no zhes zer @# / /
ro / /
de ni mi 'thad de /
'di ltar thal 'gyur de'i gsal bar cha du ma dang bcas par thal zer ram /
du ma dang bcas par thal zhes zer / /
dang po ltar na /
rang rgyud kyi rtags su'ang /
cha bcas ma yin pa'i phyir / /
zhes 'god dgos shing /
de lta na phyogs chos ma grub pa'i skyon du 'gyur te /
ba lang gi spyi tsam ni cha du ma dang bcas pa yin pa'i phyir /
der thal /
ba lang gi spyi de nyid kyi ba lang dkar zal la /
rjes su song ba'i cha dang /
nag rgur la rjes su song ba'i cha gnyis tha dad pa'i phyir ro / /
ci ste thal 'gyur gyi gsal bar du ma yin par thal /
zhes pa tsam 'god cing /
rang rgyud kyi rtags su yang du ma yin pa'i phyir zhes pa tsam 'god pas skyon med do / /
zhe na /
de lta na rang rgyud 'god pa'i tshe /
ba lang gi spyi chos can /
gsal ba du ma la rjes su mi 'gro ste /
du ma ma yin pa'i phyir /
zhes 'god dam /
de chos can /
gsal ba du ma la rjes su 'gro ba'i cha med gcig ma yin te /
du ma ma yin pa'i phyir zhes 'god /
dang po ltar na /
rang rgyud kyi rtags kyi dam bca' tshad mas bsal bar 'gyur te /
ba glang gi spyi ni /
gsal ba du ma la rjes su 'gro ba yin pa'i phyir ro / /
gnyis pa ltar na /
thal rang gnyis ka'i khyab pa 'gal bar 'gyur te /
cha yod med dngos 'gal yin pa'i phyir ro / /
de bas na /
cha med ma yin te /
cha bcas ma yin pa'i phyir /
zhes bkod nas rtags yang dag tu smra ba smyon pa'i zlos gar ma byed cig /
gzhan yang /
shes bya du ma yin nam min /
yin na /
ba lang gi spyi du ma ma yin pa'ang nyams shing /
min na /
shes bya chos can /
du mar thal /
gsal ba du ma la rjes su 'gro ba'i phyir /
lan med do / /
de bas na /
ba lang gi spyi tsam shes 'dod chos can du 'dod pa ni /
rnam par ma brtags pa'i bab col yin no / /
yang kha cig ba glang gi spyi rtag dngos chos can du byas nas /
du mar thal /
gsal ba du ma la dus gcig tu 'brel ba'i phyir /
zhes zer ba ni mi 'thad de /
chos can du gang 'dzin yang sla'i /
du mar thal /
gsal ba du ma la dus gcig tu 'brel ba'i phyir /
zhes bkod phyin chad dgag sgrub kyi rnam gzhag la blo kha ma phyogs pa gsal bar byas pa yin te /
'di ltar /
shes bya chos can /
chos de la du ma yod na /
chos de du ma yin dgos par thal /
chos de rang gi gsal ba du ma la 'brel na /
chos de du ma yin dgos pa'i phyir /
'dod na /
bum pa chos can /
khyod 'byung bzhi'i rdul yin par thal /
khyod la 'byung bzhi'i rdul yod pa yin pa'i phyir /
zhes bya bas mtshon te /
ji srid lce'i dbang bo'i nus pa ma nyams kyi bar du brjod kyang 'di'i gnod byed zad par mi 'gyur ro / /
'o na /
ba glang gi spyi rtag dngos chos can du byas na /
rtags chos can ma grub pa'i nyes par mi 'gyur ram zhe na /
rtags 'di'i chos can gzhi ma grub pas nyes pa cing 'gyur smros shig /
de ltar na rtags phyogs chos ma grub pa'i skyon du 'gyur ro zhe na /
tshul 'di ni blo gros kyi 'jug pa ba lang rgan po'i gcod byed ltar shin tu rtsing bas /
ba lang gi spyi rtag dngos gzhi ma grub na /
ba lang gi spyi rtag dngos cha @# / /
du mas stong ba yang gzhi ma grub dgos so snyam du bsams nas rtags phyogs chos ma grub pa'i nyes pas skrag pa ste /
mo gsham gyi bu gzhi ma grub na /
mo gsham gyi bu'i sdo bsangs dang bral ba gzhi grub dgos pa bzhin du /
ba glang gi spyi rtag dngos gzhi ma grub na /
ba glang gi spyi rtag dngos cha du mas stong ba yin pa tshad mas grub dgos te /
cha du ma dang bcas na gzhi grub dgos par tshad mas grub pa'i phyir ro / /
des na rtags 'di'i shes 'dod chos can gzhi ma grub kyang /
rtags 'di nyid kyi phyogs chos tshad mas grub pa ches shin tu 'thad pa'i tshul la sems rangs par gyis shig /
de yang rang rgyud 'phen pa'i thal 'gyur yang dag yin na /
dam bca' tshad mas bsal dgos te /
de lta min na rang rgyud kyi phyogs chos mi 'grub pa'i phyir /
rtags pha rol bos khas blangs pa zhig dgos te /
de lta min par tshad mas grub na /
rang rgyud rtags kyi dam bca' tshad mas bsal bar 'gyur ba'i phyir /
khyab pa yang tshad mas grub pa zhig dgos te /
da lta min na /
rang rgyud rtags kyi ldog khyab mi 'grub pa'i phyir ro / /
gnyis pa don smos pa'i dgos pa bshad pa ni /
ci'i phyir gzhan don rjes dpag gi mtshan nyid kyi zur du don zhes pa'i tshig smos zhe na /
gzhan don rjes dpag gi mtshan nyid kyi zur du don zhes pa'i tshig smos pa ni /
tshad mas ma grub bzhin du /
sgra dang rtog pa tsam gyis sgro btags pa'i bdag nyid can dag rtags yang dag nyid ma yin pas /
de lta bu'i rtags brjod par byed pa'i dag gzhan don rjes dpag min par sgrub pa'i don du yin te /
tshul gsum tshad mas grub pa'i rtags kyi don las bsgrub bya'i don grub dgos pa'i phyir ro / /
tshad mas ma grub par sgra rtog gis btags nas bzhag pa tsam gyis rtags yang dag tu mi rung ba'i rgyu mtshan 'chad pa ni /
tshad mas ma grub par rtog pa dang lung tsam gyis btags pa dag ni mngon par 'dod pa'i don la 'khrul ba srid pa yin te /
rtog pa dang lung dag ni rang byed pa po'i 'dod pa tsam dang rjes su 'brel ba'i phyir / /
khyab ste /
de dag gi 'dod pa ni dngos po'i gnas lugs las gzhan du 'jug srid pa'i phyir ro / /
gsum pa gsal byed smos pa'i dgos pa bshad pa ni /
ci'i phyir gzhan don rjes dpag gi mtshan nyid kyi zur du gsal byed ces pa'i tshig smos zhe na /
rigs pa can la sogs pa rang gzhan gyi rtog ge ba snga ma dag tshul gsum tshang ba'i rtags dag kyang sgrub ngag gis gzhan la ston pa na /
sgra ni mi rtag ste /
byas pa'i phyir /
dper na bum pa bzhin /
bum pa byas pa bzhin du sgra yang byas /
de'i phyir sgra mi rtag ces sgrub ngag yan lag lnga ldan du brjod pa'i sgo nas /
ngag lhag chad kyi skyon dang bcas pa smra bar byed la /
gang gi tshe /
snga rgol rang gis mthong ba'i tshul gsum gyi don brjod par byed pa'i dag ces pa tsam gzhan don rjes dpag gi mtshan nyid du bkod na /
de'i tshe yan lag lnga ldan gyi sgrub ngag de lta bu dag kyang gzhan don rjes dpag yin pa mtshan nyid des ma bcad dam snyam du dogs par 'gyur bas /
de lta bu'i dogs pa @# / /
bsal bar bya ba'i phyir /
gsal byed ces pa'i tshig smos so / /
gzhan dag na re /
gsal byed ces pa'i tshig ni yan lag lnga ldan lta bu sgra skyon can gyi sgrub ngag dag gzhan don rjes dpag yin par 'dzin pa'i log rtog sel ba yin no zhes zer ro / /
phyogs tshig sgrub ngag gi yan lag tu 'dod pa'i log rtog gsal byed zhes pa'i tshig gis sel mi nus te /
de lta na sgra rtag 'dzin gyi log rtog sgra mi rtag ces pa'i tshig gis sel nus par thal ba'i phyir dang /
phyogs tshig sgrub ngag gi yan lag yin pa sogs 'gog pa'i rigs pa 'og nas 'chad par 'gyur ba thams cad kyang don med par thal ba'i phyir ro / /
de bas na gsal byed ces pa'i tshig gis de lta bu'i log rtog sel ba ma yin gyi /
gsal byed ces pa'i tshig ma smos par rang gis mthong ba'i don brjod pa tsam sgrub ngag yang dag gi mtshan nyid du bkod na /
slob dpon gyis bkod pa'i gzhan don rjes dpag gi mtshan nyid de nyid kyang gzhan dag gis 'dod pa'i yan lag lnga ldan gyi sgrub ngag la khyab pa'i phyir /
de dag kyang gzhan don rjes dpag tu 'dod dgos par 'gyur ro / /
snyam pa'i dogs pa skye ba shas che zhing /
gsal byed ces pa'i tshig mtshan nyid kyi zur du smos pa na /
de lta bu'i dogs pa skye ba'i gnas med pas de'i phyir dogs pa de lta bu skye ba dgag pa'i chad du gsal byed ces pa'i tshig smos pa yin no / /
bsgrub bya la sogs pa gzhan dag gi log rtog sel ba'i mtshan nyid kyi skabs su yang log rtog sel ba'i tshul 'dis mtshon te shes par bya'i /
gzhan du na tshig tsam gyis log rtog thams cad sel nus pa'i phyir /
tshad ma rnam pa gnyis don med par 'gyur ba yin no / /
des na /
log rtog sel ba'i mtshan nyid kyi tshig zur dag gi dgos pa gtan la 'bebs par byed pa na yang /
tshig de dag gi rnam bcad yongs gcod kyi dgos pa dngos bstan pa dang /
dgos pa de nyid sgrub pa'i rigs pa bshad pa'i skabs gnyis gnyis 'byung ba yin te /
de yang /
gzhan la bstan par ba nyid phyir / /
zhes sogs sho lo ka gcig gis rang gis mthong ba smos pa'i dgos pa dngos bstan nas /
yongs brtags yongs su len pa'i phyir /
zhes sogs kyi dgos pa de sgrub pa'i rigs pa 'chad pa dang /
don smos de ni zhes sogs rkang ba gsum gyis don zhes pa'i tshig smos pa'i dgos pa dngos bshad nas /
don las don ni grub phyir ro zhes sogs kyis dgos pa de nyid sgrub pa'i rigs pa 'chad pa lta bu'o / /
de la yan lag lnga ldan gyi sgrub ngag gi bsgrub bya dngos su brjod pa'i yan lag lhag pa yin te /
bsgrub bya ni /
rang nyid gang la bsgrub byar song ba'i rgol ba'i ngor ma grub pa'i rang bzhin yin pas /
de brjod kyang bsgrub bya la rtogs pa bskyed mi nus pa'i phyir ro / /
mthun dpe dngos su smos kyang de'i steng du rtags chos kyi 'brel ba ma bstan pas /
khyab pa brjod pa ma tshad la /
nyer sngod phyogs chos brjod pa dang zlos shing mjug sdud dam bca' brjod pa dang zlos pa'i phyir /
ngag chad lhag gi skyo @# / /
dang bcas pa yin no /
de ltar na yang /
skyon gzhan rnams ni sgrub ngag gi skyon yin par rtogs sla zhing /
phyogs tshig sgrub ngag gi yan lag ma yin par sgrub pa'i rigs pa dag gis shugs la rtogs par yang nus pa'i phyir /
tshad ma kun las btus su /
de dag sgrub ngag gi yan lag yin pa 'gog pa'i rigs pa zur du ma gsungs shing rnam 'grel du yang ma gsungs la /
phyogs tshig sgrub ngag gi yan lag yin pa nyid dogs pa'i gnas che bas de nyid 'gog pa'i dbang du byas te /
tshad ma mdor /
'on te /
rtog ge'i bstan bcos rnams su gzhan gyi don gyi rjes su dpag pa la rjes su dpag par bya ba ston par dam bca' ba bkod pa gang yin pa de ji ltar zhe na /
de nyid la dri bar bya'o / /
kho bo cag ni /
de la dpag bya bstan pa ni /
gtan tshigs don gyi yul du 'dod /
yan lag rnams la rjes su dpag par bya ba bstan pa gang yin pa de ni /
kho bo cag gis sgrub byed nyid du bstan pa ni ma yin te /
de nyid las the tshom skye ba'i phyir ro / /
'on kyang gtan tshigs kyi don gyi yul yin pa'i phyir de ni des sgrub par byed do / /
zhes gsungs shing /
de nyid kyi don 'grel ba la /
don gyis don rtogs phyir don la /
zhes bya ba la sogs pa gsungs pa yin no / /
'di dag gi tshig don bshad pa la /
phyogs tshig sgrub ngag gi yan lag ma yin pa'i rgyu mtshan bshad /
phyogs tshig sgrub ngag gi yan lag yin pa'i sgrub byed dgag /
phyogs tshig sgrub ngag gi yan lag yin na /
gzhan gyi dam bca'i mtshan 'di la skyon 'byung zhing /
skyon de rang gi dam bca'i mtshan nyid la mi mtshungs par bstan /
'grel byed gzhan gyi phyogs tshig sgrub ngag gi yan lag yin pa 'gog pa'i rtsod lan 'brel med du bstan pa dang bzhi /
dang po ni /
gzhung 'di dag gi bsdus pa'i don ni 'di yin te /
phyogs tshig dang rtags tshig gnyis ka'ang tshig rang nyid kyis dngos su bsgrub bya bsgrub nus pa ma yin zhing /
'on kyang tshig de la brten nas bsgrub bya la rtogs pa skye mi skye'i khyad par yod de /
phyogs tshig la brten nas bsgrub bya la rtogs pa dngos dang brgyud pa gang gi sgo nas kyang mi skye zhing /
rtags tshig la brtan nas bsgrub bya bsgrub nus kyi tshul gsum la dran pa dngos su skyes pa'i sgo nas brgyud nas bsgrub bya la rtogs pa bskyed par nus pa'i phyir /
des na phyogs tshig sgrub ngag gi yan lag ma yin zhing /
rtags tshig sgrub ngag tu 'thad do / /
zhes bya ba yin no / /
da ni gzhung gi don bshad par bya ste /
sgra mi rtag pa'i don sgrub pa la sgra mi rtag ces pa'i phyogs tshig dang /
sgra mi rtag par sgrub pa'i gtan tshigs brjod pa'i tshig rang nyid kyis bsgrub pa'i nus pa med de /
sgra mi rtag par sgrub pa la tshul gsum tshang ba'i rtags kyi don gyis sgra mi rtag pa'i don rtogs par byed dgos shing /
tshig de dag kyang de sgrub kyi tshul gsum tshang ba ma yin pa'i phyir /
des na tshig de dag rang nyid las sgra mi rtag par sgrub par byed par gnas pa ma yin no / /
gal te tshig rang gi brjod bya sgrub pa'i rtags su mi rung na /
slob dpon phyogs kyi glang @# / /
pos /
sgra byung gi rjes dpag tshad ma bshad pa ji ltar yin zhe na /
skyon med de /
phyogs kyi chag da rang gi brjod byar gyur ba'i phyogs sgrub pa'i rtags yang dag ma yin kyang /
rang smra ba po'i kun slong gi bsam pa ston cing dpog par byed pa la sgrub byed tshad ma yin pa'i phyir /
des na tshig de nyid kyi rtags las tshig de'i brjod bya rtogs pa'i blo la sgra byung gi rjes dpag ces mi zer gyi /
tshig de nyid kyi rtags las smra ba po'i rgyud la brjod 'dod yod par rtogs pa'i blo lta bu la sgra byung gi rjes dpag ces zer ba yin pas skyon med ces pa'i don to / /
phyogs tshig dang rtags tshigs gis gnyis ka sgrub byed yang dag ma yin par mtshungs kyang /
bsgrub bya la rtogs pa bskyed pa'i nus pa yod med kyi khyad par yod de /
phyogs chag gis dngos brgyud gang gi sgo nas kyang bsgrub bya la rtogs pa bskyed mi nus shing /
rtags tshig gis brgyud nas bsgrub bya la rtogs pa bskyed nus pa'i phyir ro / /
rtags de dag rim pa bzhin sgrub pa ni /
sgra mi rtag ces pa'i phyogs tshig de chos can /
khyod sgra mi rtag pa dngos su sgrub byed min te /
khyod las sgra mi rtag pa la the tshom ngag skye'i nges pa dngos su mi skye ba'i phyir /
de chos can /
brgyud pa yis kyang /
sgra mi rtag pa la rtogs pa bskyed pa'i nus pa med do /
skabs kyi phyi rgol gyi ngor sngar ma grub cing /
de bsgrub par bya ba'i sgra mi rtag pa tsam brjod pa'i tshig yin pa'i phyir /
sgra mi rtag par sgrub pa'i gtan tshogs kyi tshul gsum brjod pa'i tshig chos can /
rang nyid la sgra mi rtag pa sgrub pa'i nus pa med kyang brgyud nas sgra mi rtag pa la rtogs pa bskyed nus pa yin te /
de ltar yin kyang sgra mi rtag par bsgrub nus kyi tshul gsum ston byed kyi ngag yang dag yin pa'i phyir ro / /
gtan tshigs zhes sogs rkang ba gnyis kyi don la /
rgyan mkhan po ltar na /
lung 'gal spong ba'i gzhung du 'chad cing /
bod kyi TIk byed mtha' dag kyang de'i rjes su 'brang ngo / /
de ltar na /
bshad pa'i tshul 'di yin te /
gal te slob dpon phyogs kyi glang pos /
phyogs chos 'brel ba bsgrub bya dag /
brjod pa las gzhan spang bar bya /
zhes bshad pa'i phyir /
phyogs tshig sgrub dag gi yan lag tu bzhed pa ma yin nam zhe na /
de ni ma yin te /
slob dpon gyis /
de la dpag bya bstan pa ni /
gtan tshigs don gyi yul du 'dod ces gsungs pa nyid kyis phyogs tshig des bsgrub bya la rtogs pa bskyed pa'i nus pa med pa'i phyogs de ni brjod par bshad pas /
phyogs sgrub byed kyi yan lag ma yin par bstan cing /
de'i phyir /
phyogs tshig sgrub ngag gi yan lag tu mi bzhed par grub bo / /
yang na /
kho bo ni 'di ltar 'chad de /
gong du ji skad bshad pa'i rigs pa de dag mdo'i tshig gang gis bstan zhe na /
de la dpag bya bstan pa ni /
gtan tshigs don gyi yul du 'dod /
yan lag rnams las rjes su dpag par bya ba bstan pa gang yin pa de ni /
kho bo cag gis sgrub byed nyid du bstan pa ni ma yin te /
de nyid las the tshom skye ba'i phyir ro / /
'on kyang gtan tshigs kyi yul yin pa'i phyir /
de ni des sgrub par byed do / /
zhes pa'i mdo tshig de nyid kyis bstan pa yin no / /
zhes sngar bshad kyi rigs pa rnams mdo dang sbyor ba'i gzhung tshig yin zhing /
de yang @# / /
gtan tshigs don gyi yul nyid kyis /
zhes pa ni /
gang dang sbyor ba'i mdo'i tshig sna smos pa yin la /
mdo de yis /
de las the tshom dag /
skye phyir dngos su sgrub byed min /
zhes pa'i rigs pa de tshig zin la shin tu gsal bar bstan pas /
de nyid mdo sde bstan par ma bsgrubs par /
bsgrub par bya ba brjod pa yis / /
brgyud pa yis kyang nus pa med /
ces pa'i rigs pa de nyid mdo de nyid kyis bstan par sgrub pa'i phyir /
gtan tshigs don gyi yul nyid kyis / /
nus med de ni brjod par bshad /
ces gsungs pa yin te /
de lta na gzhung gi don 'di ltar shes par bya ste /
kho na re /
khyod kyis smras pa'i phyogs sgrub byed kyi yan lag ma yin pa'i rigs pa 'di dag /
kun las btus las bshad pa'i rigs pa'i don rnams 'grel ba yin na /
de las the tshom dag /
skye phyir dngos su sgrub byed min /
zhes pa 'di nyid /
kun las btus su /
rjes su dpag par bya ba bstan pa gang yin pa de ni /
kho bo cag gis sgrub byed nyid du bstan pa ni ma yin te /
de nyid las the tshom skye ba'i phyir ro / /
zhes gsungs pa'i don yin du chug mod /
bsgrub par bya ba brjod pa yis / /
brgyud pa yis kyang nus pa med / /
ces pa de /
mdo tshig gang gi don yin zhe na /
brgyud pa yis kyang nus pa med ces pa de ni kun las btus su /
'on kyang gtan tshigs kyi don gyi yul yin pa'i phyir /
de ni des sgrub par byed do / /
zhes gsungs pa nyid kyis brjod cing bstan par bshad de /
tshul gsum gyi nus pa 'jug pa'i yul yin pa'i bsgrub byar bstan pas rang nyid la bsgrub bya bslab pa'i nus pa med par 'phangs pa'i phyir ro / /
zhes bshad na shin tu 'grig par mngon no / /
de'i phyir /
slob dpon lha dbang blos kyang /
skabs 'dir mdo tshig 'di dag drangs so / /
'o na bshad tshul snga ma'i dbang du byas na /
phyogs chos 'brel ba bsgrub bya dag /
brjod pa las gzhan spang bar bya /
zhes pa'i don ji ltar yin zhe na /
phyogs chos dang /
phyogs chos can gyi gtan tshigs dang /
bsgrub bya'i chos kyi 'brel ba dag /
brjod pa las gzhan spang bar bya'o / /
zhes bya ba ste /
bsgrub bya'i chos zhes pa la tshigs su bcad pa'i sdeb sbyor gyi dbang gis chos zhes pa'i bar gyi tshig mi mngon par byas pa'o / /
'dir gzhan dag na re /
rdzogs tshigs dngos brgyud gang gi sgo nas kyang phyogs kyi sgrub byed ma yin zhing /
rtags tshig brgyud nas phyogs kyi sgrub byed yang dag yin no / /
zhes zer ro / /
de ltar na /
rtags tshig de nyid rang gi brjod bya tshul gsum gyi dngos kyi sgrub byed yin pa'i rgyu mtshan gyis brgyud nas phyogs kyi sgrub byed yin par 'dod dgos la /
de lta na /
phyogs tshig phyogs dngos su sgrub byed yin par thal /
tshul gsum brjod pa'i tshig de tshul gsum dngos su sgrub byed yin pa'i phyir /
rtags tshig de nyid dngos su rang gi brjod bya gang gi yang sgrub byed ma yin kyang /
brgyud nas phyogs sgrub byed yin na /
rang yul gang yang dngos su ma rtogs kyang yul gzhan shugs la rtogs pa srid par thal lo / /
'o na /
bsgrub par bya ba brjod pa yis / /
brgyud pa yis kyang nus pa med / /
ces pas rtags tshig brgyud nas sgrub byed yin par @# / /
'phangs pa ma yin nam zhe na /
skye phyir dngos su sgrub byed min / /
zhes pas rtags tshigs dngos su sgrub byed yin par shugs la 'phangs par thal lo / /
des na /
nus pa med kyang nus ston byed /
ces pas kyang /
rtags tshig rang nyid sgrub byed ma yin kyang /
brjod bya tshul gsum po de sgrub byed kyi yan lag yin pa'i phyir /
rtags tshig sgrub ngag gi yan lag yin pa 'thad ces pa'i don yin gyi /
brgyud nas sgrub byed yin par ston pa ma yin no / /
gnyis pa phyogs tshig sgrub ngag gi yan lag yin pa'i sgrub byed dgag pa ni /
gal te phyogs tshig de la'ang bsgrub bya sgrub pa'i nus pa yod de de la brten nas gtan tshigs kyi tshig ni 'jug pa'i phyir zhe na /
gtan tshigs kyi tshig de ni phyi rgol gyi the tshom dang /
de nyid kyis drangs pa'i shes par 'dod pa'i bsam pas sgrub byed 'dra ba la sogs pa'i skabs la brten nas 'jug pa yin zhing /
phyir rgol ba sgrub bya'i mi mthun phyogs khas len pa na yang gtan tshigs kyi tshig de 'jug par mtshungs pa'i phyir na /
the tshom sogs de dag thams cad kyang sgrub dag gi yan lag tu thug pa med par thal bar 'gyur ro / /
gal te the tshom dang shes 'dod la sogs pa brjod pa med par yang bsgrub bya rtogs pa'i rjes dpag skye ba'i phyir de dag brjod pa sgrub ngag gi yan lag ma yin no zhe na /
de ni bsgrub bya brjod pa la yang mtshungs te /
'di ltar /
nang gi yan lag bsgrub bya dngos su sgrub pa'i nus pa ni tshul gsum dag la yang dag gnas shing tshul gsum de la dran pa dngos su bskyed pa ni de nyid brjod pa'i rtags tshig la yang dag par gnas pas bsgrub bya dngos su brjod pa med kyang bsgrub bya rtogs pa'i rjes dpag skye ba shin tu 'thad pa'i phyir ro / /
gal te bsgrub bya dngos su brjod pa med na tshul gsum brjod pa de nyid gang bsgrub pa'i phyir du brjod pa go bar mi 'gyur ro / /
des na gtan tshigs kyi byed pa 'jug pa'i yul bstan pa med par ni gtan tshigs 'jug pa 'thad pa med pa'i phyir byed pa 'jug pa'i yul phyogs dngos su bstan pa dag sngon du 'gro ba nyid las ni gtan tshigs 'jug dgos pas phyogs tshig kyang bsgrub bya la nus pa grub par 'dod dgos so / /
de'i phyir phyogs dngos su ma brjod kyang bsgrub bya rtogs pa'i rjes dpag skye ba ma grub bo zhe na /
rtags kyi nus yul go ba'i phyir /
phyogs brjod pa sgrub ngag gi yan lag dang por bstan mi dgos te /
phyogs dngos su brjod pa de med kyang khyab pa sngon du 'gro ba can gyis mtshen pa'i yan lag gnyis ldan gyi sgrub ngag dag la sgra ni byas pa yin la /
gang byas pa yin pa 'di 'dra kun mi rtag /
dper na /
bum pa bzhin /
zhes ni brjod pas kyang de ltar brjod pa'i don gyi shugs kyis snga rgol la sgra de ni 'jig blo ste /
sgra mi rtag pa dpag 'dod yod pa phyir rgol gyis go bar 'gyur ba'i phyir /
des na tshig de las snga rgol sgra mi rtag par sgrub par 'dod pa'i @# / /
'dod pa yod par brjod tshul de nyid kyi shugs kyis go bar 'gyur zhes pa'i don yin gyi /
snga rgol gyis tshig de ltar brjod pa'i shugs kyis phyi rgol gyis sgra mi rtag pas rtogs par 'gyur zhes pa'i don ma yin no / /
lha dbang blo'i 'grel par /
bshad zin 'di le de med kyang /
zhes bton nas phyogs tshig sgrub ngag gi yan lag yin pa la nyes pa bshad zin cing /
sgrub ngag yan lag gnyis ldan 'di la phyogs dngos su brjod pa de med kyang /
zhes bya ba la sogs pa man chad sngar ltar 'chad par byed do / /
de dag gi don bsdu ba ni /
ji skad bshad pa'i tshul gyis phyogs sgrub ngag gis dngos su bstan pa ni med na yang /
bsgrub bya 'grub pa la ni gegs med pa'i phyir /
phyogs tshig sgrub ngag gi yan lag ma yin zhing /
de'i phyir phyogs dngos su ma bstan kyang sgrub ngag gi yan lag ma tshang bar 'gyur ba'i nyes pa yang med la /
tshul gsum gang yang rung ba zhig ma bstan na yang /
bsgrub bya rtogs pa'i gegs byed pas de'i phyir tshul gsum las tshul gang yang rung ba nyid ma bstan na /
sgrub ngag yan lag ma tshang ba yin par brjod do / /
gsum pa phyogs tshig sgrub ngag gi yan lag yin na /
gzhan gyi dam bca'i mtshan nyid la skyon 'byung zhing rang gi dam bca'i mtshan nyid la skyon de mi mtshungs par bstan pa la /
gzhung gi 'brel dgod pa dang /
'brel ba can gyi gzhung don bshad pa gnyis dang po la /
gzhan lugs dgag pa dang /
rang lugs bzhag pa gnyis /
dang po ni /
kha cig na re /
bsgrub par bya ba brjod pa yis / /
zhes sogs kyi skabs su /
phyogs tshig sgrub byed ma yin te /
bsgrub bya'i mtshan nyid phyi rgol gyi tshad mas ma grub pa brjod pa'i phyir zhes smras pa la kho na re /
phyi rgol gyis ma grub pa tsam dam t+b+ca'i mtshan nyid yin na /
dpe rtags ma grub pa brjod pa'ang dam bca' brjod par 'gyur ro zhe na /
zhes pa'i rtsod pa bkod nas /
de'i lan ston pa ni /
bsgrub bya brjod par dam bca'i bar /
zhes sogs yin zhing /
de yang bsgrub bya brjod pa ste /
ma grub pa brjod pa dam bca' yin no zhes smra ba'i rgol ba de la /
dpe rtags ma grub pa la sogs pa brjod pa dam bca' brjod par thal ba'i skyon 'byung ba 'thad pa ma yin te /
de'i tshe /
de dag sgrub byed kyi dbang du byas nas bstan pa nyid kyi phyir ro / /
des na gtan tshigs ltar snang dam bcar thal ba min no / /
zhes zer zhing /
khyad par med par brjod na yang /
zhes sogs de las 'phros pa'i rtsod spong du 'chad par byed do / /
de ni mi 'thad de /
rang gis phyi rgol gyis ma grub pa dam bca'i mtshan nyid du smras sam ma smras /
ma smras na kho bo cig gis kyang de ltar ma smras pa'i phyir /
skyon med do zhes brjod par rigs kyi /
skabs don las rnam pa gzhan du 'phyan par byed pa'i lan de lta bus ci zhig bya /
gal te smras na /
de ni bsgrub bya'i mtshan nyid shin @# / /
tu 'khrul ba ste /
ngo bo kho na zhes pa'i don las ma gtogs par rang nyid dang 'dod pa la sogs pa dag gi don ma tshang ba'i phyir ro / /
des na phyi rgol gyis ma grub pa tsam brjod pa bsgrub bya'i mtshan nyid du rang lugs la khas len no zhes zer ba ni /
rigs pa'i dbang phyug rnam gnyis sun 'byin par zad do / /
yang kha cig na re /
rigs pa can gyis bsgrub bya brjod pa dam bca'i mtshan nyid du khas blangs pa dang /
phyogs sgrub byed du khas blangs pa nang 'gal bar 'phangs pa'i skyon rang la mi 'byung bar ston pa yin zhing /
de yang rigs pa can pa la skyon brjod pa'i tshul ni /
bsgrub bya brjod par dam bca'i mtshan nyid yin na /
bsgrub bya ni sgrub byed du khyod kyis khas blangs pa'i phyir dang /
phyi rgol gyi ngor ma grub pa yin pa'i phyir /
sgrub byed du gyur pa'i ma grub pa brjod pa dam bca'i mtshan nyid du thal lo / /
de 'dod na /
dpe rtags ma grub pa brjod pa yang dam bcar thal lo /
zhes pa yin zhing /
rang gis bsgrub bya brjod pa dam bca'i mtshan nyid du khas blangs pa la yang skyon de mi 'byung ngam zhe na /
nged kyi sgrub bya brjod par dam bca'i mtshan nyid du ma smras mod /
smras na yang skyon de mi 'byung ngo zhes ston pa ni /
bsgrub bya brjod pa dam bca' na'ang zhes bya ba la sogs pa yin no zhes zer ro / /
rigs pa can 'gog pa'i tshul de lta bu'i /
ltag chod 'ba' zhig yin te 'di ltar /
bsgrub bya phyi rgol gyis ma grub pa'i rang bzhin dang /
sgrub byed kyi yan lag tu khas blangs shing /
bsgrub bya brjod pa dam bca'i mtshan nyid du khas blangs pas sgrub byed du gyur ba'i ma grub pa brjod pa dam bca' mtshan nyid du khas blangs par gyur na /
tshul gsum phyi rgol gyis grub pa dang /
sgrub byed kyi yan lag tu khas blungs shing /
tshul gsum tshang ba rtags yang dag gi mtshan nyid du khas blangs pa na /
sgrub byed du gyur ba'i grub pa tshang ba rtags yang dag gi mtshan nyid du khas blangs dgos par thal ba'i phyir ro / /
mdor na /
'di na lto ldir ba bum pa'i mtshan nyid dang dngos po yin par khas blangs na /
dngos po bum pa'i mtshan nyid du khas len dgos zhes pa dang /
tshul mtshungs pa yin pas rdul gyi khrod na rtse ba'i byis pa'i rigs pa'o / /
gnyis pa rang lugs bzhag pa ni /
rigs pa can gyis phyogs tshig sgrub ngag gi yan lag tu smras pa la /
phyogs tshig sgrub ngag gi yan lag yin pa mi 'thad de /
phyogs sgrub byed kyi yan lag ma yin pa'i phyir zhes byas pas phyogs sgrub byed kyi yan lag yin par khas blangs na skyon ci yod zer na /
de ltar khas blangs na /
khyod rang gis bsgrub bya brjod pa dam bca'i mtshan nyid du smras pa la /
dpe rtags ma grub pa brjod pa dam bcar thal ba'i skyon 'byung ngo /
zhes brjod nas skyon de rang lugs kyi dam bca'i mtshan nyid la mi mtshungs pa'i tshul ston pa yin zhing /
de yang tshig tshogs skyung ba'i phyir du gzhan gyi dam bca'i @# / /
mtshan nyid la skyon 'byung ba'i tshul ston pa'i gzhung logs su ma bkod par /
rang gi dam bca'i mtshan nyid la skyon de mi mtshungs pa'i tshul ston pa'i gzhung gi nus pas 'phangs pa yin no / /
de la rigs pa can gyis smras pa'i dam bca'i mtshan nyid la phyogs sgrub byed kyi yan lag tu khas blangs na /
dpe rtags ma grub pa brjod pa dam bcar thal ba'i skyon 'byung ba'i tshul ni /
phyogs sgrub byed yin na de lta sgrub byed du bkod pa'i dpe rtags ma grub pa dang /
phyogs gnyis ka da lta sgrub byed kyi yan lag tu bkod pa dang /
phyi rgol gyis ma grub pa'i rang bzhin yin par rigs gcig par 'gyur la /
de 'dod na /
shes bya chos can /
sgra rtag mi rtag the tshom za ba'i phyi rgol gyi ngor /
sgra ni mi rtag ste /
gzugs yin pa'i phyir /
dper na blo bzhin /
zhes bkod pa ni /
de 'dra'i rtags dpe dang sgra mi rtag pa bsgrub bya yin min gyi khyad par med par thal /
de'i tshe na /
de 'dra'i rtags dpe dang sgra mi rtag pa gnyis ka yang sgrub byed kyi yan lag tu bkod bzhin pa dang /
phyi rgol gyis ma grub pa'i rang bzhin yin par khyad par med pa'i phyir /
de 'dod na de'i tshe /
de 'dra'i dpe rtags ma grub pa brjod pa yang chos can /
dam bca' yin par thal /
bsgrub bya brjod pa yin pa'i phyir /
ma khyab na /
bsgrub bya brjod pa dam bca'i mtshan nyid yin pa 'gal lo / /
zhes pa'o / /
gnyis pa 'brel ba can gyi gzhung don bshad pa ni /
gal te de lta na /
khyed rang gis kyang rigs sgor /
bsgrub bya ston pa dam bca'i mtshan nyid du smras pa'i phyir /
dpe rtags ma grub pa brjod pa dam bcar thal ba'i skyon de dag 'byung ba ma yin nam zhe na /
rgyan du /
bsgrub bya brjod pa dam bca' na'ang /
zhes bton nas kho bo cag bsgrub bya brjod pa dam bca'i mtshan nyid du ma smra med /
smras su zin na'ang dpe rtags ma grub pa brjod pa dam bcar thal ba'i skyon de med do / /
zhes 'chad par byed kyang /
lha dbang blo'i 'grel bar /
bsgrub bya ston pa dam bca' bar /
smra ba'i skyon de 'thad min te /
zhes 'byung ba ltar bshad par bya ste /
de yang 'di ltar /
rigs pa can pa bsgrub bya ston pa dam bca'i mtshan nyid yin par smra ba'i phyogs la dpe rtags ma grub pa brjod pa dam bca' yin par thal ba'i skyon 'phangs pa de kho bo cag la 'byung ba 'thad pa ma yin te /
de'i rgyu mtshan 'di ltar rigs pa can gyis bsgrub bya bston pa dam bca'i mtshan nyid du khas blangs pa la /
dpe dang gtan tshigs ltar snang brjod pa dam bcar thal ba'i skyon 'phangs pa de kho bo cag la yang 'byung bar mtshungs pa min par thal /
rigs pa can gyis sbyor ba bskor gcig gi phyogs dang dpe rtags ma grub pa gnyis ka sbyor ba skor gcig po de'i sgrub byed kyi dbang du byas pa nyid kyi ma grub pa yin par khas blangs shing /
kho bo cag gis sbyor ba skor gcig gi phyogs yin na /
sbyor ba de skor gyi sgrub byed kyi yan lag ma yin pas khyab par khas blangs pa'i phyir /
gal te /
'on kyang khyed kyis rigs sgor bsgrub bya ston pa dam bca'i mtshan nyid du smras pa la sbyor ba @# / /
skor gcig gi phyogs tshig dang dpe rtags ma grub pa brjod pa gnyis ka bsgrub bya brjod pa yin par rigs gcig gam snyam pa'i the tshom skye ba'i gnas yod pa'i phyir /
sbyor ba skor gcig gi dpe rtags ma grub pa brjod pa yang de sgrub kyi bsgrub bya brjod pa yin pas dam bcar 'gyur ro snyam pa'i dogs pa mi chod do zhe na /
rigs sgor dam bca'i mtshan nyid ston pa na /
kho na zhes pa'i nges gzung gi tshig gi khyad par med par bsgrub bya brjod pa dam bca'i mtshan nyid du spyir brjod na yang /
de gnyis bsgrub bya brjod par rigs gcig gam snyam pa'i the tshom skye bar 'gyur srid de /
de ltar na yang rigs sgor bsgrub par bya ba nyid du 'dod par gyur ba zhes nges gzung gi khyad par dang bcas te brjod pa'i phyir /
de gnyis bsgrub bya brjod par rigs gcig tu 'dzin pa'i the tshom skye bar mi 'gyur ro / /
des na /
te zhes pa'i tshig gis khyad par bcas par brjod pa'i phyir /
rigs gcig the tshom skye mi 'gyur /
zhes pa'i nus pa khong nas 'byin par byed do / /
yang na 'di ltar bshad par bya ste /
sbyor ba skor gcig gi phyogs dang /
dpe rtags ma grub pa gnyis ka sbyor ba skor gcig po de'i sgrub byed kyi yan lag yin par khyad par med par brjod cing khas blangs na yang sbyor ba skor gcig po de'i dpe rtags ma grub pa brjod pa de sgrub kyi dam bcar the tshom skye bar 'gyur te /
de dang de sgrub kyi phyogs tshig gnyis de sgrub kyi sgrub byed du bkod pa'i ma grub pa brjod pa yin par rigs gcig pa'i phyir /
de bzhin du /
de sgrub kyi phyogs tshig kyang de sgrub kyi gtan tshigs ltar snang brjod pa'i tshig yin par the tshom skye bar 'gyur te /
de sgrub kyi ma grub pa'i rtags brjod pa'i tshig dang /
de sgrub kyi sgrub byed du bkod pa'i ma grub pa brjod pa yin par rigs gcig pa'i phyir /
de'i shugs kyis khyad par yod par brjod na ni /
rigs gcig the tshom skye mi 'gyur /
zhes bshad par bya'o / /
yang na 'di ltar bshad par bya ste /
nged dang rigs pa can gnyis kas bsgrub bya ston pa dam bca'i mtshan nyid du khyad par med par brjod cing khas blangs pa'i dbang du byas na yang rigs pa can gyis dam bca'i mtshan nyid de khas blangs pa la sbyor ba skor gcig gi dpe rtags ma grub pa brjod pa dam bcar the tshom skye ba'i skyon du 'gyur te /
rigs pa can gyis sbyor ba skor gcig gi phyogs dang /
dpe rtags ma grub pa gnyis ka de sgrub kyi sgrub byed du bkod pa'i ma grub pa yin par rigs gcig tu khas blangs pa'i phyir /
nged kyis dam bca'i mtshan nyid de khas blangs kyang /
de 'dra'i the tshom skye ba'i skyon du mi 'gyur te /
de gnyis der rigs gcig ma yin par khas blangs pa'i phyir /
de ltar na /
khyad par med par brjod na yang / /
rigs gcig the tshom skye 'gyur te / /
rigs gcig min la skye mi 'gyur /
zhes bshad par bya'o / /
kha cig /
ba lang dang ba min lta bu rigs gcig bdag la the tshom skye ba @# / /
'gyur gyi /
rigs mi mthun pa dag ni the tshom ldog pa'i rgyu yin pa'i phyir /
sgrub byed du ma gyur ba zhes pa khyad par gyi tshig med par /
bsgrub bya bstan pa dam bca' 'o zhes spyir brjod na yang /
dpe rtags ma grub pa brjod pa dam bcar the tshom skye bar mi 'gyur te /
gcig ni bsgrub bya yin zhing cig shos ni sgrub byed yin pas rigs mi gcig pa'i phyir ro / /
zhes zer ro / /
rigs mi gcig pa tsam gyis the tshom mi skye ba mi 'thad de /
sgra rtag pa yin nam snyam pa'i the tshom skye mi srid par thal ba'i phyir ro / /
gal te /
khyed la yang bsgrub bya kho na zhes pa'i nges bzung gi tshig dang bcas te dam bca'i mtshan nyid smras pas /
dpe rtags ma grub pa dang /
phyogs gnyis sgrub byed du bkod pa'i ma grub pa yin par rigs gcig pa khegs kyang /
ma grub pa tsam du rigs gcig pa ma khegs pas /
dpe rtags ma grub pa brjod pa dam bcar the tshom skye ba mi khegs so / /
zhe na /
sgrub byed du bkod pa'i ma grub pa yin par rigs gcig pa las gzhan du mi gcig kyang /
ma grub pa tsam du rigs gcig pas dam bcar the tshom skye na /
rdza mkhan rdza bum bsgrub par bya'o zhes brjod pa kun yang dam bca' bar ni /
the tshom skye bar thal bar 'gyur ro / /
gal te phyogs tshig sgrub dag tu 'dod pa gzhan dag la yang /
dpe rtags ma grub pa brjod pa dam bca' bar thal ba'i skyon med do /
phyi rgol gyis grub zin brjod pa bsgrub byed kyi yan lag yin pa'i phyir zhe na /
de ltar yin pa de ni bsgrub bya ston pa'i tshig dag chos can /
ci ltar yang sgrub byed kyi yan lag yin pa mi 'thad par thal /
phyi rgol gyis ma grub pa brjod pa yin pa'i phyir bzhi pa 'grel byad gzhan gyis phyogs tshig sgrub ngag gi yan lag yin pa 'gog pa'i rtsod lan 'brel med du bstan pa ni /
mang po len gyi bu la sogs pa rigs sgo'i TIk byed pa dag gis phyogs tshig sgrub ngag gi yan lag tu 'dod pa 'gog pa ni /
rigs pa can pa na re /
phyogs kyi tshig ni sgrub ngag gi yan lag yin te /
ltar snang ba dang bcas pa sgrub par byed pa'i dus su brjod pa'i phyir /
gtan tshig dang dpe'i tshig bzhin no / /
zhe na zhes pa'i phyogs snga ma bkod nas /
de nyid 'gog pa na /
mngon sum gyis ma nges so zhes pa'i skyon ston cing /
de'i lan du rigs pa can pa na re /
tshig min pa zhes pa'i rtags kyi khyad par sbyor ro / /
zhe na /
zhes dogs pa bsu ba'i 'gal spong bkod nas /
de yang mi 'thad de /
de lta bu'i rtags kyi khyad par sbyar yang sun 'byin gyis ma nges so / /
zhes pa'i skyon brjod par byed cing /
de'i lan du rigs pa can pa na re /
sun 'byin pa yin pa zhes pa'i rtags kyi khyad par sbyor ro zhe na /
zhes sogs gzhan gyi phyogs snga ma dang skyon spong rim par bkod pa rnams dang /
de dag gi lan du sun 'byin rim par brjod pa de rnams ni /
mkhas pa'i bzhad gad kyi gnas yin te /
'brel med kyi dogs spong rim par @# / /
bkod nas de la 'brel med kyi lan rim par btab pa'i phyir ro / /
de yang dogs spong rim par bkod pa rnams ni rigs pa can gyis phyogs tshig sgrub ngag gi yan lag yin par sgrub pa'i rtsa ba'i rtags 'god pa'i dus nyid nas rtags kyi khyad par du yod pa rnams la de ltar yod par ma go bar /
rtsa ba'i rtags 'god pa'i tshe med cing /
phyis ma nges pa 'bangs pa na /
rtags kyi khyad par 'di dag rim pa bzhin dogs spong du bkod par rigs sgo'i 'grel byed rang nyid kyis rang bzo byas pa yin pas rigs pa can gyi zhe 'dod dang 'brel ba med cing /
zhe 'dod yin pa bzhin ma go bar min pa bzhin bkod pa'i phyir ro / /
de yang rtags kyi khyad par de dag dang po nas yod pa'i tshul ni /
ltar snang ba dang bcas pa sgrub par byed pa'i dus su brjod pa'i phyir /
zhes bkod pa na /
sgrub par byed pa zhes pas sun 'byin ma nges par 'jug pa sangs zin cing /
brjod ces pas tshig yin par bstan nas mngon sum ma nges par 'jug pa spangs zin pa'i phyir ro / /
de bzhin du mngon sum gyis ma nges zhes pa dang /
sun 'byin gyis ma nges zhes pa'i lan rim pa gnyis po de yang rigs pa can pa'i 'dod pa bkod pa de la gnod byed du 'brel ba med pa yin te /
phyogs tshig chos can /
sgrub ngag gi yan lag yin te /
ltar snang ba dang bcas pa sgrub par byed pa'i dus su brjod pa'i phyir /
zhes pa la /
mngon sum chos can /
sgrub ngag gi yan lag yin par thal /
ltar snang ba dang bcas pa bsgrub par byed pa'i dus su brjod pa'i phyir /
zhes 'phangs kyang /
rig pa can gyis thal 'gyur de la rtags ma grub kyi lan don mthun thebs pa'i phyir dang /
mngon sum ltar snang dang bcas te brjod pa'i phyir /
zhes bkod na khyab pa de'i khas len la mi 'gro ba'i phyir ro / /
'o na rigs pa can gyis phyogs tshig sgrub ngag gi yan lag yin te /
sgrub ngag ltar snang dang pa sgrub par byed pa'i dus su brjod pa'i phyir /
zhes pa 'di la gnod byed ji ltar bstan par bya zhe na /
'di ltar de ni rigs pa nyid ma yin te /
phyogs tshig sgrub ngag gi yan lag yin par sgrub pa'i rtags de lta bu mi mthun phyogs las ldog par tshad mas ma grub pa'i phyir /
mi mthun phyogs las ldog pa med pa'i rtags kyang rtags yang dag ma yin no zhes sngar rang don le'ur bshad zin to / /
skabs 'dir /
rgya 'grel rnams su /
'don pa ni 'don pa gzhan sngon du song ba'o / /
zhes spyod pa ba zer ba la /
rgyas pas b+ha ra ta 'don pas ma nges par brtsod pa na /
rig byed khyad par can yin pa'i phyir ro zhes lan brjod na /
rig byed la khyad par ci zhig yod /
gang zhig gzhan du gnod par mi nus pa'o zhe na /
'di ni lan ma yin te /
mi mthun pa'i phyogs dang 'gal ba med pa'i khyad par gyis ni /
de las gtan tshigs bzlog par mi nus so /
zhes rig byed dgag pa'i skabs su gsungs pa'i rang 'grel gyi tshig de dag drangs pa ni /
rtags mi mthun phyogs las @# / /
ldog pa med pa'i rgyu mtshan gyis /
de sgrub kyi rtags yang dag yin pa 'gog pa'i mtshon byed du drangs pa tsam yin no / /
bod kyi TIk byed mang pos /
rigs pa can gyi phyogs tshig sgrub ngag gi yan lag yin pa'i sgrub byed dang /
de'i skyon spong rim pa gnyis po de ltar du bsu ba'i cha nas rigs sgo'i 'grel byed mkhas pa'i bzhad gad kyi gnas yin te /
sgrub byed skyon spong de dag phyogs tsheg sgrub ngag gi yan lag yin pa'i sgrub byed dang skyon spong du 'brel ba med pa'i phyir te /
sgrub byed des phyogs tshig sgrub ngag gi yan lag yin pa sgrub mi nus shing /
skyon spong de dag gis nga'i skyon spong mi nus pa'i phyir /
zhes 'chad pa ni de bas kyang mkhas pa'i bzhad gad kyi gnas yin te /
slob dpon chos grags kyang /
gal te de la'ang nus yod de /
zhes sogs kyi phyogs snga ma bsu ba'i cha nas mkhas pa'i bzhad gad kyi gnas yin par thal /
phyogs tshig la brten nas rtags tshig 'jug pa de phyogs tshig sgrub ngag gi yan lag yin pa'i sgrub byed du 'brel ba med pa'i phyir /
gzhung 'di nyid ji lta ba bzhin du 'chad shes pa sngon chad gangs ri'i khrod du ma byung bar snang ngo / /
gnyis pa brjod bya don gyi rang bzhin bshad pa la shugs kyi bstan bya bsgrub bya'i rang bzhin bshad pa dang /
dngos kyi bstan bya rtags kyi rab dbye bshad pa gnyis /
dang po la /
rang lugs kyi dam bca' mtshan nyid bshad ba /
gzhan lugs kyi dam bca'i mtshan nyid dgag pa /
gzhan gyi dam bca' ltar snang gi dpe dgag pa dang gsum /
dang po la /
phyogs kyi mtshan nyid gsungs pa'i dgos pa bshad pa dang /
mtshan nyid de nyid gtan la dbab pa gnyis /
dang po ni /
gal te /
phyogs sgrub ngag gis dngos su bstan bya ma yin na /
ci'i phyir khyed gzhan don rjes dpag gi skabs su phyogs kyi mtshan nyid 'chad ce na /
phyogs ni /
sgrub byed tshul gsum brjod pa'i shugs la rtog par bya ba'i don can nyid yin pas /
sgrub ngag gis dngos su bstan bya ma yin yang /
gzhan dag phyogs kyi rang bzhin la log par smra ba mthong bas /
de dag gi rmongs pa med par bya ba'i phyir /
phyogs kyi mtshan nyid bshad pa yin no / /
gnyis pa mtshan nyid de nyid gtan la dbab pa la /
mtshan nyid kyi tshig zur dang po bzhi'i don bshad pa dang /
tshig zur tha ma ma bsal ba'i don bshad pa'o / /
dang po la /
tshig bzhi'i dgos pa mdor bstan pa dang /
rtogs dka' ba'i dgos pa rgyas par bshad pa gnyis /
dang po ni /
tshad ma mdor /
ngo bo kho na rang nyid dang / /
'dod dang ma bsal bstan par bya /
zhes gzhan don bsgrub bya'i mtshan nyid gsungs pa de la ngo bo dang /
kho na'i tshig phrad dang /
bdag nyid dang /
'dod pa zhes pa gzhan don bsgrub bya de'i mtshan nyid kyi tshig gi zur bzhi yis /
gzhan don bsgrub bya yin na gang la bsgrub byar song ba'i phyi rgol gyis ma grub pa dang /
de'i tshe @# / /
sgrub byed du bkod pa min pa dang /
dngos su sgrub ngag gis ma brjod kyang /
don gyis bsgrub byar brjod pa dang /
rgol ba rang nyid kyis bsgrub byar khas blangs pa zhig dgos so / /
zhes pa rnams yongs gcad kyi dgos par bzung ba yin no / /
de'i phyir sgra mnyan bya yin pa lta bu grub zin pa dang /
ma grub tu zin kyang de'i tshe sgrub byed du bkod pa dpe dang gtan tshigs ma grub pa lta bu dang /
gzhan gyi don byed pa tsam lta bu rgol ba'i 'dod yul ma yin pa dang /
rgol ba rang gis de'i tshe khas ma blangs pa'i bstan bcos mkhan po'i 'dod pa la sogs pa rnams phyogs yin pa rnam par bcad pa yin no / /
de yang skabs 'dir ma bsal ba'i tshig gi dgos pa ma gsungs pa ni /
de nyid bshad pa'i gzhi che bas /
'dir tshig gzhan dag gi dgos pa dang lhan cig tu ma bshad par zur du bshad pa yin no / /
yang na kho bo ni 'di ltar sems te /
rang lugs kyi dam bca' yang dag gi mtshan nyid bshad pa dang /
rang lugs kyi dam bca' ltar snang gi dpe bshad pa dang /
gzhan lugs kyi dam bca' yang dag gi mtshan nyid dgag pa dang /
gzhan lugs kyi dam bca' ltar snang gi dpe dgag pa ste /
rnam pa bzhir 'gyur ba las /
gzhan don bsgrub bya'i mtshan nyid kyi tshig zur ma bsal ba de nyid rgyas par 'chad pa dang /
rang lugs kyi dam bca' ltar snang gi dpe rgyas par 'chad pa byed pa gcig pas /
de'i phyi ma bsal ba logs su bkar nas bzlog phyogs bsal ba dang bcas te rgyas par bshad pa yin no / /
byed pa gcig gis 'grub pa'i rgyu mtshan yang ma bsal ba'i don rgyas par 'chad pa la /
de'i bzlog phyogs bsal ba rgyas par bshad dgos te /
dgag bya ma shes par de bcad pa'i dgag pa mi shes pa'i phyir ro / /
bsal ba rgyas par bshad pa na /
dam bca' ltar snang gi dbye ba yang rgyas par bshad pa yin te /
dam bca' gang gi don la tshad ma dang /
khas blangs sogs kyi gnod pa de nyid dam bca' ltar snang yin pa'i phyir ro / /
bod snga ma khas cig na re /
tshad mas bsal ba gzhan don bsgrub bya'i mtshan nyid 'jug mi 'jug dpyod pa'i gzhir mi rung ba'i phyir /
skabs 'dir ma smos pa yin no zhes zer ro / /
de ni mi 'thad de /
grangs can sgra rtag pa gzhan don bsgrub byar khas len pa'i tshe /
sgra rtag pa gzhan don bsgrub bya yin pa 'gog pa dang /
ma yin par sgrub pa'i rtags yang dag mi srid par thal /
tshad mas bsal na gzhan don bsgrub bya'i mtshan nyid 'jug mi 'jug dpyod pa'i gzhir mi rung dgos pa'i phyir /
des na TIk byed gzhan dag gis /
skabs 'dir rang lugs kyi gzhan don bsgrub bya'i mtshan nyid la /
mdor bstan /
rgyas bshad gnyis /
rgyas bshad la /
'dod pa dang /
rang nyid dang /
ma bsal ba rgyas par bshad pa gsum /
zhes pa'i bsdus don 'god pa ni /
gzhung gi tshig tsam la yang ma brtags pa ste /
de ltar na @# / /
mdor bstan du /
ma bsal ba mdor bstan pa med par de nyid kyi rgyas bshad bkod na /
rtsom pa po bstan bcos kyi brda la ma byang bar 'gyur te /
mdor bstan du yod kyang rtogs sla ba la bsams nas de'i rgyas bshad mi byed pa ni /
bstan bcos mkhan po dag gi lugs la yongs su grags kyang /
mdor bstan med pa'i rgyas bshad dang /
rgyas bshad med pa'i don bsdu sogs ni lus med pa'i yan lag dang 'dra bar /
rang nyid ngo tsha ba'i gnas su byed pa yin no / /
gzhan yang mdor bstan du ma bsal ba mi slos pa'i rgyu mtshan tshad mas bsal ba gzhan don bsgrub bya'i mtshan nyid 'jug mi 'jug dpyod pa'i gzhir mi rung ba nyid yin par smras nas /
rgyas bshad du /
bsdus don de ltar 'god pa ni khas blangs nang 'gal ba yin te /
shes bya chos can 'dod pa dang /
rang nyid kyi rgyas bshad dang /
ma bsal ba'i rgyas bshad rgyun gcig tu 'chad mi rigs par thal /
tshad mas bsal ba gzhan don bsgrub bya'i mtshan nyid 'jug mi 'jug dpyod pa'i gzhir mi rung ba'i phyir /
rtags gsal dngos /
ma khyab na /
de yin pa la /
ngo bo tshig phrad bdag nyid 'dod /
ces sogs kyi skabs su ma bsal ba mdor bstan mi 'chad pas khyab pa bung /
'o na /
tshig zur bzhi'i dgos pa 'chad pa na /
mdor bstan dang /
rgyas bshad gnyis su byas nas /
ma bsal ba'i dgos pa 'chad pa la /
mdor bstan dang /
rgyas bshad gnyis mi byed pa ci zhe na /
shin tu yod de /
khas blangs de yang /
zhes sogs sho lo ka gcig ni ma bsal ba mdor bstan yin cing /
lhag ma rnams de'i rgyas bshad yin pa'i phyir /
ro / /
'o na kun las btus su yang /
rang nyid dang /
'dod pa gnyis /
rang nyid dang por smos shing /
'dir yang mdor bstan gyi skabs su /
ngo bo tshig phrad bdag nyid 'dod /
ces rang nyid dang por smos pa la /
dgos pa 'chad pa'i tshe /
rgol bas khas blangs pa bzung ngo /
zhes rang nyid kyi dgos pa tha mar smos shing /
rgyas bshad du yang 'dod pa rgyas bshad kyi mjug tu /
rang nyid rgyas bshad 'byung ba'i phyir /
bshad bya dang 'chad byed go rims mi mthun pa dang /
mdor bstan dang /
rgyas bshad go rims mi mthun pa'i skyon du 'gyur ro zhe na /
bshad par bya ste /
mdor bstan gyi skabs su rang nyid dang por smos pa ni /
rang nyid ces pa'i tshig de kho na zhes pa'i tshig dang /
tshig gzhan gyis bar ma chod par bstan par bya ba'i phyir yin no / /
de ltar bstan pa la dgos pa ci yod ce na /
rang nyid ces pa'i tshig gis gzhan bstan bcos mkhan po'i 'dod pa thams cad phyogs yin pa gcod pa de kho na zhes pa'i tshig dang phrad pa la rag las pa'i phyir te /
'di ltar kho na zhes pa'i tshig ni /
tshig gzhan dang phrad na don ston gyi /
ma phrad na mi ston pas /
de'i phyir tshig phrad ces bya la /
de yang ngo bo zhes pa'i tshig dang phrad pa las /
@# / /
bsgrub bya kho nar zhes par 'gyur ba'i phyir /
de lta sgrub byed du bkod pa gzhan don bsgrub bya yin pa gcod cing /
rang nyid ces pa'i tshig dang phrad pa ni rgol ba kho nas khas blangs pa zhes par 'gyur bas /
bstan bcos mkhan po'i 'dod pa thams cad phyogs yin pa gcod nus pa yin gyi /
rang nyid ces pa'i tshig de kho na zhes pa'i tshig dang ma phrad na /
rgol ba rang nyid kyis khas blangs zhes pa tsam du 'gyur zhing /
de ltar na tshig des bstan bcos mkhan po'i 'dod pa thams cad rgol ba rang nyid kyis khas blangs pa yang yin pas gzhan don bsgrub bya yin nam snyam du dogs pa mi chod do / /
des na rgol ba rang nyid kho nas khas blangs pa zhes pa go ba la /
kho na zhes pa'i tshig dang phrad dgos pas /
rang nyid ces pa 'dod pa'i thog mar smos pa yin te /
'dod pa thog mar smos na /
rang nyid dang kho na'i bar du 'dod tshig gis chod pas de gnyis phrad dgos par mi shes pa'i phyir ro / /
de lta na yang dgos pa 'chad pa'i skabs su 'dod pa'i dgos pa sngon la bshad pa ni /
'dod tshig gi dgos pa rgol ba rang gi zhe 'dod pa ma yin pa'i don rnams gzhan don bsgrub bya yin pa gcod pa yin cing /
rang nyid kyi dgos pa ni gzhan bstan bcos mkhan po'i 'dod pa phyogs yin pa gcod pa yin la /
rgol ba'i 'dod yul ma yin pa khyab byed dang /
gzhan bstan bcos mkhan po'i 'dod pa de'i khyab bya yin pas /
khyab byed dang por bkag na /
khyab bya dgag sla bar dgongs nas /
mdor bstan dang rgyas bshad kyi skabs su /
'dod pa'i dgos pa sngar smos shing rang nyid kyi dgos pa phyis smos so zhes bya ba'i tshul 'di dag gis /
gzhung lugs byi dor rmad du byung ba bgyis pa la /
rigs pa'i dbang phyug thugs dgos par gyur cig /
de yang kun las btus kyi gzhung gi 'gyur kha cig las /
ngo bo kho na bstan bya ba /
rang nyid 'dod dang ma bsal ba /
zhes 'byung zhing /
'gyur kha cig las /
ngo bo kho na rang nyid dang / /
'dod dang ma bsal bstan par bya / /
zhes 'byung zhing /
'gyur gzhan las /
rang gi ngo bo kho na bstan / /
bdag 'dod rang gi chos can la /
mngon sum don dang rjes dpag dang / /
yid ches grags pas ma bsal ba /
zhes 'byung ba rnams ni /
'gyur khyad ma gtags don la khyad par med cing /
bod kha cig /
ngo bo kho na 'dod pa dang / /
rang nyid ma bsal bstan par bya /
zhes bsgyur nas 'chad pa ni /
tshig phrad dang rang nyid 'brel bar ston pa'i gnad zab mo ma rtogs par bdag nyid chen po sun 'byin pa'i rang bzo yin no / /
de la mtshan nyid kyi tshig zur lnga'i nang nas ngo bo la rgyas bshad mi mdzad pa ni /
gzhan don bsgrub bya yin na phyi rgol gyis grub zin pa zhig dgos par 'dod pa'i rgol ba su yang med pas log rtog gi gzhi chung ba'i phyir yin la /
gzhan rnams ni /
log rtog gi gzhi cha bas rgyas bshad mdzad pa yin no / /
gang dag kho na zhes pa'i tshig gi dgos pa la rgyas bshad ma mdzad par 'dod pa de @# / /
dag ni /
rang nyid 'dod pa brjod pa yis /
zhes sogs kyi gzhung la lta ba'i bya ba ma byas par zad do / /
'on kyang rang nyid kyi dgos pa 'chad pa'i zhar la gsungs pa ni dgos pa'i dbang gis yin no / /
gnyis pa rtogs dka' ba'i dgos pa rgyas par bshad pa la /
'dod pa dang /
rang nyid kyi dgos pa rgyas par bshad pa gnyis /
dang po la /
yongs gcod kyi dgos pa bshad pa dang /
rnam bcad kyi dgos pa bshad pa gnyis /
dang po ni /
phyogs kyi mtshan nyid kyi zur du 'dod pa smos pa chos can /
dgos pa yod de /
ngag tu dngos su ma brjod na yang /
rgol ba'i zhe bas 'dod pas khyab pa'i phyogs yin na /
gzhan don bsgrub bya yin dgos so zhes shes par bya ba'i ched du smos pa yin pa'i phyir /
dper na grangs can gyis /
mig la sogs pa chos can /
gzhan gyi don byed de /
'dus shing bsags pa yin pa'i phyir /
dper na mal cha dang bstan bzhin zhes bkod pa na /
bdag gi don byed pa dngos sum smras kyang /
grangs can rang nyid kyis bdag don byed pa rtags de'i bsgrub byar 'dod dgos pa bzhin no / /
zhes bya ba ni bod kyi TIk byed phal che ba'i 'dod pa yin la /
mi mkhas pa kha cig ni /
bdag don byed par rang lugs la yang bsgrub bya yin par 'dod de /
de lta na bdag don byed pa skabs 'di'i bsgrub bya'i mtshan nyid dag dang ldan par khas len dgos mi dgos legs por soms shig /
gzhung gi 'chad tshul snga ma 'di nyid la brgal zhing brtag pa 'di yod de /
'dod pa zhes pa'i tshig gi yongs gcod kyi dgos pa gzhan don bsgrub bya yin na /
de'i tshe ngag tu dngos sum ma brjod kyang rgol ba'i zhe 'dod la don gyi bsgrub byar khas blangs pa zhig dgos /
zhes pa de yin nam /
rgol ba'i zhe 'dod kyis bsgrub byar khas blangs na bsgrub bya yin dgos so zhes ston pa gang yin /
dang po ltar na /
ma brjod na yang 'dod pas khyab /
zhes pa'i sbyor ba 'god pa'i skabs su /
phyi ma nyid yongs gcod kyi dgos par smras pa dang 'gal /
gnyis pa ltar na /
shes bya chos can /
'dod tshig gi don tshang na gzhan don bsgrub bya yin pas khyab par thal /
rgol ba'i zhe 'dod kyis bsgrub byar khas blangs na /
gzhan don bsgrub bya yin pas khyab pa'i phyir /
ma grub na de 'dod tshig gi yongs gcod kyi dgos pa yin pa bud /
gang byas na rtag pas khyab /
dper na nam mkha' bzhin /
sgra yang byas so zhes grangs can gyis sangs rgyas pa la bkod pa na /
sgra rtag pa chos can /
gzhan don bsgrub bya yin par thal /
rgol ba'i zhe 'dod kyis bsgrub byar khas blangs pa'i phyir /
'dod na /
de ma yin par thal /
tshad mas bsal ba'i phyir /
des na ngag tu dngos su ma brjod kyang /
rgol ba'i zhe 'dod kyis bsgrub byar khas blangs pa yin na /
gzhan don bsgrub bya yin dgos so zhes shes par bya ba'i phyir 'dod tshig smos par 'dod pa ni /
lkugs pa'i 'ju @# / /
bag go /
gal te /
rgol ba'i zhe 'dod kyis phyogs yin na /
gzhan don bsgrub bya yin par shes pa'i phyir du 'dod tshig smos par 'dod kyi /
rgol ba'i zhe 'dod kyis phyogs su khas blangs pa yin na /
gzhan don bsgrub bya yin par shes pa'i phyir du smos par mi 'dod pas skyon med do zhe na /
khas blangs pa zhes pa'i tshig phri ba tsam gyis khyad par ci yang mi 'thob ste /
'di ltar shes bya chos can /
rgol ba'i zhe 'dod kyi phyogs yin na /
phyogs yin pas khyab par thal /
rgol ba'i zhe 'dod kyi phyogs yin na /
gzhan don bsgrub byar shes pa'i phyir du /
slob dpon phyogs glang gis /
'dod tshig smos pa yin pa'i phyir /
'dod na /
grangs can gyis sangs rgyas pa'i ngor /
mig sogs chos can /
bdag don byed de /
'dus shing bsags pa'i phyir /
zhes bkod pa na /
mig sogs bdag don byed par sgrub pa la /
'dus bsags chos can /
rtags yang dag yin par thal /
rgol ba'i zhe 'dod kyi rtags yang dag yin pa'i phyir /
der thal /
rgol ba rang lugs kyi rtags yang dag yin pa'i phyir /
de bzhin du /
sgra rtag pa yang chos can /
phyogs yin par thal /
rgol ba'i zhe 'dod kyi phyogs yin pa'i phyir /
zhes sogs brjod par bya'o / /
des na kho bo ni gzhung 'di dag gi don 'di ltar 'chad de /
mdor bstan du /
ma grub sgrub byed min don brjod /
zhes pa'i skabs su 'dod pa zhes pa'i tshig gis ngag tu dngos su ma smas kyang /
rgol ba'i zhe 'dod kyis don gyi bsgrub byar brjod pa zhig dgos /
zhes bstan par smras pa la /
gzhan don bsgrub bya yin na ngag tu dngos su smras pa zhig dgos kyi /
ngag tu dngos su ma smras kyang rgol ba'i zhe 'dod kyis bsgrub byar khas blangs pa de 'dra med do zhe na /
de'i tshe ngag tu dngos su ma brjod na yang snga rgol gyi zhe ba'i 'dod pas khyab pa'i sgo nas don gyis bsgrub byar 'dod cing khas blangs pa yod de /
dper na /
grangs can gyis /
mig sogs chos can /
gzhan don byed de /
'dus shing bsags pa yin pa'i phyir /
mal cha dang stan bzhin zhes bkod pa na /
bdag gi don byed pa ngag tu ma smras kyang zhe 'dod kyis bsgrub byar khas blangs pa bzhin no / /
zhes pa ste /
sngon med pa'i legs par bshad pa'o / /
kun las btus kyi 'grel bar /
bdag nyid ces bya ba 'dis ni /
bstan bcos la mi ltos pa'i khas blangs pa bstan pa yin no / /
zhes bshad pa la /
kha cig na re /
rang nyid kyi sgras bstan bcos mkhan po'i 'dod pa thams cad phyogs yin pa sel bar kun las btus kyi rang 'grel du bshad pa dmigs bsal de mi 'thad par thal /
rang nyid kyis sgras rgol ba rang gis khas ma blangs pa thams cad gzhan don bsgrub bya yin pa gcod pa'i phyir /
mdor na rgol bas khas blangs bzung ngo / /
zhes smras pa ltar na /
rgol ba rang nyid kyis khas ma blangs pa thams cad gzhan don bsgrub bya yin pa rang nyid @# / /
kyi tshig gis gcod dgos par 'gyur zhing /
de lta na /
kun las btus kyi rang 'grel du /
bstan bcos mkhan po'i 'dod pa gcig pu dmigs kyis bsal nas /
de nyid gzhan don bsgrub bya yin pa gcod pa rang nyid kyi tshig gi dgos pa yin pa bshad pa mi 'thad do / /
zhe na /
rang nyid ces pa'i tshig gis rgol ba bdag nyid las gzhan gyi 'dod pa thams cad phyogs yin pa bzlog na yang kun las btus kyi 'grel par bdag nyid kyi sgra bstan bcos mkhan po'i 'dod pa phyogs yin pa gcod byed du dmigs kyis bsal te /
bshad pa de dogs pa'i gnas ni bzlog pa'i ched du yin te /
'di ltar /
rgol ba rang las gzhan gyi 'dod pa thams cad phyogs ma yin par mtshungs kyang /
rang gis tshad mar khas blangs pa'i bstan bcos mkhan po'i 'dod pa thams cad phyogs yin par 'dzin pa'i dogs pa shas che zhing /
de'i tshe phyi rgol gyis khas blangs pa rnams kyang snga rgol gyis bkod pa'i rtags de'i bsgrub bya yin nam snyam du 'dzin pa sogs kyi dogs pa'i gnas med pa de'i phyir rang 'grel du /
dmigs bsal 'di ni dogs pa de bzlog pa'i don du byas pa yin no / /
zhes bya ba ni /
lha dbang blo'i dgongs pa yin zhing /
'on kyang 'dod tshig gi dgos pa 'chad pa'i skabs yin pas /
skabs su bab par ma mthong ngo / /
des na rgyan mkhan po'i dgongs pa bzhin bshad par bya ste /
'di ltar 'dod pa zhes pa'i tshig gis rgol ba rang nyid mi 'dod pa'i don thams cad phyogs yin pa bcad pa'i phyir /
rgol bas khas ma blangs pa'i bstan bcos mkhan po'i 'dod pa yang phyogs yin par bcad par gyur la /
de ltar na kun las btus kyis rang 'grel du /
rang nyid ces bya bas ni /
bstan bcos la mi ltos par khas blangs pa ston par byed do / /
zhes bstan bcos mkhan po'i 'dod pa phyogs yin pa bzlog pa'i phyir du /
rang nyid smos dgos par bshad pa dang 'gal lo / /
zhe na /
'dod pa zhes pa'i tshig des /
rgol ba rang nyid las gzhan gyi 'dod pa thams cad phyogs yin pa bzlog na yang 'ga' zhig bstan bcos mkhan po'i 'dod pa thams cad rgol ba'i 'dod pa yang yin zhing /
des na phyogs yin no snyam du dgongs pa mthong bas /
de lta bu'i dogs pa'i gnas ni bzlog pa de'i don du rang nyid ces pa'i tshig 'di ni byas pa yin zhing /
de'i phyir kun las btus kyi 'grel bar /
bdag nyid kyi sgra bstan bcos mkhan po'i 'dod pa phyogs ma yin par shes pa'i phyir du smos pa yin par bshad pa yin pas 'gal ba med do zhes bya ba ste /
dbyis phyin pa'i bshad pa yin no / /
gal te /
rgol ba'i zhe bas mi 'dod pa'i don sgrub bya ma yin par /
rgol ba'i zhe 'dod kyi tshogs don 'ba' zhig bsgrub bya yin na /
de phyin ci log tu byed pa'i 'gal ba yang gcig kho nar 'gyur dgos @# / /
shing /
de lta na grangs can gyis mig sogs bdag don byed par sgrub pa la /
'dus pa sogs rtags su bkod pa'i tshe /
rtags de nyid chos kyi khyad par sgrub pa dang /
chos can gyi khyad par sgrub pa sogs kyi 'gal rtags du mar dbye ba byed par mi 'thad par 'gyur ro zhe na /
skyon med de /
zhe 'dod kyi tshogs don gcig yin kyang /
de ni sgra'i sbyor tshul la ltos nas /
chos kyi khyad par dag dang chos can gyi khyad par sgrub pa'i 'gal rtags du mar dbyer rung ba yin par brjod pa yin pa'i phyir /
zhes bya ba ni /
slob dpon lha dbang blo'i bshad pa'o / /
rgyan mkhan po ni 'di ltar 'chad de / /
gal te /
mig sogs gzhan don byed pa de sgrub kyi zhe 'dod kyi bsgrub byar rgol bas khas blangs pa yin na /
mig sogs chos can dang /
bdag don byed pa zhe 'dod kyi bsgrub bya'i chos su 'gyur dgos la /
de ltar na /
slob dpon phyogs kyi glang pos chos kyi khyad par phyin ci log tu sgrub pa'i phyir 'gal ba yin no / /
zhes bya ba la sogs pas bdag don byed pa de de sgrub kyi chos kyi khyad par dang /
chos can kyi khyad par sogs su bshad pa ji ltar yin zhe na /
rgol ba'i zhe 'dod kyis bsgrub bya'i chos su bzung ba'i bdag don byed pa de nyid /
grangs can gyis bkod pa'i smras tshod kyi sbyor ba 'gog pa na /
chos kyi khyad par du sbyor ram /
chos can gyi khyad par du sbyor /
zhes sogs su brtags nas 'gog pa'i 'gog tshul ltos nas slob dpon gyis chos kyi khyad par dag dang /
chos can gyi khyad par du brjod pa tsam yin pas mi 'gal lo / /
zhes pa ste shin tu legs so / /
grangs can gyi sbyor ba dag gi don ni /
kho bos tshad ma yid kyi mun sel du rgyas par bshad zin to / /
ma brjod na yang zhes sogs kyi gzhung gi don 'chad pa la /
thog mar /
gces pa'i gnad 'di ltar go bar bya ste /
grangs can gyis /
mig sogs chos can /
gzhan don byed de /
'dus shing bsags pa yin pa'i phyir /
mal cha dang stan bzhin zhes smras pa la /
slob dpon dbyig gnyen gyis /
gal te bdag gzhan de ma grub /
dpe la'o /
zhes sogs kyi sgo nas khyod kyis gzhan zhes pa bdag la bsams pa yin pas /
rtags de nyid bsgrub bya dang 'gal ba dang /
dpe bsgrub bya'i chos kyis stong bar 'gyur ro / /
zhes pa'i skyon brjod pa la /
grangs can na re /
bdag don byed pa dngos su ma smras pa'i phyir /
bsgrub bya'i chos ma yin zhing /
de'i phyir mig sogs bdag don byed pa yang bsgrub bya ma yin te /
dngos su ma smras pa'i phyir de bas na rtags dam bca' dang 'gal ba dang /
dpe bsgrub bya'i chos kyis stong ba'i nyes pa yang med cing /
de'i phyir rtags de la rtags dam bca' dang 'gal ba dang /
dpe bsgrub bya'i chos kyis stong ba'i nyes pa brjod pa ni /
'phel ba dang mtshungs pa'i ltag chod yin no zhes zer ro / /
de lta bu'i grangs can gyi lan de nyid mi 'thad par bstan @# / /
pa'i phyir /
slob dpon phyogs kyi glang pos kyang /
grangs can gyi rtags de dag chos kyi khyad par phyin ci log tu sgrub pa'i phyir 'gal ba yin no /
zhes bya ba la sogs pa gsungs shing /
'dir yang /
'dod tshig gi dgos pa la rtsod pa spang pa'i phyir /
ngag tu dngos su ma smras pas bdag don byed pa de sgrub kyi bsgrub byar 'dod mi dgos so zhes zer ba dgag par bzhed nas /
ma brjod na yang 'dod pas khyab / /
bdag gi don bzhin bsgrub byar 'dod /
ces gsungs shing /
de nyid bsgrub pa'i phyir /
ma brjod na yang /
zhes sogs rkang pa gnyis gsungs la /
mig sogs bdag don byed pa zhe 'dod kyi bsgrub byar 'dod dgos pa'i rgyu mtshan des na /
slob dpon dbyig gnyen gyis brjod pa'i sun 'byin de ltag chod ma yin no zhes ston pa ni /
de dper zhes sogs rkang pa bzhi'o / /
ma brjod na yang zhes sogs rkang ba gnyis po de'i sgrub byed 'chad pa ni /
gal te zhes sogs rkang pa bzhi'o / /
des na slob dpon dbyig gnyen gyis brjod pa'i sun 'byin gyi tshul des grangs can gyi zol sbyor gcig bur ma zad /
rgyang pan gyi gnyis bcas kyi sbyor ba la sogs pa'i zol sbyor rnams kyang khegs par bstan pa ni /
'dis ni zhes sogs so / /
de ni tshig gi don bshad par bya ste /
gal te de'i tshe /
bdag don byed pa dngos su ma smras kyang /
zhes 'dod la mig sogs bdag don byed pa sgrub 'dod pa yin par gang las shes zhe na /
de'i tshe bdag don byed pa dngos su ma brjod na yang /
mig sogs bdag don byed pa grangs can gyis bsgrub byar zhe bas 'dod pa ni /
sgrub byed 'gog pa'i skabs sam shugs las rtogs par 'gyur pa yin te /
bdag sgrub pa'i phyir du tshul da ltar bkod pa'i phyir ro / /
de'i phyir /
bdag don byed byed pa nyid /
zhe 'dod kyi bsgrub bya'i chos su song bas de bsgrub kyi bsgrub bya'i chos de mthun /
dper rjes 'gro med pa'i skyon yang yod de /
ji skad du slob dpon dbyeg gnyen gyis bdag de nyid gzhan gyi sgras brjod na de'i tshe dpe la ma grub ces bshad pa bzhin te /
der ma zad /
mig sogs bdag don byed pa zhe 'dod kyi bsgrub byar song bas /
mig sogs chos can /
gzhan don byed de /
'dus shing bsags pa yin pa'i phyir /
zhes bkod pa der ni rtags 'dus bsags de /
'dod yul gyi bsgrub bya la gnod byed yin pas /
rtags dam bca' dang 'gal ba'i nyes par yang 'gyur ro / /
gal te ma brjod na yang 'dod pa ni /
skabs las rtogs par 'gyur ba'i rgyu mtshan ci zhe na /
gal te grangs can dang /
sangs rgyas pa bdag yod med gang la rtsod pa na /
bdag sgrub par 'dod pa yis /
'dus bsags sgrub byed du bkod pa'i sbyor ba de lta bu la mig sogs bdag don byed pa de zhe 'dod kyi bsgrub bya yin na /
bsgrub bya ci yin te /
bsgrub bya gang yang med par 'gyur te /
gzhan don byed pa dang /
bdag don byed pa gang yang de'i tshe mig sogs @# / /
la bsgrub byar mi 'thad cing /
gzhan yang med pa'i phyir ro / /
gal te de'i tshe mig sogs gzhan don byed pa de nyid bsgrub bya min pa las /
gzhan du yin na rtags des rgol ba sgrub par mi 'dod pa'i don bsgrubs pa'am /
phyi rgol gyi dor sgrub byed bkod pa 'bras bu med par 'gyur te /
mig sogs de rang las gzhan pa'i 'bras bu skyed pa'i don byed pa tsam phyi rgol sangs rgyas pas kyang /
sngar nas grub zin cing /
grangs can rang nyid kyang de tsam zhig skabs 'dir sgrub mi 'dod pa'i phyir /
'di ni lha dbang blo'i dgongs pa yin la /
rgyan mkhan po ltar na /
gal te /
de'i tshe bsgrub bya ci yang med pa las gzhan du yod na mig sogs bdag don byed pa dang /
mig sogs gzhan don byed pa gnyis las ma 'das pas /
de gnyis gang bsgrub bya yin /
gal te mig sogs bdag don byed pa bsgrub bya yin na /
rtags dam bca' dang 'gal ba dang /
dpe bsgrub bya'i chos kyis stong ba'i skyon so na gnas pas /
grangs can la mi 'dod pa thog tu bab par 'gyur ba'am /
yang na /
mig sogs gzhan don byed pa bsgrub bya yin na /
rtags de la brten nas sangs rgyas pa'i ngor bdag 'grub pa'i 'bras bu'am /
dgos pa gang yang med par 'gyur te /
mig sogs kyis 'bras bu bskyed par grub pas /
bdag 'grub pa la ci yang mi phan pa'i phyir ro / /
skabs 'dir lha dbang blo'i 'grel par /
gzhan du na /
gal te rtsod pa'i gzhi 'gyur ba bsgrub par bya ba ma yin pa de'i tshe mi 'dod par 'gyur te /
dper na sngar ming can dang 'grel ba las /
sngar sgra'i ngo bo don dang ldan pa yin te /
rnam par dbye ba mthong ba'i phyir ro / /
zhes bya ba lta bu'o zhes sogs bshad pa ni /
brda sprod pa'i slob mas smras pa'i zol sbyor dper bkod pa tsam yin pa la /
de ltar ma go bar mkhas par grags pa kha cig gis mi 'dod pa ste /
mings gi sgra phyi rol gyi don ldan yin pa de sgrub kyi bsgrub byar 'gyur zhing /
sgra bye brag tu bshad du yod par smra ba'i brda sprod pa'i dor /
ming gi sgra phyi rol gyi don ldan tsam du bsgrubs pa 'bras bu med par 'gyur /
zhes sogs kyi bshad pa byed cing /
de nyid lha shAk gi dgongs par smra ba ni /
lha dbang blo'i 'grel bar /
'bras med 'gyur /
spyir gzhan gyi don nyid bsgrub par bya bar mi 'gyur ro / /
zhes bshad pa la blta ba'i bya ba tsam yang ma byas par 'doms dkris dang /
mgo'i cod pan nor ba'i mkhas pa khyod kyis /
rang gi mig dang /
yid kyi dbang po gnyis ka'i ngang tshul gsal bar byas so / /
'o na 'grel par bkod pa'i dpe de nyid ji ltar bu zhe na /
'di ltar brda sprod pa'i ston pa drang srong b+ha tri ha ris /
shes dang ldan dang phyi don dang / /
rang gi ngo bo nyid kyang de / /
de de sgras brjod pas rtogs pas / /
spyi ni 'grel bar rab tu gnas zhes go'u zhes pa lta bu'i sgra gcig brjod 'dod shes pa'i don dang /
phyi rol @# / /
nog sogs 'dus pa'i gong bu'i don dang /
go dang o dang u gsum gyis khyad par du byas pa'i sgra rang gi ngo bo dag brda la mi ltos par go bar byed ces don gsum ldan du 'dod do / /
de'i slob ma sgra bye brag tu bshad du yod par 'dod pa dang /
med par 'dod pa gnyis yod cing /
sgra la lhas byin zhes pa lta bu ming gi sgra dang /
ba lang zhes pa lta bu rigs kyi sgra gnyis las /
bye brag tu bshad du yod par 'dod pa dag /
sgra gnyi yang brda ma sbyar ba'i sngon rol nas /
lhas byin pa'i don gyis na lhas byin zhes pa dang /
'gro ba'i don gyis na ba lang zhes phyi rol gyi don ldan du mtshungs par 'dod la /
ngo bo nyid kyi don ldan du mi 'dod do / /
bye brag tu bshad du med par 'dod pa dag /
rigs kyi sgra de ltar yin yang /
ming gi sgra brda ma sbyar ba'i sngon rol nas ngo bo nyid kyi don ldan yin gyi /
phyi rol gyi don ldan ma yin par 'dod pas /
rgol ba 'dis rgol ba cig shes kyi ngor /
ming gi sgra ngo bo nyid kyis don ldan du zol sbyor gyis sgrub 'dod nas /
ming gi sgra chos can /
brda'i sngon rol nas don ldan yin te /
sgra'i rnam dbye brgyad dang ldan par mthong ba'i phyir /
phyi rol gyi don ldan rnam dbye'i mtha' can gyi sgra bzhin no / /
zhes 'god par byed la /
de'i tshe /
ngo bo nyid kyi don ldan zhe 'dod kyi bsgrub bya ma yin par /
brda'i snga rol nas don ldan yin pa tsam bsgrub bya yin na /
rtags 'god pa bo'i rgol pa rang nyid kyis sgrub par mi 'dod pa'i don bsgrubs pa dang /
phyi rgol sgra bye brag tu bshad du yod par 'dod pa'i ngor /
grub zin bsgrubs pas 'bras bu med par 'gyur ba bzhin /
zhes pa'o / /
de ltar na /
grangs can gyi zol sbyor la /
slob dpon dbyig gnyen gyis bkod pa'i sun 'byin de nyid gnod byed yang dag tu bstan nas /
sun 'byin des /
rgyang phan gyi gnyis bcas kyi sbyor ba yang khegs par zhar byung gi tshul gyis ston pa ni /
grangs can gyi zel sbyor 'gog pa'i rigs pa 'dis ni /
rgyang phan gyi gnyis bcas kyi sbyor ba la yang /
zhe 'dod kyi bsgrub bya'i chos dpe la rjes 'gro med pa dang /
rtags dam bca' dang 'gal ba'i nyes pa dag bstan pa yin te /
de yang rgyang phan pas /
sangs rgyas pa'i ngor lus sems rdzas gcig tu bsgrub par 'dod cing /
lus sems rdzas gcig pa'i skyes bu'i lus kyi zla bcas yin te /
zhes zhe 'dod rkyang pa dag tu smras na /
bsgrub bya'i chos dpe la rjes 'gro med pa'i nyes pas 'jigs nas /
bum pa chos can /
lus sems rdzas gcig pa'i skyes bu'i lus dang /
bum pa gang rung gi zla bcas yin te /
ut+pal ma yin pa'i dngos po yin pa'i phyir /
dper na bum pa bcas pa'i rtsig pa bzhin no / /
zhes 'god par byed la /
de ltar bkod pa na bum pa bum pa rang nyid kyi zla bo yin par 'gal bas /
shugs kyis lus sems @# / /
rdzas gcig pa'i skyes bu'i lus kyi zla bcas su 'grub la /
de grub na lus sems rdzas gcig tu 'grub pas lus zhig na /
blo rgyun chad par 'grub cing /
de ltar na skye ba snga phyi med par 'grub snyam du bsams pa'o / /
de'i phyir /
de lta bu'i sbyor ba la yang bum pa lus sems rdzas gcig pa'i skyes bu'i lus kyi zla bcas yin pa nyid /
zhe 'dod kyi bsgrub byar 'dod dgos la /
de lta na rtags dam bca' dang 'gal ba dang /
dpe bsgrub bya'i chos kyis stong ba'i nyes par 'gyur zhes pa'i don to / /
ci ste de'i tshe yang bsgrub par bya ba ni gang rung gi zla bcas spyi tsam yin par 'dod na /
bum pa de nyid ni bum pa las don gzhan du med pa'i phyir dang /
lus sems rdzas gcig pa'i skyes bu'i lus kyang tshad mas grub par mi 'gyur ba'i phyir na /
bum pa bum pa dang lus sems rdzas gcig pa'i skyes bu'i lus gang rung gi zla bcas yin pa zhes bya ba'i spyi grub pa ma yin no / /
de ltar na /
rgyang phan pa rnams kyis bum pa /
lus sems rdzas gcig pa'i skyes bu'i lus dang /
bum pa gang rung gi zla bcas yin zhes dam bcas pa'i tshig 'di de chos can /
mi shes pa 'ba' zhig gis kun nas bslangs pa yin te /
zhen pa'i brjod byas stong ba'i don brjod pa'i tshig yin pa'i phyir /
zhes pa ni /
lha dbang blo'i bshad lugs yin cing /
rgyan mkhan po ltar na /
gal te sbyor ba 'di ltar smras pa'i tshig gi shugs kyis bum pa lus sems rdzas gcig pa'i skyes bu'i lus kyi zla bcas yin pa dang /
bsgrub bya'i chos dpe la rjes 'gro byed pa gnyis ka 'phen pas ji skad bshad pa'i skyon med zhe na /
de lta bu'i sbyor dag chos can /
khyod kyi shugs kyis bum pa lus sems rdzas gcig pa'i skyes bu'i lus kyi zla bcas yin pa dang /
de sgrub kyi bsgrub bya'i chos dpe la rjes 'gro byed pa gnyis ka 'phen nus so zhes pa 'di de mi shes pas kun nas bslangs pa tsam yin gyi khyod kyis de ltar 'phen nus pa ma yin te /
khyod zhen pa'i brjod byas stong ba'i rjod byed yin pa'i phyir zhes 'chad do / /
gal te /
de nyid don gzhan med pa'i phyir /
lus mi 'gyur na grub ma yin /
zhes bya ba'i rigs pa de nyid sgra dang bum pa'i khyad par gyis rtog na sgra 'jig par sgrub pa la yang mtshungs pa yin te /
'di ltar sgra'i 'jig pa sgrub na /
dpe bsgrub bya'i chos kyis stong zhing /
bum pa'i 'jig pa sgrub na /
de sgra la ma grub pas dam bca' tshad mas bsal bar 'gyur ro zhe na /
de gnyis mtshungs pa ma yin te /
sgra dang bum pa'i 'jig pa gang yang ma yin zhing /
sgra bum gnyis ka la rjes su 'gro ba'i 'jig pa tsam tshad mas grub pa yis /
sgra ni 'jig pa tsam dang ldan pa de ltar rtags yang dag gis grub pa'i phyir ro / /
de bzhin du bum pa'i zla bcas dang /
lus sems rdzas gcig pa'i skyes bu'i lus kyi zla bcas gnyis ka las don gzhan pa'i bum pa dang lus sems rdzas gcig pa'i skyes bu'i lus gang @# / /
rung gi zla bcas tsam zhig yod par gyur na /
bum pa'ang lus bum gang rung gi zla bcas tsam po de dang ldan par 'gyur du chug na yang /
de 'dra yod pa ma yin pa'i phyir mtshungs pa ma yin no / /
gal te /
mi rtag pa spyi tsam sgrub ces brjod kyang mi rtag pa sgra yi khyad par du byas pa can de nyid bsgrub byar 'gyur la /
de lta na sgra'i mi rtag pa bsgrub byar song bas /
bsgrub bya'i chos dpe la rjes 'gro med pa'i nyes pa so na gnas so zhe na /
sgra kho na la ldan pa'i mi rtag pa sgrub pa ma yin te /
sgra la mi rtag pa ma 'brel ba bzlog cing rnam par gcod pa tsam yin pa'i phyir ro / /
de yang 'di ltar /
mi ldan pa dang gzhan la ldan pa rnam par gcod pa'i tshul gnyis las /
sgra mi rtag par bsgrub pa'i tshe na /
sgra kho na mi rtag ces pa'i tshul du mi rtag pa de nyid sgra las gzhan la /
ldan pa rnam par gcod pa'i sgo nas mi sgrub kyi /
sgra yang mi rtag pa ces pa'i tshul du sgra la mi rtag pa mi ldan pa gcod pa tsam yin pa'i phyir /
bsgrub bya'i chos gzhan mthun dpe la ni rjes 'gro med par 'gyur ba'i skyon yod pa ma yin no / /
gal te /
mi rtag pa tsam sgrub na /
de ni glog dang mar me la sogs pa'i steng du grub zin pa'i phyir /
grub zin bsgrubs par 'gyur la /
mi rtag pa khyad par ba ni dpe la rje 'gro med pa sogs kyi skyon du 'gyur ro zhe na /
gal te /
gzhi la mi ltos par sgrub na /
grub zin bsgrubs par 'gyur na yang 'dir sgra de la mi rtag pa spyi tsam de nyid bsgrub par bya ba yin pas grub pa la sgrub pa ma yin zhing /
chos can sgras mi ldan rnam gcod kyi sgo nas khyad par du byas pa can gyi mi rtag pa de ni mthun dpe bum pa sogs la rjes 'gro med pa'i skyon dang ldan pa min no / /
gnyis pa rnam bcad kyi dgos pa bshad pa ni /
gzhan don bsgrub bya'i mtshan nyid kyi zur du 'dod tshig smos pa 'dis ni chos can /
sgra la rtag pa tsam bkag pa na /
chos can sgras khyad par du byas pa can gyi chos mi rtag pa'i spyi rtag dngos dang /
chos mi rtag pa khyad par du byas pa can gyi chos can sgra'i spyi rtag dngos bkag par 'gyur ba'i rgyu mtshan gyis sgra la rtag pa 'gog pa'i rtags rnams bsgrub bya 'gog pa'i 'gal ba dag ni yin pa bsal ba yin te /
zhe 'dod kyi bsgrub bya min pa bkag kyang zhe 'dod 'gog pa'i 'gal bar mi 'gyur bar bstan pa'i phyir /
de lta bu rtags 'gal bar mi 'gyur ba'i rgyu mtshan yang /
byas pa chos can /
khyod kyis chos can sgra la ni tshogs spyi rtag dngos de dag bsal ba'i sgo nas zhe 'dod la gnod pa'i 'gal bar 'gyur pa ma yin te /
khyod kyis chos can sgra spyi rtag dngos dang ldan pa de ltar bu ma sgrub pa'i phyir te /
gang gi phyir na /
snga rgol de ltar sgrub 'dod yod pa min gyi skabs 'dir sgra la chos mi rtag pa 'ga' zhig snga rgol gyi 'dod pas dmigs pa'i bsgrub bya yin pa'i phyir /
don ni 'di yin te /
bye brag pas grangs can pa'i ngor /
sgra mi rtag ste /
byas pa'i phyir /
zhes bkod pa ni /
grangs can pa na re /
rtags des sgra la rtag pa tsam bkag pa @# / /
na /
sgra'i spyi rtag pa don gzhan yang bkag cing /
de bkag na chos can sgra yang bkag par 'gyur la /
de lta na sgra dang mi rtag pa'i tshogs don yang bkag par 'gyur ba'i phyir /
rtags de zhe 'dod kyi bsgrub bya 'gog pa'i 'gal bar 'gyur ro zhes zer ba la /
slob dpon gyis de'i tshe /
bye brag pa'i zhe 'dod kyi bsgrub bya ma yin pa'i phyir /
sgra'i spyi rtag dngos don gzhan bkag pas zhe 'dod kyi bsgrub bya bkag pa'i 'gal bar mi 'gyur zhes pa'i lan bstan pa yin cing /
grangs can gyis bye brag pa la skyon brjod pa des mtshon pa rgol ba'i zhe 'dod kyis bsgrub byar khas ma blangs kyang /
de sgrub kyi bsgrub bya yin pa gcod pa nyid 'dod tshig gi rnam bcad kyi dgos pa yin zhes bya ba'i don no / /
gnyis pa rang nyid kyi dgos pa rgyas par bshad pa la /
dgos pa dngos bshad pa dang /
dgos pa de bsgrub pa'i rigs pa rgyas par bshad pa gnyis /
dang po ni /
kun las btus su /
phyogs kyi mtshan nyid kyi zur du /
bdag nyid kyi ni sgra smros pa chos can /
dgos pa yod de /
chos can gcig la bstan bcos las rtag mi rtag bdag yod med la sogs pa'i chos rnams du ma rnam par bzhag kyang rtsod pa'i skabs su rgol ba bdag nyid kyis de'i tshe 'dod yul du byas shing khas blangs pa'i tshogs don kho na bsgrub bya yin gyi /
bstan bcos las chos can de'i chos su bshad pa mtha' dag bsgrub byar 'gyur mi dgos so zhes shes pa'i ched du smos pa yin pa'i phyir /
gnyis pa dgos pa de nyid sgrub pa'i rigs pa rgyas par bshad pa dang /
gzhung spyi'i bsdu ba bshad pa dang /
gzhung don bshad pa dngos la 'jug pa gnyis /
dang po ni /
'chad par 'gyur ba'i gzhung 'di dag gis rang nyid kyi sgra'i rnam bcad kyi dgos pa de nyid sgrub pa yin no / /
de yang /
skyon yin de gzhan byas la'ang mtshungs /
zhes pa yan chad kyis gzhan snga lung don bsgrub byar 'dod pa 'gog pa yin la /
gal te bstan bcos khas blangs phyir /
zhes pa nas bzung ste /
mtshan nyid 'jug pa med phyir ro / /
zhes pa'i bar gyis rang sde lung don bsgrub byar 'dod pa 'god pa yin no / /
de la /
bstan bcos 'dod 'jug don ce na /
zhes sogs ni /
rang nyid sgra yang don med 'gyur /
zhes pa'i 'gal spong yin pas /
rang sde 'gog pa'i skabs las 'phros pa yin zhing /
de'i phyir /
de yan chad la rang lugs kyi rang sgra'i dgos pa bshad pa /
zhes pa dang /
bstan bcos 'dod 'jug don ce na /
zhes pa man chad la gzhan lugs kyi rang sgra'i dgos pa dgag pa /
zhes skabs so sor bcad na /
gzhung gi 'brel nyams par 'gyur ba yin no / /
de bzhin du /
rgyu sogs mtshan nyid bsal bya la /
zhes sogs ni phyogs skyon dang rtags skyon mi 'gal zhing /
phyogs kyi skyon yin pa nyid kyis rtags kyi skyon du yang 'gyur na /
phyogs kyi mtshan nyid kyi zur rnams kyis rtags yang dag gi rigs mi mthun sal /
@# / /
pa la ltos nas /
phyogs kyi rigs mi mthun sel dgos na yang /
phyogs kyi mtshan nyid kyi zur rnams kyis de dag sel ba la mi ltos par phyogs la ma khyab khyab chas gyi skyon spong ba tsam yin pas /
phyogs skyon gang yin rtags skyon du 'gyur bar slob dpon mi bzhed do / /
zhes ston pa yin pas /
'di de dag gi skyon min nam /
zhes sogs kyi gzhung gi 'phros yin la /
de bzhin du bsgrub byar khas blangs phyogs mtshan nyid /
ces sogs kyi don yang /
phyogs la ma khyab khyab ches kyi skyon spong ba'i phyir /
mtshan nyid kyi zur du tshig lnga smos dgos na /
rigs sgo'i bsgrub bya'i mtshan nyid la tshig zur lnga po de ma tshang bas mtshan nyid skyon can du 'gyur zhes pa'i rtsod pa spong ba tsam yin pas /
gzhung snga ma la rtsod pa spong ba yin gyi /
don tshan logs pa zhig ston 'dod pa ma yin no / /
des na 'di dag la /
zhar la tshig lnga smos pa'i dgos pa bstan zhes pa dang /
kun las btus kyi bsgrub bya'i mtshan nyid bshad pa dang /
rigs sgo'i bsgrub bya'i mtshan nyid bshad pa zhes bsdus don so sor bcad nas bshad na yang gzhung gi 'brel rgyun chags pa nyams par 'gyur bas /
'dir ni /
de dag rgyun gcig tu 'brel chags pa bshad par bya'o / /
gnyis pa gzhung don bshad pa dngos la 'jug pa la /
gzhan sde lung don bsgrub byar 'dod pa dgag pa dang /
rang sde lung don bsgrub byar 'dod pa dgag pa gnyis /
dang po la /
'dod pa brjod pa dang /
de dgag pa gnyis /
dang po ni /
bye brag pas /
grangs can pa /
spyod pa ba la sogs pa'i ngor /
sgra mi rtag par sgrub pa la byas pa rtags su bkod pa'i tshe /
grangs can sogs na re /
gal te bye brag bas drang srong gzegs zan gyi bstan bcos tshad mar khas blangs nas /
lung de'i don gyi phyogs gcig sgra mi rtag pa la byas pa rtags su bkod pa yin pa'i phyir /
bstan bcos de'i don thams cad bsgrub byar bzung bas bstan bcos de'i don gcig la rtags des rab tu gnod na'ang gtan tshigs 'gal ba dang dam bca' ba dag tshad mas bsal ba'i skyon du 'gyur ro zhe na zhes pa ste /
de yang rang gi bstan bcos de lung tshad ma yin pa rgyu mtshan du byas nas bstan bcos de las bshad pa ltar sgra mi rtag sgrub la byas pa rtags su bkod pa yin pas /
rtags des bstan bcos de las bshad pa'i don gcig la gnod na yang /
bstan bcos de lung tshad ma yin pa khegs par 'gyur zhing /
bstan bcos de lung tshad ma yin pa khegs na /
bstan bcos de las bshad pa'i don rnams kyang de las bshad pa ltar du grub pa khegs shing /
de khegs pa na /
sgra mi rtag pa yin pa yang khegs pas /
rtags de nyid rang gi dam bca' 'gog pa'i sgo nas 'gal rtags su 'gyur zhes pa'o / /
des na 'di'i phyogs snga smra ba po sgra mi rtag sgrub la byas pa rtags su 'god mkhan gyi grangs can pa dang /
spyod pa ba la sogs @# / /
ba yin par tshad chen las bshad cing /
phyogs snga smra ba po'i 'dod pa de ltar yin kyang /
skabs 'di dag tu phyogs snga smra ba po'i zhe 'dod gang yin pa dang /
de la lan ji ltar du btab pa la sogs gang yang gangs ri'i khrod kyi rtog ge ba rnams la sngon cad blo yul du ma byung bar snang zhing /
'on kyang ding sang gi nyan pa po dag ni /
'chad pa po'i kha la blta zhing brag cha'i sgra tsam gyis tshim par snang ngo / /
de yang grangs can gyis /
bye brag pa la de ltar rgol ba'i rgyu mtshan ni /
bye brag pa'i bstan bcos las /
sgra nam mkha'i yon tan du bshad cing /
nam mkha'i yon tan yin na rtag pa yin dgos pas /
sgra mi rtag sgrub la byas pa rtags su bkod pa na /
byas pa des sgra'i steng du rtag pa tsam bkag pa'i phyir /
rtag pa'i bye brag nam mkha'i yon tan yang bkag par 'gyur la /
de lta na bye brag pa rang gi bstan bcos las sgra nam mkha' yon tan yin par bshad pa de bkag par 'gyur zhing /
de ltar na bstan bcos de lung tshad ma yin pa bkag pas lung de las bshad pa'i don rnams bshad pa ltar don la gnas pa khegs pa'i phyir /
lung de nyid las sgra mi rtag par bshad pa yang de bzhin du don la gnas pa khegs dgos pas byas pa de sgra mi rtag par sgrub pa'i 'gal rtags su 'gyur zhes pa'o / /
kha cig rigs pa can skabs 'di'i phyogs snga smra ba por 'chad pa ni /
rigs pa can rang nyid kyis bkod pa'i rtags la rang nyid kyis sun 'byin brjod pa shin tu ngo mtshar ro / /
gnyis pa de dgag pa la /
bye brag pas sgra mi rtag sgrub pa la grangs can sogs kyis bkod pa'i skyon de mi 'thad par bstan pa dang /
bstan bcos mkhan po'i 'dod pa thams cad phyogs yin pa spyir dgag pa gnyis /
dang po ni /
bye brag pas sgra mi rtag par sgrub pa la byas pa rtags su bkod pa na /
rtags des sgra la rtag pa tsam khegs pa na /
rtag pa'i bye brag sa'i yon tan du gyur pa'i dri rtag pa yang khegs dgos shing /
de lta na /
sgra'i steng du bye brag pa'i bstan bcos las bshad pa'i lung gi don /
dri sa'i yon tan du gyur pa'i rtag pa yin pa bzlog pa'i phyir bye brag pa'i bstan bcos tshad ma yin pa bkag par 'gyur zhing /
de'i phyir sgra mi rtag par sgrub pa'i gtan tshigs 'gal bar 'gyur zhes pa'am /
yang na bye brag pas sgra mi rtag par sgrub pa la byas pa rtags su bkod pa na /
byas pa chos can /
khyod kyis dri la sa'i yon tan du gyur ba'i rtag pa yin pa bzlog pa'i sgo nas kyang /
khyod sgra mi rtag par sgrub pa'i gtan tshigs 'gal bar 'gyur bar thal /
dri rtag pa yin pa de bye brag pa'i bstan bcos las bshad pa gang zhing /
khyod dri rtag pa 'gog byed yin /
pa'i phyir /
zhes bshad par bya ste /
phyi ma nyid kha na ma tho ba med pa'o / /
gal te /
de'i tshe dri skabs su bab pa'i chos can min pa'i phyir de nyid sa'i yon tan du gyur pa'i rtag pa yin pa bkag pas /
sgra mi rtag par sgrub pa'i rtags @# / /
'gal bar 'gyur ba ma yin no zhe na de ni gzhan la'ang mtshungs te /
byas pa chos can /
khyod kyis sgra la nam mkha'i yon tan bkag pas /
sgra mi rtag par sgrub pa'i rtags 'gal bar 'gyur ba ma yin par thal /
de'i tshe nam mkha'i yon tan skabs su bab pa'i chos can dang chos can dang /
de gnyis ka'i tshogs don gang yang ma yin pa'i phyir /
ci ste /
de'i tshe /
'dir chos can sgra'i chos la rtsod pa skabs su bab pa yin pas sgra'i chos su gyur pa'i nam mkha'i yon tan la gnod na /
skabs kyi bsgrub bya la gnod par 'gyur ba yin gyi /
dri sa'i yon tan du gyur pa'i rtag pa yin pa bkag pas skabs kyi bsgrub bya la gnod par 'gyur ba ma yin no zhe na /
byas pa sgra mi rtag sgrub la /
bye brag pas rtags su bkod pa'i tshe /
byas pas sgra la nam mkha'i yon tan du gyur pa'i rtag pa bkag pa dang /
dri sa'i yon tan du gyur pa'i rtag pa yin pa bkag pas /
sgra mi rtag par sgrub pa'i skabs kyi bsgrub bya la gnod par 'gyur mi 'gyur mtshungs par thal /
de'i tshe byas pas nam mkha'i yon tan du gyur pa'i rtag pa sgra la bkag pas /
sgra mi rtag par sgrub pa'i rtags 'gal bar 'gyur ba de la sgra nam mkha'i yon tan du ston pa'i bye brag pa rang gi bstan bcos kyi don la gnod pa nyid las rgyu mtshan gzhan med cing /
rgyu mtshan de byas pas dri sa'i yon tan du gyur pa'i rtag pa yin pa bkag pa la yang tshang ba'i phyir /
ci ste /
bye brag pas /
nam mkha'i yon tan de chos can sgra'i chos su khas blangs pa'i phyir /
zhes sogs kyi sgrub byed kyis nam mkha'i yon tan yang de'i tshe /
sgra'i steng du rgol ba'i 'dod yul gyi bsgrub bya yin pa brjod na /
de yang 'thad pa ma yin te /
'di ltar phyi rgol sgra rtag mi rtag shes par 'dod nas 'dri ba sogs kyi gnas skabs 'ga' yis /
snga rgol sgra mi rtag pa la dpag 'dod skye bar 'gyur zhing rgol ba'i dpag 'dod de rtogs pa yang sgra mi rtag pa'i bsgrub byed 'god pa'i tshig de dag gis byed pa yin no / /
spyir de ltar yin pa la bye brag pas sgra mi rtag sgrub la byas pa rtags su 'god pa'i tshe /
phyi rgol gyis sgra nam mkha'i yon tan yin min shes par 'dod nas 'dri ba la sogs pa rgol ba de la dpag 'dod skye ba'i rgyu yang ma tshang zhing /
rgol ba de'i tshe sgra nam mkha'i yon tan yin pa la dpag 'dod yod pa'i rgyu mtshan /
de'i sgrub byed 'god pa la sogs pa gang yang ma tshang bzhin du /
nan gyis sgra mi rtag pa sgrub pa'i bye brag pa khyod nam mkha'i yon tan 'di yang rtags de'i bsgrub byar 'dod pa yin no / /
zhes pa gsal bar dbang phyug gi spyod pa dang mtshungs pa yin no / /
gal te de'i tshogs sgra mi rtag pa'i sgrub byed 'god pa'i tshig de'i rtags la brten nas rgol ba nam mkha'i yon tan la dpag 'dod yod pa rtogs par 'gyur ba yin no zhe na /
de 'dra'i dpag 'dod yod pa ni /
tshig de'i 'bras bu'i rtags can min par brjod de /
sgra @# / /
mi rtag sgrub la byas pa sgrub byed du bkod pa'i tshig gi rtags kyis sgra nam mkha'i yon tan yin pa dpag 'dod yod par sgrub pa'i khyab pa 'khrul bar mngon sum gyis grub pa yis ni de 'dra'i rtags yang dag yin pa la gnod par 'gyur ba'i phyir /
des ni bye brag pas /
sgra mi rtag sgrub la byas pa rtags su bkod pa'i tshe na /
byas pa chos can /
khyod kyis sgra nam mkha'i yon tan du gyur pa'i rtag pa yin pa'i don la gnod kyang de'i rgyu mtshan gyis gzhan sgra mi rtag pa la ci zhig kyang gnod pa med par thal /
de gnyis la med na mi 'byung ba'i 'brel ba grub pa min pa'i phyir /
gnyis pa bstan bcos mkhan pa'i 'dod pa thams cad phyogs yin pa spyir dgag pa la /
lung don mtha' dag bsgrub byar mi rung ba'i rgyu mtshan bshad /
lung don mtha' dag phyogs yin pa'i sgrub byed dgag /
lung don la gnod pa'i rtags bkod na rgol ba skyon can du 'gyur ba dgag /
de dag la rtsod pa spang ba dang bzhi /
dang po ni /
gal te /
byas pa'i rtags kyis sgra mi rtags par sgrub pa lta bu'i tshe na /
rtags des bstan bcos kyi don gcig la gnod na yang /
skabs kyi bsgrub bya la gnod par 'gyur na /
dngos stobs tshad ma'i yul la lung gnod sgrub tu 'gyur dgos na yang dngos stobs rjes dpag rang gi spyod yul 'grub pa la lung gi sgrub byed la ltos pa med par rjes su dpag pa'i yul la chog /
ces sogs su bshad zin pa'i phyir dang /
dngos stobs kyi tshad ma des grub pa'i don de ni tshad mas legs par grub pa de tsam gyis bzhag nus pas /
dngos stobs rjes dpag gi yul la dpyod pa'i che bstan bcos kyi sgrub byed la ltos pa ma yin no / /
de'i phyir /
bstan bcos kyi don 'ga' zhig la gnod pa tsam gyis /
sgra mi rtag par sgrub pa'i rtags dam bca' dang 'gal bar 'gyur ba ma yin no / /
gal te gzhal bya'i gnas la dpyod pa de'i tshe rang gzhan gyi ston pa'i lung don 'thad mi 'thad dpyod pa 'ba' zhig tu zad pas /
lung tshad mar khas ma blangs na /
rtsod pa ngor ba'am /
rtsod pa'i gzhi med par 'gyur ro zhe na /
dngos stobs kyi yul la dpyod pa de'i tshe /
lung sgrub byed du khas ma blangs na /
rtsod pa dor bar 'gyur ba min par thal /
de'i tshe dngos tshobs kyi yul de 'dra de lung tsam gyis grub par khas blangs pa med pa'i phyir /
'o na /
dngos stobs kyi yul la dpyad pa byed pa'i skabs su / /
lung tshad mar khas mi len pas khyab bam zhe na /
lung tshad mar khas len pa'i phyir /
lung don la dpyad pa byed pa de'i tshe dngos tshobs kyi yul la dpyod pa byed pa yod kyang /
lung de nyid dngos stobs kyi yul de la sgrub byed kyi yan lag tu 'gyur ba min gyi dngos stobs kyi yul la dngos stobs kyi tshad mas dpyad pa byed pa 'dir ni /
lung de nyid tshad mar khas len pa'i thams yin te /
yongs su brtags pa'i lung khas len na mdzes pa'i @# / /
phyir ro / /
yang na /
'di ltar bshad par bya ste /
dngos stobs kyi yul la dpyad pa byed pa'i tshe /
lung gnod sgrub tu khas mi len na /
dngos stobs kyi yul gtan la 'bebs pa'i lung yang med par 'gyur ro / /
zhe na /
de'i tshe dngos stobs kyi yul gtan la 'babs pa'i lung yod kyang /
lung de nyid don de'i sgrub byed kyi yan lag min gyi /
lung des gtan la phab pa'i dngos stobs kyi yul rnams la /
dngos stobs kyi tshad ma rnam pa gnyis kyis gnod mi gnod dpyod pa 'di ni lung de nyid tshad mar khas len pa'i thabs yin te /
dpyad pa gsum gyis dag pa'i lung tshad mar khas len dgos pa'i phyir ro / /
rgyan mkhan po na re /
rjes su dpag pas lung gi don la dpyod pa 'di ni /
lung khas len pa'i thabs yin te /
yongs su brtags pa'i lung khas len na mdzes pa'i phyir ro / /
ma brtags par khas blangs so zhe na /
brtag mi bzod pa'i bstan bcos ni /
de'i tshe khas blangs pa yod kyang gnod byed kyi yan lag ma yin no / /
zhes 'chad cing /
slob dpon chos mchog na re /
rtsod pa la 'jug pa de'i tshe bstan bcos khas blangs pa yod du zin kyang /
bstan bcos ni khas len 'dor ba'i yan lag ma yin te /
de las bshad pa yongs su rtog pa 'di ni lung khas len pa'i thabs yin pa'i phyir ro / /
zhes 'chad do / /
des na lung de nyid kyi dngos stobs kyi yul gtan la 'bebs pa'i cha la /
dngos stobs kyi tshad ma gnyis kyis gnod pa yod med sogs brtags pas /
de ltar yul gnyis la dpyad pa rnam par dag na /
dpyad pa gsum gyis dag pa de ni bstan bcos tshad mar yongs su 'dzin par 'dod pa'i dus yin pas de'i tshe de 'dra'i bstan bcos kyi ni rang gi don dang 'gal ba'i dam bca' ltar snang gi don la gnod par 'gyur te /
de 'dra'i bstan bcos des grub pa'i don la de dang ni 'gal bar sems pa mi rung ba'i phyir /
'o na dpyad pa gsum gyis dag pa'i lung de gzhal bya'i gnas thams cad la gnod sgrub tu khas blangs par bya ba yin nam zhe na /
gzhal bya'i gnas gsum pa shin tu lkog gyur la ni dpyod pa 'pho ba na /
dpyad gsum gyis dag pa'i bsten bcos sgru byed du khas len par rigs pa dang ldan pa yin te /
de la chur mthong gi dngos stobs kyi tshad ma dang /
grags pa'i rjes dpag 'jal byed du mi 'jug pa phyir ro / /
ni zhes pa'i dgar tshig gi nus pas 'phangs pa ni /
dpyad gsum gyis dag pa'i lud yin kyang gzhal bya'i gnas gzhan gnyis la dpyad pa 'pho ba na /
sgrub byed du khas len pa mi rigs te /
de dag ni tshul mthong gi dngos po stobs zhugs kyi tshad ma dang /
grags pa'i rjes dpag sogs kyis ci rigs par grub pa'i phyir ro / /
lung tshad mar khas blangs pa'i skabs der yang zhes pa'am /
shin tu lkog gyur la dpyod pa'i skabs der yang skabs kyi bsgru bya'i chos dang ni med na mi 'byung ba'i 'brel pa grub pa'i @# / /
don la dpyad gsum gyis dag pa'i lung gis gnod pa nyid spang bar bya zhes pa'am /
rtags des gnod pa nyid spang bar bya ste /
'brel yul khyegs na /
de la 'brel ba'i bgrub bya'i chos kyang khegs shing /
de khegs na skabs kyi bsgrub bya yang khegs pas rtags 'gal bar phyir ro / /
gzhan 'brel ba med pa la gnod pa ni /
rtags kyi skyon min te /
thug pa med par thal ba'i phyir ro / /
ci ste /
gzhal bya'i gnas gzhan gnyis la yul lung sgrub byed du khas blangs bar bya ba yin te /
lung ni ma lus pa'i yul can yin pa'i phyir zhe na /
dpyod pa'i gnas kun la bstan bcos dag sgrub byed du gzung dgos zhes pa'i lugs 'di rigs pa gang gis byas shing /
rigs pas grub par mi 'thad de /
de lta na da ni ba lang rdzi la sogs pa grub mtha' med pa rnams kyis /
du bas me ni rtogs par mi 'gyur ba'i phyir ro / /
des na grub mtha' la blo kha ma phyogs pa'i 'jig rten pa'i skye bo dang po skye ba'i tshe /
lung gi yan lag med pa rang reng bur skye bar 'gyur zhing /
lung gi yon tan dang nyes pa gang yang ma mthong ba rnams la dpyod pa thams cad lung la brten dgos pa'i grub mtha' mi bzod pa'i gdon dang 'dra ba 'di ni /
kye ma khyod la su yis bgos pa yin zhes dpyas pa'o / /
gnyis pa lung don mtha' dag phyogs yin pa'i rgyu mtshan dgag pa ni /
mthun per la rang gis khas blangs pa'i bstan bcos de las /
chos can de'i chos su bshad pa kun gyis bsgrub par byed pa gcig pu de nyid la khyab pa'i khyab 'brel bstan pa sgrub byed yang dag tu 'gyur dgos pa'i phyir /
rtags des chos can de'i chos su lung las bshad pa'i don gcig la gnod na yang /
skabs kyi bsgrub bya la gnod par 'gyur ru zhe na /
de lta bu'i rtags yang d+sag 'god tshul 'di ni /
'jig rten las 'das pa'i lugs yin par thal /
'jig rten gsu na de 'dra'i rtags yang dag 'god shes pa mi srid pa'i phyir /
gzhan yang /
sgra mi rtag sgrub la byas pa rtags su bkod pa na /
byas pa des sgra dang 'brel ba med kyang sgra de'i chos su lung las bshad pa rnams ni sgra la ma grub pas sgra la mi rtag pa ma grub par ni ji ltar yang 'gyur te ma yin par thal /
de dag ma grub kyang byas pa'i rtags las mi rtag pa de sgra la grub pa yin na byas pa de sgra mi rtag pa'i sgrub byed yang dag tu brjod rigs pa'i phyir /
des na sgra dang 'brel ba med kyang sgra'i chos su lung las bshad pa de dag bkag pas /
sgra la mi rtag pa bkag pa'i gtan tshigs skyon ldan du ji ltar 'gyur ba yin pa mi 'thad par thal /
de dag sgra la ma grub kyang sgra la mi rtag bsgrub pa'i rtags yang dag tu 'gyur ba'i phyir /
gzhan yang rtags yang dag 'god pa na /
chos can de'i chos thams cad kyis rtags de la khyab pa dpe'i steng du bstan dgos na /
ngag sgra ba'i rtags las pha rol po'i brjod 'dod dpog @# / /
pa dang du ba'i rtags las la la me dpog pa sogs kyi tshe na /
gang zag pha rol po'i chos thams cad kyis dag smra ba la khyab pa mthun dpe rang rgyud kyi steng du bstan dgos pa dang /
du ldan las chos thams cad kyis du ba la khyab pa mthun dpe tshang mang gi steng du bstan dgos par 'gyur na yang /
de ltar chos can chos ni ma lus pa /
mthun dpe de dag gi steng du blangs shing bstan pa med la kho nar ni skye bos tshig dang du ba sogs las pha rol po sems dang ldan pa dang /
la me yod sogs su rjes su dpog par byed pa'i phyir /
tshul de ni 'thad pa ma yin no / /
gal te /
de dag rtags yang dag ma yin no zhe na /
de dag rtags yang dag yin na /
grangs can la sogs pa 'ga' yis smra ba chos can gyi chos thams cad kyis rtags la khyab pa dpe'i stang du bstan dgos par dam bcas pa de la gnod pas de dag rtags yang dag yin pa'i ngo bo nyid las ldog par 'gyur ba ma yin par thal /
rang gi khyab byed kyi rang bzhin dang rgyu dag sgrub par byed pa'i don /
byas pa dang du ba la sogs pa'i rtags rnams ni rang phyogs chos su grub pa'i gzhir rang gi bsgrub bya'i chos de lta bu dag sgrub pa la khyab pa mi 'khrul bas na /
de sgrub kyi tshul gsum tshang pa yin pa'i phyir /
khyab ste /
rtags de dag ni rang phyogs chos su grub pa'i gzhir rgol ba'i 'dod pa'i bsgrub bya'i chos su gyur ba'i rgyu dang khyab byed kyi don de dag dang /
med na mi 'byung ba'i 'brel ba grub par rtogs pa'i phyir rgol gzhan dag gtan tshigs nges ci ltar bsgrub bya rtogs par 'gyur ba ma yin te rtogs nus pa'i phyir /
gzhung snga phyi 'di dag gi don ji lta ba bzhin 'chad shes pa sngon chad ma byung par snang ngo / /
gsum pa lung don la gnod pa'i rtags bkod na rgol ba skyon can du 'gyur ba dgag pa ni /
gal te /
lung don bkag pas rtags skyon can du mi 'gyur na yang /
rgol ba skyon can du 'gyur te /
rang gis sngar khas blangs pa'i lung don la gnod byed brjod pa'i phyir /
zhe na /
gtan tshigs de ni rgol ba des bsgrub byed brjod pa'i nyes pas bstan bcos kyi don la gnod byed du ni /
gsar du skyes pa min te /
rgol bas gtan tshigs de brjod dam ma brjod kyang rung byas pa ni /
sgra nam mkha'i yon tan yin par ston pa'i bstan bcos kyi don dang 'gal zhing /
de la gnod byed yin pa'i phyir ro / /
de lta na /
rgol bas 'dir sgra mi rtag sgrub la byas pa rtags su bkod pas nyes pa ci zhig byas /
gal te /
bye brag pa rang gis khas blangs pa'i bstan bcos la ma brtags par gnod byed brjod pa'i phyir /
rgol ba skyon cen yin no zhe na /
gal te rgol bas ma brjod na /
de ci bstan bcos kyi don la gnod pa min nam /
rgyu mtshan ci'i phyir na de brjod pa'i rgol ba skyon can yin /
byas pa ni ngo bo nyid kyis /
sgra nam mkha'i yon tan yin pa la gnod byed min te /
de'i phyir /
de brjod pas rgol ba mi rigs pa byed pa min no / /
gal te de ltar na /
gtan tshigs ltar snang bkod @# / /
pas kyang rgol ba skyon can du mi 'gyur te /
gtan tshigs brjod dam ma brjod kyang /
ltar snang rgol bas 'dir ci byas / /
rgol bas brjod pa'i nyes pa yis / /
gtan tshigs ltar snang gyur ma yin /
zhe na /
de ni mi mtshungs te /
rtsod pa'i tshe /
gzhan dag la rang gi dam bca' sgrub pa'i gtan tshigs yang dag 'god par khas blangs nas gtan tshigs ltar snang brjod pa ni /
rang nyid kyi 'dod pa nyid ni sgrub pa'i nus pa med pa'i phyir don med pa'i gtan tshigs brjod pas rgol ba skyon can du 'gyur ba yin na /
bye brag pas sgra mi rtag sgrub la byas pa rtags su bkod pa 'dir ni /
de lta bu'i skyon yod pa ma yin te /
de'i tshe rtags byas pa de rgol ba'i 'dod yul gyi bsgrub bya bsgrub nus pa'i gtan tshigs yin pa'i phyir /
sngar bshad rnams kyi don bsdu ba ni /
gal te bstan bcos la lar /
bshad pa'i nam mkha'i yon tan la sogs pa'i don 'ga' zhig rigs pas grub pa min kyang de bkag pas na /
rigs pas grub par smra ba'i sgra mi rtag pa lta bu gzhan pa dag kyang 'gog byed du 'gyur ro zhes bya ba'i 'dod pa ni /
rgyal rigs ngan pa'i tshul lugs yin no / /
zhes rtsa ba'i dam bca' yang dag pa ma yin par bstan nas /
de'i sgrub byed du bkod pa yang yang dag pa ma yin par bstan pa ni /
bstan bcos las /
chos can de'i chos su bshad pa'i don kun gyis rtags la khyab pa mthun dpe'i steng du mtshungs par bstan par byas nas ni /
sgrub byed yang dag brjod par sus kyang nus pa ma yin pa des na /
sgrub byed yang dag brjod pa'i tshe /
de ltar brjod dgos na /
kun du bsgrub bya dang sgrub byed kyi rnam gzhag 'di nyams par 'gyur ro / /
bzhi pa de dag la rtsod pa spang ba ni /
gal te 'gal ba la mi 'khrul ba'i sgrub byed bkod pa skyon can ma yin par thal /
byas pas sgra la nam mkha'i yon tan bkag kyang /
rtags kyi skyon du mi 'gyur ba'i phyir /
khyab ste /
gzhi gcig la chos dngos 'gal gnyis sgrub byed nus mtshungs gnyis kyis bsgrubs pas gnyis ka yang sgrub byed yang dag tu song na /
'gal ba la mi 'khrul bar 'gyur ba yin zhing /
'dir yang /
sgra la mi rtag pa byas pas 'grub la /
sgra la rtag pa sgra nam mkha'i yon tan yin par ston pa'i lung gis grub pa'i phyir zhe na /
'dir ni de 'dra ba'i sgrub byed 'gal ba nus mtshungs yod pa ma yin te /
sgra'i steng du rtags byas pa des mi rtag pa dang 'gal ba nam mkha'i yon tan tshad mas nges pa la gnod par 'gyur ba'i phyir /
der thal /
chos can sgra gcig po de nyid la chos 'gal ba mi rtag pa dang nam mkha'i yon tan dag gzhi mthun du 'dur mi rung zhing /
sgra mi rtag pa yin par byas pa'i rtags la brten pa'i tshad mas grub pa'i phyir /
dpyis phyin par bshad do / /
'on te /
de dag phan tshun gnod bya gnod byed nus mtshungs su gyur ba'i 'gal ba la mi 'khrul ba ni min yang /
rtags des sgra nam mkha'i yon tan yin pa la gnod pa na /
bstan bcos kyi don @# / /
bslad pa'am /
bkag pa'i phyir sgra mi rtag pa la gnod pa'i skyon du 'gyur ro zhe na /
nam mkha'i yon tan dang sgra gnyis ma 'brel kyang /
lung don bkag pa tsam gyi cha nas /
rtags kyi skyon du 'gyur ba yin nam /
de gnyis 'brel ba grub pa'i rgyu mtshan gyis rtags kyi skyon du 'gyur ba yin /
'brel ba med kyang lung don bkag pa tsam gyis rtags kyi skyon du 'gyur ba yin na /
bsgrub bya thams cad la rtags thams cad kyis gnod par 'gyur bar thal /
lung don 'brel med gcig bkag pas skabs kyi bsgrub bya la gnod pa'i phyir /
gal te /
nam mkha'i yon tan de sgra'i chos su 'brel ba yod pa des na /
de nyid la rtags kyis gnod na skabs kyi bsgrub bya la gnod par 'gyur gyi /
'brel med kyi don la gnod pas skabs kyi bsgrub bya la gnod pa ma yin no / /
zhe na /
nam mkha'i yon tan ni /
sgra dang 'brel ba yod du chug kyang /
sgra nam mkha'i yon tan yin pa bkag pas sgra mi rtag par sgrub pa'i skabs kyi bsgrub bya bkag par 'gyur ba ma yin te /
de'i tshe /
sgra nam mkha'i yon tan yin par sgrub pa skabs su ma bab pa'i phyir dang /
rtags kun rang gi bsgrub bya la ltos nas de bsgrub mi nus na skyon can dang /
nus na yon tan can du dpyad par bya ba yin pa'i phyir ro / /
gzhan yang nam mkha'i yon tan med na /
bsgrub bya'i chos mi rtag pa mi 'byung ba'i 'brel ba don 'dir tshad mas rtogs pa med kyi /
'on kyang nam mkha'i yon tan bkag pas mi rtag pa la gnod pa 'dir ni /
bstan bcos kyi don la gnod pa 'ba' zhig gi sgo nas skyon can du song ba yin par 'dod dgos la /
de ni rtags gzhan gyis gnod pa byas pa dang /
chos can gzhan la gnod pa byas pa la'ang mtshungs pa'i phyir /
thams cad thams cad kyis gnod 'gyur /
zhes pa'i skyon son gnas so / /
gnyis pa rang sde lung don bsgrub byar 'dod pa dgag pa la /
'dod pa brjod pa dang /
de dgag pa gnyis /
dang po ni /
kun las btus kyi 'brel byed snga ma kha cig na re /
gal te /
bstan bcos tshad mar khas blangs pa'i phyir /
rang gis khas blangs pa'i bstan bcos de las bshad pa mthong ba'i don ma lus pa rang gis bsgrub byar byed dgos te /
de lta ma yin na bstan bcos khas len pa don med pa'i phyir ro / /
de yang bstan bcos rang dbang du sgrub byed tshad ma yin na de nyid kyis grub zin pa'i phyir /
bstan bcos kyi don gtan la 'bebs pa'i tshad ma gzhan dgos pa med par 'gyur ro / /
des na /
rang dbang du sgrub byed tshad ma ma yin pa'i phyir /
bstan bcos de nyid rang gi brjod bya'i don la mi slu ba yin par rtags kyis bsgrub par bya ba yin pa'i phyir /
lung dang 'gal ba dam bca' dang rtags kyi skyon yin no zhes zer ro / /
de yang phyogs snga ma 'di'i ni don ni rang gis khas blangs pa'i bstan bcos kyi don mtha' dag byas pa lta bu'i rtags gcig gis bsgrub byar byed dgos zhes pa yang ma yin zhing /
dngos stobs kyi yul la lung @# / /
gnod sgrub tu 'jug pa yang ma yin gyi /
'di ltar bstan bcos tshad mar khas len pas ni /
bstan bcos de nyid rang gi brjod bya la mi slu bar rtags kyis bsgrub dgos pas khyab pa'i phyir /
rang gis khas blangs pa'i bstan bcos de nyid rang gi brjod bya thams cad la mi slu bar rtags kyis sgrub pa'i tshe na /
bstan bcos de'i brjod bya thams cad bsgrub byar 'gyur dgos te /
dper na /
sbyin pa las longs spyod 'byung ba de sbyin pa las longs spyod 'byung bar ston pa'i lung rang gi bstan bya'i don la mi slu bar sgrub pa'i rtags kyi dam bca' yin pa bzhin no / /
de bas na dam bca' ma yin pa'i lung don gang yang med do / /
des na byas pas sgra mi rtag par sgrub pa'i tshe na'ang /
rang gis tshad mar khas blangs pa'i bstan bcos de nyid rang gi brjod bya mtha' dag la mi slu bar bsgrub bya yin pas de'i brjod bya mtha' dag de'i tshe bsgrub bya yin no / /
zhes bya ba 'di nyid yin pas /
phyi rol ba sogs las khyad par shin tu che'o / /
gnyis pa de dgag pa la /
dgag pa dngos dang /
de'i skyon spong dgag pa dang /
don bsdu ba dang gsum /
dang po la /
dpe rtags ma grub pa dam bcar thal ba dang /
rang sgra smos pa don med du thal ba gnyis /
dang po ni /
rgol bas khas blangs pa'i bstan bcos kyi brjod bya yin par smra ba'i dpe dang gtan tshigs ma grub pa 'ga' zhig kyang /
dam bca' bar ni thal bar 'gyur te /
rang gis khas blangs pa'i bstan bcos kyi brjod bya yin na /
dam bca' yin pas khyab pa'i phyir /
gal te /
sgrub byed nyid du brjod pa ni dam bca' ma yin te /
de yin pa gnod pa'i phyir du /
rags sgor dam bca'i mtshan nyid kyi zur du 'dod pa dang /
kun las btus su nges gzung smos pa'i phyir zhe na /
bstan bcos kyi brjod bya mtha' dag dam bca' yin na /
bstan bcos las bshad pa'i dpe rtags ma grub pa yang /
bsgrub bya yin pa rigs pas 'thob pa'i phyir /
de ni 'dod pa zhes pa'i tshig smos pa tsam las ldog pa ma yin no / /
gal te dam bca' yin na rgol bas bsgrub byar 'dod pa zhig dgos shing /
de 'dra'i dpe rtags ma grub pa ni /
rgol bas bsgrub byas mi 'dod pa'i phyir /
bsgrub bya min no zhe na /
'o na /
rgol bas skabs kyi bsgrub byar mi 'dod pa'i bstan bcos kyi brjod byar gyur ba'i chos gzhan yang skabs kyi bsgrub bya min par thal lo / /
'dod na /
de'i tshe skabs kyi bsgrub par bya ba min pa'i lung don la gnod pas rtags 'gal bar ci zhig 'gyur /
gnyis pa ni /
kun las btus kyi rang nyid sgra yang phyogs kyi mtshan nyid las phyi rol du gyur ba'i don can yin gyi /
de'i zur du smos pa don med par thal /
sgra mi rtag sgrub la byas pa rtags su bkod pa'i chen na yang rang gis khas blangs pa'i bstan bcos kyi brjod bya mtha' dag bsgrub bya yin pa'i phyir /
gnyis pa de'i skyon spong dgag pa la /
bstan bcos la 'dod pas 'jug @# / /
ldog byed par shes pa'i don can yin pa dgag /
chos can thun mong du grub zin pa dgos par shes pa'i don can yin pa dgog /
chos can yan gar ba bsgrub bya ma yin par shes pa'i don du smos pa yin pa dgag /
dang po ni /
gal te /
khas blangs pa'i bstan bcos snga ma la gnod pa mthong na /
de ngor nas bstan bcos gzhan la 'dod pas 'jug par shes pa'i don du /
rang nyid 'dod ces pa'i tshig smos pa yin ce na /
'o na rang gi 'dod pa bzhin du bstan bcos la 'jug lkog byed mi nus sam snyam pa'i dog pa 'di gang zag gi rgyud la 'byung ba zlog dgos pa yin /
gzhung kha cig tu /
gang las zhes 'byung ba ltar na /
rgyu mtshan gang las yin ces sbyar ro / /
de yang gang zag rtog ldan bstan bcos la rang nyid 'jug ldog byed 'dod pa bzhin du byar rung bar shes pa'i phyir du /
rang nyid smos mi dgos te /
de ni lung de'i don tshad mas bkag pa med par nges na /
lung de tshad mar 'dzin pa gang gis kyang bzlog par nus pa ma yin zhing /
gal te tshad mas bkag par nges na yang rang nyid ces pa'i tshig tsam las thabs gang gis kyang 'jug par 'gyur ba ma yin pa'i phyir /
blun po de ltar dogs pa bzlog pa'i phyir du yang /
rang sgra smros pa don med de /
rgol ba blun po de dag sngar yang grub mtha' ni /
rang gi 'dod pa nyid kyis 'dzin cing /
de ni phyis kyang rtog dpyod mi byed par ci zhig ltar lung gzhan tshad mar 'dzin pa ni /
ces mi thob ste thob pa'i phyir /
des na lung don la gnod pas 'dod yul gyi bsgrub bya la gnod pa med pa dang /
khas blangs pa'i lung don mtha' dag skabs kyi bsgrub bya min pa dang /
lung don gang yang rung ba la gnod pas /
skabs kyi bsgrub bya la gnod na /
nyes pa thug pa med par bstan pa'i sgo nas de 'dra'i log par rtog pa bsal ba'i phyir /
kun las btus pa 'dir ni /
rang nyid kyi sgra smos par mdzad do / /
zhes bya bar khas len par rigs so / /
gnyis pa chos can thun mong du grub zin dgos par shes pa'i don can yin pa dgag pa ni /
phyogs snga smra ba po snga ma las gzhan pa'i kun las btus kyi 'grel byed kha cig ni /
sgra mi rtag par sgrub pa'i tshe na /
phyi nang gi gzhung lugs kyis byas pa'i rang rang gi 'dod pa nam mkha'i yon tan dang /
'byung ba las gyur ba la sogs pa'i khyad par dag yongs su spangs nas gnyi ga la thun mong du rab tu grags shing /
mthun snang du grub pa'i chos can sgra tsam dag ni rtsod gzhir gzung dgos par shes pa'i don du /
rang nyid kyi sgra brjod pa yin no zhes zer ro / /
de'i phyir du rang sgra smos pa don med par thal /
bsgrub bya'i chos rang gi rten chos can khyad gzhir gzung nas khyad chos la dpyad pa byed pa nyid kyi skabs su rtogs pa nyid kyi rten chos can de ni gnyi ga la rab tu grags pa grub par 'gyur ba'i phyir te /
rang rang gi 'dod pas brtags pa'i nam mkha'i yon tan la sogs pa rnams kyis khyad par du byas pa can gyi dngos po rnams @# / /
bsgrub bya'i chos rang gi rten chos can du gyur ba'i khyad gzhing bzung nas de'i steng du rtag mi rtag sogs kyi khyad chos la /
rtsod pa byed pa med pa'i phyir ro / /
gsum pa chos can yan gar ba bsgrub bya ma min par shes pa'i don du smos par 'dod pa dgag pa ni /
'grel byed kha cig na re /
ci ste chos can grub zin du shes pa tsam gyi phyir du smos pa ma yin gyi /
chos can gnyi ga la thun mong du grub zin par bstan pa'i sgo nas chos can yan gar ba bsgrub bya min par shes pa'i don du rang nyid kyi sgra brjod do zhe na /
shes bya chos can /
chos can grub zin yin pa'i rgyu mtshan gyis bsgrub bya ma yin par shes pa'i phyir du /
kun las btus kyi phyogs kyi mtshan nyid ston pa'i tshig zur du rang nyid smos mi dgos par thal /
rang gi ngo bo nyid bsten pa zhes bya ba'i tshig 'di nyid kyis don de rtog nus par dgongs nas /
gzhan don bsgrub bya yin na de'i tshe skabs kyi phyi rgol gyis grub zin pa dang /
sgrub par byed pa'i ngo bor ni bstan pa dag ni yod pa yin pa zhig dgos so zhes shes par bya ba'i ched du /
phyogs kyi mtshan nyid kyi zur du bsgrub bya nyid du bstan pa zhes bya ba smos pa 'di ni 'bras bu dang ldan pa nyid du 'gyur ba'i phyir /
shes bya chos can /
chos can yan gar ba bsgrub bya min par shes pa'i ched du yang /
phyogs kyi mtshan nyid kyi zur du rang sgra smos pa don med par thal /
rjes su dpag pa chos dang chos can gnyis ka tshogs pa'i spyi'i ni yul can nyid du rang don ni /
tshul gsum rdags las don mthong yin /
ces sogs kyis bshad pa yin pas /
de nyid kyis chos can yan gar ba bsgrub bya ma yin par rtogs nus shing /
phyogs kyi mtshan nyid ston pa'i skabs 'dir ni de'i ched du /
rang nyid ces pa'i tsheg de skad ma bstan kyang phyogs la ma khyab khyab chas sogs kyi 'gal ba cung zad kyang med pa'i phyir /
skabs 'dir /
'grel byed gzhan dag gis spyi zhes pa spyi mtshan la byas nas /
rang mtshan du gyur ba'i chos can bsgrub bya ma yin par shes pa'i phyir du /
rang sgra smos mi dgos pa'i rgyu mtshan la spyar ba ni /
rjes dpag gis rang mtshan mi 'jal bar khas len pa'i ngan rtog blo yul du 'changs pa ste /
lugs ngan pa de ni kho bos tshad ma yid kyi mun sel du rgyas par bkag zin pa'i phyir /
'dir ma bris so / /
yang kha cig du bas la la me dpog pa na /
gsal ba dang 'bar ba sogs kyis khyad par du ma byas pa'i me spyi tsam sgrub pa lta bu'i don du 'chad pa yang /
rtsod pa dang /
rtsod lan sogs ha cang 'brel bar ma mthong zhing /
kho bo 'ba' zhig gis legs par bshad pa yin no / /
gzhan yang /
gal te /
chos can yan gar ba bsgrub byar bya nas de las nyes pa cir 'gyur bas de gcod pa'i ched du rang sgra smos pa yin zhes bris pas chos can yan gar de rtags kyis sgrub mi nus te /
ci'i phyir na /
de sgrub pa'i rtags mi srid cing /
chos can yan gar ba bsgrub bya @# / /
yin na /
bsgrub bya'i chos med par 'gyur bas /
dpe bsgrub bya'i chos kyis stong pa dang /
rtags dpe la rjes 'gro med pa'i nyes par 'gyur ba'i phyir /
des na de lta bu'i skyon spang ba'i phyir du phyogs kyi mtshan nyid kyi zur du rang sgra smos pa yin no zhe na /
de lta bu'i nyes pa spang ba'i phyir du phyogs kyi mtshan nyid kyi zur du rang sgra smos mi dgos par thal /
rtags dpe la rjes 'gro med pa dang /
dpe sgrub bya'i chos kyis stong ba 'di ni rtags dpe de dag gis skyon min nam te yin pa'i phyir /
khyab ste /
sbyor ba skor gcig gi yan lag phyis rtags dpe la ltos pa'i skyon ni sbyor ba de skor gyi phyogs skyon dang gzhi mthun du 'dod pa rigs pa min pa'i phyir /
gal te de dag gis phyogs bsgrub mi nus shing 'grub pa la gegs byed pa'i phyir phyogs kyi skyon du 'gyur ro zhe na /
de lta yin na'ang sbyor ba skor gcig gi gtan tshigs dang dpe la sogs pa'i nyes pa ma lus pa yang /
sbyor ba de nyid kyi phyogs kyi skyon du thal bar 'gyur te /
de thams cad kyis de sgrub kyi phyogs 'grub pa la gnod pa'i phyir ro / /
de'i phyir dam bcas pa de tsam dang 'brel ba'i skyon gang yin pa de phyogs kyi skyon du 'dod rigs kyi de las gzhan pa dpe rtags la sogs pa'i skyon rnams ni /
phyogs kyi skyon du 'gyur ba min te /
de yang dam bca' ba tsam dang 'brel ba'i skyon ji lta bu zhe na /
mngon sum dang rjes su dpag pa la sogs pa dang 'gal ba ni /
sgra mnyan bya ma yin /
bum pa rtag cas sogs su dam bcas pa'i dam bca'i skyon yin pa bzhin no / /
gal te /
gtan tshigs la sogs nyes pa yang /
phyogs kyi skyon du thal 'gyur te /
zhes pa kho bo cag la mi 'dod pa 'phen pa'i thal 'gyur yang dag ma yin te /
'dod lan thabs pa'i phyir ro / /
des na sbyor ba skor gcig gi rtags dpe'i nyes pa yang /
sbyor ba de nyid kyi phyogs kyi skyon du khas blangs na nyes pa ci yod ce na /
de ltar na phyogs kyi mtshan nyid ston pa'i tshe na /
rtags dang dpe'i skyon ma lus par gcod par byed pa'i tshig zur tshad mar smos dgos par 'gyur la /
de ltar na slob dpon phyogs kyi glang pas kun las btus su phyogs kyi mtshan nyid bshad pa ni /
skyon chags par 'gyur te /
shes byed kyi rgyu mtshan /
rtags dpe sogs kyi mtshan nyid kyi bsal bya sel ba la ltos pa med par dam bca' tsam dang 'brel ba'i mar khyab pa dang /
de las bzlog pa khyab ches pa'i nyes pa dag ni spang ba'i phyir du phyogs kyi mtshan nyid bshad pa yin pa'i phyir /
gzhung 'di dag gi nus pa 'byin shes pa sngon chad ma byung bar snang ngo / /
'o na kun lus btus kyi phyogs kyi mtshan nyid kyi tshig zur rnams kyis dam bca' tsam dang /
'brel ba'i ma khyab khyab ches kyi skyon gang gcod ce na /
rang nyid tshig phrad ngo bo'i sgra ma bsal ba dang bcas pa dag gis /
ma khyab pa las /
ldog pa sel bar byed pa yin la /
'dod sgras ma khyab sel bar byed do / /
gal te /
phyogs min pa la yang khyab ches pa spang pa'i phyir @# / /
du /
rang nyid dang /
tshig phrad dang /
ngo bo'i sgra smos dgos na /
rigs sgor bshad pa'i bsgrub bya'i mtshan nyid la /
rang nyid dang tshig phrad smos pa med pa'i phyir /
mtshan nyid skyon can du 'gyur ro /
zhe na /
rigs pa'i sgor bsgrub byar rgol bas khas blangs pa'am /
'dod par gyur pa 'gal ba'i don gyis ma bsal ba zhes gsungs ba de ni /
phyogs kyi mtshan nyid khyab ches pa'i skyon med pa yin te /
phyogs yang dag ma yin pa de rnams la ni phyogs kyi mtshan nyid 'di'i 'jug pa med pa'i phyir te /
bsal ba ni tshad mas gnod pa'i phyir dang /
tshad mas grub zin pa sogs lhag ma rnams la ni /
mtshan nyid kyi zur rgol bas bsgrub byar khas blangs par gyur ba zhes pa de 'jug pa med pa'i phyir ro / /
des na rigs sgo'i phyogs kyi mtshan nyid de la rang nyid tshig phrad dngos su smos pa med kyang /
de'i don chang ba yin te /
bsgrub byar khas blangs ba zhes pas snga rgol rang nyid kyis khas blangs pa shugs la 'phen pa'i phyir /
rang nyid kyi don yod la ka ba'i rkyen da ltar gyi dus go byed du yod pas tshig phrad kyi dgos pa yang grub pa'i phyir ro / /
kun las btus su /
rang nyid kyi don bsgrub byar khas blangs pa zhes pas shugs la 'phen nus kyang dngos su smos shing /
rigs sgor shugs las 'phen nus pa'i rgyu mtshan gyis dngos su ma smos pa ni /
kun las btus su bshad pa log rtog gtso bor sel ba'i mtshan nyid yin cing /
rigs sgor bshad pa rigs mi mthun gtso bor sel ba'i mtshan nyid yin pa'i phyir te /
log rtog gtso bor sel ba'i mtshan nyid la ni /
tshig zur dbyis phyin pa dgos pa'i phyir ro / /
des na mtshan nyid gnyis don la khyad par med par shes par bya'o / /
gal te de ltar na /
kun las btus par yang /
'dod tshig gis da ltar ba'i dus go bar byed pa'i phyir /
sgrub byed du bkod pa phyogs yin pa bsal bas /
tshig phrad smos pa don med par 'gyur ro / /
zhe na /
kun las btus kyi gzhan don bsgrub bya'i mtshan nyid ston pa'i tshig la bstan bya ba zhes bstan pa'i tshig tu gtso bor ma 'brel na de'i tshe /
rang nyid 'dod pa brjod pa yis kha na'i nges bzung gi don sgrub byed du bdod pa da lta phyogs ma yin par rtogs par nus te /
de ltar na /
bsgrub byar /
rang nyid 'dod par gyur ba ma bsal ba phyogs yin no zhes pa na tshan nyid kyi don du 'gyur ba'i phyir dang /
sgrub byed du bkod pa dag ni /
snga rgol rang nyid kyis bsgrub byar 'dod par gyur ba ma yin pa'i phyir ro / /
de lta na yang dus gsum ga la 'jug pa'i byed pa'i rkyen gyi mtha' can bstan bya ba khyad gzhi lton pa'i tshig tu gtso bor 'brel ba'i phyir /
des bzung ma smos na /
dus gzhan ma 'ong pa na bsgrub byar 'gyur zhing /
da lta sgrub byed du bkod pa'i rtag kyang phyogs nyid yin par thal bar 'gyur te /
de dag kyang bsgrub byar rnag nyid 'dod par bstan par bya ba yin pa'i phyir te /
phyi rgol gyis rtags ma grub ces lan btab pa na bsgrub dgos pa'i phyir /
de bas na de lta bu phyogs @# / /
yin pa bcad pa'i phyir /
mtshan nyid kyi zur du tshig phrad bsahd pa yin no / /
tshig phrad kyis ni /
bstan bya ba khyad gzhir 'brel yang /
da lta sgrub byad du bdod cing ma 'ongs pa na bsgrub byar 'gyur ba'i gtan tshigs da lta phyogs yin pa gcod nus te /
tshig phrad des bstan bya ba khyad gzhir 'brel yang /
bsgrub bya dang sgrub byed gzhi mthun phyogs yin pa gcod nus pa'i phyir /
'o na rigs pa'i sgor bshad pa ltar /
kun las btus su yang 'chad par rigs kyi nyes ba mang bo spang dgos pa'i bstan bya ba khayd gzhi ston pa'i tshig tu 'brel bar smos pas ci bya zhe na /
de la slob dpon chos mchog na re /
sgrub ngag yan lag lnga ldan du 'dod pa dag gi log rtog dgag pa'i che d+du phyogs sgrub ngag gis dngos su bstan bya ma yin mod /
ci ste sten na yang /
mtshan nyid 'di lta bu dang ldan par bstan par bya ba yin no / /
zhes shes par bya ba'i phyir tu brtag pa mtha' bsung gi tshul du smos par mdzad do / /
zhes zer ro / /
de ni mi 'thad de /
de ltar na bstan bya ba zhes pa'i don sgrub ngag gis dngos su bstan par bya ba la 'chad dgos pas /
bstan bya ba khyad gzhi ston pa'i tshig tu 'brel ba'i ngo bo la sogs chos lnga tshang ba 'di phyogs kyi mtshan nyid yang dag ma yin par thal /
phyogs yin na sgrub ngag gis dngos su bstan bya ma yin pas khyab pa'i phyir /
der thal /
phyogs chig sgrub ngag gi yan lag ma yin pas khyab pa'i phyir /
'dod na /
kun las btus su phyogs kyi mtshan nyid yang dag ma bshad par thal lo / /
des na 'di ltar 'brel ba yin te /
phyogs ni sgrub ngag gis dngos su bstan par bya ba ma yin na /
dpe rtags kyi nus yul phyi rgol gyis gang yin mi shes par 'gyur ro / /
snyam na de lta bu'i dogs pa gcad pa'i phyir du /
phyogs ni /
bsgrub bya kho nar rnag nyid 'dod par sgrub byed brjod pa'i shugs kyis bstan par bya ba yin zhing /
de yang tshad mas ma bsal ba zhig dgos so zhes shes par bya ba'i phyir du /
ngo bo kho na bstan bya ba /
rang nyid 'dod dang ma bsal ba /
zhes bstan bya ba'i tshig dang 'brel bar smos so zhes bya ba'am /
yang na rigs pa can pa dag bsgrub byar bstan par bya ba /
phyogs kyi mtshan nyid du 'dod pas de las khyad par du bya ba'i phyir /
bsgrub byar bstan par bya ba tsam phyogs yin na /
dpe rtags ma grub pa yang phyogs su 'gyur bas de tsam nyi phyogs ma yin gyi /
phyogs yin na /
bsgrub bya kho nar bstan pa cig dgos so zhes shes par bya ba'i don du bstan bya ba zehs pa'i tshig smos pa yin no / /
de yang bstan bya ba khyad gzhir 'brel ba'i don ni /
bstan par bya zhes pa bshad pa'i gzhir byas nas /
gang bstan par bya na /
bsgrub bya khe nar rang nyid 'dod cing ma bsal ba'o / /
zhes bshad dgos pa'i don to / /
'o na rigs sgo'i 'dod pa zhes pa'i tshig gis da lta sgrub byed du bdod cing /
ma 'ong pa na @# / /
bsgrub byar 'gyur ba'i gtan tshigs sogs da lta phyos yin pa gcod nus pa'i rgyu mtshan ci zhig yod /
ci'i phyir kho na zhes pa'i tshig phrad ma smos zhes na /
de yang 'dod pa zhes pa'i skad kyi byings ka ta ba de nyid nyer bsgyur gyi dbang gis don du ma la 'jug pa yin pa la /
skabs 'dir bsgrub bya rgol ba rnag nyid 'dod par gyur ba zhes 'chad pa na /
'dod pa'i skad kyi byings di nyid ni Ta zhes pa'i nye bsgyur gyis nye bar bsgyur ba'i dbang du byas pa yin cing /
de la tshad ma kun las btus pa 'dir ni /
'dod pa'i rkyen ni Ta'i ming can de nyid 'dod pa zhes pa'i cheg khayd chos lta bur ston pa'i rkyen du yod pas 'dod chig yan lag gam phal ba min zhing /
bstan bya ba zhes pa'i tshig khayd gzhi stan pa'i tshig yin pas gtso bo yin pa'i phyir /
'dod tshig des da lta sgrub byed du bkod cing ma 'ongs pa na bsgrub byar 'gyur ba'i gtan tshigs sgos da lta phyos yin pa gcod mi nus te /
dper na /
'ongs pa zhes pa'i tshig de nyid spyir da lta'i gnas skabs la 'jug kyang /
lhas byin 'ongs pa mthong bar 'gyur ro / /
zhes brjod pa'i tshe mthong bar 'gyur ro / /
zhes pa'i tshig khyad gzhir 'brel ba'i dbang gis da ltar gyi gnas skabs la go bar byed mi nus pa bzhin no / /
rigs sgo'i 'dod par gyur ba'i tshig dag la ni yan lag nyid yin gyi gtso bo lta bur ston pa'i rkyen du 'brel ba'i phyir /
da ltar gyis dus go byed du yod pas rigs sgo'i 'dod tshig de yis ni da lta sgrub byed du bkod pa'i gtan tshigs ma grub pa la sogs pa phyogs yin pa 'gog par nus so / /
de'i phyir der /
kho na'i nges bzung smos pa don med do / /
'di ni rgyan mkhan pos /
'dod rkyen 'dir ni yan lag yin / /
'dod par 'gyur ba'i tshig dag la / /
yan lag ma yin de yis ni /
zhes pa 'don pa ltar bshad pa yin cing /
yang na /
'dod rgyen 'dir ni yan lag min / /
'dod par gyur ba'i tshig dag la /
yan lag nyid yin de yis ni /
zhes 'dod pa ltar bshad par bya ste /
rigs pa'i sgo 'dir ni 'dod pa zhes pa'i tshig la ni Ta zhes pa'i rkyen de 'dod pa yan lag gam /
khyad chos lta bur ston byed du 'brel ba ma yin gyi /
'dod pa khyad gzhi lta bur ston byed du gtso bor 'brel ba yin la /
de'i phyir rigs sgo'i 'dod par gyur ba'i tshig dag la /
rkyen de da ltar gyi dus go byed kyi yan lag nyid du yod pa yin pas rigs sgo'i 'dod tshig de yis ni /
da lta sgrub byed du bkod pa'i gtan tshigs ma grub pa la sogs pa phyogs yin pa 'gog par nus pa yin no / /
de'i phyir der kho na'i nges gzung smos pa don med do zhes pa'am /
yang na /
kun las btus pa 'dir ni 'dod pa zhes pa'i tshig la ni Ta'i ming can gyi rkyen de da ltar gyi dus go byed kyi yan lag tu yod pa min zhing /
rigs sgo'i 'dod par gyur ba'i tshig dag la da ltar gyi dus go byed kyi yan lag nyid du yod pa yin pas /
rigs sgo'i 'dod tshig @# / /
de yis ni /
da lta sgrub byed du bkod pa'i gtan tshigs ma grub pa la sogs pa phyogs yin pa 'gog nus shing /
de'i phyir /
der kho na'i des bzung smos pa don med do zhes bshad par bya ste /
mdor na /
rigs sgor bsgrub bya'i mtshan nyid ston pa na /
'dod /
gang du 'dod na /
bsgrub byar 'dod /
gang gis na /
snga rgol rang nyid kyis 'dod /
zhes pa'i tshul gyis 'dod tshig khyad gzhi ston pa'i tshig tu 'brel pas 'dod tshig gis da lta sgrub byed du bkod pa phyogs yin pa gcod nus shing /
kun las btus su bstan bya ba khyad gzhi ston pa'i tshig dang /
'dod tshig khyad chos ston byed du 'brel bas de'i tshe 'dod tshig gis da lta sgrub byed du bkod pa'i gtan tshigs sogs da lta phyogs yin pa gcod mi nus /
zhes bya ba'i don to / /
de ltar chos can yan gar ba bsgrub bya ma yin par shes pa'i don du /
rang nyid smos par 'dod pa dgag pa 'phros don dang bcas pa rgyas par bshad nas /
gsum pa mjug bsdu ba ni /
ji skad bshad pa'i rigs pas /
kun las btus kyi phyogs kyi mtshan nyid ston pa'i tshig zur du smos pa'i rang nyid ces pa'i tshig ni /
khyod kyis ji skad bshad pa'i don de dag brjod byed min pa'i phyir yang don de dag ston pa'i phyir du smos par mi rigs pa des na rang nyid ces pa'i tshig des rgol ba bdag nyid 'dod pa ma yin pa'i bstan bcos mkhan po'i 'dod pa kun phyogs su byas pa la ltos pa med par snga rgol de kho na'i 'dod pa ni skabs kyi bsgrub bya nyid du ston pa nges na rgol ba mi 'dod pa'i bstan bcos dang 'brel ba'i 'dod pa la yang gnod pa na /
de tsam gyis rgol ba'i 'dod yul ji lta ba'i bsgrub bya la gnod pa med pa'i phyir /
'brel med kyi khung don bkag pa tsam gyi cha nas phyogs dang gtan tshigs skyon med pa nyid do / /
zhes ston pa yin no / /
zhes pa ste /
rkang pa dang po ni /
gzhan lugs dgag pa'i don bsdu /
de nas gsum ni /
yongs gcod kyi dgos pa bstan pa'i sgo nas don bsdu /
de nas bzhi ni / /
rnam bcad kyi dgos pa bstan pa'i sgo nas don bsdu pa'o / /
gnyis pa mtshan nyid kyi tshig zur lnga ba ma bsal ba'i tshig gi don bshad pa la /
mdor bstan pa dang /
rgyas par bshad pa gnyis /
dang po ni /
sngar rgol bas khas blangs ba bzung ngo /
zhes smos pa'i khas blangs pa de yang tshad ma dag gis bkag pa med pa zhig dgos pa yin par 'dod do / /
'di la rgyu mtshan ci yod ce na /
tshad mas bsal ba ni /
gtan tshigs kyi byed pa 'jug pa'i rtan ma yin te /
gtan tshigs ni /
grub bsal ma zhugs shing /
phyi rgol the tshom dang ldan pa'i don la sgrub byed du brjod rigs pa'i phyir ro / /
de yang the tshom gyis na sgrub par byed pa dang gnod par byed pa'i phyi rgol gyi rgyud kyi tshad ma med pa tsam zhig mtshon pa yin gyi /
nges par the tshom mngon du gyur pa dgos pa ni ma yin te /
de med kyang glo bur du /
du ba las me rtogs pa mthong ba'i phyir ro / /
gnyis pa rgyas /
@# / /
par bshad pa la /
gzhung spyi'i bsdu pa bshad pa dang /
gzhung don bshad pa dngos la 'jug pa gnyis /
dang po ni /
tshad ma mdor /
mngon sum don dang rjes dpag dang / /
yid ches grags pas rang rten la'o / /
zhes gsungs shing /
de la rang rten la'o / /
zhes pas gzhi gang la tshad mas ma gsal ba dgos pa'i gzhi ngos gzung ba yin zhing /
tshad ma ji lta bus ma bsal ba dgos zhe na /
de ston pa ni /
mngon sum don dang rjes dpag dang / /
yid ches grags pas ma bsal ba dgos so zhes pa'i don te / /
'o na tshad ma de dag gis bsal ba ji lta bu zhe na /
de'i dpe ston pa ni /
tshad ma mdor /
gzhan du ni dper na /
sgra mnyan bya ma yin pa dang /
bum pa rtag pa dang /
gzhal bya'i don sgrub par byed pa'i tshad ma med de zhes bya ba dam bca' ba tsam gyis der snang ba yin no / /
gang la thun mong ma yin pa'i phyir /
rjes su dpag pa ni med la /
sgra las byung pa'i grags pa dang 'gal ba'i don gyis na /
bsal ba de yang phyogs ma yin te /
dper na ri bong can ni zla ba ma yin te /
yod pa'i phyir /
zhes bya ba lta bu'o zhes gsungs shing /
de la /
rjes su dpag pa'i dbye ba yis /
zhes sogs rkang ba bzhi ni /
kun las btus su / /
mngon sum don dang rjes dpag dang / /
yid ches grags pas rang rten la'o / /
zhes sel byed kyi tshad ma bzhir bshad pa dang /
sngar tshad ma mngon rjes gnyis su nges par bshad pa la 'gal ba spong ba'i gzhung yin zhing /
de'i phyir /
'di nyid bsal ba'i dbye ba ston byed kyi gzhung dang sbyor ba ni /
phyogs su ma phyin pa'i gtam mo / /
yang dag nges ldan brjod 'dod pa /
zhes sogs kyis kun las btus su gsungs pa'i yid ches kyis bsal bya sel tshul dpe dang bcas pa de nyid rgyas par 'chad par byed cing /
skyes bu'i 'dod dang rjes 'brel pa /
zhes sogs kyi grags pa dang /
mngon sum gyis gnod 'di la yang /
zhes sogs kyis mngon sum gyis sel tshul dpe dang bcas pa ston pa'i mdo tshig de dag gi don 'chad pa yin la /
kun tu rgol ba bdag nyid kyi zhes sogs ni /
rang rten la'o / /
zhes pa'i don 'chad par byed pa yin no / /
'di sgrub yan lag gyur ba yi /
zhes sogs kyi 'brel ni 'og tu bshad par bya'o / /
de yang dngos po stobs zhugs kyi rjes dpag gis rang gi gzhal bya'i bzlog phyogs sel ba'i tshul ni /
rjes dpag de nyid kyis gzhal bya 'jal ba'i tshul le'u snga ma dag tu rgyas par bshad zin pa'i phyir /
de dag gi shugs la rtogs pas /
de'i phyir /
'dir de nyid ston pa'i mdo tshig gi rgyas bshad ma byas shing /
'o na mngon sum gyis la yang mi byed par rigs so zhe na /
mngon sum gyis gzhal bya 'jal ba'i tshul yang gong du rgyas par bshad zin pas /
de'i shugs kyis rtogs sla ba la dgongs nas /
mngon sum gyis gzhal bya'i bzlog phyogs sel ba'i tshul rgyas par ma gsungs kyi /
'o na kyang de nyid ston pa'i skabs su mngon sum don dang zhes gsungs pa de @# / /
la /
rjes dpag don dang zhes pa dang /
yid ches don dang zhes sogs mi gsung bar /
mngon sum don dang zhes gsung ba'i rgyu mtshan shes par bya ba'i phyir du /
don smos pa'i dgos pa bshad pa dang /
mngon sum gyis bsal bya'i dper brjod ston pa na sgra med do zhes sogs dper brjod du mi byed par /
sgra mnyan bya ma yin zhes pa dper brjod du smos pa'i rgyu mtshan shes par bya ba'i phyir du /
de nyid dper smos pa'i dgos pa bshad pa tsam zhig mdzad pa yin no / /
'o na mdo'i go rims bzhin du mi ston par yid ches grags pa'i sel tshul dang por 'chad pa'i rgyu mtshan ci zhe na / /
yid ches dang grags pa'i sel tshul ni bshad par bya ba mang pa'i phyir dang /
mngon sum gyi skabs ni bshad par bya ba nyung ba'i phyir rtogs dka' ba'i rim pa bzhin bshad pa dang /
de la khas blangs 'bras rtags te / /
'gro la grags pa rang bzhin rtags yin na /
'o na rtags de dag la brten pa'i rjes dpag de dag gis rang gi gzhal bya'i bzlog phyogs sel tshul ji ltar yin zhe na /
'di ltar yin no zhes bshad pa 'brel chags par 'gyur ba'i dgos pa yod pa'i phyir ro / /
gnyis pa gzhung don bshad pa dngos la 'jug pa la /
mdo las gnod byed kyi tshad ma bzhir phye ba dang /
tshad ma'i grangs nges mi 'gal bar bstan /
yid ches kyi sel tshul dpe dang bcas pa ston pa'i mdo'i don rgyas par bshad /
grags pa'i sel tshul dpe dang bcas pa ston pa'i mdo'i don rgyas par bshad /
mngon sum gyi sel tshul dpe dang bcas pa ston pa'i mdo'i rtogs dka' ba cung zad bshad / /
rang rten la zhes smos pa'i mdo tshig gi dgos pa rgyas par bshad /
chos can gyi khyad par la gnod pa sogs kyis gnod tshul shugs la rtogs dgos par gsungs pa'i mdo'i don bshad pa'o / /
dang po ni /
gal te /
tshad ma kun las btus su sel byed kyi tshad ma bzhir phye ba dang /
sngar tshad ma mngon rjes gnyis su grangs nges par bshad pa mi 'gal lam zhe na /
shes bya chos can /
de gnyis mi 'gal te /
rjes su dpag pa'i dbye ba byed pa na /
dngos po stobs zhugs kyi rjes dpag dang grags pa'i rjes dpag dang /
yid ches pa'i rjes dpag gsum du phye ba'i dbang du byas pa yis / /
rang gi gzhal bya'i bzlog phyogs la gnod pa byed pa'i tshad ma de ni /
mngon sum don dang rjes dpag dang / /
yid chas grags pas rang rten la'o / /
zhes rnam pa bzhir bshad pa yin pa'i phyir /
'o na yid ches pa'i tshad ma dang /
grags pa'i tshad ma de dag rjes dpag tshad ma yin na /
de dag rtags gang la brten pa yin zhe na /
de la yid ches pa'i tshad ma ni /
lung rnam dag rang gi bstan bya'i don gyi 'bras bu'am /
de la mi 'khrul bar khas blangs pa'i sgo nas de nyid bsgrub pa'i phyir du bkod pa'i lung gi rtags la brten pa yin zhing /
grags pa'i rjes dpag gi rten du gyur pa'i rtags ni /
'gro ba la grags pa'i ming can brjod rung grags pa'i khyab bya'i rang bzhin yin no / /
yang na slob dpon phyogs glang gi rang lugs la lung rnam dag rang gi brjod @# / /
bya'i sgrub byed yang dag tu 'gyur ba ming zhed kyang /
gsung rab la dpyad pa shas cher ma rdzogs pas /
lung dpyad gsum gyis dag par tshad ma'i stobs kyis da lta nges mi nus pa'i gdul bya 'ga' zhig shin tu lkog gyur la 'jug ldog byed pa'i thabs su gdul bya de 'dra'i dbang du byas nas /
sbyin pas longs spyod khrims kyis bde /
zhes pa lta bu'i lung rang gi brjod bya'i 'bras bur khas blangs pa'i sgo nas /
lung de rang gi brjod bya'i sgrub byed du gyur pa'i 'bras rtags su gzhan ngor re shig khas blangs pa'i rnam gzhag mdzad pa yin te /
de'i phyir /
rnam 'grel 'di nyid du'ang /
de la khas blangs 'bras rtags te / /
zhes gsungs pa yin la /
'on kyang yid ches pa'i rtags yang dag med pa dang /
lung rnam dag rang gi brjod bya'i sgrub byed yang dag yin pa gnyi ga'ang yang dag pa ma yin par kho bos tshad ma yid kyi mun sel du rgyas par bshad zin cing /
de lta na yang yid ches pa'i rtags yang dag gi rtags sbyor ji ltar 'god pa'i tshul la sogs pa ni /
rang don le'ur bshad zin to / /
de bzhin du grags pa'i rtags yang dag kyang rang bzhin gyi rtags yang dag yin par slob dpon mi bzhed de /
bsgrub bya'i chos dngos med sgrub pa'i sgrub rtags yang dag yod pa rigs pa'i dbang phyugs gi dgongs pa ma yin no zhes kho bos bshad zin to / /
de lta na yang /
rtog yul na yod pa thams cad 'dod pa'i dbang gis brjod byed kyi sgra gang yang sbyar du rung ba'i rang bzhin yin par shes pa'i phyir du 'gro la grags pa rang bzhin rtags /
zhes bya ba 'di gsungs pa yin par shes par bya'o / /
gnyis pa yid ches kyi sel tshul dpe dang bcas pa ston pa'i mdo'i don rgyas par bshad pa la /
lung dang rang tshig gnyi ga yid ches zhes gcig tu bsdus nas dpe gcig gis bstan pa'i dgongs pa bshad pa dang /
dngos stobs kyi yul la lung rang gi brjod bya'i bzlog phyogs kyi gnod byed du 'dod pa dgag pa dang /
sel byed tshad ma'i dbye ba bstan pa'i skabs su yid ches logs su bshad pa'i dgos pa bstan pa dang /
rigs sgor rang tshig dang lung tshig 'gal ba so sor gsungs pa'i dgos pa bshad pa dang /
dngos stobs kyi yul la lung rang gi brtod bya'i sgrub byed dang bzlog pa la gnod byed du 'gyur ba'i rgyu mtshan dgag pa dang /
yul gang la dpyod pa'i tshe lung ji lta bu gnod sgrub tu 'gyur ba'i tshul dngos bshad pa'o / /
dang po ni tshad ma kun las btus su yid ches pas ma bsal ba zhes pa'i bzlog phyogs kyi dpe ston pa na /
gzhal bya'i don sgrub par byed pa'i tshad ma med do zhes bya ba dam bca' ba tsam gyis der snang ba yin no / /
zhes gzhal bya'i don can gyi tshad ma dag med do zhes dam bcas pa de yid ches bsal ba'i dper gsungs pa ci zhe na /
de ni yid ches zhes pa'i tshig de'i brjod byar rang tshig dang lung tshig gnyi ga bsdus nas de gnyi ga @# / /
dpe gcig po des mtshon te /
bstan par bya ba'i phyir yin no / /
'o na rang tshig /
dang lung tshig gnyi ga yid ches zhes pa'i tshig gcig gis ston pa'i rgyu mtshan dang dgos pa ci yod ce na /
rgol ba bdag nyid kyis smras pa'i rang tshig dang /
gzhan lung byed pa pos smras pa'i bstan bcos gnyi ga chos can /
kun las btus su /
yid ches zhes pa'i tshig gcig gis ston pa'i rgyu mtshan yod de /
rang tshad mar khas len pa pos rang gi brjod bya'i don yang dag par tshad mas nges pa dang ldan pa'i sgo nas brjod par 'dod pa yin pas /
yid ches kyi gnas su khas blangs par mtshungs pa'i phyir na /
khyed gnyis der yid ches zhes gcig tu bsdus nas bshad pa yin pa'i phyir /
de ltar gcig tu bsdus nas ston pa'i dgos pa yod de /
ji ltar rgol ba bdag nyid kyi tshig ni rang gi brjod bya la mi slu ba'i tshad mar khas len pa min na rang gis bsam pa'i don gzhan la bstan pa'i ched du /
rang gi tshig ni 'jug par mi 'gyur ba de bzhin du bstan bcos rang gi brjod bya la mi slu ba'i tshad mar khas blangs pa la mi brten na bstan bcos der grags pa'i don shin tu lkog gyur la dpyod pa yang mi 'jug go zhes mtshungs par bstan pa'i phyir du /
rang tshig dang lung tshig gnyis ka yid ches zhes pa'i tshig gcig gis bstan pa yin pa'i phyir /
de ltar bstan pa la dgos pa ci yod ce na /
lung tshad mar khas ma blangs na /
shin tu lkog gyur la dpyad pa mi 'jug go / /
zhes bstan pa'i sgo nas bstan bcos rnam dag de'i gnod sgrub tu 'jug pa'i dus ni /
skabs su bab pa'i rten shin tu lkog gyur nyid la bzlog phyogs 'gog pa'i gnod byed kyi yan lag tu 'gyur ba yin no / /
zhes pa'i don 'di bstan pa'i ched du / /
lung 'dir rang gi tshig dang lhan cig yid ches zhes gcig tu bsdus nas bshad pa yin no / /
de yang 'dir skabs brten zhes pa ni /
lung khas blangs nas dpyod pa skabs su bab pa'i rten nam gzhir gyur pa zhes bya ba yin cing /
de yang shin tu lkog gyur tsam la zer ba yin gyi /
lung khas blangs nas shin lkog la dpyod pa'i skabs kyi yid ches pa'i rtags yang dag gi rten chos can nyid la zer ba ni ma yin te /
yid ches pa'i rtags yang dag gi chos can /
dngos po stobs zhugs kyi tshad mas grub pas de la lung gnod sgrub tu mi 'jug pa'i phyir ro / /
rgyu mtshan dang dgos pa de lta bu'i sgo nas rang tshig dang lung tshig gnyis yid ches zhes gcig tu bsdus nas bstan pa yin pa des na /
rang tshig dang 'gal ba dang /
lung tshig dang 'gal ba 'di la /
gzhal bya'i don can gyi tshad ma dag med do zhes pa'i dpe dag kyang mtshungs pa nyid du i bstan pa yin no / /
dpe de nyid kyis de gnyis ka mtshon nus te /
spyir gzhal bya'i don can gyi tshad ma rnams ni yod pa min na gzhal bya'i don can gyi tshad ma dag med do zhes pa'i tshig de nyid rang gi brjod bya la mi slu bar mi @# / /
rung ba bzhin du /
bstan bcos kyang rang gi brjod bya la mi slu bar mi rung dgos pa'i phyir ro / /
des na gzhung 'di nyid dpe gcig po des rang tshig dang 'gal ba dang /
lung tshig dang 'gal ba gnyi ga thun mong du mtshon nus pa'i rgyu mtshan ston pa yin gyi /
de gnyis dpe gcig gis ston pa'i rgyu mtshan dang dgos pa gang yang ston pa ma yin zhing /
don gyi skabs su rang tshig dang /
lung tshig gnyis /
yid ches zhes gcig tu bsdus nas ston pa'i rgyu mtshan dang dgos pa bshad pas /
dpe gcig gis ston pa'i rgyu mtshan dang dgos pa bshad mi dgos so / /
gal te gzhal bya'i don can gyi chad ma ni dngos stobs kyis grub pa'i phyir /
gzhal bya'i don can gyi tshad ma dag med do zhes dam bcas pa'i don de yid ches bsal ba'i dper ji ltar rigs zhe na /
gzhal bya'i don can gyi tshad ma dag med do zhes pa'i tshig de /
rang tshig 'gal ba la gsal ba'i dpe yin zhing /
lung dang 'gal ba la phyogs tsam bstan pa'i dpe yin pa'i phyir /
skyon med do / /
'o na lung dang dang 'gal ba'i gsal ba'i dpe ji lta bu zhe na /
lung dang 'gal ba de la gsal ba'i dpe ni /
ma 'ong pa na /
sbyin pa la sogs pa'i chos las rnam smin bde ba mi 'grub ces bya ba yin te /
sbyin pa la sogs pa'i chos las rnam smin bde ba 'byung bar lung tsam gyis 'grub pa'i phyir ro / /
'dir skabs su bab pa'i don 'di ltar shes par bya ste /
gzhal bya'i don can gyi tshad ma dag med do zhes bden zhen gyis smras pa na /
dngos shugs kyi dam bca' phan tshun gegs byed du 'gyur ba yin te /
'di ltar dngos su gzhal bya 'jal ba'i tshad ma med par dam bcas shing /
tshig de nyid rang gis bsams pa'i don gzhan la bstan pa'i phyir du bden zhen gyis smras pa'i shugs kyis /
tshig de nyid kyi don tshad mas grub par dam bcas pas /
de'i phyir dam bca' dngos shugs 'gal ba'i tshig ces bya la /
de'i tshe dngos kyi dam bca'i don 'grub pa la shugs kyi dam bcas gegs byed cing /
shugs kyi dam bca'i don 'grub pa la /
dngos kyi dam bcas gegs byed pa yin gyi /
dam bca' de gnyis kyi don ni phan tshun gegs byed dam /
gnod bya gnod byed yang ma yin te /
gnyi ga gzhi ma grub pa'i phyir ro / /
des na dam bca' de nyid dam bcas tsam na dngos shugs kyi dam bca' gnyis phan tshun gegs byed kyi 'gal bar gyur ba ni /
rang tshig 'gal ba'i rnam pa gsal ba'i dpe yin cing /
dngos shugs kyi dam bca' de gnyis ka'i don la gnod pa'i tshad ma ni /
dngos po stobs shugs kyi tshad ma yin pas /
dam bca' de gnyis kyi don dngos po stobs zhugs kyi tshad mas bsal bar 'gyur ba yin gyi /
rang tshig gi bsal bar 'gyur ba ma yin no / /
slob dpon phyogs glang gis rang lugs la lung rnam dag rang gi brjod bya sgrub pa'i rtags yang dag tu mi bzhed kyang /
gzhan dor /
re shig de lta bu'i rtags kyi rnam gzhag mdzad pa la 'khrul nas /
slob dpon gyi slob ma kha cig /
sbyin pas longs @# / /
spyod khrims kyis bde /
zhes pa lta bu'i lung de rang gi brjod bya'i sgrub byed yang dag dang bzlog pa la gnod byed yang dag tu 'dod cing /
de nyid lung gnod byed du 'dod pa'i don no / /
lung gegs byed du 'dod pa dag ni lung rang gi brjod bya'i bzlog phyogs la gegs byed tsam dang /
rang gi brjod bya la the tshom tsam skyed par byed pa yin gyi /
de rang gi brjod bya'i sgrub byed yang dag dang /
log phyogs la gnod byed yang dag tu 'gyur mi srid de /
pha rol pos lung de rang gi brjod bya'i don la mi 'khrul ba'i 'brel ba ma grub na /
bsgrub mi nus shing /
grub na bsgrub bya grub zin pas sgrub mi dgos pa'i phyir dang /
gzhan yang lung de nyid rang gi brjod bya'i sgrub byed yang dag yin na /
lung de nyid khas blangs pa tsam gyis rang gi brjod bya'i don gyi sgrub byed yang dag tu 'gyur bar 'dod dgos pas /
sgra mi rtag par dam bcas pa tsam gyis sgra mi rtag pa yin par 'grub par thal lo / /
des na gegs byed byed du 'gyur ba'i don ni /
sbyin pa las longs spyod 'byung bar ston pa'i lung rang gi brjod bya'i sgrub byed yin na /
sbyin pa las longs spyod mi 'byung bar ston pa'i lung yang rang gi brjod bya'i sgrub byed du 'gyur bar stobs mtshungs pas /
lung gnyis po rang rang gi brjod bya'i sgrub byed du 'gyur ba la phan tshun gegs byed par ston pa yin no / /
dper na sgra mi rtag par dam bcas pa dang /
sgra rtag par dam bcas pa gnyis phan tshun stobs mi mtshungs kyang /
dam bca' de gnyis rang rang gi dam bca' don gyi sgrub byed yin min stobs mtshungs pas phan tshun rang rang gi dam bca'i don gyi sgrub byed du 'gyur pa la gegs byed pa bzhin /
'di nyid slob dpon yang sras kyi yang rang lugs kyi bzhed pa yin la /
de'i phyir slob dpon chos mchog gis kyang /
gegs byed pa ni gnas par gyur ba'i phyogs yin la /
de lta na yang re shig gnod pa zhes bya ba'i don 'dod pa yin no / /
zhes gsungs so / /
de bas na lung gegs byed du 'dod pa'i don /
lung rang gi brjod bya'i don gyi log phyogs la gegs byed tsam du bzhed pa yin gyi /
spyir shin tu lkog gyur yul la lung gnod sgrub mtshan nyid par mi bzhed pa ni ma yin te /
de ltar na shin tu lkog gyur yin na /
tshad mas ma grub dgos par thal ba'i phyir ro / /
de yang /
spyin pas longs spyod khrims kyis bde /
zhes pa'i lung de nyid /
sbyin pa las longs spyod 'byung ba'i sgrub byed dang /
mi 'byung ba'i gnod byed ma yin kyang /
sbyin pas longs spyod khrims kyis bde /
zhes pa'i lung chos can /
rang gi bstan bya'i don la mi slu ste /
dpyad pa gsum gyis dag pa'i lung yin pa'i phyir /
zhes rtags su bkod pa na /
de de sgrub kyi rtags yang dag yin pas dpyad pa gsum gyis dag pa'i lung de /
sbyin pas longs spyod khrims kyis bde /
zhes pa'i lung de rang gi bstan bya'i don la mi slu ba'i sgrub byed yang dag dang /
slu ba la gnod byed yang dag tu 'gyur ba yin zhing /
de'i phyir dpyad gsum gyis dag pa'i @# / /
lung de nyid /
sbyin pa las longs spyod 'byung ba'i sgrub byed dang /
mi 'byung ba la gnod byed yang dag tu 'gyur ba yin la /
don 'di nyid shin tu lkog gyur la dpyod pa'i skabs su lung gnod sgrub kyi yan lag tu 'gyur ba'i tshul yin par shes par bya zhing de'i phyir gnas 'byung ba'i gzhung 'di dag gis kyang lung rnam dag rang gi brjod bya'i don gyi sgrub byed yang dag dang /
de'i bzlog phyogs la gnod byed yang dag yin pa bkag nas /
gegs byed tsam du ston par byed cing /
de yang dngos stobs kyi yul la lung gnod sgrub yin pa dang /
gnod sgrub tu 'gyur tshul yang de ltar yin pa lhan cig tu 'gog cing /
rang lugs la shin tu lkog gyur la dpyod pa'i skabs su dpyad pa gsum gyis dag pa'i lung gnod sgrub kyi yan lag tu 'gyur bar ston pa yin no / /
zhes bya bar shes par bya'o / /
gnyis pa lung dngos stobs kyi yul la rang gi brjod bya'i don gyi bzlog phyogs kyi gnod byed du 'dod pa dgag pa ni /
yul de nyid la dpyod pa lung de la nges par brten dgos pa min pa'i dngos po la bstan bcos dang 'gal ba brjod cing dam bcas na yang /
lung de rang gi brjod byed don gyi bzlog phyogs dam bcas pa'i don de la gnod byed mtshan nyid pa ma yin gyi gegs byed tsam du 'gyur te /
lung de dang dam bca' de gnyis po dag rang rang gi brjod bya'i don gyi sgrub byed yin min nus pa mtshungs pa'i phyir /
dper na rang gi tshig gi dam bca' nus pa mtshungs bzhin no / /
des na lung tshig de yang rang gi brjod bya dngos stobs kyis grub pa de'i tshe rang gi tshig gi bdag nyid dang mtshungs par rang gi brjod bya'i don la gnod sgrub kyi yan lag tu 'gyur ba ma yin no / /
des na dngos stobs kyi yul la dpyod pa'i tshe /
lung tshig dang 'gal ba dam bcas na lung tshig de nyid rang gi brjod bya'i don gyi bzlog phyogs dam bcas pa'i dam bca'i don la gnod byed du mi 'gyur yang /
lung dang dam bca' de dag /
gang gi don la sgrub byed dngos stobs kyi tshad ma yod pa'i tshad ma de ni de las gzhan pa'i don la gnod byed du 'gyur ba yin te /
dper na /
sgra nam mkha'i yon tan tu ston pa'i lung dang 'gal ba sgra mi rtag par dam bcas pa'i tshe /
lung dang dam bca' de gnyis phan tshun rang rang gi brjod bya'i don gyi bzlog phyogs la gegs byed yin gyi /
gnod byed ma yin kyang /
sgra mi rtag par dam bcas pa'i don /
dngos stobs kyi tshad mas grub pas de nyid kyis sgra nam mkha'i yon tan yin pa la gnod pa bzhin no / /
tshad mas grub pa'i don gyis /
cig shos la gnod pa de lta min par sgra nam mkha'i yon tan tu ston pa'i lung yang /
rang gi brjod bya'i don gyi bzlog phyogs la gnod byed du 'gyur na /
rigs pa dang bral ba'i dam bcas kyang rang dang nus pa mtshungs pa'i dam bca'i don la gnod dgos pa'am /
der ma zad /
rjes dpag gis ji lta ba bzhin du grub pa'i don can gyi dam bca'i don @# / /
la ni gnod dgos na yang /
des de dag la ji ltar yang gnod pa mi 'thad do / /
gzhan yang /
dngos stobs kyi yul la lung rnams tshad ma yin pa ni /
sngar nyid rnam par bzlog zin pa yin pa de'i phyir na /
lung sgrub byed du khas blangs nas dpyod dgos pa'i shin tu lkog gyur dag la lung dang 'gal na /
des gnod pa'i skyon 'di 'jug par 'dod kyi dngos stobs kyi yul la lung gnod sgrub kyi yan lag tu 'gyur ba ma yin no / /
mdor na gzhung 'di dag gis dngos stobs kyi yul la lung gnod byed kyi yan lag tu mi 'gyur ba dang /
lung rang gi brjod bya'i don gyi bzlog phyogs la gnod byed du mi 'gyur ba dang /
rgyab rten gyi rigs pa dang bral ba'i lung gnod byed du mi 'gyur ba ste /
tshul gsum bstan pa yin no / /
gsum pa sel byed tshad ma'i dbye ba bstan pa'i skabs su /
yid ches logs su bshad pa'i dgos pa bstan pa ni /
gal te /
sel byed tshad ma'i dbye ba 'chad pa'i skabs su /
gzhan rig mngon sum dang /
rang rig mngon sum sogs so sor ma phye bar mngon sum don dang zhes gcig tu bsdus shing /
dngos po stobs zhugs kyi rjes dpag dang /
yid ches pa'i rjes dpag sogs gcig tu ma bsdus par dbye ba'i grangs 'dzin re re lugs su bgrangs pa ci zhe na /
zhes dgos pa bsu nas dngos stobs rjes dpag dang yid ches rjes dpag gnyi ga rjes dpag yin par khyad med kyang /
sel byed tshad ma'i dbye ba 'chad pa'i skabs su de gnyis so sor phye ba ni /
de gnyis kyi yul gyi khyad par bstan pa'i phyir yin no zhes pa lan gzhung gi don du bshad par bya zhing /
kha cig /
mngon sum don dang rjes dpag dang / /
yid ches grags pas rang rten la'o / /
zhes pa'i skabs su dngos po stobs zhugs zhes pa'i gsal ka med par /
rjes dpag dang zhes spyir smos nas de'i rjes su yid ches logs su smos la /
de nyid kyis dogs pa skye ba'i gzhi byas nas yid ches rjes dpag las logs su 'chad pa'i rgyu mtshan ci zhes dris pa'i lan du /
gzhung 'di dag 'chad mod /
de ltar na rang lugs la yang yid ches rjes dpag /
rjes dpag tsam las logs su bshad par 'dod dgos shing /
rjes dpag dag zhes pa'i tshig gis dngos stobs rjes dpag bstan pa ma yin par rjes dpag tsam bstan pa'i dbang du byas nas tshig de nyid gsungs pa yin par 'dod dgos te /
gzhan du na /
tha dad byas pa yin zhes pa'i gzhung 'chad pa'i thabs med do / /
de ltar khas blangs na yang /
rjes su dpag pa'i dbye ba yis /
zhes pa'i gzhung dang ji ltar 'gal bar mi 'gyur /
des na snga ma ltar gzhung gi tshig don bshad par bya ste /
'di ltar des na shin tu lkog gyur la dpyod pa'i skabs su /
lung gnod byed kyi yan lag yin pa'i phyir /
lung tshad mar khas blangs nas /
de las shin tu lkog gyur gyi don rtogs pa'i tshad ma ni /
rjes dpag @# / /
las phyi rol tu gyur ba yin pas dngos po stobs zhugs kyi rjes dpag dang /
rjes dpag yin par khyad par med na yang sel byed tshad ma'i rtsa ba'i dbye ba ston pa'i skabs su /
mngon sum tsam grangs 'dzin gcig tu bgrangs pa ltar /
rjes dpag tsam grangs 'dzin gcig tu ma byas par dngos po stobs zhugs kyi rjes dpag dang /
yid ches rjes dpag gnyis grangs 'dzin re re tha dad du byas pa ni /
lung tsam gyis grub pa'i don yid ches rjes dpag gi yul yin pas /
de la dngos stobs kyi tshad ma gnod sgrub tu mi 'jug cing /
dngos stobs rjes dpag gi yul la yang /
lung gnod sgrub tu mi 'jug go /
zhes tshad ma de gnyis kyi yul gyi khyad par bstan pa'i phyir du yin te /
de lta min na /
rjes dpag gi gsal ba'i dbye ba ji snyed yod pa rtogs par bya ba'i phyir du de ltar bstan pa yin par 'gyur te /
rgyu mtshan gzhan med pa'i phyir ro / /
de 'dod na skabs der 'bras rang ma dmigs pa'i rtags la brten pa'i rjes dpag rnams kyang grangs 'dzin re re smos dgos pa nyid du ha cang thal ches par gyur ba'am /
yang de gsum rjes dpag yin par rigs gcig pa'i phyir /
de ltar smos mi dgos na dngos stobs rjes dpag dang /
yid ches rjes dpag gnyis kyang /
logs shig tu grangs 'dzin re re byas pa don med du 'gyur bar thal /
de gnyis rjes dpag yin par rigs gcig pa'i phyir /
bzhi pa rigs sgor rang tshig dang lung tshig gi 'gal ba so sor gsungs pa'i dgos pa bshad pa ni /
gal te kun las btus su rang tshig dang lung tshig gnyi ga yid ches zhes gcig tu bsdus nas de gnyis dang 'gal ba'i dam bca' dpe gcig gis bstan pa'i rgyu mtshan dang dgos pa sngar bshad pa de ltar yin na /
rigs sgor /
rang tshig dang 'gal ba dang khas blangs dang 'gal ba'i dpe tha dad du bstan pa la dgos pa ci yod ce na /
rigs sgor dngos shugs 'gal ba'i rang gi tshig kyang lung dang 'gal ba las dper brjod tha dad pa'i sgo nas bstan pa la dgos pa yod de /
rgyab rten tshad ma med pa'i dam bca'i tshig tsam rang gi don gyi bzlog phyogs brjod pa'i dam bca'i don la gegs byed yin par shes pa'i ched yin pa'i phyir /
zhes bya ba ni 'grel byed gzhan dag gi bshad pa yin la /
rgyan mkhan po ni 'di ltar 'chad de /
gal te rang tshig dang khas blangs pa'i tshig la yul gyi khyad par de lta bu ni med na /
ci'i phyir rigs pa'i sgor /
rang tshig dang 'gal ba dang /
khas blangs dang 'gal ba gnyis /
dper brjod so sor bstan ce na /
bden te de gnyis gang yang rang gi don gyi bzlog phyogs brjod pa'i dam bca'i don la gegs byed pa'i tshig tsam yin par khyad par med mod /
'on kyang rang gi tshig dang 'gal ba yang khas blangs dang 'gal ba las tha dad par byas pa ni ngag snga mas bzhag pa phyi mas nyams par byed pa ni /
khas blangs dang 'gal ba yin la /
dngos su smras pa'i @# / /
dam bca' de nyid de'i shugs las 'ongs pa'i dam bcas nyams par byed pa ni /
rang tshig 'gal ba yin no zhes ngag gi dbye ba ston pa'i phyir yin gyi /
nus pa'i khyad par bstan pa'i phyir ni ma yin no / /
zhes 'chad cing 'di shin tu legs te /
rigs sgor /
rang tshig 'gal ba'i dper brjod du /
ngag thams cad brdzun yin zhes dam bcas pa dang /
khas blangs dang 'gal ba'i dper brjod du 'ug pa pas sgra rtag par dam bcas pa bkod pa'i phyir ro / /
lnga ba dngos stobs kyi yul la lung rang gi brjod bya'i sgrub byed dang bzlog pa la gnod byed du 'gyur ba'i rgyu mtshan dgag pa ni /
gal te shin tu lkog gyur la lung gnod sgrub tu 'gyur ba'i rgyu mtshan yang /
de la dpyad pa'i tshe /
lung tshad mar khas blangs pa las gzhan med cing /
rgol ba de yis bstan bcos tshad mar ni mngon lkog la dpyod pa'i tshe yang /
khas blangs pa'i phyir na gzhal bya'i dngos po kun la lung rang gi brjod bya'i sgrub byed dang /
bzlog pa la gnod byed du 'gyur ba yin no / /
zhe na /
gal te de ltar na /
lung de chos can /
khyod rgol bas tshad mar mi 'dod na yang rang gi brjod bya'i bzlog phyogs la gnod byed min nam ci ste yin par thal /
khyed rang gi brjod bya dngos stobs kyis grub pa'i don gyi sgrub byed tshad ma yin pa'i phyir /
de yang dngos stobs kyi yul la lung gnod sgrub tu 'jug na /
kho gnod sgrub tu 'jug pa rgol bas khas blangs pa la ltos par mi rigs zhes bya ba'i don to / /
gal te /
lung de nyid shin tu lkog gyur la dpyod pa'i skabs su tshad mar khas blangs nas /
dngos stobs kyi yul la dpyod pa'i skabs su /
gnod sgrub kyi yan lag yin pa dor na /
rang tshig 'gal bar 'gyur ro zhe na /
shes bya chos can /
rang tshig 'gal ba dang /
bstan bcos dang 'gal ba gnyis /
tha dad med par 'gyur bas te mi 'gal bar thal /
sngar shin lkog la dpyod pa'i skabs su khas blangs pa'i bstan bcos dngos stobs kyi yul la dpyod pa'i tshe /
sgrub byed yin pa dor na /
rang tshig 'gal ba yin pa'i rgyu mtshan gyis bstan bcos dang 'gal ba yin pa'i phyir /
gzhan yang lung rang gi brjod bya'i don gyi sgrub byed yin na /
lung de rang gi brjod bya la mi slu bar khas blangs pa tsam gyi rgyu mtshan gyis rang gi brjod bya'i sgrub byed yang dag tu song bar 'dod dgos la /
de ltar na skyes bu'i 'dod pas sgrub byed yang dag tu byas na de tsam gyis 'di mtshan nyid yongs su rdzogs pa'i sgrub byed tshad ma nyid du 'gyur dgos pas /
dam bca' thams cad rang rang gi brjod bya'i don gyi sgrub byed yang dag tu 'gyur zhing /
don de yin te /
yin par kho bos smras pa'i phyir /
zhes pa nyid kyis rtags yang dag gi mthar thug par 'gyur ro / /
drug pa yul gang la dpyod pa'i tshe /
lung ji lta bu gnod sgrub tu 'gyur ba'i tshul dngos bshad pa ni /
nges na dngos stobs kyi tshad ma la /
rab tu grags pa'i don dag la bstan bcos sgrub byed du dor na'ang nyes pa @# / /
med kyi shin tu lkog gyur dag la bstan bcos ni sgrub byed du mi 'dod na /
spyod pa nyid mi 'jug cing rtogs pa'i thabs med do / /
'dis ni shin tu lkog gyur la dpyod pa'i tshe /
lung sgrub byed du khas len dgos zhes pa tsam zhig bstan gyi /
de'i tshe yang lung rang gi brjod bya'i don gyi sgrub byed du khas len dgos par ma bstan no / /
'o na de'i tshe /
lung ji lta bu sgrub byed du khas blang bar bya zhe na /
de'i tshe yang lung yin pa tsam gyis rang gi brjod bya'i don la mi slu bar khas blang du rung bas ma khyab ste /
lung 'di dag gi don la tshad mas brtag pa byas pa na /
phyi rol ba la sogs pa'i lung phal cher ni /
nang 'gal ba brjod pa mthong ba yin pa'i phyir /
ji lta bu zhe na /
'di lta ste /
de nyid las /
chags sogs chos min pa'i rtsa bar brjod cing slar yang gang ga la sogs pa'i 'jug dgos kyi khrus kyis chos min sdig pa dag par 'gyur ba ston pa lta bu'o / /
de dag ni 'gal ba yin te /
'di ltar /
gang zhig gang gi rgyu la mi gnod pa des ni /
de'i 'bras bu 'joms par nus pa ma yin te /
mngar ba dang snum pa'i rdzas kyis bad kan la mi gnod pa bzhin /
chus khrus kyis kyang sdig pa'i rgyu chags sogs la gnod pa ma yin no / /
zhes bya ba 'gal khyab dmigs pa'o / /
'o na de'i tshe lung ji lta bu brjod bya'i don la mi slu bar khas blang bar bya zhe na /
lung gang zhig gi don mthong ba mngon gyur dang lkog gyur dngos stobs kyi rigs pas 'grub cing /
ma mthong ba shin tu lkog gyur ston pa'i cha la rang tshig snga phyi 'gal ba sogs kyis gnod pa med pa'i lung yin na /
de lta bu'i bstan bcos gang yin pa de /
lung tshad mar gzung bar bya ba yin zhing /
de'i phyir dpyad pa gsum gyis dag pa'i lung gi rtags la brten nas /
sbyin pas longs spyod khrims kyis bde /
zhes pa lta bu'i lung de rang gi bstan bya'i don la mi slu ba yin no / /
zhes rtog ldan dag dpyod pa 'jug par 'gyur ro / /
'dis ni dpyad gsum gyis dag pa'i lung sbyin pa las longs spyod 'byung ba'i sgrub byed dang /
mi 'byung ba la gnod byed du bstan pa yin gyi /
sbyin pas longs spyod khrims kyis bde /
zhes pa sbyin pa las longs spyod 'byung ba'i sgrub byed dang /
mi 'byung ba la gnod byed du bstan pa ma yin zhing /
des na 'di dag la byas pa tsam sgra mi rtag pa'i sgrub byed yang dag yin kyang /
sgra'i byas pa sgra mi rtag pa'i sgrub byed yang dag ma yin pa lta bu'i khyad par yod par shes par gyis shig /
gsum pa grags pa'i sel tshul dpe dang bcas pa ston pa'i mdo'i don rgyas par bshad pa la /
brjod rung grags pa sel byed dngos yin par bstan pa dang /
de nyid mdo'i don bshad nas slob dpon gyi dgongs par sgrub pa dang /
de dag gi don bsdu ba dang /
grags pa logs su smos pa'i dgos pa bshad pa dang /
yid ches dang grags pa logs su smos pa'i dgos pa de dag slob dpon gyi dgongs par sgrub pa dang lnga /
dang po ni /
skye bo rnams kyi 'dod pa rnam rtog yid ches shing gting tshugs pas sbyar ba gang yin pa'i @# / /
'dod rgyal ba'i sgra chos can /
khyod kyi brjod bya yin pa nyid don thams cad la bkag pa med de /
khyod skyes bu'i 'dod pa tsam dang rjes su 'brel ba'i sgra yin pa'i phyir /
des na ri bong can zla ba'i sgras brjod rung yin par dam bcas pa lta bu rjod byed kyi sgra don thams cad la 'jug tu rung bar dam bcas pa rnams ni /
gnod pa med pa'i ngag yin no / /
'dis ni rjod byed kyi sgra yin na /
'dod pa'i dbang gis don thams cad la 'jug tu rung ba yin par bsgrubs pa'i sgo nas ri bong can zla ba'i sgras brjod rung yin pa de nyid 'dod pa tsam gyis bzhag pa'i chos su bstan nas /
grags pa'i rtags kyi bsgrub bya dang /
grags pa'i rjes dpag gi gzhal bya ngos bzung ba yin no / /
des na grags pas bsal zhes pa'i skabs 'dir /
sel byed kyi grags pa dngos ni /
de lta bu'i brjod rung grags pa nyid yin la /
de nyid grags pa mtshan nyid pa yin na shes brjod kyi tha snyad gang rung yin dogs na yang /
grags pa mtshan nyid pa ma yin gyi /
de ni 'dod pa tsam gyis bzhag pa yin pa'i phyir /
tha snyad la ni skyes pa ste /
tha snyad mtshan nyid pas bzhag pa yin pas /
de'i phyir /
de lta bu'i chos de grags pa'i sgra yis brjod pa yin no / /
ngag don ni /
rjod byed kyi sgra don thams cad la 'jug tu rung ba chos can /
khyod la grags pa'i ming gis 'dogs pa'i rgyu mtshan yod de /
khyod grags pa dngos yin par gyur ba'i 'dod pas bzhag pa tsam gyi chos yin pa'i phyir /
des na grags pa'i ming can brjod rung de nyid kyis gnod pa la de'i yul can du gyur ba'i grags pa'i rjes dpag gis gnod ces bshad pa yin cing /
der ma zad mngon sum sogs kyi gzhal bya la yang 'jal byed kyi sgra sgro btags nas mnyan bya sogs kyis gnod pa la mngon sum sogs kyis gnod par brjod pa yin no / /
de ltar grags pa'i rtags kyi bsgrub bya ngos bzung ba de nyid sgrub byed kyi rtags bshad pa ni /
'dod pa de la brten nas 'byung ba can gyi rjod byed kyi sgra rnams ni 'dod pa tsam gyis 'jug pa'i phyir dang /
'dod pa don thams cad la 'jug pa dgag tu med pa'i phyir /
don sna tshogs pa thams cad la sngar brda byas zin pa dang /
sngar brda byas ma zin pa'i rjod byed kyi sgra rnams gang yang gdags su rung bar rtog pa'i yul gyi rang bzhin yin pa nyid kyis 'grub po / /
de lta bu'i rtags yang dag gi bsgrub bya brjod rung grags pa de nyid grags pa'i bsal ba ston pa'i skabs su sel byed mtshan nyid pa yin par bstan pa ni /
de'i phyir rnam par rtog pa'i yul gyi don yin pa tsam dang ni bsgrub bya sgrub byed du rjes su 'brel ba can byung ba sngar grags zin pa'am ni 'byung bar 'gyur ba sngar grags ma zin pa'i rjod byed kyi sgra yis brjod du rung ba nyid yin pa de yis rang dang mi mthun pa'i bzlog phyogs dag la gnod par 'gyur zhing /
de nyid grags pas ji ltar gnod pa'i tshul yin no / /
gnyis pa de nyid mdo'i @# / /
don bshad pa'i sgo nas slob dpon gyi dgongs par sgrub pa la dngos dang /
dpe'i brgal lan bstan pa'o / /
dang po ni /
thog mar spyi'i don rtogs dka' ba 'di ltar shes par bya ste /
de yang kun las btus su gang la thun mong ma yin pa'i phyir /
rjes su dpag pa ni med la /
sgra las byung ba'i grags pa dang 'gal ba'i don gyis na /
bsal ba de yang phyogs ma yin te /
dper na ri bong can ni zla ba ma yin te /
yod pa'i phyir zhes bya ba lta bu'o / /
zhes gsungs pa 'di'i don bshad nas sel byed kyi grags pa brjod rung grags pa la bzhed par sgrub pa yin zhing /
de la mdo tshig de'i don ni /
rjod byed kyi sgra don thams cad la 'jug tu rung ba 'gog pa'i rjes su dpag pa med de /
de 'gog pa'i rtags gang bkod kyang /
thun mong ma yin pa'i rtags su 'gyur ba'i phyir /
des na /
de 'gog pa ni /
sgra las byung ba'i grags pa dang 'gal ba'i don gyis na /
rjod byed kyi sgra don thams cad la 'jug tu mi rung ba de nyid grags pas bsal ba yin pa'i phyir phyogs ma yin no / /
brjod du rung gi grags pa de nyid 'gog pa'i phyir du bkod pa'i rtags thun mong ma yin pa'i rtags su gyur ba'i sgo nas rtags de'i dam bca' grags pas bsal ba ni /
dper na /
ri bong can ni zla ba ma yin te /
yod pa'i phyir zhes bya ba lta bu'o / /
zhes pa ste /
'di'i don la slob dpon lha dbang blo ni /
gang la thun mong ma yin pa'i phyir rjes su dpag pa med la zhes pa'i mdo tshig snga ma 'dis brjod rung grags pa la gnod byed med par bstan cing /
sgra las byung ba'i grags pa dang 'gal ba'i don gyis bsal ba de yang phyogs ma yin no / /
zhes pa'i mdo tshig phyi ma 'dis /
dngos su brjod rung grags pas bsal ba phyogs ma yin par bstan pas rjod byed kyi sgra don thams cad la 'jug tu rung bar grags pa'i rjes dpag gis grub kyang /
de nyid 'jug tu mi rung bar tshad ma gzhan gyis grub pa lta bu'i 'gal ba la mi 'khrul ba med par bstan cing /
de'i shugs la dngos po stobs zhugs kyi rjes dpag tshad ma la yang 'gran zla'i tshad ma de lta bu med par bstan te /
'dod pa tsam gyis bzhag pa'i don 'jal ba'i tshad ma la yang 'gal ba la mi 'khrul ba'i tshad ma med na /
dngos po la gnas pa'i don 'jal ba'i tshad ma la 'gran zla yod par lta smos kyang ci dgos snyam du rtogs par 'gyur ba'i phyir ro / /
rjes su dpag pas sgrub rnams la / /
zhes sogs kyis kyang don 'di nyid ston pa yin no / /
zhes zer ro / /
slob dpon chos mchog ni /
de bkag nas /
mdo tshig snga ma nyid kyis dngos su sgra byung grags pa la gnod byed med par bstan cing /
shugs la rjes dpag gzhan la yang 'gran zla med par bstan to / /
zhes zer ro / /
slob dpon rgyan mkhan po na re /
snga mas sgra byung grags pa la gnod byed med par gtso bor bstan cing /
phyi mas 'gal ba la mi 'khrul ba'i gtan tshigs mi srid pa gtso bor ston no / /
zhes zer ro / /
'dir ni slob dpon lha dbang blo'i bshad pa nyid @# / /
rnam 'grel gyi gzhung la 'grig par mngon pas de bzhin du bshad par bya'o / /
de yang mdo'i dper brjod la /
ri bong can ni zla ba ma yin te /
yod pa'i phyir /
zhes pa dang /
slob dpon zhi ba 'tshos zla ba nyid sgrub gtan tshigs la / /
thun mong min pa nyid bshad pa / /
grags pa las ni tha dad pa'i / /
dngos po'i ngo bo la brten pa'o / /
zhes bshad pa ltar ri bong can ni zla ba yin te /
yod pa'i phyir /
zhes pa'i tshul gnyis su 'gyur zhing /
dang ni ri bong can chos can /
zla ba'i sgras brjod rung yin par grags pa tsam gyis grub pa ma yin te /
yod pa'i phyir /
zhes pa'i don yin la /
phyi ma ni ri bong can chos can /
dngos stobs kyis zla ba'i sgras brjod rung yin te /
yod pa'i phyir zhes pa'i don yin no / /
des na dper brjod snga ma dang sbyar ba'i dbang du byas nas /
gzhan du 'dir ni gnod pa yis /
zhes sogs kyis mdo'i don 'chad par byed cing /
dper brjod phyi ma dang sbyar ba'i dbang du byas nas /
mdo'i don 'chad pa ni /
yang na 'jig rten brjod pa la /
zhes sogs yin la /
de'i phyir dpe'i brgal lan yang /
tshul gnyis su 'gyur ba yin pas /
gzhung gi don 'chad pa na de ltar go bar bya'o / /
da ni tshig gi don bshad par bya ste /
gal te slob dpon gyis sgra las byung ba'i grags pa zhes gsungs kyi /
brjod du rung bas gnod par ma gsungs pa min nam /
ji ltar na de nyid sel byed mtshan nyid pa yin zhe na /
slob dpon gyi dgongs pa yang 'di nyid yin te /
sgra de don la dngos su grags pa med kyang dngos po de rtog pa'i yul du rung ba nyid de'i stobs nyid las don de la rjod byed kyi sgra kun 'jug rung du 'brel bar grub pa des na don de dag thams cad la rjod byed kyi sgra de ni 'dod pa'i dbang gis 'jug tu rung bar grub pa yin zhing /
sgra las byung ba'i grags pa zhes pas kyang de lta bu'i brjod rung grags pa nyid bstan pa yin pa las gzhan du grags zin gyi grags pa nyid ston pa yin na /
ri bong can ni zla ba ma yin te /
yod pa'i phyir zhes yod pa ri bong can zla ba yin pa la gnod byed du bkod pa 'dir ni /
de ltar gnod byed du bkod pa'i gtan tshigs des mthun phyogs la mi 'jug pa'i thun mong min pa nyid du mi 'gyur bar thal /
yod pa de zla bar grags ma zin pa'i bum pa la sogs pa dag la yang grub pa'i phyir ro / /
gang gi tshe sgra las byung ba'i grags pa zhes pas brjod rung nyid bstan pa yin pa de'i tshe /
dper smos pa'i gtan tshigs de'i don yang /
ri bong can ni zla ba'i sgras brjod rung ma yin te /
yod pa'i phyir zhes par 'gyur zhing /
de ltar na gtan tshigs de nyid mthun phyogs la mi 'jug pa'i thun mong ma yin par 'gyur ba yang 'thad pa yin te /
zla ba'i sgras brjod rung ma yin pa'i don med pa'i phyir ro / /
gal te ri bong can zla ba'i sgras brjod rung ma yin pa 'gog pa'i rtags thun mong ma yin par 'gyur ba'i phyir /
don de la rjes su dpag pas mi gnod du chug mod /
de tsam gyis don de la tshad mas gnod pa med par ma 'grub ste /
mngon su @# / /
yang tshad ma yin /
pa'i phyir ro zhe na /
ri bong can zla ba'i sgras brjod rung gi don de tshad mas 'gog na /
rjes dpag las 'gog par 'gyur te /
sgra don la dbang po la sogs pa'i mngon sum dngos su 'jug pa med pa'i phyir /
gal te de 'gog pa la /
yod pa thun mong ma yin pa'i rtags yin yang /
yod pa las tha dad pa'i rtags la brten pa'i rjes su dpag pas /
ri bong can zla ba'i sgras brjod rung yin pa de la gnod par mi 'gyur ram zhe na /
ri bong can zla ba'i sgras brjod rung ma yin par sgrub pa gang la yod pa rtags su bkod pa na yang mthun phyogs la rjes 'gro med pa der ni /
rtags ji snyed bkod pa rnams thams cad mthun phyogs la rjes 'gro med pa'i thun mong min pa nyid ces bya ste /
yod pa rjes su mi 'gro zhing chos gzhan rjes su 'gro ba'i de sgrub kyi mthun phyogs mi srid pa'i phyir ro / /
des na de sgrub la yod pa rtags su bkod kyang /
mthun phyogs la rjes 'gro mi byed na rtags gzhan bkod na rjes 'gro byed pa lta smos kyang ci zhig dgos zhes de ltar shes pa'i don du ri bong can ni zla ba ma yin te /
yod pa'i phyir ro /
zhes pa'i gtan tshigs grags pa'i bsal ba ston pa'i skabs su /
dper brjod pa 'bras bu dang ni ldan par 'dod kyi /
gzhan du na /
brjod bya tshad mas bsal ba'i dam bca' ltar snang gi dpe ston pa na /
rtags sbyor de lta bu gsungs pa la dgos pa ci yang med do / /
de dag gis gang la thun mong ma yin pa'i phyir rjes su dpag pa ni med la /
zhes pa dpe dang bcas pa'i don bshad nas sgra las byung pa'i grags pa dang 'gal ba'i don gyis na /
bsla ba de yang phyogs ma yin no zhes pa'i mdo tshig gis dngos su rjod byed kyi sgra 'dod pa'i dbang gis don thams cad la 'jug tu mi rung ba la brjod rung grags pas gnod par bstan pa yin no /
zhes 'chad pa ni rjod byed kyi /
sgra ni brda la brten pa can yin zhing /
brda de yang 'dod pa tsam la brtan pa yin la /
'dod pa don thams cad la rang dgar 'jug pas 'dod rgyal ba'i sgra yis grub pa'i brjod rung don gang la yang ma grub pa min no / /
de'i phyir /
rjod byed kyi sgra 'dod pa'i dbang gis don thams cad la 'jug tu mi rung bar dam bcas pa'i don la brjod rung grags pa de nyid kyis gnod pa yin no / /
zhes de ltar shes par bya ba'i phyir du /
sgra las byung ba'i grags pa dang 'gal ba'i don gyis na /
bsal ba de yang phyogs ma yin no zhes gsungs so / /
mdo tshig de nyid kyis shugs la bstan pa'i don 'chad pa ni /
mdo tshig de nyid kyis shugs la dngos po stobs zhugs kyi rjes su dpag pas bsgrub pa'i don rnams la yang 'gal ba la 'khrul pa med pa can gyi tshad ma med par ston pa yin te /
dngos su brjod rung grags pa'i bzlog phyogs 'jal ba'i tshad ma med par bstan pa'i phyir dang /
brjod rung grags pa dngos su 'jal ba'i tshad ma de lta bu ni grags pa'i rjes @# / /
dpog yin pa'i phyir ro / /
de ltar dper brjod de nyid dang sbyar ba'i dbang du byas nas /
mdo de dag gi don ji ltar 'chad pa'i tshul bstan zin nas /
da ni ri bong can zla ba yin te /
yod pa'i phyir /
zhes pa dper bkod pa'i dbang du byas nas /
de nyid dang sbyar te /
mdo de dag gi don bshad pa ni /
gang la thun mong ma yin pa'i phyir /
rjes su dpag pa ni med la /
zhes pa'i mdo tshig des brjod rung grags pa 'gog pa'i rtags thams cad thun mong ma yin pa'i rtags yin pa'i rgyu mtshan gyis /
brjod rung grags pa la gnod kyi rjes dpag tshad ma med par bstan pa las /
yang na 'jig rten la na ri bong can la sogs pa zla ba la sogs pa'i sgras /
brjod pa de nyid dngos po'i dbang gis zhugs par yin par sgrub pa la rjes dpag med par brjod pa yin te /
de sgrub byed kyi rtags thams cad mthun phyogs la mi 'jug pa'i thun mong ma yin par bstan pa'i phyir ro /
ci ste zla ba la sogs pa'i sgras ri bong can la sogs pa la dngos po'i dbang gis 'jug par 'jal ba'i rjes dpag med kyang /
tshad ma gzhan yod par mi 'gal te /
mngon sum yang tshad ma yin pa'i phyir ro / /
zhe na /
de sgrub rjes dpag las 'gyur te /
sgra don la dbang 'jug med phyir /
zhes bshad par bya'o / /
gal te ri bong can la zla ba'i sgra dngos po'i dbang gis 'jug par sgrub pa la yod pa thun mong ma yin pa'i rtags yin kyang /
de sgrub pa'i rtags gzhan yod pa ci 'gal snyam na /
de ltar sgrub pa gang la yod pa rtags su bkod pa na yang mthun phyogs la rjes 'gro med pa der rtags ji snyed bkod pa rnams thams cad mthun phyogs la rjes 'gro med pa'i thun mong min pa nyid du 'gyur ro /
zhes da ltar shes par bya ba'i phyir du grags bsal gyi dper brjod pa ston pa na /
ri bong can ni zla ba yin te yod pa'i phyir /
zhes pa'i gtan tshigs kyi sbyar ba gsungs pa 'bras bu dang ni ldan par 'dod do / /
de ltar lung dang po'i don bshad nas /
gnyis pa'i don 'chad pa ni /
sgra ni brda la brten pa can / /
de yang 'dod tsam brten pa yin /
sgra yis grub pa ma grub min pas zla ba la sogs pa'i sgra dngos po'i dbang gis 'jug pa ni /
brjod rung grags pa'i bsal ba yin no / /
zhes de ltar shes par bya ba'i phyir du /
sgra las byung ba'i grags pa zhes sogs gsungs so / /
rjes su dpag pas zhes sogs snga ma dang 'dra'o /
gal te zla ba la sogs pa'i sgra /
dngos po'i dbang gis 'jug par sgrub pa'i rjes dpag med par brjod pas ci bya zhe na /
de ltar bstan pa de na dngos po stobs zhugs kyi rjes su dpag pa las /
grags pa'i rjes dpag yul gyi rigs tha dad pa can nyid du bstan pa yin te /
'dod pa tsam gyis bzhag pa'i yul can du bstan pa'i phyir ro /
yul gyi rigs tha dad par bstan pas ci zhig 'grub ce na /
de ltar bstan pa des na dngos po'i dbang gis grub pa'i yul rnams rang @# / /
gi gzhal byar yod pa dang /
med pa'i rjes su 'jug ldog byed pa can gyi dngos po stobs zhugs kyi rjes su dpag pa las yul gyi rigs tha dad pa'i grags pa'i rjes dpag de /
dngos po'i dbang gis grub pa'i yul la mi 'jug par 'dod pa las skyes pa ste /
'dod pa tsam gyis bzhag pa'i yul la 'jal byed du 'jug pa yin no zhes bstan par 'gyur ro / /
gnyis pa dpe'i brgal lan bstan pa la yang /
bshad tshul snga ma'i dper brjod la brgal ba'i lan du sbyar ba dang /
phyi ma'i dper brjod la brgal ba'i lan du sbyar ba dang gnyis /
dang po ni /
ri bong can zla ba ma yin te /
yod pa'i phyir /
zhes pa 'di /
mthun phyogs mtha' dag la mi 'jug cing / /
mi mthun phyogs mtha' dag la 'jug pa'i 'gal rtags ma yin nam /
ji ltar na thun mong ma yin pa'i rtags su bshad ce na /
rtog yul na yod pa de ni chos can /
khyod ri bong can 'dod pa'i dbang gis zla ba'i sgras brjod mi rung du sgrub pa'i thun mong min pa'i rtags su 'dod cing bsahd pa'i rgyu mtshan yod de /
khyod de sgrub kyi mthun phyogs la cung zad kyang mi 'jug cing /
sgra dngos po'i dbang gis 'jug par 'dod pa'i brda sprod pa'i blo ngor mi mthun phyogs la mi 'jug pa'i rgyu mtshan gyis de ltar bshad pa yin pa'i phyir /
brda sprod pa'i ngor de sgrub kyi mi mthun phyogs la mi 'jug pa ci zhe na /
shes bya chos can /
brda sprod pa'i ngor ri bong can 'dod pa'i dbang gis zla ba'i sgras brjod rung du sgrub pa de la mthun dpe med pa can yin par thal /
zla bar ches shin tu grags pa'i ri bong can la kyang zla ba'i sgra grags pa'i dbang gis 'jug par mi 'dod pa'i brda sprod pa de zla ba'i sgra grags pa'i dbang gis 'jug pa'i don gang zhig 'dod par 'gyur te /
cung zad kyang yod par mi 'dod pa de'i phyir /
des na /
rgyu mtshan de tsam la dgongs nas thun mong ma yin pa'i ma nges par bshad pa yin gyi /
thun mong ma yin pa'i ma nges pa'i rtags mtshan nyid pa ni ma yin te /
rtog yul na yod pa de /
ri bong can grags pa'i dbang gis zla ba'i sgras brjod rung du sgrub pa'i rtags yang dag yin pa'i phyir ro / /
gnyis pa ni gal te ri bong can ni /
zla ba yin te /
yod pa'i phyir /
grub pa'i brjod bya bzhin no / /
zhes bkod pa na /
'di la yang mthun dpe yod pa ma yin nam /
ji ltar na mthun phyogs la mi 'jug pa'i thun mong ma yin pa yin zhe na /
gang zhig zla bar ches shin tu grags pa'i ri bong can la yang zla ba'i sgra dngos po'i dbang gis 'jug par mi 'dod pa de /
dngos po'i dbang gis zla bar grags shing brjod pa'i don gang zhig gi 'dod par 'gyur ba de'i phyir /
ri bong can la zla ba'i sgra dngos po'i dbang gis 'jug par sgrub pa de la mthun dpe med pa can yin pas yod pa de ni ri bong can la zla ba'i sgra dngos po'i dbang gis 'jug par sgrub pa'i thun mong ma yin pa'i rtags su 'dod cing bshad pa tsam yin gyi /
de @# / /
sgrub kyi ma nges pa'i rtags mtshan nyid pa ma yin te /
yod pa de ri bong can la zla ba'i sgra dngos po'i dbang gis mi 'jug par sgrub pa'i rtags yang dag yin pa'i phyir ro / /
gal te zla ba gcig las med pa'i rgyu mtshan gyis /
ri bong can ni /
zla ba ma yin te /
yod pa'i phyir /
zhes pa'i rtags de thun mong ma yin pa'i ma nges par bshad pa ma yin nam /
ji ltar na /
grags pab mtha' dag la logs par zhugs pa'i rgol ba brda sprod pa'i blo ngo la ltos nas de ltar bshad ce na /
gal te /
ri bong can ni zla ba ma yin te /
yod pa'i phyir zhes dper bkod pa'i rtags sbyor gcig pu 'di nyid kyi dam bca' kho na la grags pas gnod pa bstan pa'i dbang du byas nas ni de skad bshad na /
zla ba gcig las med pa'i rgyu mtshan gyis /
gang la thun mong ma yin pa'i phyir rjes su dpag pa ni med la /
zhes gsungs pa yin par rigs na /
yang /
de nyid kho na'i dbang du byas nas gsung pa ni min te /
mdo tshig gnyis ni /
ji ltar ri bong can zla ba'i sgras brjod rung ma yin pa la grags pas gnod pa de bzhin du /
de Trig shid zhes pa'i sgras brjod rung yin pa la yang grags pas gnod do zhes grags pas gnod pa'i mtshan nyid spyir bstan pa'i phyir du gsungs pa yin pa'i phyir ro / /
yang na /
ri bong can grags pa'i dbang gis zla ba'i sgras brjod mi rung du sgrub pa la yod pa rtags su bkod pa dang /
ri bong can la zla ba'i sgra dngos po'i dbang gis 'jug par sgrub pa la yod pa rtags su bkod pa gnyis ga yang 'gal rtags yin gyi /
thun mong ma yin pa'i ma nges pa'i rtags ma yin pa la /
gang la thun mong ma yin pa'i phyir /
zhes sogs kyis de dag thun mong ma yin pa'i ma nges par bshad pa ci zhe na /
de dag ni btags pa'i dbang du byas nas bzhad pa kyin no / /
'o na de dag la thun mong ma yin pa'i ma nges par 'dogs pa'i rgyu mtshan /
btags pa'i dgos pa /
dngos la gnod byed rnams gang yin zhe na /
gzhan du 'dir ni gnod pa yis /
zhes sogs kyis dper brjod snga ma thun mong ma yin pa'i ma nges par bshad pa'i dgos pa ston par byed la /
yang na 'jig rten brjod pa la /
zhes sogs kyis dper brjod phyi ma thun mong ma yin pa'i ma nges par btags pa'i dgos pa ston par byed cing /
ri bong can zlar mi 'dod pa / /
zhes sogs kyi bshad tshul gnyis kyis rim pa bzhin /
de dag la thun mong ma yin pa'i ma nges par 'dod pa'i rgyu mtshan ston par byed do / /
dngos la gnod byed ni /
de dag rang rang gi dam bca'i bzlog phyogs sgrub pa'i rtags yang dag yin pa'i phyir zhes pa nyid yin zhing /
de yang de lta bu'i rtags yang dag yin par /
sna tshogs rang bzhing nyid kyis rung / /
zhes par bshad zin pas 'dir ma bshad pa yin no / /
zhes shes par bya'o / /
gzhan yang /
zla bar grags zin pa gcig las med pa /
'dir yang dri yi bstan bcos las /
ga pur la zla ba dang /
khams kyi bstan bcos las /
dngus chu la zla @# / /
pa dang /
snyan dang gos kyi bstan bcos las /
gzhon nu ma'i gdong sogs la zla ba'i sgra sbyar ba 'jig rten na ni mthong ba'i phyir /
de dag gnod byed du 'gyur ba yin no / /
des na snyan dang gos mkhan sogs kyi brda las ri bong can las gzhan pa la yang 'jug par 'gyur ba de ltar yin pa la de ri bong can kho na la thun mong min par 'jug pa nyid kyang ci ltar 'thad ces pa'am /
yang na rigs pa'i rnam grang su sbyar nas shes bya chos can /
zla ba'i sgra de ri bong can kho na la thun mong ma yin par 'jug pa nyid kyang ci ltar yang mi 'thad par thal /
zla ba'i sgra de brda las 'jug par 'gyur ba yin pa'i phyir /
zhes bshad par bya'o / /
gal te la lar de grub na /
zhes sogs la bshad pa'i tshul gsum du 'gyur te /
'di ltar slob dpon lha dbang blo ni /
skabs 'dir /
gal te la lar de grub na /
de ni dngos stobs las grub yin / /
grags pas grub par khas len no / /
ri bong can la'ang bzlog med phyir / /
dngos po la ni grub pa de /
zhes sprel nas 'chad cing /
gal te la lar de grub na /
de ni dngos stobs las grub yin /
grags grub khas len ri bong can / /
ma yin pa la'ang bzlog med phyir /
zhes pa'i gzhung med la /
'dod la gegs byed med phyir ro / /
zhes pa'i mjug tu /
gal te la lar /
zhes sogs kyi sho lo ka mo 'dod do /
de ltar na de nyid kyi gzhung gi 'chad tshul 'di yin te /
de phyir de la dpe med can /
zhes smras ba la /
gal te brda sprod pa'i dor /
ga pur la sogs pa la lar zla ba'i sgra de grub ba yin pas /
ri bong can grags pa'i dbang gis zla ba'i sgras brjod rung du sgrub pa'i mthun dpe med pa rtags ma grub po zhe na /
brda sprod pa de ni ga pur sogs la yang zla ba'i sgra dngos stobs las grub pa min par 'dod dgos te /
de dag la grags pas grub par khas len na ri bong can la'ang /
grags pa'i dbang gis 'jug pa bzlog tu med pa'i phyir /
zhes bshad nas /
dngos po la ni grub pa de /
zhes sogs kyi gzhung 'chad par byed do / /
slob dpon chos mchog kyang gzhung gi 'don tshul lha dbang blo dang khyad par med cing /
grags grub khas len ri bong can / /
ma yin pa la'ang bzlog med phyir /
zhes pa'i gzhung tshigs bcad dang lhug pa gang yang rnam nges na med do / /
slob dpon de nyid kyi 'chad tshul 'di yin te /
brda las 'jug par 'gyur ba la /
thun mong min pa nyid kyang ci /
zhes smras pa la /
gal te brda'i dbang gis 'jug pa la /
don gzhan la yang 'jug pa'i khyab pa med de /
'tshed pa po zhes pa'i sgra brda'i dbang gis 'jug pa yin kyang /
'tshed pa'i bya ba dang ldan pa'i skyes su la la kho nar sgra de grub kyi gzhan la mi 'jug pa bzhin ce na /
brda sprod pa khyod kyis 'tshed pa po'i sgra de ni brda'i dbang gis 'jug par 'dod mi rigs kyi 'tshed pa po'i skyes bu la sgra de nyid dngos po'i stobs las /
grub pa yin par 'dod dgos te /
de nyid de la grags pas grub par khas len no /
ri bong can la'ang zla ba'i grag @# / /
ba'i dbang gis 'jug pa bzlog tu med pa'i phyir /
zhes bshad nas /
dngos po la ni grub pa de /
zhes sogs kyi gzhung bshad pa la 'jug par byed do / /
slob dpon rgyan mkhan po'i lugs kyi gzhung ji ltar 'don pa'i tshul ni /
da lta yongs su grags pa'i 'gyur gsar gyi gzhung gi go rims 'di nyid yin zhing /
de nyid kyis 'chad tshul ni 'di ltar /
'dir yang ga bur dngul sogs la / /
'jig rten na ni mthong ba'i phyir /
zhes smras pa la /
zla ba gcig las med pa'i rgyu mtshan gyis /
gang la thun mong ma yin pa'i phyir /
zhes sogs gsungs par smra ba'i rigs sgo'i 'grel byed na re /
gal te ga bur la sogs pa la lar zla ba'i sgra de grub pa ni /
spos sbyor mkhan la sogs pa rnams kyis rang dgar sbyar ba yin la /
ri bong can ni zla ba zhes pa'i sgra 'jug tu rung bar dngos po la gnas pa'i phyir /
ga bur la sogs pa de dag ri bong can zla ba'i sgras brjod rung du sgrub ba'i mthun dper mi 'thad do / /
zhe na ri bong can la zla ba'i sgra de ni dngos stobs las grub pa yin par thal /
ri bong can zla ba'i sgras brjod rung du dngos po la gnas pa'i phyir /
'dod na ri bong can ni zla ba ma yin te /
yod pa'i phyir /
zhes pa de nyid /
slob dpon gyis grags pas gnod pa'i dper gsungs pa mi 'thad par 'gyur ro / /
ci ste nyes pa der ma gyur cig snyam pa'i ri bong can la zla ba'i sgra grags pas grub par khas len na /
ri bong can ma yin pa ga bur la sogs pa la'ang sgra de grags pa'i dbang gis 'jug pa bzlog tu med pa'i phyir /
de dag thams cad la zla ba'i sgra grags pa'i dbang gis 'jug par khyad par med pa la ri bong can gcig tu zla ba yin pa'i rgyu mtshan gyi gang la thun mong ma yin pa'i phyir /
zhes sogs gsungs par smra ba mi 'thad do / /
gal te ga bur la sogs pa la ni /
gdung ba sel ba dang dkar ba la sogs pa'i dngos po'i rgyu mtshan gyis zla ba'i sgra grub pa yin pas de dag ri bong can la zla ba'i sgra grags pa'i dbang gis 'jug par sgrub pa'i mthun dper mi 'thad do zhe na /
de ltar na ri bong can la'ang zla ba'i sgra dngos po'i rgyu mtshan gyis 'jug pa bzlog pa med par thal /
de la yang gdung ba sel ba dang dkar ba sogs yod pa'i phyir /
ci ste ri bong can la rgyu mtshan gyi dngos po de dag med na ri bong can la zla ba'i sgra 'jug pa bzlog kyang nyes pa yod pa ma yin par 'gyur te /
dngos po'i rgyu mtshan gyis 'jug dgos pa'i sgra rgyu mtshan med par mi 'jug pa la skyon med pa'i phyir ro / /
gang gi phyir /
de lta yin pa de'i phyir dngos po'i dbang gis 'jug pa'i nges pa med pa'i brda can gyi zla sogs 'dod rgyal ba'i sgra las byung ba'am /
nang gi sgra rnam rtog las byung ba'i rjod byed kyi chos rnams kyis brjod du rung ba ni don rnams thams cad nyid yin te /
don gang la yang 'dod pas brda sbyor ba la gegs byed pa med pa'i phyir ro / /
de'i phyir brjod rung des gnod na grags @# / /
pas gnod pa'i skyon du 'gyur bu yin no / /
gal te brda sprod pa'i lung la yang ga bur la sogs pa la lar zla ba'i sgra de grub pa yin pa'i phyir /
ji ltar na /
de'i ngor mthun dpe med par 'thad ce na /
brda sprod pa'i lugs la ga bur sogs la yang zla ba'i sgra de ni dngos stobs las grub pa yin par 'dod dgos te /
de dag la de grags pas grub par khas len na /
ri bong can la'ang /
grags pa'i dbang gis 'jug par 'dod dgos pa bzlog tu med pa'i phyir ro / /
de bas na brda sprod pa'i ngor ri bong can la zla sgra grags pa'i dbang gis 'jug tu rung bar sgrub pa'i mthun dpe med par 'thad pa yin no / /
yang na /
gal te dngos po'i rgyu mtshan gyis ga bur la sogs pa la lar zla ba'i sgra de grub pa yin na ga bur la sogs pa la zla ba'i sgra de ni dngos stobs las grub pa yin par 'gyur ro / /
gal te ga bur la sogs pa la zla ba'i sgra sbyar ba'i tshe /
zla ba'i sgra las dngos po'i rgyu mtshan can gyis ga pur la sogs pa de dag rtogs pa yin kyang /
de dag de'i brjod bya ma yin pas /
de dag la zla ba'i sgra dngos po'i stobs kyis 'jug par mi 'gyur ro / /
zhe na /
rtog pas grub par khas len na /
ri bong can la'ang bzlog med phyir /
zhes bton nas brjod bya ma yin yang zla ba'i sgra las rtog pas ga bur la sogs pa la zla ba'i sgra grub par khas len na /
ri bong can la'ang tshul de bzlog tu med pa'i phyir ri bong can zla ba'i sgra'i brjod bya ma yin par thal bar 'gyur ro / /
zhes bya ba 'di nyid kyang rgyan gyi bshad pa'i rnam grangs yin no / /
gsum pa de dag gi don bsdu ba ni /
ji skad bshad pa de dag gis ci zhig 'grub ce na /
mdor bsdus na /
des na thams cad la zla ba zhes pa'i sgra 'jug tu rung ba nyid de 'gog pa la don gang la yang 'dod pa'i dbang gis brda sbyor ba 'gog tu med pa'i stobs las skyes pa'i grags pa zhes bya'i rjes su dpag pa brjod rung grags pa'i yul can nyid kyis gnod pa byed par bstan pa yin cing /
de ltar bstan pa 'dis ni brda'i rjes su 'jug pa'i rjod byed kyi sgra rnams la ni brjod bya'i don mtha' gcig tu nges pa yod pa min no zhes brjod cing /
rjod byed kyi sgra de dag rnams don sna tshogs pa der 'jug tu rung ba 'gog pa ni tshad ma dang 'gal ba yin par bstan pa yin la /
de lta bstan pa des ni rgyu mtshan can gyis sgra'i don dam 'dod rgyal ba'i sgra rnams kyi ni don don dam pa nyid yin pa 'gog pa la gnod pa med par bstan pa yin no / /
bzhi pa grags pa logs su smos pa'i dgos pa bshad pa ni /
grags pa'i rjes dpag gi gzhal bya brjod rung grags pa de nyid 'dod pa tsam gyis bzhag pa yin pa des na /
dngos po stobs zhugs kyi rjes dpag dang /
grags pa'i rjes dpag gi yul gyi khyad par ni bstan pa'i phyir du /
grags pa rjes dpag las phyi rol tu gyur pa ma yin zhing /
dngos po stobs zhugs kyi rjes dpag dang /
grags pa'i @# / /
rjes dpag gnyis ka rjes dpag yin par khyad par med na yang sel byed tshad ma'i rtsa ba'i dbye ba ston pa'i skabs su mngon sum ltar rjes dpag ces gcig tu ma bsdus par de gnyis grangs 'dzin re re tha dad du byas pa yin te /
dper na snga ma yid ches pa'i rjes dpag nyid yul gyi khyad par bstan pa'i phyir logs su smos pa bzhin no / /
lnga ba yid ches dang grags pa logs su smos pa'i dgos pa de dag slob dpon gyi dgongs par sgrub pa ni /
yid ches dang grags pa'i rjes dpag gnyis yul gyi khyad par bstan pa'i ched du /
sel byed tshad ma'i rtsa ba'i dbye ba ston pa na /
logs su smos pa yin par gang las shes zhe na /
yid ches dang grags pa'i tshad ma gnyis ka rjes dpag yin par grub pa yin kyang /
sel byed tshad ma'i dbye ba ston pa na /
kun las btus kyi rtsa bar /
rjes dpag ces gcig tu ma bsdus par dngos po stobs zhugs d+nag /
yid ches d+nag /
grangs pa'i rjes dpag gsum ga grangs 'dzin re re tha dad du bshad pa la de dag gi yul gyi khyad par go ba'i dgos pas yod par bstan pa'i phyir du /
kun las btus kyi 'grel par yid ches dang grangs pas gnod par 'di gnyis ni dam bcas pa tsam gyis 'gal ba yin /
ces pa dang sgra las byung ba'i grags pa dang 'gal ba'i don gyis na /
zhes gnod tshul rgyu mtshan dang bcas par rab tu brjod de /
mngon sum dang rjes dpag gi gnod pa la gnod tshul rgyas par gsungs pa min pa'i phyir te /
de'ang yid ches kyi rjes dpag ni lung tsam gyis bzhag pa'i yul dang /
grags pa'i rjes dpag ni 'dod pa tsam gyis bzhag pa'i yul la bzlog phyogs 'gog byed kyi tshad mar dngos su bstan pa na /
mngon sum dang rjes dpag dngos stobs kyis grub pa'i yul la bzlog phyogs 'gog byed kyi tshad ma yin par shugs la go nus pa'i phyir /
bzhi ba mngon sum gyi sel tshul dpe dang bcas pa ston pa'i mdo'i don rtogs dka' ba cung zad bshad pa la /
bshad pa'i skabs dbye ba dang /
bshad pa dngos gnyis /
dang po ni /
mngon sum gyis gnod tshul ston pa'i skabs 'di la yang /
mdo'i rtsa bar /
mngon sum don dang zhes /
don smos pa dang /
bsal bya'i dam bca' ltar snang gi dpe ston pa na /
'grel bar sgra mnyan bya ma yin pa lta bu'o zhes sgra'i steng du mnyan bya bkag pa dper mdzad pa gnyis kyi dog spa rtogs pa dka' ba yin pas /
de nyid bshad par bya'o / /
gnyis pa bshad pa dngos la /
rtsa bar don smos pa'i dgos pa bshad par dang /
'grel bar mnyan bya smos pa'i dngos pa bsad pa'o / /
dang po ni /
sga ni byas mi rtag sogs du ma'i dngos po nyuid du grags pa'i ngo bo nyid gang yin zhig yin pa sgra dang byas mi rtag sogs tha dad pa'i cha de dag don dam par ma grub ste /
de ltar grub na /
nyan shes la sgra snang ba'i tshe /
sgra dang sgra'i byas mi rtag sogs sna tshogs su ni snang ba'i blo nyan shes ni /
skyes dgos pa la /
de skye ba med pa'i phyir /
des na /
sgra dang sgra'i byas @# / /
mi rtag sogs gnyis su snang ba med pa'i sgo nas nyan shes la /
snang bar gyur pa'i sgra dang de'i byas mi rtag sogs de dag don dam par grub po zhes rtogs pa'i phyir du mngon sum don dang zhes bshad pa yin no / /
de'i phyir nyan shes ma 'khrul ba la sgra dang tha dad du snang ba med pa'i sgo nas sgra la mngon sum gyis grub pa'i sgra'i chos 'di nyid ni sgar la med do zhes spong na mngon sum gyis gnod par 'gyur te /
de dag sgra'i ngo bor mngon sum gyis 'grub pa'i phyir ro / /
des na byas mi rtag sogs sgra'i ngo bo yin pa de nyid sgra de la don dam par grub pa yin zhing /
de las lhag ma ldog pa'i mtshan nyid can gyi byas mi rtag gi tha dad de chos can /
dbang shes ma 'khrul ba'i dngos kyi spyod yul du gyur pa'i don dam min te /
dngos med kyi ngo bor gyur pa'i spyi yin pa de'i phyir /
gnyis pa 'grel par mnyan bya smos pa'i dgos pa bshad pa ni /
gal te mngon sum gyi bsal ba 'chad pa'i skabs su sgar med do zhes dper smos pas chos ga mod /
sgra mnyan bya ma yin no zhes smos pa la dgos pa ci yod ce na /
ji skad bshad pas des nas rtog pas btags pa'i ldog pa de dag sogs kyi spyi'i tshog rnams ni mngon sum gyi dngos yul min par grub pa'i phyir na /
de dag sgra la med do zhes spong yang mngon sum gyis gnod pa yod pa ma yin gyi /
sgra'i ngo bor mngon sum gyis grub pa'i don sgra la spong na /
mngon sum gyis gnod pa yin no / /
zhes sgra mnyan bya ma yin no zhes pa'i mnyan bya smos pa bstan pa yin no / /
'o na /
don de dag ni sgra'i chos rang mtshan med do / /
zhes pa dper smos pas kyang 'grub pa ma yin nam zhe na /
shes bya chos can /
sgra'i chos su gyur pa'i rang mtshan yin na /
de nyid sgra la spangs pa mngon sum gyis bsal bar 'gyur bas ma khyab par thal /
mi rtag pa de nyid sgra'i chos su gyur pa'i rang mtshan yin kyang /
de nyid rnam pa kun tu sgra la mngon sum gyis grub pas khyab par brjod par bya ba'i dngos po min pa'i phyir /
des na sgra rtag pa ni rjes dpag tshad mas bsal bar 'gyur ba yin no / /
zhes bya ba ste /
tshul 'di ni kho bo 'ba' zhig gis legs par bshad pa yin gyi /
gong du rjod byed kyi sgra don thams cad la 'jug tu rung bar bsgrubs zin pa'i de ma thag 'dir rang mtshan rnam pa kun tu sgra'i brjod bya ma yin no / /
zhes smra ba'i mgrin bzang dag gis nga ro ji tsam zhig bsgrags kyang mkhas pa dag gi rnam ba mgu bar byed par ma yin no / /
mnyan bya smos pa la dgos pa gzhan yang yod de /
'di ltar sgra mnyan bya yin pa'i sgrub byed tshad ma ngos zin pa'i dgos pa yod pa'i phyir te /
sgra la mnyan bya nyan shes kyis grub pas mnyan bya sgra de la /
khyad chos su brten pa yin pa'i phyir /
sgra mnyan bya ma yin par dam bcas pa la gnod byed kyi tshad ma ngos zin pa'i dgos pa yang yod de /
sgra mnyan bya yin pa de nyan shes kyis grub pa de'i stobs kyis /
sgra mnyan bya ma yin pa la @# / /
gnod pa'i phyir /
des na dgos pa de dag bsgrub pa'i phyir du /
mnyan bya'i sgras dbang po'i mngon sum gyi spyod yul bshad pa yin no / /
ngag don ni /
mngon sum gyi bsal ba'i dper brjod ston pa na /
sgra mnyan bya ma yin no zhes smos pa chos can /
dgos pa yod de /
sgra mnyan bya yin par nyan shes kyis grub pa'i stobs kyis sgra mnyan bya ma yin pa la gnod par shes pa'i phyir du smos pa yin pa'i phyir /
yang na /
des na /
zhes sogs kyis rna bcad kyi dgos pa dang /
'dis yongs gcod kyi dgos pa bstan pa yin par shes par bya'o / /
lnga ba rang rten la zhes smos pa'i mdo tshig gi dgos pa rgyas par bshad pa la /
log rtog sel ba'i dgos pa dngos bshad pa /
bsal bya log rtog de dper brjod nas dgag pa /
rang gi gtan tshigs skyon can du thal ba'i skyon spang ba /
dgos pa bstan pa'i don bsdu ba /
zhar la khyad par ma grub pa sogs phyogs skyon du mi ston pa'i rgyu mtshan bshad pa dang lnga /
dang po ni /
gal te mngon sum la sogs pas ma bsal ba zhes smos pas chog mod /
rang rten la zhes smos pa la dgos pa ci yod ce na /
rtsod pa'i dus kun du rgol ba bdag nyid kyis bsgrub byar 'dod pa'i chos gang yin pa'i bsgrub bya'i chos de dag gang la brten pa'i tshul gyis ldan pa'i rten gzhi chos can la gnod na skabs kyi bsgrub bya la gnod par 'gyur gyi 'brel med kyi chos gzhan gyi ni chos can la gnod pas skabs kyi bsgrub bya la gnod par min par shes pa'i phyir du /
rang rten la zhes smos pa yin no / /
'brel med kyi chos can la gnod pas skabs kyi bsgrub bya la mi gnod de /
skabs gzhan du chos can gzhan la ni gnod kyang /
de'i rgyu mtshan gyis skabs kyi chos can 'di la ci zhig bkag ste gnod par mi 'gyur ba'i phyir ro / /
gal te 'brel med gzhan la gnod pas /
skabs kyi bsgrub bya la mi gnod par shes pa'i don du phyogs kyi mtshan nyid ston pa'i tshe /
rang nyid 'dod pa zhes smos zin pa'i phyir yang 'dir de'i don du rang rten la smos pa dgos pa med do zhe na /
don 'di phyogs kyi mtshan nyid kyi tshig la brten nas rtogs kyang rang gi chos can smos pas ni bsgrub bya'i chos kyi rten gzhir gyur pa'i chos can la ni gnod pas kyang /
skabs kyi bsgrub bya la gnod par 'gyur ro zhes ni grub pa'i don can yin te /
des na dgos pa khyad par ba yod pas skyon med do / /
bsgrub bya'i chos kyi rten gzher gyur pa'i chos can la gnod na /
skabs kyi bsgrub bya la gnod dgos te /
rten ni 'gal bar gyur pa yis /
de brten pa ni 'gal ba ste rten gzhi tshad mas khegs nas brten chos chad mas khegs pa'i phyir ro / /
de'i don du rang rten la zhes smos dgos pa'i rgyu mtshan ci zhe na /
de'i don du rang rten la zhes smos pa las gzhan du ma smos na /
rgol pas 'dod yul byas pa de lta bu'i rnam pa can gyi chos zhig skabs kyi bsgrub bya yin zhes phyogs kyi mtshan nyid kyis brjod pa'i phyir na /
des 'khrul gzhi byas nas rgol ba'i @# / /
'dod yul gyi chos la gnod pa nyid kyis skabs kyi bsgrub bya la gnod pa yin gyi /
chos can la gnod pas skabs kyi bsgrub bya la gnod pa ma yin no / /
snyam du sems par 'gyur ba des na rang gi chos can smos so / /
zhes pa'am /
yang na de ltar smos pa las gzhan du ma smos na /
chos can de lta bu'i rnam pa can dang /
chos kyi tshogs don bsgrub bya yin zhes brjod pa'i phyir /
tshogs don de la gnod pa nyid kho nas skabs kyi bsgrub bya la gnod pa yin par sems pa des na de bzlog pa'i don du rang gi chos can smos so / /
de la 'dir /
rang rten la zhes smos pa'i dgos pa ni /
bsgrub bya'i chos gang la brten pa'i gzhir gyur ba'i rten chos can chad mas khegs na /
de la brten pa'i bsgrub bya'i chos kyang tshad mas khegs pas dam bca'i tshad mas bsal bar ston pa yin gyi /
spyir skabs kyi chos can tshad mas khegs pa tsam gyi dam bca'i tshad mas bsal bar ston pa ma yin no / /
de yang grangs can pa'i ngor /
sgra mi rtag sgrub la byas pa rtags su bkod pa lta bu'i tshe na /
sgra nyid la mi rtag pa brten par sgrub pa yin pas /
de'i tshe sgra tshad mas khegs na /
sgra la mi rtag pa brten pa yang khegs pa'i phyir /
dam bca' tshad mas bsal bar 'gyur ba yin zhing /
dngos por gyur ba'i nam mkha' rtag rdzas ma yin par sgrub pa lta bu la ni /
dngos por gyur ba'i nam mkha' rtag rdzas yin pa rnam par bcad tsam nyid sgrub pa yin gyi /
dngos por gyur pa'i nam mkha' la rtag rdzas brtan par sgrub pa ma yin pas dngos por gyur ba'i nam mkha' ni /
de'i tshe bsgrub bya'i chos rang gi rten gzhir gyur ba'i chos can ma yin gyi /
chos can 'ba' zhig pa tsam yin la /
de'i phyir dngos por gyur ba'i nam mkha' tshad mas bkag pa nyid de rtag rdzas yin pa rnam par gcod pa'i grogs su 'gyur bas /
de tshad mas bkag na /
dam bca' tshad mas bsal ba lta ci smos /
dam bca' tshad mas grub par 'gyur ba yin no / /
des na bsgrub bya'i chos rang gi rten gzhir gyur ba'i chos can tshad mas bkag pas /
dam bca' bsal bar 'gyur ba yin gyi /
chos can 'ba' zhig pa tsam tshad mas bkag kyang dam bca' bsal ba'i skyon du mi 'gyur ro / /
zhes bsgrub bya'i chos rang gi rten gzhir gyur ba'i chos can dang /
chos can 'ba' zhig pa'i rnam dbye shes par bya ba'i phyir du yang /
chos can la'o zhes ma smos par rang rten la'o zhes smos pa yin no / /
don 'di ston par byed pa ni /
ci ste skabs kyi chos can bkag pas bsgrub bya la gnod pa 'di yang 'dod yul bsgrub byar bstan pa dang /
de la gnod na dam bca' skyon du bstan pa'i don gyis grub pa min nam zhe na /
de nyid bden mod /
'on kyang rang rten la zhes smos pa la ni /
dgos pa gzhan yang yod de 'ga' zhig chos can ni 'ba' zhig pa bkag pa la yang ni phyogs kyi skyon dang ldan par khas len to / /
des na de lta bu'i log rtog dgag par bzhed nas bsgrub bya'i @# / /
chos rang gi rten du gyur ba'i skabs kyi chos can la gnod na /
dam bca' tshad mas bsal ba'i skyon du 'gyur gyi /
skabs kyi chos can yin yang /
chos can 'ba' zhig par gyur ba dag tshad mas bkag pas phyogs kyi skyon du 'gyur ba ma yin no / /
zhes shes par bya ba'i phyir du yang rang rten la zhes smos pa yin pa'i phyir ro / /
gnyis pa bsal bya log rtog de dper brjod nas bkag pa ni /
'ga' zhig de ltar khas len pa dpe ji lta bu zhe na /
de yang dper na bye brag pa dngos por gyur ba'i nam mkha' rtag rdzas sgra la sogs pa de la brten pa'i yon tan don gzhan du 'dod pa la /
sangs rgyas pas /
dngos por gyur ba'i nam mkha' chos can /
lhan cig byed pa'i rkyen gzhan dag gis sngon med pa'i rang bzhin gsar du bskyed du med pa'i sgo nas rang gi yon tan sgra la sogs pa 'phred pa 'du ba'i rgyur gyur ba'i rtag rdzas min te /
rang gi yon tan sgra la sogs pa thams cad cig car bskyed pa'i rgyu min pa'i phyir /
zhes bshad pa la /
bye brag pas sun 'byin par byed pa khyed sangs rgyas pa'i rtags des dngos por gyur ba'i nam mkha' rtag pa'i rdzas yin pa bkag pa de bzhin du /
nam mkha' sogs chos can gyi ngo bo'ang dngos med du sgrub par byed pas /
dngos por gyur ba'i nam mkha' bkag pa'i phyir rtags chos can 'gog pa'i 'gal bar 'gyur ro / /
zhes brjod pa bzhin no / /
de'ang sun 'byin pa yang dag pa ma yin te /
'di ltar /
shes bya chos can /
de ltar bkod pa'i tshe dngos por gyur ba'i nam mkha' tshad mas bkag pas /
'dod pa'i bsgrub bya la gnod pa 'ga' yang med pa nyid yin par thal /
dngos gyur gyi nam mkha' tshad mas bkag na /
de rtag rdzas kyis stong ba tshad mas grub dgos pa'i phyir /
dper na ri bong gi rVa gzhi ma grub na /
de dngos pos stong ba tshad mas grub dgos pa bzhin no / /
rtags yang dag gi shes 'dod chos can yin na /
gzhi grub pas khyab par 'dod pa dag gis ni /
rang rten la zhes smos pa'i thun mong ma yin pa'i dgos pa ston pa'i gzhung gi tshogs 'di dag dang /
kho bo cag phan tshun bskal bar gyur to zhes pa'i tshe des sgrogs pa yin no / /
des na rang rten la zhes smos pa 'dis ni sgras khyad par du byas pa'i mi rtag pa dang /
mi rtag pas khyad par du byas pa'i sgra gnyis ka grangs can pa'i ngo bor bsgrub dgos pa bzhin du /
skabs kyi chos can gnyis ka phan tshun rten dang brten pas khyad par du byas pa'i sgo nas bsgrub bya nyid yin na de'i tshe rten chos can gang la tshad mas gnod na /
de la brten pa'i bsgrub par bya ba'i chos kyang tshad mas 'gog dgos pas skabs kyi dam bca' de la tshad mas gnod pa'i skyon du 'gyur /
zhes bstan pa yin zhing /
phan tshun rten dang brten pas khyad par du byas pa'i chos chos can gyi tshogs don bsgrub bya yin na /
de'i chos can bkag pas bsgrub bya bkag par 'gyur dgos te /
de lta nyid du chos can yang bsgrub bya'i yan lag nyid yin pa'i phyir zhes pa'am /
yang @# / /
na de'i tshe chos kyis khyad par byas pa de lta nyid du chos can yang bsgrub bya nyid yin pa'i phyir /
zhes bshad par bya zhing /
mi rtag pas khyad par du byas par sgra bsgrub bya yin yang /
sgra bsgrub byar 'gyur mi dgos so / /
skabs kyi chos can yin yang /
chos can 'ba' zhig pa tsam bkag pas skabs kyi bsgrub bya'i gnod par 'gyur ba min te /
de lta bu ni skabs kyi chos can yin yang skabs kyi bsgrub bya'i chos kyi rten gzhir gyur ba ma yin pa'i phyir ro / /
gsum pa rang gi gtan tshigs skyon can du thal ba'i skyon spang ba ni /
gal te bsgrub bya'i chos kyi rten du gyur ba'i chos can bkag pas /
skabs kyi bsgrub bya la gnod pa de lta yin na /
sangs rgyas pas grangs can la bkod pa'i sbyor ba 'dir yang /
chos can bkag pa'i sgo nas dam bca' la gnod pa'i skyon du 'gyur te /
'di ltar /
grangs can pa /
bde ba dang /
sdug bsngal dang /
gti mug gsum cha mnyam du 'dres par gyur ba'i gtso bo sgra sogs rnam 'gyur rnams kyi rgyu yin par 'dod pa la /
sangs rgyas pas bde ba la sogs pa ni lhan cig byed pa'i rkyen gzhan gyis bskyed par nus pa min pa'i rtag pa ma yin te /
cig car sgra sogs kun gyi rgyu min pa'i phyir zhes bya ba bkod pa /
'di nyid rtags kyi skya ris tsam yin zhing /
don ni 'di yin te /
bde ba la sogs pa ni mi rtag pa yin te /
rim gyis don byed pa'i phyir /
zhes pa'o / /
'di la yang gzhan dag don byed nus stong rtags kyi don du bsams nas snga ma bzhin du rgol te /
'di ltar 'bras bu'i rgyu ma yin pa'i phyir zhes pa'i rtags des chos can bde sogs bkag pa yin pa'i phyir /
skabs kyi bsgrub bya 'gog pa'i 'gal bar 'gyur ro / /
zhes pa'o / /
de'i lan ni /
gal te cig car sgra sogs kyi rgyu ma yin pa'i phyir zhes bkod pa 'di la gtan tshigs kyi don ni don byed pas stong ba yin par nges na de'i tshe /
rtags chos can dang 'gal bar 'gyur ba nyid yin na yang /
rim bzhin don byed pa rtags kyi don yin zhing /
de dang mi rtag pa'i bde sogs nyid 'gal ba med pa'i phyir rtags kyis chos can bkag pa'i skyon du mi 'gyur ro / /
'o na rtag pa ma yin te /
cig car sgra sogs kyi rgyu ma yin pa'i phyir /
zhes pa'i skya ris 'di nyid rtags su khas mi len pa ci zhe na /
cig car sgra sogs kyi rgyu ma yin pa'i rtags kyis bde sogs rtag pa ma yin par sgrub pa 'di ni lhag ldan gyi khyad par du 'dod rigs te /
de sgrub kyi phyogs chos grub cing /
mthun phyogs la mthong yang /
mi mthun phyogs las bzlog pa la the tshom za bas na'o / /
yang na /
nged kyis grangs can 'gog pa'i phyir du bkod pa'i gtan tshigs 'di la song tshod dang /
skya ris gnyis su yod cing /
song tshod kyi dbang du byas na /
rim bzhin don byed pa bde sogs mi rtag par sgrub pa'i rtags su song ba yin pas rtags kyi chos can bkag pa'i sgo nas bsgrub bya 'gog pa'i 'gal bar mi 'gyur ro / /
zhes ston pa ni /
gal te zhes pa nas /
'gal ba @# / /
med phyir zhes pa'i bar ro / /
skya ris kyi dbang du byas na /
cig car sgra sogs 'bras bu kun gyi rgyu min pa nyid bde sogs rtag pa min par sgrub pa la rtags kyi skya ris tsam du bkod pa yin cing de ni lhag ldan gyi rtags yin gyi chos can 'gog pa'i 'gal bar mi 'gyur ro / /
zhes ston pa ni /
mi mthun phyogs zhes sogs so / /
des na skya ris dang song tshod de gnyis yin gyi /
don byed nus stong skya ris dang song tshod gang la yang rtags su bkod pa med pa'i phyir /
don byed nus stong gi rtags kyis chos can bde sogs 'gog pa'i sgo nas rtags 'gal bar 'gyur ro / /
zhes pa'i klan ka'i gnas med do / /
zhes bshad par bya'o / /
kha cig rim bzhin don byed pa'i rtags kyis bde sogs rtag rdzas min par sgrub pa lhag ldan yin par 'dod ces sbyor ba dang /
rim bzhin don byed pa'i rtags kyis mi rtag pa'i bde sogs dngos med du sgrub pa lhag ldan yin par 'dod ces sbyor ba snang mod /
gtan tshigs yang dag lhag ldan dang / /
gzhan dag phyogs chos ma grub pa / /
lhag ldan yin par 'dod pa gang / /
gnyi ga'ang 'jig rten 'das lugs yin / /
yang gzhan dag cig car sgra sogs kyi rgyu ma yin pa bde sogs dngos med du bsgrub pa'i lhag ldan du 'dod /
ces sbyor ba'ang 'brel gang yang med do / /
bzhi pa dgos pa bstan pa'i don bsdu ba ni /
gang gi phyir rgol ba rang nyid kyi 'dod yul du byas pa'i chos gang yin pa de nyid bsgrub bya yin pa de'i phyir /
chos de'i rten gzhir gyur ba'i chos can la gnod pa ni /
skabs kyi bsgrub bya la gnod pa yin gyi /
chos can 'ba' zhig pa nyid dam chos gzhan gyi rten du gyur ba'i chos can la gnod pas skabs kyi bsgrub bya la gnod pa min no zhes pa 'di rang rten la zhes pas bstan to / /
des na phyogs kyi mtshan nyid kyi zur du smos pa'i rang nyid ces pa'i sgra yis 'brel med kyi chos gzhan la gnod pas skabs kyi bsgrub bya la gnod pa min no zhes shugs la bstan pa de bzhin du rang gi chos can smos pa'i shugs kyis 'brel med kyi chos can gzhan la'ang gnod pas skabs kyi bsgrub bya la gnod pa ma yin no / /
zhes shugs la brjod do zhes shes par bya'o / /
lnga pa zhar la khyad par ma grub pa sogs phyogs skyon du mi ston pa'i rgyu mtshan bshad pa ni /
gal te khyad par ma grub pa dang /
khyad par can ma grub pa dang /
gnyi ga ma grub pa zhes bya ba'i phyogs ltar snang gzhan yang yod pa ma yin nam /
de dag kyang dam bca' ltar snang gi dpe brjod pa'i skabs 'dir /
ci'i phyir ma brjod ce na /
de la khyad par can ma grub pa ni /
dper na bdag ni khyab pa'o / /
zhes bya ba lta bu'o / /
khyad par ma grub pa ni /
grangs can la sgra 'jug go zhes bya ba lta bu'o / /
gnyis ka ma grub pa ni /
bdag ni 'du ba can gyi rgyu yin no zhes bya ba lta bu'o /
zhes dga' byed bdag po la sogs pas smras so / /
de la bdag khyab pa'o zhes bya ba 'di la phyogs kyi skyon ci yod /
ci'i phyir /
khyad par can ma grub pa zhes @# / /
bya zhes dris pas /
bdag ni khyad par can dang khyab pa nyid khyad par gyi chos yin zhing /
'di nyid sangs rgyas pa'i ngor dam bcas pa na /
khyad par can bdag de ni sangs rgyas pa'i ngor ma grub pa'i phyir /
khyad par can ma grub pa zhes bya zhing /
de nyid sangs rgyas pa'i ngor sgrub pa'i phyir rtags gang bkod kyang /
rten chos can med pa'i sgo nas ma grub pa'i rtags su 'gyur ba'i phyir phyogs skyon yin no zhe na /
de ni gtan tshigs kyi skyon yin gyi phyogs kyi skyon ma yin no / /
de bzhin du sgra 'jig go zhes pa 'dir /
khyad par gyi chos 'jig pa de nyid gang la ma grub pas phyogs kyi skyon du gyur ba yin /
grangs can gyi ngor sgra 'jig go zhes dam bcas pa'i tshe na /
grangs can gyis 'jig pa de nyid sgra la ma grub pa'i phyir /
zhe na /
grangs can gyis sgra 'jig par ma grub pa de nyid /
sgra 'jig pa grangs can gyi ngor bsgrub bya yin pa'i yon tan du 'gyur ba yin gyi /
skyon du 'gyur ba ma yin no / /
zhes bshad zin to / /
bdag ni 'du ba can gyi rgyu yin no zhes bya ba la yang de bzhin du sbyar ro / /
gal te khyad par ma grub pa la sogs pa de dag phyogs kyi skyon du 'gyur te /
phyogs 'grub pa la gnod pa'i phyir /
zhe na /
de ltar na /
sgrub byed kyi skyon 'gal ma nges ma grub pa la sogs pa ni thams cad kyang phyogs kyi skyon du 'gyur te /
de thams cad kyis kyang phyogs nyid 'grub pa la ni gnod par 'gyur ba'i phyir ro / /
de ltar na yang /
dam bca' ba tsam dang 'brel ba'i skyon gang yin pa de phyogs kyi skyon yin la /
sgrub byed kyi yan lag phyi ma dpe rtags la ltos pa'i skyon gang yin pa de ni dpe rtags de nyid dang rjes su 'brel ba'i skyon yin no zhes sngar bshad zin cing /
de'i phyir rten chos can med nas phyogs chos ma grub pa sogs kyi skyon min no / /
drug pa chos can gyi khyad par la gnod pa sogs kyi dpe rnams kyi gnod tshul shugs la rtogs dgos par gsungs pa'i mdo'i don bshad pa la /
bshad bya'i mdo dgod pa dang /
de ji ltar 'chad pa'i tshul gnyis /
dang po ni tshad ma mdo'i rtsa bar /
mngon sum don dang rjes dpag dang / /
yid ches grags pas rang rten la'o / /
zhes gsungs pa'i rang 'grel du /
mngon sum sogs bzhis bsal ba'i dpe ston pa na /
gzhan du ni /
dper na /
sgra mnyan bya ma yin pa dang /
zhes pa nas /
ri bong can ni zla ba ma yin te /
yod pa'i phyir ro / /
zhes bya ba lta bu'o / /
zhes pa'i bar du gsungs nas /
de nas /
'di yang /
chos kyi rang gi ngo bo dang 'gal ba sel ba'i sgo tsam zhig bstan pa yin la /
phyogs 'dis ni chos dang chos can gyi khyad par dang rang gi ngo bo sel bar byed pa rig par bya ste /
dper na yan lag rnams las /
yan lag can gzhan ma yin te /
srang dma' ba'i khyad par mi 'dzin pa'i phyir ro / /
yan lag can ni yan lag rnams las gzhan ma yin te /
mngon sum ma yin pa nyid du thal ba'i phyir ro / /
rdzas ni yod @# / /
pa ma yin te /
yon tan dang rdzas dag rdzas dang rdzs ma yin pa nyid du thal ba'i phyir ro /
zhes bya ba dang /
de bzhin du ngag thams cad brdzun pa'i don can yin no / /
zhes bya ba 'di ni /
ngag dang dag gi bdag nyid brdzun pa'i don can nyid du ngag yod pa gang yin pa de ni brdzun pa nyid yin na /
gal te ngag dang brdzun pa dag /
thams cad du sel bar byed pa de lta na gnyi ga yi rang gi ngo bo sel bar byed pa yin no / /
ci ste ngag gi bdag nyid kyi brdzun pa nyid kyis sel ba de lta na /
gnyi ga'i khyad par sel ba yin no / /
zhes gsungs pa'o / /
gnyis pa de ji ltar bshad pa'i tshul la /
spyi don dang /
gzhung don gnyis /
dang po ni /
de ltar slob dpon gyis /
kun las btus kyi rtsa bar /
mngon sum sogs kyis ma bsal ba dam bca' yang dag la dgos par dngos su bstan cing /
de'i bzlog phyogs mngon sum sogs kyis gnod pa'i dam bca' ltar snang la /
chos kyi rang gi ngo bo la mngon sum sogs kyis gnod pa'i dam bca' dang / /
chos kyi khyad par la mngon sum sogs kyis gnod pa'i dam bca' dang /
chos can gyi ngo bo la mngon sum sogs kyis gnod pa'i dam bca' dang /
chos can gyi khyad par la mngon sum sogs kyis gnod pa'i dam bca' dang /
chos dang chos can gnyis ka'i ngo bo dang khyad par gnyis ka la mngon sum sogs kyi gnod pa'i dam bca' rnams su yod pa las /
kun las btus kyi rang 'grel dus chos kyi rang gi ngo bo la gnod pa'i dam bca' ltar snang gi dpe 'chad pa na /
mngon sum dang /
dngos po stobs zhugs rjes dpag dang /
yid ches dang grags pas gnod pa'i dam bca' ltar snang gi dpe so sor phye nas dngos su bshad cing /
chos kyi khyad par la gnod pa sogs kyi dpe ston pa na dam bca' de dag la mngon sum sogs kyis gnod tshul so sor phye nas ma gsungs par /
mdor bsdus te gsungs la /
de yang chos kyi rang gi ngo bo la mngon sum sogs kyis gnod tshul so sor phye nas dngos su gsungs pa de nyid kyis mtshon nas gzhan rnams la yang mngon sum sogs kyis gnod tshul rtogs dgos par ston pa ni /
'di yang chos kyi rang gi ngo bo dang 'gal ba sel ba'i sgo tsam zhig bstan pa yin la phyogs 'dis ni /
chos dang chos can gyi khyad par rang rang gi ngo bo sel bar byed pa rig par bya ste /
zhes gsungs pa yin no / /
des na /
rang 'grel du /
chos kyi khyad par la gnod pa sogs kyi dam bca' ltar snang la mngon sum sogs kyi gnod tshul so sor phye nas rgyas par ma bstan kyang /
mdor bsdus pa'i tshul gyis bstan cing /
ji ltar bstan na /
chos kyi khyad par la gnod pa'i tshul ni /
dper na yan lag rnams las yan lag can gzhin ma yin ste /
srid dma' ba'i khyad par mi 'dzin pa'i phyir ro / /
zhes pas bstan cing /
de yang chos kyi khyad par la gnod pa'i dam @# / /
bca' ltar snang gi gnod byed dngos su bstan nas gnod bya'i dam bca' ltar snang ni shugs la 'phangs pa yin te /
dper na /
sgra rtag pa ma yin te /
byas pa'i phyir /
zhes gnod byed dngos su bstan pa na sgra rtag pa gnod byar shugs la bstan pa lta bu'o / /
de bzhin du yan lag can ni /
yan lag rnams las gzhan ma yin te /
mngon sum ma yin pa nyid du thal ba'i phyir ro / /
zhes sogs kyis chos can gyi khyad par la gnod pa dang /
rdzas ni med de /
zhes sogs kyis chos can gyi ngo bo la gnod pa'i gnod tshul dngos su smos nas /
gnod bya'i dam bca' ltar snang shugs la 'phangs pa yin no / /
ngag thams cad brdzun pa'i don can yin no zhes pas /
chos dang chos can gyi ngo bo dang khyad par gnyis ka la gnod pa'i dam bca' ltar snang gi dpe dngos su bstan cing /
zhes bya ba 'di ni ngag dang ngag gi bdag nyid ces sogs kyis de nyid kyi gnod tshul ston pa yin no / /
des na TrI ka byed gang dag kun las btus su chos kyi khyad par la gnod pa sogs kyi dam bca' ltar snang gi dpe ma bstan zhes smra ba dang /
dam bca' ltar snang de dag gi gnod tshul ma bstan zhes smra ba gnyis ka yang rigs pa'i gzhung lugs mang du ma thos shing /
mdo rtsa 'grel ma mthong bzhin du rang dgar smras pas rang nyid glen par go bar byed pa yin no / /
de ni dam bca' de dag la mngon sum sogs kyis ji ltar gnod pa'i tshul bshad par bya ste /
de la yang /
chos kyi rang gi ngo bo la mngon sum sogs kyis gnod tshul ni rgyas par gong du bshad zin to /
de bas na 'dir dam bca' lhag ma dag la gnod pa'i tshul bshad pa la bzhi las /
dang po chos kyi khyad par 'gog pa'i dam bca' la /
mngon sum sogs kyis gnod tshul bstan pa la /
gnod bya'i dam bca' ltar snang ngos gzung pa dang /
de la gnod tshul bshad pa gnyis /
dang po ni /
yan lag rnams las yan lag can gzhan ma yin te /
zhes pas shugs la 'phangs pa'i dam bca' ltar snang gang yin zhe na /
yan lag rnams las yan lag can gzhan yin pa tsam nyid chos kyi khyad par la gnod pas dam bca' ma yin te /
de tsam zhig sangs rgyas pa'i ngor sgrub 'dod de /
bye brag pas de ltar dam bcas pa yin na /
sangs rgyas pa la grub zin bsgrubs par 'gyur te /
yan lag can yan lag rnams las gzhan yin pa tsam sangs rgyas pas grub zin pa'i phyir ro / /
de yang rang lugs la yan lag can bum pa dang /
yan lag rnams gzhan tsam yin te /
tha dad yin pa'i phyir ro / /
de gnyis ka rdzas su grub cing /
de gnyis gzhan yin kyang /
de gnyis gzhan yin pa'i cha rdzas su ma grub cing /
kun rdzob tsam yin pas /
bum pa dang bum pa'i yan lag rnams rdzas gzhan du khas mi len no / /
de'i phyir bye brag pas de ltar dam 'cha' ba'i dgos pa ni /
rdul phran la sgrib thogs byed pa sogs 'bras bu @# / /
med par mthod nas gang gis sgrib thogs sogs kyi bya ba byed pa'i yan lag can rdzas gzhan dam cha' bar byed pa yin zhing /
ji ltar dam 'cha' bar byed pa yin zhing /
ji ltar dam 'cha' ba'i tshul ni /
yan lag las ljing sogs chos gsum gyis khyad par du byas pa'i sgo nas rdzas gzhan du gyur pa'i yan lag can yod /
ces pa nyid yin la /
chos gsum ni yan lag rnams la med pa'i ljid kyi yon tan dang /
des drangs pa'i 'og tu 'gro ba'i bya ba dang /
nga gnyis kyi 'phro 'du'i rgyu byed pa'o / /
de la chos gsum po de dag yan lag can gyi rdzas la khyad par gyi chos su ldan cing /
yan lag can las rdzas gzhan yin la /
gsum po nyid kyang phan tshun rdzas tha dad do zhes zer ro / /
dam bca' de nyid kyi chos kyi ngo bo ni /
yan lag can rdzas gzhan yin la /
ljid la sogs pa'i chos gsum ni /
chos kyi khyad par yin te /
bye brag pas ljing don gzhan la sogs pa'i chos gsum po de nyid khyad chos su ldan pa'i sgo nas yan lag can yan lag rnams las rdzas gzhan yin par dam bcas pa'i phyir ro / /
chos kyi ngo bo dang khyad par gyi don ni 'di ltar yin par /
ldan don rdzas kyi mtshan nyid can /
zhes sogs kyis bstan par blo gros kyi mig nyes bshad kyi dug gis ldongs par ma byas pa dag gis ches gsal bar rtogs par 'gyur ro / /
gnyis pa de la gnod tshul bshad pa ni /
spyir bsgrub bya'i chos kyi khyad par yin pa tsam gyis bsgrub bya'i yan lag tu 'gyur ba ma yin zhing /
de la gnod pas skabs kyi dam bca' la gnod par 'gyur ba yang ma yin la /
'on kyang bsgrub bya'i chos de nyid kyi ngo bo de nyid khyad chos gang gis khyad par du byas nas sgrub pa'i khyad par gyi chos de yang skabs kyi chos can la bsgrub byar byas pa yin pas /
de lta bu'i khyad par la tshad mas gnod na dam bca'i skyon du 'gyur ba yin no / /
des na 'dir yang ljid don gzhan la sogs pa'i chos gsum po nyid chos kyi khyad par byed chos su byas nas yan lag can yan lag rnams las rdzas gzhan du yod par sgrub pa yin pas /
khyad par de dag la tshad mas gnod na dam bca' de nyid tshad mas bsal bar 'gyur ba yin zhing /
de yang yan lag can la yan lag la med pa'i ljid dang des dang pa'i 'og tu 'gro ba'i bya ba'i dang /
de gnyis kyi 'phrod 'du'i rgyu byed pa'i chos gsum yod ces pa ni mtshon pa tsam ste /
de bzhin du yan lag can la yan lag rnams la med pa'i gzugs kyi yon tan don gzhan dang /
de'i bya ba yul gos gnon pa'i nus pa don gzhan dang /
de gnyis kyi 'phrod 'du'i rgyu byed pa'i chos gsum dang ldan par 'dod cing /
de bzhin du dri la sogs pa'i yon tan gzhan rnams la yang shes par bya la /
des na /
bye brag pas yan lag can chos gsum gyi sgo nas yan lag rnams las rdzas gzhan @# / /
du dam bca' pa'i chos gsum ni /
yan lag la med pa'i yon tan don gzhan dang /
de'i bya ba dang /
de gnyis kyi 'phro 'du'i rgyu byed pa gsum yin pas /
yan lag can gyi yon tan thams cad la sbyar bar bya ba yin yang /
slob dpon gyis tshad ma mdor /
ljid kyi yon tan dang /
de'i bya ba sogs gsum po kho na dngos su smos pa dang /
de nyid kyi gnod tshul kho na dngos su bstan pa ni /
gzhan rnams mtshon pa'i don du yin te /
de'i phyir /
dma' med de nyid nyer mtshon te / /
gzugs sogs lhag dang lhag ji bzhin /
zhes sogs gsungs pa yin no / /
de lta bu'i dam bca' de nyid kyi chos kyi khyad par la mngon sum sogs kyis gnod pa'i tshul ni /
yan lag can rnams la yan lag rnams la med pa'i lcid kyi yon tan don gzhan dang /
des drangs pa'i 'og tu 'gro ba'i bya ba don gzhan yod pa srang dma' ba'i khyad par 'dzin pa med pa'i rtags kyis khegs pas rtags de la brten pa'i rjes dpag gis gnod cing /
de'i tshul yang rgyas par tshig don gyis rtogs par 'gyur ro / /
yan lag can bum pa de nyid dang /
de'i yon tan gzugs dri la sogs pa rnams rdzas gzhan du yod na mngon sum la so sor snang dgos pa la de ltar snang ba med pa'i phyir /
lcid dang gzugs dri la sogs pa'i yan lag can gyi khyad par de rnams rang nyid gang la ldan pa'i yan lag can las rdzas gzhan du yod pa la mngon sum gyis gnod pa yin zhing /
de yang bum pa dang de'i lcid rdzas gzhan du yod na /
bum pa'i reg bya 'dzin pa'i lugs kyi dbang shes ma 'khrul ba la so so snang dgos zhes pa'i don yin gyi /
de gnyis tha dad med par lus shes kyis gzhal pa ni ma yin la /
'di lta bu'i khyad par rnams ni rgyas par gzhan du bshad zin to / /
des na yan lag gi ljid thams cad las rdzas gzhan du gyur pa'i yan lag can gyi ljid lhag po yod pa la srang dma' pa'i khyad par ma dmigs pa'i rtags la brten pa'i rjes dpag gis gnod cing yan lag can gyi ljid de yan lag can las rdzas gzhan du yod pa la mngon sum gyis gnod pa yin pas /
mngon sum dang rjes dpag gi gnod yul so so dang /
gnyis gas kyang dam bca' de nyid kyi chos kyi khyad par la gnod pa'i tshul legs par gnas par 'gyur zhing /
gzhan dag yan lag can rdzas gzhan yod pa la mngon sum gyis gnod ces 'chad mod /
de la mngon sum gyis gnod kyang dam bca' 'di'i chos kyi ngo bo la mngon sum gyis gnod pa song gi /
chos kyi khyad par la gnod par ji ltar 'gyur /
ci ste yan lag can rdzas gzhan ni chos kyi khyad par yin la /
chos kyi ngo bo ni yan lag can rdzas gzhan yin pa tsam la 'dod do zhe na /
'di dang kha cig yan lag can tsam chos kyi ngo bor 'dod pa gnyi ga la gnod byed phyogs gcig tu brjod par bya ste /
'di @# / /
ltar yan lag can tsam dang /
yan lag can yan lag rnams las gzhan yin pa tsam gang yang bye brag pas sangs rgyas pa'i ngor yan lag rnams la yod par bsgrub par bya ba'i chos kyi ngo bor ma 'thad par thal /
de gnyi ka de la yod par sangs rgyas pa'i tshad mas grub zin ma brjed pa'i phyir dang /
bye brag pa la sangs rgyas pa'i ngor /
de gnyis tsam zhig sgrub 'dod cung zad kyang med pa'i phyir /
des na chos kyi ngo bo dang khyad par gang yin ma shes pas yan lag can rdzas gzhan dam bcas pa'i don la /
mngon sum gyis gnod cing /
tha snyad la rjes dpag gis gnod ces sogs sna tshogs pa cig smra dgos pa byung mod /
rtsa ba bcad zin nas yal ga gcod pa dgos pa med pa'i phyir dang /
yi ge mdas par 'gyur ba'i phyir 'dir de dag gi dgag sgrub rgyas par ma bris so / /
ljid la sogs pa'i khyad par de rnams yan lag can la khyad chos su ldan par khas blangs pa la /
yan lag can cha med du khas blangs pas gnod de /
ljid sogs rdzas tha dad pa gsum rang la khyad chos su ldan na cha shes med pa 'gal ba'i phyir ro / /
ljid la sogs pa'i chos gsum po de nyid yan lag can yan lag rnams las rdzos gzhan du byed pa'i byed chos yin par dngos su dam bcas shing /
yan lag can du smras pa'i shugs la rang gi yan lag rnams dang rdzos gzhan ma yin par khas blangs pas rang tshig 'gal ba yin no / /
de la skabs 'dir khas blangs kyi gnod ces gsungs pa ni /
khas blangs snga phyi 'gal ba'i gnod pa la bzhed pa yin gyi /
yid ches rjes dpag gi gnod pa la bzhed pa ma yin la /
de'i phyir /
khas blangs 'gal ba dang /
rang tshig 'gal ba'i gnod pa ni /
mngon rjes kyis gnod pa'i yul la 'jug pa la yang 'gal ba med do / /
gzhan dag na re /
yan lag rnams la med pa'i ljid sogs chos gsum yan lag can la yod par khas blangs pa la /
srangs ni dma' ba dag tu 'gyur /
zhes pa dang grangs mtshungs pa ni mi rung ngo / /
zhes sogs kyi rigs pas gnod pa ma bzod nas /
'phel ldan 'bras bu'i phreng ba yi / /
lci ba rtogs pa ma yin na / /
zhes ljid sogs don gzhan gsum med par khas blangs pas khas blangs 'gal ba yin no / /
zhes zer ro / /
mkhas pa khyed kyi khas blangs 'gal ba'i tshul 'di ni ngo mtshar ba zhig ste /
lha dga' bar byed pa yin no / /
'di ltar yan lag can la ljid sogs don gsum yod par khas blangs pa la rigs pas gnod pa ma bzod par khas blangs de bor te de lta bu med par khas blangs pa yin nam /
'on te khas blangs snga ma ma bor bar phyi ma khas blangs pa yin /
dang po ltar na /
khas blangs snga ma ma bor gyi bar la /
phyi ma khas ma blangs shing /
phyi ma khas blangs pa'i tshe /
snga ma bor ba'i phyir /
khas blangs 'gal bar ji ltar 'gyur /
gzhan du na grangs can gyis byas pa'i rtags la brten nas sgra mi rtag par rtogs pa'i rjes dpag @# / /
skyes pa'i rjes su sgra mi rtag par khas blangs pa la yang khas blangs 'gal ba'i gnod pa 'bab par thal lo / /
de'i phyir phyogs 'di la ni khas blangs 'gal ba'i gnod pa mi 'bab pa'i gang zag su'ang mi srid par khas len dgos par 'gyur ro / /
brtag pa gnyis pa ltar khas len na /
phyogs de yang gzhung gi don phyin ci log 'ba' zhig tu bshad pa yin te /
'phel ldan 'bras bu'i phreng ba yi / /
lci ba rtogs pa ma yin no / /
zhes pas lcing sogs don gsum yan lag can la med par khas blangs par ston pa yin na /
khas blangs dngos su 'gal ba'i gnod byed ston par rigs kyi /
yungs kar bar gyi ljid dag kyang / /
zhes sogs kyis gnod byed ston par ji ltar 'thad /
don 'di ni ljid sogs don gzhan yod kyang /
srang la bcal bas mi rtogs pa'i rgyu mtshan smras pa 'gog pa yin gyi /
de lta min par ljid sogs don gzhan yan lag can la med par khas blangs pa la rdul phran gyi ljid srang la gzhal bas rdzogs rung yin par thal /
yan lag can la ljid sogs don gsum gzhan med pa'i phyir /
zhes pa'i thal 'gyur 'phangs kyang /
'khor gsum dngos 'gal rang nyid la de ma thag ldog par shes par gyis shig /
yang gzhan dag na re /
yan lag can zhes smras pa'i dus nyid nas yan lag tshogs pa tsam gyi kun rdzob pa zhig tu shugs la dam bcas pa des yan lag can yan lag las ma gtogs pa'i chos gsum gyi don du dam bcas pa la gnod pas rang tshig gis gnod pa yin no / /
zhes zer ro / /
de ni mi 'thad de /
bum pa chos can /
khyod kun rdzob pa yin par thal / /
khyod yan lag can yin pa'i phyir / /
ma khyab na yan lag can du khas blangs pa'i shugs kyis kun rdzob par khas len dgos pa bud /
'dod na sgro btags yin par thal zhing /
bden par grub na cha med yin pas khyab par thal lo / /
kha cig rang yang rags pa yin pa'i rdzas grub khas len bzhin du skabs 'dir rang tshig 'gal ba'i tshul de ltar 'chad pa ni /
dngos 'gal ngo mi shes par zad do / /
grags pas gnod tshul la /
gzhan dag na re /
yan lag can zhes pa yan lag tshogs pa tsam la 'jig rten na grags pas yan lag can rang gi yan lag tshogs pa tsam min par dam bcas pa la gnod do zhes zer ro / /
de ni mi 'thad de /
de ltar na /
grags pas gnod pa dam bca'i skyon yin nam min /
ma yin na mdo dang rnam 'grel gnyi ga dang 'gal /
yin na shes bya chos can dngos po rnams yul dus rang bzhin ma 'dres par dam bcas pa'i don la grags pas gnod par thal /
'jig rten na kha sang gi lhas byin de ring yang yod pa sogs su grags pa'i phyir /
'dis mtshon te gnod byed ches mang la /
'dod na de dam bca' skyon can du thal zhing /
grags pas grub pa'i don la 'gal ba la mi 'khrul ba'i tshad ma yang yod par thal /
dngos po rnams yul dus rang bzhin ma 'dres par dam bcas pa'i don tshad mas grub pa gang zhig /
de la grags pas gnod @# / /
pa'i phyir /
yang kha cig na re /
mngon sum dang dngos po stobs zhugs kyi rjes dpag gis grub pa'i don 'jig rten na yang grags pas khyab pa'i phyir /
grags pas gnod pa yin no zhes zer ro / /
dngos stobs kyi tshad ma dang grags pa'i gnod yul rigs mi gcig par gong du rgyas par bsgrubs zin pa'i de ma thag tu 'di ltar smra ba ni /
co 'dri ba'i tshig yin te /
'di ltar 'jig rten gyi grags pa zhes pa de 'jig rten pa rnams de ltar tha snyad byed pa la zer ram /
brjod rung grags pa la zer ram /
grags pa'i rjes dpag la zer /
dang po ltar na /
shes bya chos can /
'jig rten pa yin na bstan bcos kyi brda la byang bas khyab par thal /
mngon rjes kyis grub pa'i don yin na /
'jig rten na yang tha snyad de ltar byed pas khyab pa'i phyir /
phyi ma gnyis ltar na /
shes bya chos can /
gzhi grub na 'dod pa tsam gyis bzhag pa'i chos yin pas khyab par thal /
mngon rjes kyis grub pa'i don yin na /
grags pa'i rjes dpag gis grub pa'i don yin pas khyab pa'i phyir /
des na 'di dag ni grags pas gnod pa'i don ci yin gtol ma byung bar snang ngo / /
rang lugs ni yan lag can la yod pa'i ljid sogs yon tan rnams yan lag can las rdzas gzhan du med na /
bum pa sogs yan lag can rnams la lci ba dang dkar ba la sogs pa'i sgra rtog so sor 'jug par mi 'gyur ro / /
de'i phyir de dag yan lag can las rdzas gzhan du yod do / /
zhes bya ba ni bye brag pa'i grub pa'i mtha' yin pas ljid sogs kyi sgra rtog dngos po'i dbang gis 'jug pa'i rgyu mtshan gyis /
ljid sogs yon tan rnams yan lag can las rdzas gzhan du yod par dam bcas pa de la ljid sogs kyi sgra 'dod pa'i dbang gis don thams cad la 'jug tu rung bas gnod pa'i phyir grags pas gnod pa zhes bya ste /
des na 'dis ni grags pas gnod pa mtshan nyid pa yin pa'i phyir dam bca'i skyon du 'gyur ba yin gyi /
'jig rten gyi tha snyad gang yang rung ba dang mi mthun pas dam bca'i skyon du 'gyur ba ma yin no / /
de yang ljid la sogs pa'i khyad par rnams yan lag can las rdzas gzhan du yod pa la mngon sum gyis gnod kyang /
de dag de las rdzas gzhan du yod pa'i rgyu mtshan ljid sogs kyi sgra dngos po'i dbang gis 'jug pa la /
grags pas gnod pa yin pas gnod yul gcig tu thal ba'i skyon yang mi 'byung ngo / /
gnyis pa chos can gyi khyad par la gnod pa'i dam bca' la /
mngon sum sogs kyis gnod pa'i tshul bshad pa ni /
yan lag can ni yan lag rnams las gzhan ma yin te /
mngon sum ma yin pa nyid du thal ba'i phyir ro / /
zhes yan lag chos can du gzung ba dang /
yan lag rnams ni yan lag can las gzhan ma yin te /
mngon sum ma yin pa nyid du thal ba'i phyir ro / /
zhes yan lag chos can du bzung ba'i bshad tshul gnyis yod cing /
de dag la chos can gyi ngo bo ni gang /
khyad par ni ji lta bu /
tshul ji ltar gnod ce na /
gzhan dag na re /
yan lag can chos can du bzung ba'i tshe ni /
yan lag @# / /
can chos can gyi ngo bo yin zhing /
mngon sum gyis mthong du rung ba de'i khyad par yin la /
yan lag chos can du bzung ba'i tshe ni /
yan lag can gyi ngo bo yin zhing de nyid mngon sum gyis mthong du mi rung ba chos can gyi khyad par yin no zhes zer ro / /
de yang rgyal dbang blos /
yan lag chos can gyi ngo bo dang /
mngon sum gyis mthong du mi rung ba de'i khyad par du bshad pa la dpags nas /
yan lag can la'ang de ltar 'dod par zad mod /
tshul de ni 'thad pa ma yin te /
yan lag can gyi rang ldog yan lag rnams las rdzas gzhan du yod med tsam zhig rtsod pa ma yin gyi /
bum pa la sogs pa yan lag can gyi gzhi ldog rnams rang rang gi yan lag rnams las rdzas gzhan du yod med rtsod pa yin pas /
skabs 'di'i yan lag can la yang de dag la byed dgos la /
de ltar na /
de lta bu'i yan lag can rnams chos can gyi ngo bo dang /
de dag mngon sum gyis mthong du rung ba chos can gyi khyad par du byas nas de nyid mngon sum sogs kyis gnod par khas len dgos na yang /
bum pa mngon sum gyis mthong du rung ba la /
tshad mas gnod pa ji ltar 'thad /
des na rang lugs ni /
yan lag chos can du bzung ba'i tshe mngon sum gyis mthong du mi rung ba khyad par yin zhing /
de nyid la gnod pa'i tshul ni mngon sum ma yin pa nyid du thal ba'i phyir ro / /
zhes pas bstan te /
de'i don yang yan lag yin pa'i mngon sum gyis mthong du rung ba med par thal /
yan lag yin na mngon sum gyis mthong du mi rung bas khyad par du byas pas khyab pa'i phyir /
'dod na bum pa'i mchu la sogs pa mngon sum gyis mthong bas bsal /
yan lag can chos can du bzung ba'i tshe ni bum pa la sogs pa'i yan lag can rnams chos can gyi ngo bo dang /
cha shes med pa de dag gi khyad par yin zhing /
de nyid la ji ltar gnod pa'i tshul ni /
bum pa la sogs pa'i yan lag can de rnams mngon sum gyis mthong rung ma yin par thal /
cha med yin pa'i phyir /
zhes pa'i don te /
'di dag gis thal 'gyur dngos su bstan nas /
cha med ma yin te /
tshur mthong mngon sum la snang rung yin pa'i phyir /
zhes pa dang /
yan lag rnams ni mngon sum gyis mthong rung ma yin pas khyad par du byas pa ma yin te /
yan lag 'ga' zhig mngon sum gyis dmigs pa'i phyir /
zhes sogs kyis rang rgyud shugs la 'phen cing rtags de dag la brten pa'i rjes dpag gis gnod par bstan pa yin no / /
thal 'gyur dngos su bstan pa ni khas blangs kyis gnod pa ston par byed do / /
de yang bum pa sogs yan lag can rnams cha med yin pa'i tha snyad la rjes dpag gis gnod pa yin zhing /
don la mngon sum gyis gnod pa yin te /
bum pa sogs kyi cha shas yod par mngon sum gyis grub pa'i phyir ro / /
yan lag can zhes yan lag can du khas blangs pa na yan lag yod par khas blangs pas cha bcas su smras pa yin zhing /
dngos su cha med du smras @# / /
pas rang tshig 'gal ba yin no / /
gsum pa chos can gyi ngo bo la gnod pa'i dam bca' la /
mngon sum sogs kyis gnod pa'i tshul ston pa ni /
rdzas ni yod pa ma yin te /
yon tan dang rdzas dag rdzas dang rdzas ma yin par thal ba'i phyir ro / /
zhes pa ste /
de yang chos can gyi ngo bo 'gog ces pa ni /
rdzas kyi rang ldog tsam 'gog pa ma yin gyi /
chos can du bzung ba'i rdzas de'i don ldog tu bye brag pas smras pa de nyid 'gog pa yin la /
de la bye brag pas smras pa'i rdzas kyi don ldog ni /
rang las don gzhan du gyur pa'i yon tan gyi rten byed pa nyid yin la de nyid ji ltar 'gog pa'i tshul ni /
rdzas dang yon tan rdzas tha dad dus mnyam yin pa'i phyir /
'brel med don gzhan du 'gyur zhing /
de ltar na rten dang brten pa mi 'thad pas rdzas rdzas ma yin par thal /
yon tan gyi rten mi byed pa'i phyir /
bum pa'i gzugs sogs yon tan rnams la yang /
gzugs kyi khyad par mdzes pa dang mi mdzes pa la sogs pa'i chos rdzas gzhan mi brten na /
de dag la mdzes mi mdzes la sogs pa'i sgra rtog 'jug par mi 'gyur ba grub pa'i mtha' yin pas brten par khas len dgos la /
de ltar na gzugs sogs yon tan rnams kyang rdzas su thal /
rang las rdzas gzhan du gyur pa'i yon tan gyi rten byed pa'i phyir /
zhes yon tan rdzas su thal ba dang /
rdzas rdzas ma yin par thal ba'i thal ba dngos su 'phangs nas khas blangs kyi gnod pa ston cing /
de dag gi shugs la rdzas bum pa chos can /
rang gi yon tan gzugs sogs dang dus mnyam rdzas tha dad ma yin te /
phan tshun rten dang brten pa'i 'brel ba grub pa'i phyir /
zhes pa'i rang rgyud 'phangs nas de la brten pa'i rjes dpag gis gnod pa ston par byed cing /
de yang rdzas dang yon tan rdzas tha dad yin pa la mngon sum gyis gnod cing /
rdzas de nyid rang las rdzas tha dad du gyur pa'i yon tan gyi rten byed pa la rjes dpag gis gnod la /
rang dang dus mnyam pa'i yon tan gyi rten du smras pa'i shugs kyis de dang 'brel ba grub par khas blangs shing /
dngos su de dang rdzas tha dad du khas blangs pa'i shugs kyis 'brel med du khas blangs pa yin pas rang tshig 'gal ba yin no zhes pa'am /
yang na dngos su dus mnyam pa'i yon tan de dag gi rten du khas blangs pa dang /
yang de dang rdzas tha dad du smras pa'i shugs la 'brel med du khas blangs pa gnyis /
rang tshig 'gal ba yin no / /
'di dang snga ma gnyis la grags pas gnod pa'i tshul ni /
gong du bshad pa las rigs bsgres te shes par bya'o / /
chos can gyi khyad par la gnod pa'i dam bca' la khas blangs kyis gnod pa'i tshul 'chad pa na /
kha cig yan lag can don gzhan yod na mngon sum gyis dmigs rung ma dmigs pa khegs pa yin pas /
yan lag can don gzhan med pa bye brag pas kyang khas len dgos pas khas blangs nang 'gal lo / /
zhes zer ro / /
ya gyal khas blangs med par yang / /
khas blangs nang 'gal bstan pa'i phyir / /
nan gyis khyod 'di 'dod ces pa / /
gsal @# / /
bar dbang phyug spyod pa yin / /
des na 'di ni khas blangs pa dang /
khas blangs dgos pa gnyis kyi khyad par ma phyed pa ste /
de ltar na mdo sde pas gzhan rig mngon sum khas blangs na /
de nyid gzung 'dzin gnyis su snang ba ltar bden pas stong par khas blang dgos pas khas blangs nang 'gal gyi skyon 'byung bar 'gyur ro / /
zhes rjod cing /
gzhan yang khas len dgos pa tsam gyis blangs par 'gyur na /
yang dag pa'i lta ba phyin ci ma log par khas ma blangs pa'i rgol ba su yang mi srid par 'gyur ro / /
bzhi ba chos can gyi ngo bo dang khyad par gnyi ga la gnod pa'i dam bca' ltar snang gi dpe ni /
ngag thams cad brdzun pa'i don can yin no zhes bya ba ste /
de la tshig thams cad brdzun tshig yin na tshig gang las kyang don go ba'i nus pa med par 'gyur bas /
dam bca' de nyid smras pa'i shugs la don ston pa'i tshig gang yang med par khas blangs pa'i phyir /
don bden pa ston pa dang /
brdzun pa ston pa'i tshig thams cad bkag cing /
rtag pa dang mi rtag pa la sogs pa'i tshig gi khyad par thams cad kyang bkag pas /
chos dang chos can gnyis ka'i ngo bo dang khyad par gnyi ga bkag par 'gyur ba yin no / /
des na dam bca' 'di nyid la ni rang tshig gis gnod pa tsam zhig bstan par bzhed nas kun las btus su dam bca'i dper brjod tsam zhig dang /
de la rang tshig gis gnod tshul tsam zhig gsungs pa yin la /
dam bca' gzhan rnams la ni rjes dpag sogs kyi gnod pa yang bstan par bzhed pas /
dam bca'i dper brjod dngos su ma gsungs par rang rgyud kyi gtan tshigs dang /
rang rgyud 'phen pa'i thal 'gyur sogs kyi gnod byed dngos su bkod nas /
gnod bya'i dam bca' shugs la bstan pa yin zhing /
de'i phyir dam bca' 'di nyid la mngon sum sogs gzhan gyi gnod tshul 'grel ba rnams su'ang ma bshad do / /
gnyis pa gzhung gi don la /
bshad pa'i 'brel dgod /
chos kyi khyad par la rjes dpag gis gnod tshul rgyas par bshad /
des gnod tshul gzhan yang rtogs par bya bar bstan pa'o / /
dang po ni /
kun las btus su /
chos kyi rang gi ngo bo la gnod pa'i dam bca' la mngon sum dang /
dngos po stobs zhugs kyi rjes dpag dang /
khas blangs dang grags pa rnams kyis gnod pa'i dper brjod so sor phye nas bstan pa 'dis bsgrub bya'i yan lag tu gyur pa'i chos chos can gyi khyad par dang chos can rang gi ngo bo la mngon sum sogs kyis gnod pa dag ni /
dam bca'i skyon yin par bstan pa yin la /
'on kyang kun las btus su dam bca' ltar snang de dag la mngon sum sogs kyi gnod pa'i dper brjod ni /
tshig tshogs sgyur pa'i ched du so sor phye nas rgyas par ma bshad par de dag la mngon sum sogs kyis gnod tshul gyi don ni mtshon nas bstan pa'i don du /
rjes dpag sogs kyis gnod tshul gyi dpe ni phyogs tsam re mdor bsdus nas brjod pa yin no / /
'grel byed kha cig /
chos can gyi ngo bo dang khyad par dang chos kyi khyad par la gnod pa'i dam bca' ltar snang gsum yod pa de la /
chos can gyi ngo bo dang khyad par la gnod tshul gyi don ni shugs la bstan pa'i @# / /
don du bstan bcos 'dir dper brjod pa'i phyogs tsam chos kyi khyad par sel ba'i dper brjod kyi don rgyas par brjod par bya'o zhes 'chad do / /
gnyis pa la /
bye brag pa'i dam bca' ngos gzung ba dang /
de nyid kyi chos kyi khyad par 'gog pa'i gtan tshigs bshad pa gnyis /
dang po ni /
de yang bye brag pas yan lag can ni yan lag dag las gzhan yin no zhes dam bcas pa'i don ni /
rdul phran rigs mthun du ma phan tshun phrad pa'am ldan pas brtsams par gyur ba'i don gang ljid kyi yon tan don gzhan dang /
des drangs pa'i 'og tu 'gro ba'i bya ba dang /
de gnyis kyi 'phrod 'du'i rgyu byed pa ste /
yan lag las rdzas gzhan du 'jog pa'i mtshan nyid gsum gyis khyad par du byas pa can mngon sum gyis mthong ba la brten pa'i khyad par dang ldan pa'i sgo nas yan lag can yan lag las rdzas gzhan du yod pa yin par dam 'cha' ba yin te /
mngon sum gyis ma mthong zhing chos gsum gyis khyad par du byas pa can ma yin pa'i yan lag can gzhan du dam bcas pa la rgol ba rang gi 'dod don 'grub pa sogs kyi dgos pa med pa'i phyir ro / /
'di ltar bye brag pa des ni ma mthong ba rdul phra rab dag la mthong ba dang thogs pa sogs kyi 'bras bu med par mthong nas 'bras bu de dag dang ldan pa'i yan lag can sgrub par 'dod de yan lag can ni yan lag dag las gzhan yin zhes smras pa'i phyir ro / /
ji skad bshad pa'i khyad par rnams kyis khyad par du byas pa can yin pa'i yan lag can gzhan yod pa tsam ni sgrub na sangs rgyas pa la grub zin bsgrub pa nyid du 'gyur te /
sangs rgyas pas rang lugs la yang bum pa dang bum pa'i yan lag dag tha dad par khas len pa'i phyir ro / /
gnyis pa de nyid kyi chos kyi khyad par 'gog pa'i gtan tshigs bshad pa ni /
gal te /
de ltar na /
'dzim ril lnga bsres pa'i gong bu 'di chos can /
khyod ma bsres pa'i 'dzim ril lnga la med pa'i 'og tu 'gro ba'i bya ba don gzhan dang ldan par 'gyur bar thal /
de dag la med pa'i lcid kyi yon tan lhag po yod pa'i phyir /
khyab rtags khas blangs so / /
'dod na 'dzim ril bongs tshod mnyam po bcu tshan gcig las lnga ma bsres zhing /
lnga bsres nas srang la bca' ba na /
phyi ma nyid bsrang ni dma' ba dag tu 'gyur bar thal /
sngar ma bsres pa'i tshe lcid mnyam du yod pa gang zhig /
bsres pa na phyi ma la yan lag can gyi lcid dang des drangs pa'i 'og tu 'gro ba'i bya ba lhag po yod pa'i phyir /
'dod na /
mngon sum tshad mas bsal bas ljid kyi yon tan don gzhan mi 'grub po / /
des na yan lag can chos can /
yon tan ljid don gzhan dang de'i bya ba gnyis 'phrod pa 'du ba can gyi rgyu min par thal /
de gnyis med pa de'i phyir chos gsum gyis khyad par du byas pa'i yan lag can rdzas gzhan de tshad mas mthong ba min par thal /
'bras bu lcid dang bya ba don gzhan gnyis dang /
de dag gi 'phrod 'du'i rgyu byed pa'i ngo bo dag tshad mas mthong ba med pa'i phyir /
des na bye brag pas yan lag can yan lag rnams las rdzas @# / /
gzhan du dam bcas pa'i chos kyi khyad par la tshad mas gnod par thal /
gang khyad par gyi chos su med na yan lag can rdzas gzhan mi 'byung ba'i ljid la sogs pa yan lag gsum po chos kyi khyad par du dam bcas pa gang zhig /
khyad par rdzas gzhan gsum po la ji skad bshad pa'i rigs pas gnod pa yin pa'i phyir /
gal te rdul phra mo gnyis nas brtsams te /
tshogs chen po'i bar du rim gyis bsres pa'i yan lag can gyi rdzas kyi phreng ba dag cig car srang la bcal ba nyid kyi phyir na /
phyis thams cad gcig tu bsres pa'i yan lag can gcig bu de'i ljid srang la bcal bas rtogs kyi sngar rdul phra mo gnyis bsres pa'i yan lag can la sogs pa yan lag can gyi rdzas gzhan du ma de rnams kyi ljid nyid yod kyang srang la bcal bas so sor mi rtogs te /
dper na ras bal gyi khur srang la bcal ba na /
ras bal gyi 'dab ma thams cad bsdoms pa'i ras bal gyi khur de nyid kyi ljid srang la bcal bas rtogs kyi / /
khur de la ras bal gyi 'dab ma re re nas bzhag pa rnams kyis lcid so sor yod kyang srang la bcal bas so sor mi rtogs pa bzhin no / /
des na ljid yod na srang la bcal bas rtogs dgos pa'i khyab pa ma nges so zhes bye brag pa gzhan dag zer ro /
'o na de ltar na /
'jim ril lcid mnyam bcu tshan gnyis po de'i bcu cig car bsres nas srang khar ldan par byas pa dang /
bcu tshan gcig dang por gnyis gnyis so sor bsres shing phyis thams cad gcig tu bsres te srang khar ldan par byas pa'i rdul gyi tshogs pa gnyis po dag srang so sor dus lhan cig bcal ba na lcid ni che chung tha dad du dmigs par 'gyur bar thal /
rim gyis bsres pa de nyid cig car bsres pa'i gong bu la med pa'i yan lag can lnga'i ljid lhag por yod pa de'i phyir /
'dis ni /
phra mo nas brtsams rdzas phrad dag /
ces par rdul phra mo gnyis phrad pa na /
yan lag can rdzas gzhan gcig skye zhing /
de bzhin du de dang rdul phran gsum bsres pas yan lag can gcig skye ba la sogs pa'i yan lag can gyi rdzas kyi phreng ba 'phel tshul khas blangs pa de nyid 'gog pa yin no / /
gal te 'jim ril gnyis bsres pa na yan lag can rdzas gzhan skye yang /
gong bu de nyid 'jim ril gzhan dang bsres pa na /
yan lag can snga ma de nyid 'jig cing /
de bzhin du /
'jim ril bcu po thams cad phyogs gcig tu bsres nas /
yan lag can snga ma thams cad zhig nas bcu po phyogs gcig tu bsres pas brtsams pa'i yan lag can tha ma kho na gnas par 'gyur ba yin pas /
de'i phyir lcid ni tha dad 'gyur /
zhes pa'i skyon med do zhe na /
de lta na gser ma sha lnga cha gnyis las gcig rim pa yis bsres pa dang /
gcig ma bsres pa na ma sha lnga lngar grangs mtshungs pa ni mi rung bar thal /
rim gyis bsres pa de nyid la yan lag can snga ma rnams zhig nas mtha'i yan lag can gcig las med cing /
cig shos la yan lag can lnga yod pa'i phyir ro / /
ci ste rdzas lnga med kyang lnga'i tha snyad 'jug na ni /
sgra rtog sgrub pas 'jug pa dang /
grangs don dam du grub pa'i rnam gzhag nyams par 'gyur ro / /
gal te yungs @# / /
kar gyi tshad tsam nas brtsams te tshogs chen po gong nas gong du ni 'phel ba dang ldan pa'i 'bras bu yan lag can gyi rdzas kyi phreng ba'i lci ba ya gyal re re ba dag srang la bcal bas mi rtogs pa bzhin du /
thams cad kyang srang la bcal bas rtogs pa ma yin pa'i phyir /
srang ni dma' ba dag tu 'gyur zhes pa'i skyon med do / /
zhe na /
shes bya chos can /
yan lag can de rtsom pa'i rgyu rdul phran nyid kyi ljid srang gis gzhal bar bya bar 'gyur bar thal /
yungs kar tsam du ma longs par gyi ljid dag kyang chung ngu shin tu rtogs dka' zhing de yan chad kyi yan lag can gyi ljid thams cad kyang srang la bcal bas mi rtogs pa bzhin du thams cad kyang srang la bcal bas mi rtogs pas na /
'bras bu yan lag can gyi ljid ni srang la bcal kyang mi rtogs pas khyab pa gang zhig /
srang la bcal bas rtogs pa'i ljid yod pa'i phyir /
shes bya chos can /
yan lag can dang ras bal gyi ljid gnyis dpe don mi mtshungs par thal /
ras bal gyi 'dab ma mngon sum gyis mthong ba bzhin du yan lag can don gzhan de mthong ba med cing /
ras bal gyi ljid srang la bcal bas rtogs pa bzhin du /
yan lag can de'i 'bras bu'i ljid yang srang la bcal bas rtogs pa med pa'i phyir /
gal te ljid ma rtogs kyang yon tan gzhan rtogs pa'i sgo nas yon tan can rdzas de nyid rtogs par ci 'gal zhe na /
ji ltar yan lag can gyi yon tan ljid don gzhan nyid rtogs pa med pa bzhin du de'i yon tan gzugs don gzhan sogs thams cad kyang rtogs pa med pa'i phyir ma sha la sogs pa rnams la yan lag las lhag pa'i yan lag can rdzas gzhan yod pa min no / /
sogs pas ni 'ol ma si la sogs pa bzung ngo / /
'o na slob dpon gyis srang dma' ba'i khyad par mi 'dzin pa'i rtags kyis ljid kyi yon tan kho na 'gog pa ci yin zhe na /
slob dpon gyis srang dma' ba'i khyad par med pa'i rtags kyis yan lag la med pa'i ljid lhag po yod pa bkag pa de ni /
nye bar mtshon pa'i don du yin te /
yan lag la med pa'i gzugs sogs lhag po dang /
de dag gang la ldan pa'i yan lag can lhag po rdzas gzhan yod pa ma yin par thal /
de 'dra yod na ci ltar yod pa bzhin du rang gi yul can gyi dbang po'i shes pas mthong dgos pa la mthong ba med pa'i phyir /
gsum pa des gnod tshul gzhan yang rtogs par bya bar bstan pa ni /
rgyan mkhan po ltar na /
chos kyi khyad par la gnod pa'i dper brjod ji skad bshad pa'i phyogs kyis ni nye bar mtshon nas slob dpon gyis gsungs pa'i dper brjod gzhan chos kyi ngo bo dang khyad par dang de gnyis ka la khas blangs dag gis gnod tshul yang rtogs par bya'o / /
ji ltar zhe na /
dam bca' de dag la khas blangs dang rang tshig dang rjes dpag dang grags pa sogs kyis ci rigs pa re gnod pa dag ni srid pas na /
dam bca' gang la khas blangs sogs gang @# / /
gis gnod pa de la /
de dang de'i gnod tshul ci rigs par shes par bya'o / /
zhes 'chad la slob dpon lha dbang blo /
khas blangs rang gi tshig sogs kyis / /
gnod pa dag kyang yod pas na / /
ji skad bshad pa'i phyogs la ni / /
dper brjod gzhan yang rtogs par bya /
zhes 'don zhing /
de ltar na chos kyi khyad par la gnod pa'i dam bca' de nyid la srang dma' ba'i khyad par dmigs pa med pa'i rtags la brten pa'i rjes dpag gis gnod par ma zad /
khas blang rang gi tshig sogs kyi gnod pa dag kyang yod cing /
ji skad bshad pa'i chos kyi khyad par 'gog pa'i phyogs ltar snang la ni /
gnod pa de dag yod pa ltar /
dper brjod gzhan chos can gyi khyad par sogs la yang rjes dpag dang khas blangs sogs kyis gnod pa de dag yod par rtogs par bya'o zhes 'chad cing /
kho bo ni 'di bzhin 'chad de /
chos kyi khyad par la gnod pa'i dam bca' 'di nyid la rjes dpag gis gnod pa ji ltar srid pa bzhin du /
chos can gyi ngo bo dang khyad par sel ba'i dam bca' gnyis la /
khas blangs kyis gnod pa dang /
ngag thams cad brdzun pa'i don can yin no zhes pa la /
rang tshig gis gnod pa gtso bor 'bab cing /
thams cad la yang mngon sum dang grags pa sogs kyis gnod pa dag ni srid pas na slob dpon gyis chos kyi khyad par sel ba'i dam bca' la rtags kyis gnod tshul dngos su gsungs pa'i don /
ji skad bshad pa'i phyogs kyis ni dper brjod gzhan chos can gyi ngo bo dang khyad par sal ba gnyis la thal 'gyur gyi sgo nas khas blangs kyi gnod pa dngos su bstan pa dang /
ngag thams cad brdzun pa'i don can yin no zhes pa la /
rang tshig gis gnod pa dngos su bstan pa de dag gi don ji ltar 'chad pa'i tshul yang rtogs par bya'o /
zhes pa ste /
de yang chos kyi khyad par la gnod pa'i dam bca' la srang dma' ba'i khyad par dmigs pa med pa'i phyir /
zhes pa'i rtags kyis gnod tshul 'chad pa'i tshe /
yan lag can yan lag las gzhan yin pa tsam gnod yul gyi dam bca' ma yin gyi /
chos gsum ldan gyi yan lag can rdzas gzhan dam bcas pa yin no / /
zhes gnod yul gyi dam bca' legs par bsu nas /
de la rtags de nyid gnod byed du 'gyur tshul ji skad bshad pa ltar /
slob dpon gyis rdzas ni yod pa ma yin te /
yon tan dang rdzas dag rdzas dang rdzas ma yin par thal ba'i phyir ro / /
zhes gsungs pa lta bu la yang thal 'gyur de nyid kyi sgo nas khas blangs kyi gnod pa ston pa'i chos can gyi ngo bo ni rdzas kyi rang ldog tsam ma yin gyi /
rang las rdzas gzhan pa'i yon tan gyi rten byed pa rdzas kyi don ldog tu khas blangs pa de nyid yin no / /
zhes dam bca'i don khong nas phyung nas de la thal 'gyur de lta bu'i sgo nas khas blangs kyi gnod pa bstan par bya dgos shing /
de bzhin du yan lag rnams ni yan lag can las gzhan ma yin te /
mngon sum ma yin par thal ba'i phyir ro /
zhes pa la yang yan lag rnams zhes pa'i chos can gyi khyad par mngon @# / /
sum gyis mthong rung ma yin pa yin no zhes chos can gyi khyad par du gang song ba de nyid kyi don legs par bkod nas de la thal 'gyur de lta bu'i sgo nas khas blangs kyi gnod pa bstan par bya la /
de bzhin du ngag thams cad brdzun pa'i don can yin no zhes dngos su smos pa'i shugs kyis tshig gang la yang don ston pa'i nus pa med par smras pa'i nus pa phyung nas de la rang tshig gis gnod pa 'bab tshul bstan par bya'o / /
zhes bya ba'i don to / /
gnyis pa gzhan lugs kyi dam bca'i mtshan nyid dgag pa la /
rjod byed kyi rkyen la brtags nas dgag /
brjod bya'i don la brtags nas dgag /
nges bzung gi sbyar sa la brtags nas dgag /
dang po la /
dngos dang /
de'i lan dgag pa gnyis /
dang po ni /
tshad ma mdor /
bsgrub bya ston pa zhes bya 'dir / /
grub pa med la don byas nyid / /
de lta na ni rtags dang dpe / /
ma grub brjod pa thal bar 'gyur /
zhes gsungs pa de nyid 'chad par byed pa ni /
rigs pa can pas bsgrub bya bstan par bya ba dam bca'o / /
zhes pa phyogs kyi mtshan nyid du smras pa la de ltar na /
phyi rgol gyi ngor grub zin pa de lta bu'i bdag nyid min bzhin du /
gzhan phyi rgol dag la dpe dang gtan tshigs da ltar du bkod pa de de'i tshe snga rgol bsgrub byar mi 'dod na yang bsgrub byar thal bar 'gyur te /
bstan par bya ba zhes pa'i tshig de dus gsum ga'i yul la 'jug pa'i yul can yin pa'i phyir /
'o na /
bsgrub bya'i sgra de spyi sgra yin pa'i phyir /
ma grub pa tsam go bar byed pa yin pa la dpe rtags ma grub pa bsgrub byar thal zhes 'phen gyi /
ma grub pa kun der mi 'phen pa ci zhe na /
bsgrub byar bstan par bya ba zhes pa'i bsgrub bya'i sgras /
shes byed skabs kyi ma grub pa thams cad rtogs par byed pa yin pa de'i phyir bsgrub par bya ba'i sgra des snga rgol gyis da lta bsgrub byar 'dod pa'i khyad par la brten pa kho na go bar byed pa min pa des na /
slob dpon gyis de lta bu'i phyogs kyi mtshan nyid la dpe dang gtan tshigs dag ma grub pa gnod byed kyi dper ni byas pa yin gyi de las gzhan du rigs pa can gyis bsgrub byar bstan par bya ba zhes smras pa'i bsgrub bya'i sgra des ma grub pa tsam go bar byed na ri bong rVa la sogs pa ma grub pa kun kyang bsgrub byar 'gyur /
zhes 'phen par rigs so / /
de lta na yang de ltar ma 'phangs pa ni /
bsgrub bya'i sgra des shes byed skabs kyi ma grub pa tsam go bar byed kyi /
ma grub pa thams cad go bar mi byed pas so / /
gnyis pa de'i lan dgag pa ni /
rigs pa can pa na re /
de lta bu'i skyon med de /
las la byed pa po'i rkyen yod pa'i phyir /
las kyang byed pa po'i 'dod phugs dam pa yin la /
sgrub byed du bkod pa ni byed pa nyid yin pa'i phyir bya ba'i sgra tsam gyis khyab kyang 'dod phugs kyi gtso bo ma yin te /
dper na 'o mas 'bras chen tshos shig ces bya ba so ma la za ba'i bya bas khyab kyang byed par brjod pa'i phyir /
las ma yin gyi /
za ba'i bya bas khyab pa'i 'dod yul gyi gtso bo ni 'bras chen yin pa bzhin no / /
des na /
dpe rtags ma grub pa la yang bya ba'i sgra tsam gyis khyab kyang sgrub byed du bkod @# / /
pa'i phyir /
bya ba 'jug pa'i gzhir gyur pa'i las kyi gtso bo ma yin pas bsgrub byar thal bar mi 'gyur ro zhes pa skyon spong dang po'o / /
gzhan yang des rtags ma grub pa brjod pa ni /
sgrub ngag gi yan lag lnga'i nang nas dam bca' brjod pa'i yan lag ma yin pa'i phyir /
bsgrub byar bstan par bya ba ma yin te /
bsgrub byar bstan par bya ba yin na /
de nyid brjod pa'i tshig dam bca' brjod par 'gyur bas so / /
zhes pa skyon spong gnyis pa'o / /
gzhan yang rgyud thams cad pa'i grub mtha' dang /
so so'i rgyud kyi grub mtha' dang /
skabs kyi grub mtha' dang /
khas blangs pa'i grub mtha' ste /
grub mtha' bzhi yod la /
sgrub byar bstan par bya ba yin na /
khas blangs pa'i grub mtha' yin dgos te /
khyad gzhi'i steng du khyad ches khas blangs nas dpyod pa nyid bsgrub byar bstan par bya ba nyid yin pa'i phyir ro / /
de lta na yang dpe rtags ma grub pa ni /
sgrub byed du bkod pa yin gyi /
bsgrub byar khas blangs pa ma yin pas khas blangs pa'i grub mtha' ma yin pa'i phyir /
bsgrub byar bstan par bya ba ma yin no zhes zer ro / /
de la rgyud thams cad kyi grub mtha' ni /
gzhal bya'i don can gyi tshad ma dag yod do / /
zhes pa lta bu ste /
gzhal bya 'jal ba'i tshad ma grub mtha' smra ba'i skyes bu thams cad kyis khas len pa'i phyir ro / /
so so'i rgyud kyi grub mtha' ni /
bdag yod ces pa dang med ces pa lta bu ste /
grub mtha' smra ba so so la nges pa'i 'dod pa yin pa'i phyir ro / /
skabs kyi grub mtha' ni /
lus can min pa'i bdag shi nas rnam smin la longs spyod ces pa lta bu ste /
bdag khas blangs pa'i skabs kyi 'dod pa khyad par ba yin pa'i phyir ro / /
khas blangs pa'i grub mtha' ni /
ma brtags par /
khyad gzhi tsam zhig dang por khas blangs nas /
de'i rjes su mi rtag pa nyid la sogs pa'i khyad par la dpyod pa'o / /
zhes zer ro /
kha cig mi mthun pa'i rgyud dbang du byed pa'i grub mtha' zhes 'byung ba ni /
so so'i rgyud kyi grub mtha' dang /
skabs kyi grub mtha'i ming gi rnam grangs yin no / /
de ltar na skyon spong gsum pa bstan to / /
de dag las skyon spong dang po'i lan ni /
las la byed pa po'i rkyen yod pa'i phyir te /
zhes bya ba la sogs pa'i rtags kyi khyad par nye bar bkod pa'i lan gyis dpe rtags ma grub pa brjod pa dam bca' las logs su rnam par 'byed nus pa ma yin par thal /
dpe rtags ma grub pa thams cad ni sgrub byed du bkod kyang rnam pa 'gas kyang phyi rgol la ma grub cing /
dam bca'i mtshan nyid des shes byed skabs kyi phyi rgol gyis ma grub pa thams cad bsgrub byar 'phangs pa des na'i phyir /
skyon spong gnyis pa'i lan ni /
dpe rtags ma grub pa brjod pa bsgrub bya brjod pa'i yan lag ma yin te /
zhes pa yang lan du rung ba min par thal /
de sgrub ngag 'god pa'i sngar phyi rgol gyis ma grub pa gang zhig /
sgrub ngag 'god pa'i sngar gyi rgol gyis ma grub pa'i rang bzhin la rtags kyi bsgrub byas khyab pa khas blangs pa'i phyir /
skyon spong gsum pa'i lan ni /
dpe rtags ma grub pa de yang bsgrub bya dang khas blangs pa'i grub mtha' nyid du mtshungs par thal /
rigs pa can gang gis khas blangs kyi grub mtha'i mtshan nyid du smra bas de gnyi ga la /
@# / /
'jug par 'gyur ba'i phyir /
gnyis pa brjod bya'i don la brtags nas dgag pa ni /
bsgrub bya bstan pa dam bca' zhes pa'i bsgrub bya'i don ci /
chos sam 'on te chos can nam /
gnyi ga yin /
dang po ltar yin na /
de nyid dgag pa'i phyir /
kun las btus kyi rtsa bar /
chos bsgrub bya na chos mthun med /
ces gsungs shing /
de'i rang 'grel du /
gal te chos mi rtag pa nyid bsgrub bya yin na /
bsgrub bya dang chos mthun pa'i phyir zhes bya ba mi rigs te /
mi rtag pa de chos mthun pa de rtogs pa'i dpe ni med do /
zhes gsungs shing /
de'i don ni /
bsgrub bya'i chos yan gar ba bsgrub bya yin na /
sgra mi rtag par sgrub pa'i tshe /
mi rtag pa de nyid skabs kyi bsgrub bya ma grub pa'i sngar /
phyi rgol gyis des mi srid par 'gyur zhing /
de ltar na bsgrub bya'i chos rjes su 'gro ba'i mthun dpe med par 'gyur ro / /
ci ste chos can bsgrub bya yin no zhe na /
de nyid 'gog pa la rtsa bar /
chos can yin na rtags don med /
ces gsungs shing /
de'i rang 'grel du /
chos can bsgrub bya yin na sgra grub pa'i phyir bsgrub bya sgrub par byed pa gtan tshigs yin no zhes bya ba mi rigs so /
zhes gsungs shing /
de'i don ni /
sgra mi rtag par sgrub pa la skye ldan rtags su bkod pa'i tshe na /
chos can sgra de bsgrub bya ma yin par thal /
de bsgrub pa'i phyir du gtan tshigs bkod pa don med pa'i phyir /
der thal /
sgra tsam phyi rgol gyis grub zin pa'i phyir /
zhes pa'o / /
ci ste /
chos dang chos can gnyi ga bsgrub bya yin no zhe na /
de'i don yang gang yin /
chos can yang bsgrub bya yin zhing /
chos kyang bsgrub bya yin pa la zer ram /
chos dang chos can gnyi ga tshogs pa bsgrub bya yin pa la zer /
dang po ltar na /
de nyid dgag pa'i phyir mdo'i rang 'grel du /
ci ste gnyi ga yin na gnyis ka'i skyon yin no /
zhes gsungs shing /
de yang gong du brjod pa'i skyon gnyi ga 'byung bar 'gyur ro / /
zhes bya ba'i don do / /
ci ste phyi ma ltar chos chos can gnyi ga tshogs pa bsgrub bya yin no zhe na /
de nyid 'gog pa'i tshul kun las btus rtsa 'grel du ma gsungs pas de nyid 'gog pa'i tshul rnam 'grel 'dir kha bskang ste 'chad pa yin zhing /
mdo rtsa 'grel du de'i 'gog tshul mi gsung ba'i rgyu mtshan yang de nyid 'gog pa'i tshul rigs pa can rang nyid kyis smras pa'i rtags dpe'i mtshan nyid dang nang 'gal ston pa yin la /
khas blangs nang 'gal yang skyon du rtogs sla bas ma gsungs pa yin no / /
'on kyang de lta bu'i khas blangs nang 'gal ston pa'i tshul ni /
'di ltar khyod kyis bsgrub bya ston pa dam bca' zhes bsgrub bya'i don chos can yan gar ba dang /
chos yan gar ba sogs la byas na chos bsgrub bya na chos mthun med /
ces sogs kyis skyon 'byung bar ma zad /
chos dang chos can gnyis ka tshogs pa bsgrub bya nyid yin par khas blangs na'ang /
chos dang chos can gnyis po phan tshun khyad par du byas pa can bsgrub bya yin par 'dod dgos la /
de'i tshe /
dpe dang chos mthun pas bsgrub bya sgrub par byed pa rtags so zhes pa dang /
bsgrub par bya ba dang chos mthun pas de'i chos yod pa can dpe'o zhes rigs pa can khyod rang gis gtan tshigs dang dpe'i mtshan nyid smas pa de dag ma grub par 'gyur te /
'di ltar gang gi tshe /
skye ldan @# / /
gyis sgra mi rtag par sgrub pa ni /
mi rtag pas khyad par du byas pa'i sgra de ni bsgrub bya yin pa de'i tshe /
de dang dpe bum pa dag rtags skye ldan du chos mthun par phyi rgol gyis ma grub pas skye ldan de sgrub kyi gtan tshigs yin par mi 'gyur te /
dpe dang chos mthun pa'i bsgrub bya sgrub par byed pa gtan tshigs kyi mtshan nyid yin pa'i phyir dang /
gtan tshigs kyi mtshan nyid ma nges par yang bsgrub bya 'grub par mi 'gyur ba'i phyir ro / /
gal te mi rtag pas khyad par du yas pa'i sgra dang bum pa rtags skye ldan der chos mthun par phyi rgol gyis des na /
bsgrub bya grub zin pa'i phyir rtags don med par 'gyur ro / /
de'i phyir gtan tshigs kyi mtshan nyid ma grub bo / /
yang mi rtag pas khyad par du byas pa'i sgra'i chos skye ldan bum pa la yod par phyi rgol gyis ma nges pa'i phyir bum pa dpe nyid du yang mi 'gyur te /
bsgrub par bya ba dang chos mthun pas de'i chos yod pa dpe'i mtshan nyid yin pa'i phyir ro / /
de'i phyir tshogs pa bsgrub bya yin na /
dpe'i mtshan nyid smras pa yang mi 'thad par 'gyur ro / /
gal te chos dang chos can gyi tshogs pa la /
dpe dang chos mthun pa'i bsgrub bya sgrub par byed pa sogs de dag mi srid pa'i phyir na /
bsgrub bya ston pa dam bca'o zhes pa'i skabs kyi bsgrub bya'i sgra tshogs don la 'jug kyang /
dpe rtags kyi mtshan nyid kyi bsgrub bya'i sgra ni /
chos can la 'jug par 'dod do zhe na /
de'i lan ston pa ni /
'grel byed gzhan dag na re /
bstan bcos su dpe rtags kyi mtshan nyid bshad pas ci zhig bya ste /
rtsod pa'i tshe ji ltar rigs par dpe rtags kyi mtshan nyid gzhan rang nyid kyis khas len pa la 'jug par 'gyur ba yin pa'i phyir /
zhes zer ro / /
kho bo ni 'di ltar 'chad de /
'o na bstan bcos su dpe rtags kyi mtshan nyid ston pa'i tshe /
bsgrub par bya ba dang /
chos mthun pas zhes sogs smos pas ci zhig bya ste /
de'i tshe bsgrub bya'i sgra chos can la 'jug par 'dod bzhin du /
bsgrub bya'i ming gis ma bstan par ji ltar rigs par chos can zhes pa'i ming rang nyid 'jug par 'gyur ba 'thad pa yin pa'i phyir te /
dpe rtags kyi mtshan nyid ston pa'i tshe /
chos can la bsgrub bya'i ming gis btags pa la dgos pa med pa'i phyir ro / /
'dir slob dpon lha dbang blos /
bsgrub bya ston pa dam bca'o zhes pa'i bsgrub bya'i sgra chos can la 'jug par 'dod do zhe na /
zhes 'chad kyang ma 'brel ba yin te /
phyogs de ni slob dpon gyis /
chos can bsgrub byar rtags don med /
ces bkag zin pa'i phyir te /
gal te /
slob dpon gyis bkag zin kyang /
'dir nyes pa gzhan bstan pa'i phyir yin na /
de lta bu'i bsgrub bya'i sgra chos la 'jug pa sogs kyi phyogs kyang bkod nas /
ci'i phyir sun mi 'byin /
de dag la dogs pa shas chung ba'i phyir ro zhe na /
khyad par de yang mi rigs te /
chos dang chos can gnyi ga la bsgrub bya'i sgra dngos su mi 'jug cing /
nye bar btags nas 'jug pa mtshungs pa'i phyir ro / /
gsum pa nges gzung gi sbyar sa la btags nas dgag pa ni /
khyed sangs rgyas pa ltar /
kho bo cag kyang dam bca'i mtshan nyid du kho na'i nges gzung sbyor bas /
dpe rtags @# / /
ma grub pa dam bcar thal ba'i skyon med do zhe na /
'o na bsgrub bya bstan par bya ba kho na dam bca'o zhes dam bca'i sngar nges bzung sbyor ram /
bsgrub bya bstan par bya ba dam bca' kho na'o zhes dam bca'i phyis sbyor /
zhes dris nas /
de gnyi ga yang mi 'thad par bstan pa'i ched du /
tshad ma mdor /
snga mar nges gzung don med phyir /
phyis nges gzung na mi 'dod 'gyur /
zhes gsungs pa rtsa 'grel gyi don 'chad pa la /
dang po dam bca'i sngar nges gzung sbyor ba dgag pa ni /
nges gzung de dam bca'i sngar sbyor na /
bsgrub bya phyi rgol gyis grub ma zin pa nyid du rtogs pa'i don du yin nam /
sgrub byed du bkod bzhin pa bsgrub bya min par rtogs pa'i don du yin /
dang po'i don du sbyar pa dgos pa med par thal /
de ma sbyar yang sngar grub ma zin pa bsgrub pa'i phyir du sgrub byed bstan pa'i shugs nyid las don de bsgrub bya nyid du rtogs nus pa'i phyir /
phyi ma yang mi 'thad de /
rigs pa can rang nyid kyi gtan tshigs dang dpe la sogs pa'i mtshan nyid kyis dpe rtags rnams bsgrub bya ma yin par khyab cing 'phangs pa'i phyir /
sgrub byed du bkod pa'i dpe rtags la bsgrub byar dogs pa dam bca'i mtshan nyid kyis gcad dgos pa'ang med do / /
de'ang bsgrub bya sgrub par byed pa rtags so zhes pas /
rtags bsgrub bya ma yin par 'phen la bsgrub par bya ba dang chos mthun pa dpe'o / /
zhes pas dpe bsgrub bya ma yin par 'phen pa'i phyir ro / /
de'i phyir dam bca' zhes pa'i tshig gi sngar nges gzung smos na /
rigs pa can de yis dam bca'i mtshan nyid brjod pa don med de de'i dgos pa rigs pa can rang nyid kyis smras pa'i dpe rtags kyi mtshan nyid kyis byas zin pa'i phyir ro / /
de'i phyir /
'os gzhan med pa'i shugs kyis bsgrub bya bstan pa dam bca' kho na'o zhes dam bca'i tshig gi gzhug der nges bzung brjod pas bsgrub bya bstan pa la dam bcas khyab pa go bar byed pa'i sgo nas mi ldan pa rnam par gcod pa'i 'bras bu can yin par rtogs shing /
de lta na yang dpe rtags ma grub pa dam bcar thal ba'i skyon so na gnas so / /
gsum pa gzhan lugs kyi dam bca' ltar snang gi mtshan nyid dang dpe dgag pa la /
dam bca' dang gtan tshigs 'gal ba dam bca' ltar snang gi don yin pa dgag pa dang /
de lta bu'i dam bca' ltar snang gi dpe dgag pa gnyis /
dang po ni /
rigs pa can pa dag na re /
dam bca' dang gtan tshigs 'gal ba ni dam bca'i skyon yin no zhes zer ro / /
de nyid dgag pa'i phyir /
tshad ma mdor /
gtan tshigs dam bca' dang 'gal ba / /
dam bca'i skyon zhes rung ba min / /
zhes gsungs pa rtsa 'grel gyi don 'chad pa ni /
rtags dam bca' dang 'gal ba ni 'dod yul gyi bsgrub bya dang /
bsgrub bya sgrub byed kyi 'brel ba med pa'i sgo nas bsgrub bya de 'grub pa la phan pa med pas dam bca'i skyon du song ba yin nam /
rtags chos gnyis rtsod gzhi la lhan cig mi gnas pa'i sgo nas dam bca'i skyon du song ba gang yin /
dang po yin pa de lta na ni rtags kyi skyon thams cad dam bca'i skyon @# / /
du 'gyur dgos na yang /
phyogs skyon du 'gyur ba sgrub byed kyi yan lag bzhin bkod pa la ltos pa ni ma yin par dam bcas tsam nas skyon du go ba zhig dgos so zhes kyang bstan zin to / /
gal te rtags dam bca' dang 'gal ba'i dam bca' skyon du song ba de rtogs shes 'dod chos can la lhan cig gnas pa med pa'i rgyu mtshan gyis dam bca'i skyon du song ba yin no zhe na /
de lta na'ang bsgrub bya'i chos dang lhan cig rtags rtsod gzhi la ma grub pa chos can /
sbyor ba skor gcig po de'i dam bca'i skyon ma yin par thal /
de'i ma grub pa'i rtags kyi skyon yin pa'i phyir /
gnyis pa de lta bu'i dam bca' ltar snang gi dpe dgag pa la /
mi rtag pa gtan tshigs kyi don min par bstan pa dang /
thams cad ma yin pa gtan tshigs su bkod pa rtags skyon can du bstan pa'o / /
dang po ni /
rig pa can pa na re /
rtags dam bca' dang 'gal bas dam bca'i skyon du song ba de yang /
dper na /
sgra rtag ste /
thams cad mi rtag pa'i phyir /
zhes pa lta bu'o / /
zhes zer ro / /
de nyid dgag pa'i phyir /
tshad ma mdor /
de ni dpe nyid ma sbyangs dag / /
chos mi mthun pas brjod pa yin / /
ces gsungs pa'i don 'chad pa ni /
sgra rtag ste /
thams cad mi rtag pa'i phyir ro zhes pa 'di la /
mi rtag pa gtan tshigs su bkod pa dang /
ldan pas /
sgra la rtag pa sgrub pa de ltar brjod par byed pa yin na /
de ltar na /
rtags kyis dam bca' de na bzlog par 'gyur na yang /
sbyor ngag 'di la thams cad ma yin pa'i rtags kyis sgra rtag par sgrub pa'i chos mi mthun dpe'i sbyor ba'i khyab pa phyogs tsam bstan pa nyid las don gzhan ci zhig mthong ba yod ces te /
de yang sgra rtag ste /
thams cad mi rtag pa'i phyir /
zhes pa 'dis gang thams cad ma yin pa ni mi rtag pas khyab /
dper na bum pa bzhin /
sgra ni thams cad ma yin no / /
zhes pa'i thams cad ma yin pa'i rtags kyis sgra rtag par sgrub pa'i phyir chos mi mthun sbyor gyi sgrub ngag bstan pa yin gyi /
thams cad ma yin pa sgra rtag par sgrub pa'i gtan tshigs su bstan cing /
mi rtag pa de sgrub kyi gtan tshigs su ma bstan zhes bya ba'i don to / /
de la mi rtag pa gtan tshigs su ma bstan par sgrub pa ni /
sgra rtag ste thams cad mi rtag pa'i phyir /
zhes pa'i ngag des sgra rtag pa de la mi rtag pa gtan tshigs su bkod pa khyab pa'am /
'phangs pa ma yin te /
khyad par sgra la ni gzhan rtag pa de dmigs bsal gyi tshul du brjod nas thams cad mi rtag go zhes pa'i spyir btang gi tshig ni de'i rjes su 'jug par smras pa tsam yin pas na'o / /
ci ste sgra la mi rtag pa rtags su 'god 'dod pa yin na /
sgra rtag ces dmigs kyis bsal nas thams cad mi rtag ces pa'i spyir btang gi tshig rjes su 'jug pa la 'bras bu'ang ci zhig yod /
sgra rtag ste mi rtag pa'i phyir zhes brjod par rigs so / /
de'i phyir /
slob dpon gyis mdo'i rang 'grel du /
gal te sgra la gnas pa yi mi rtag pa nyid kyis sel bar byed na 'gyur ba yin na /
thams cad la gnas pa brjod pa na /
'di chos mi mthun dpe'i sbyor ba nyid yin par rigs so / /
zhes gsungs so / /
thams cad ma yin pa rtags su bkod par sgrub pa ni /
de lta bu'i @# / /
sbyor ba des sgra rtag par sgrub pa la thams cad ma yin pa rtags su don gyis 'phangs pa yin te /
sgra las yul gzhan thams cad la ni mi rtag pa dang 'gal ba rtag pas khyab par smra bas sgra ni /
mi rtag pa las gzhan du brjod pa yin pa'i phyir /
gnyis pa thams cad ma yin pa gtan tshigs su bkod pa rtags skyon can du bstan pa la /
thams cad ma yin pa tsam sgra rtag par sgrub pa'i rtags skyon can du bstan pa dang /
sgra ma yin thams cad ma yin pa de sgrub kyi rtags skyon can du bstan pa gnyis /
dang po ni /
des na de'i lta bu'i sbyor ba des sgra rtag par sgrub pa la thams cad ma yin pa rtags su 'phangs pa yin kyang /
thams cad ma yin pa sgra la ma grub pa'i sgo nas rtags skyon can du song ba yin gyi /
de nyid dam bca'i skyon ma yin no / /
thams cad ma yin pa sgra rtag par sgrub pa'i ma grub pa'i rtags su ji ltar 'gyur zhe na /
sgra rtag par bsgrub pa la thams cad ma yin pa de yang phyogs kyi chos su 'thad pa ma yin te /
de yang 'di ltar /
thams cad ces pa'i spyi de ni khyad par sgra mi spong bas sgra yang thams cad kyi khongs su 'dus pa yin la /
des na sgra de thams cad ma yin na /
sgra yang ma yin dgos pa'i phyir ro / /
dag don ni /
shes bya chos can /
thams cad ma yin pa de sgra rtag par sgrub pa'i phyogs chos ma yin par thal /
thams cad ma yin na /
sgra ma yin dgos pa'i phyir /
gal te rtags ma grub ste /
shing sha ba kho na shing min no / /
zhes pas spyis khyad par slangs pa bzhin no /
zhe na /
de ni spyis khyad par spangs pa ma yin te /
'di ltar /
dper na /
skabs 'gar shing sha ba nyid ni shing ma yin zhes pa'i tshig des shing gi spyi sgra sha ba kho na la 'jug pa bkag pa tsam yin pa bzhin du /
sgra kha na thams cad ma yin no zhes brjod pa na yang /
thams cad ces pa'i mnyan bya de sgra gcig nyid la 'jug pa 'gog par 'gyur ba yin la /
de tsam gyis sgra ni thams cad khongs su 'du ba min pa min te /
gal te sgra kho na thams cad ma yin pa tsam gyis sgra thad kyi khongs su 'du bde med na khyad par kun thams cad de'i khongs su 'du ba med par 'gyur ba'i phyir /
thams cad thams cad kyis spangs par 'gyur ro / /
'di ni 'grel byed gzhan dag gi bshad lugs yin la /
rgyan mkhan po ltar na /
gal te thams cad kyi sgras ni ma lus pa brjod pa yin la /
sgra ni phyogs gcig yin pa'i phyir /
thams cad ma yin no snyam na /
de ltar na sgra las gzhan pa'i khyad par kun kyang thams cad der med par 'gyur te /
phyogs rab yin pa nyid kyis kun tshad pa dar med pa'i phyir ro / /
zhes 'chad la /
'di nyid shin tu legs te /
kun las btus kyi rang 'grel du /
gang gi tshe 'di phyogs gcig yin pa'i phyir thams cad ma yin no / /
zhe na /
de lta yin na gzhan yang phyogs gcig yin pas thams cad ma yin pa'i phyir /
thams cad med par 'gyur na /
de yang 'dod pa ma yin no / /
zhes gsungs pa'i don yin pas so / /
gnyis pa sgra ma yin thams cad ma yin pa de sgrub kyi rtags skyon can du bstan pa la /
dngos dang rtsod @# / /
pa spang ba gnyis /
dang po ni /
gal te thams cad ma yin pa'i phyir zhes pas ni brjod 'dod kyi dbang gis sgra ma yin thams cad ma yin pa la bsams pa yin pas /
de nyid rtags yin no / /
zhe na /
de la kun las btus su /
ci ste sgra ma gtogs pa ni thams cad min la /
sgra nyid ni thams cad ma yin no / /
zhe na /
de yang dam bca' ba'i phyogs gcig yin pa'i phyir ma grub pa yin no / /
zhes sogs gsungs pa'i don 'chad pa ni /
de ltar na sgra ma yin pa de nyid rtag su 'gyur la /
de ni sgra nyid rtag su bkod pa dang /
khyad par med pas 'thad pa ma yin te /
chos can sgra rang nyid sgra rtag pa'i sgrub byed du ma grub par thal /
chos can de nyid kyi ldog pa gtan tshigs su dngos su bkod par gyur ba ni shes byed yang dag nyid du ma grub pa'i phyir /
der thal /
rtags yang dag gi shes bya shes byed sogs rtags chos don gsum tha dad yin dgos pa'i phyir /
gnyis pa rtsod pa spang ba ni /
gal te sgra byas mi rtag pa'i dngos po kun la chos dang ni chos can gyi rnam dbye so sor med pa'i phyir /
rang bzhin gyi rtags kun la gzhi rtags tha dad med nas ma grub pa'i nyes pa mtshungs par 'gyur ro / /
zhe na /
mtshungs pa min te /
de dag la ldog pa khyad par yod pa'i phyir ro / /
gal te de ltar na /
skabs gzhan du chos dang chos can de nyid dang gzhan nyid du grub pa 'gog pa ci zhe na /
kun rdzob pa'i dngos po sgra byas mi rtag pa gsum tha dad pa'i cha dang /
chos chos can tha dad pa'i cha rnams chos can /
khyod la rdzas de nyid dang rdzas gzhan nyid du grub pa 'gog par 'gyur ba rigs te /
khyod don dam par ni rnam par dbyad na byas mi rtag de lta bur gyur pa'i rdzas su ma grub pa'i phyir /
de lta na yang sgra byas mi rtag pa rnams la dpag bya dpog par byed pa'i don gyi tha snyad gnas pa 'di ni /
rtog pa'i shes pa la grub pa'i tha dad la brten nas rnam par brtags pa yin pas kun rdzob pa tsam du 'thad do / /
'o na rtags la brten nas rang mtshan la mi bslu bar ji ltar 'gyur zhe na /
chos chos can tha dad pa'i sgra rtog gi tha snyad 'di chos can /
don rang mtshan la bslu ba'i skyon med de /
bdag nyid ci lta ba'i dngos po yul dus rang bzhin ma 'dres par tha dad du gnas pa'i rang mtshan gyi mthar thug cing de nyid la 'brel ba'i rtog pa'i shes pa la chos dang chos can tha dad par snang bar 'gyur ba de ni /
khyod 'jug pa'i rten yin pa'i phyir /
des na byas pas sgra mi rtag par bsgrub pa lta bu'i rang bzhin gyi rtags rnams kyi rtags chos don gsum la ldog pa tha dad pa'i khyad par yod la sgra rtag par sgrub pa la sgra rtags su bkod pa'i 'di ni chos can dang rtag gnyis ldog pa tha dad pa'i tha snyad kyis bzhag pa don spyi tha dad du snang ba'i blo dang 'brel ba med pa can chos can de nyid sgrub byed du byas pa des na ma grub pa'i rtags su bstan pa yin pa'i phyir /
zhes pa ste /
bdag nyid ci lte'i zhes sogs kyi sho lo ka gcig ni /
shes pa la grub tha dad la brten pa rnam par @# / /
brtags pa yin na /
shes pa ji lta bu la snang ba la brten nas brtags pa yin ces 'dri ba'i lan du /
ma byas rtag pa sogs las tha dad pa'i sgra rang mtshan gyi mthar thug pa'i sgo nas ma byas rtag pa sogs las log pa'i ldog pa tha dad par snang ba'i shes pa de lta bu'i snang tshul la brten nas chos dang chos can sogs kyi tha snyad byas pa yin no zhes pa bshad na shin tu legs shing /
snga ma ni 'grel ba dag gi lugs brjod pa tsam mo / /
des na zhes sogs rkang ba gnyis don bsdu dang /
dper na zhes sogs rkang ba gnyis de'i dpe ston pa dang /
phyogs zhes sogs dpe de nyid kyi rtsod spong yin no zhes rgyan mkhan po 'chad par byed do / /
de lta na yang /
des na zhes sogs ni /
kun las btus kyi rang 'grel du gsung ba'i rtsod spong gzhan gyi don 'chad pa yin te /
'di ltar rang 'grel du /
'o na te yang 'dus pa rnams ni /
'dus pa gzhan gyi don byed pa yin te /
'dus pa yin pa'i phyir zhes bya ba dam bca' ba'i don gyis na phyogs gcig gtan tshigs yin par mthong ngo / /
de bzhin du 'dus byas ni mi rtag te /
'dus byas nyid kyi phyir /
zhes bya ba lta bu'o / /
zhe na /
'dir 'dus pa dang 'dus byas thams cad dam bca' ba'i don ni ma yin te /
dpe med par thal bar 'gyur ba'i phyir ro / /
des na mig la sogs pa dang /
'dus byas kyi phyogs gcig yin no / /
zhes gsungs pa de nyid gzhung 'jugs ba yin la /
slob dpon lha dbang blos kyang de bzhin du bshad do / /
de yang 'di ltar gal te grangs can gyis 'dus bsags rnams gzhan don byed par bsgrub pa la 'dus bsags rtags su bkod pa 'dir 'gal rtags yin pas phyogs chos grub par khyed rang gis smras la /
de bzhin du 'dus byas thams cad mi rtag ces pa'i khyed rang gi dam bca' 'di nyid sgrub pa la 'dus byas nyid rtags yang dag tu 'dod dgos pa'i phyir /
ji ltar gzhi rtags tha dad med pa ma grub pa'i rtags su 'gyur zhe na /
de dag la yang grangs can gyis 'dus bsags kyi bye brag mig la sogs pa chos can du gzung ba yin zhing /
de bzhin du 'dus byas kyi rtags kyis mi rtag par sgrub pa'i tshe na yang /
'dus byas kyi khyad par zhig chos can du 'dzin gyi /
'dus byas tsam chos can du 'dzin pa ma yin te /
rtsod gzhir ma 'dus pa'i dpe mi rnyed pa'i phyir ro / /
des na rtags sbyor de dag la yang chos can ni bye brag dang /
rtags ni spyi yin pas ldog pa'i chos tha dad pa'i phyir rtags dang rtags can nyid du 'thad kyi /
gzhi rtags tha dad med pa'i ma grub par mi 'gyur ro / /
'dus byas kyi bye brag chos can du byas nas /
de nyid mi rtag par bsgrub pa la 'dus byas rtsam rtags su bkod pa ji lta bu zhe na /
de yang dper na rtsol byung gi sgra ni mi rtag ste rtsol byung nyid kyi phyir /
zhes bkod pa bzhin no / /
gal te de la yang rtsol byung sgra'i khyad par byed chos su sbyar nas chos can du gzung zhing /
slar yang de nyid gtan tshigs su bkod pa'i phyir /
dam bca'i phyogs gcig rtags su bkod par mi 'gyur ram zhe na /
@# / /
rtsol byung chos can /
khyod rtsol byung gi sgra mi rtag par sgrub pa'i phyogs kyi yang dag gam /
khyad par byed chos su sbyar na'ang /
de sgrub kyi chos can dang tha dad ma grub pa min te /
khyod rtsol byung gi sgra dang ldog pa tha dad yin pa la tshad mas gnod pa med pa'i phyir /
dper na gong bu rVa can 'di rVa can nyid phyir rtag min zhes pa bzhin no / /
yang na zhes pa rkang pa gnyis kyi don la /
rgyan mkhan po na re /
rtsol byung de nyid chos can /
sgra'i khyad par yin pa las yang na bsgrub bya rjes dpag gi 'jal pa'i dus su sgra'i yan lag gam /
khyad par byed chos ma yin te /
sngar phyogs chos 'jal ba'i dus su rtsol byung des rtsol ba las byung ba'i sgra de mtshon cing rtogs pa'i bya ba byas nas phyis bsgrub bya 'jal ba'i che /
bya ba de nyid ldog pa'i phyir /
dper na /
lhas byin gyi khyim gang yin zhes bris pa na /
gang na bya rog sgra sgrogs pa'o zhes brjod pa na /
bya rog gis lhas byin gyi khyim mtshon par byas nas phyis bya rog med kyang lhas byin gyis khyim rtogs pa bzhin du /
rtsol byung gis sngar phyogs chos 'jal ba'i dus su rtsol ba las byung ba'i sgra de lce rkan la sogs pa'i rkyen las byung bar mtshon par byas nas /
phyis bsgrub bya 'jal ba'i tshe mtshon pa'i bya ba mi byed pas /
dam bca'i phyogs gcig ma yin pa'i lan gzhan yin zhes zer ro / /
'di ni mi 'thad de /
rtsod lan 'brel ba med pa'i phyir dang /
dpe don chos mthun med pa'i phyir dang /
don la tshad mas gnod byed yod pa'i phyir ro / /
rtsod lan ji ltar ma 'brel zhe na /
khos rtsol byung gi sgra mi rtag par sgrub pa la rtsol byung rtags su bkod pa'i tshe na /
rtsol byung de nyid phyogs kyi yan lag yin pa'i phyir /
dam bca'i phyogs gcig rtags su 'gyur ro / /
zhes pa'i lan du /
rtsol sgra mi rtag par rjes dpag gis 'jal ba'i tshe /
rtsol byung de nyid phyogs kyi yan lag ma yin pas /
skyon med ces pa'i lan btab pa'i phyir ro / /
'di ni 'brel med kyi lan yin te /
sgra mi rtag sgrub la byas pa rtags yang dag tu song ba'i phyi rgol gyi ngor sgra mi rtag pa phyogs ma yin par thal /
skabs kyi phyi rgol gyi rjes dpag gis sgra mi rtag par 'jal ba'i tshe na sgra mi rtag pa phyogs ma yin pa'i phyir /
zhes brjod na lan ci zhig yod /
dpe don chos mthun ji ltar med ce na /
dpe don de gnyis kyang chos mtshungs pa ma yin te /
rtsol ba las byung ba'i sgra ni rtsol byung gi rdzas kyi ngo bor skyes pa'i phyir dang /
lhas byin gyi khyim ni bya rog las ngo bo tha dad du skyes pa'i phyir ro / /
des na rtsol byung rtsol ba las byung ba'i sgra'i khyad chos su 'gyur tshul dang /
bya rog lhas byin gyi khyim gyi khyad chos su 'gyur tshul ni /
rnam pa kun tu mtshungs pa ma yin te /
bya rog gi lhas byin gyi khyim gyi gnas skabs gyi khyad chos don gzhan yin pa'i phyir ro / /
don la tshad ma'i gnod byed ji ltar yod ce na /
rtsol ba las byung ba'i sgra mi rtag par rjes dpag gis 'jal ba'i dus su rtsol byung de sgra'i khyad par byed chos ma yin no / /
zhes zer ba ni /
tshad mas gnod pa dang bcas pa yin te /
'di ltar de'i tshe rjes dpag des rtsol ba las byung bas khyad par du byas pa'i sgra mi rtag pa gzhal lam /
'on te des khyad par du ma byas pa'i sgra tsam zhig mi rtag par gzhal /
dang po ltar na khas blangs dngos su 'gal bar 'gyur ro / /
gnyis pa ltar na /
sgra mi rtag par 'jal ba'i rjes dpag tshad ma des /
'dus byas tsam mi @# / /
rtag par 'jal ba yin no zhes brjod na lan ci zhig yod soms shig /
gzhan yang gong bu rVa can rta ma yin par 'jal ba'i rjes dpag des kyang /
rVas khyad par du ma byas pa'i gong bu tsam rta ma yin par 'jal ba nyid du thal lo / /
slob dpon chos mchog na re /
gos dkar po can khrid de shog /
ces pa na /
gos dkar gyi khrid bya'i skyes bu mtshon par byas kyang /
khrid yong ba'i bya ba'i khongs su gtogs pa ma yin te /
gos dkar 'ong ngam mi yong yang sla'i skyes bu nyid mngon par 'dod pa'i phyir ro / /
de bzhin du 'dir yang rtsol ba las byung bas bsgrub bya sgra mi rtag pa mtshon pa'i bya ba byed kyi bsgrub bya'i khongs su 'du ba ma yin te /
de'i tshe sgra mi rtag pa tsam bsgrub par 'dod pa'i phyir ro / /
de'i phyir rtsol ba las byung ba ni /
dam bca'i phyogs gcig ma yin te /
bsgrub bya'i nang du mi 'du ba'i phyir /
zhes zer ro / /
rtsol ba las byung ba'i sgra chos can du gzung ba'i tshe na /
lce rkan sogs kyi rtsol ba las byung ba de nyid bsgrub bya'i yan lag tu gyur ba'i chos can gyi khyad par yin na /
de'i tshe sgra'i khyad par du sbyar ba'i rtsol byung bsgrub bya'i khongs su ma gtogs par 'gal /
ma yin na yan lag rnams yan lag can las gzhan du dam bca' pa la /
mngon sum gyis mthong rung bsgrub bya'i yan lag tu gyur pa'i chos can gyi khyad par dang /
ljid sogs chos gsum gyis khyad par du byas pa'i yan lag can yan lag rnams las rdzas gzhan du dam bcas pa la /
ljid sogs chos gsum bsgrub bya'i yan lag tu gyur pa'i chos kyi khyad par du 'dod dgos par bshad pa thams cad nyams par 'gyur bas /
bye brag pa'i dam bca' de dag la chos can gyi khyad par sel ba sogs kyi gnod byed ji tsam zhig bstan pa thams cad slar rang nyid kyis nyams par byas pa'i sgo nas bdag nyid chen po nang 'gal ba'i khur gyis ngal bar 'gyur ro / /
de bas na kho bo ni 'di ltar 'chad de /
'dir rtsol ba las byung ba ni /
lce rkan sogs kyi rtsol ba las byung ba tsam dang /
skyes bu'i rtsol ba las byung ba kun la thun mong du rjes 'gro byed pa'i rtsol byung gnyis las /
dang po ni /
rtsol ba las byung ba'i sgra chos can du byas pa'i tshe na /
phyogs kyi yan lag yin na'ang /
rtags su bkod pa'i rtsol byung dang ldog pa tha dad yin pas /
gzhi rtags tha dad med pa'i skyon med ces ston pa ni /
phyogs yan lag na'ang zhes sogs so / /
gnyis pa de las yang na skyes bu'i rtsol ba las byung ba kun la thun mong du rjes 'gro byed pa'i rtsol byung tsam ni /
de nyid kyi rtags kyis lce rkan sogs kyi rtsol ba las byung ba'i sgra mi rtag par rtogs pa'i rjes dpag bskyed nas /
de nyid rtag 'dzin gyi sgro 'dogs ldog pa'i phyir /
sgrub byed kyi yan lag yin gyi /
lce rkan sogs kyi rtsol ba las byung ba'i sgra mi rtag par bsgrub par bya ba'i dus su phyogs kyi yan lag min no / /
des na chos can gyi khyad par du sbyar ba'i rtsol byung ni /
lce rkan sogs kyi rtsol ba las byung ba tsam yin zhing /
de'i tshe rtags su bkod pa'i rtsol byung de ni /
skyes bu'i rtsol ba las byung ba kun la thun mong du rjes 'gro byed pa'i rtsol byung tsam yin pas ldog pa'i chos tha dad pa'i phyir /
rtsol byung gi sgra mi rtag @# / /
par sgrub pa la khyad par rtsol ba las byung ba rtags su bkod pa yang dam bca'i phyogs gcig rtags su bkod pa'i don du 'thad pa ma yin no / /
yang na rkang pa tha ma gnyis ni 'di ltar bshad par bya ste /
gal te sgra rtag par sgrub pa la sgra rtags su bkod pas dam bca'i phyogs gcig rtags su bkod pa'i sgo nas ma grub pa'i rtags su 'gyur na /
sgra rtag par sgrub pa la mnyan bya rtags su bkod pa yang dam bca'i phyogs gcig rtags su bkod pa'i ma grub par 'gyur ro zhe na /
de sgrub la khyad par mnyan bya rtags su bkod pa yang /
dam bca'i phyogs gcig rtags su bkod pa'i don du 'thad pa ma yin te /
sgra dang mnyan bya ldog pa'i chos tha dad pa'i phyir /
gnyis pa dngos bstan rtags kyi rab dbye bshad pa ni /
tshad ma mdor /
gang phyir gtan tshigs dag dang ni /
der snang phal cher phyogs chos nyid / /
des na gtan tshigs sogs don gyi / /
sngon du de dbye bstan par bya / /
zhes sogs gsungs pa'i don 'chad pa la /
phyogs chos rab dbye bshad pa'i dgos pa spyir bstan /
phyogs chos kyi tshig la rtsod pa spang /
phyogs chos can dgur phye ba'i dgos pa bye brag tu bshad pa'o / /
dang po ni /
ci'i phyir /
slob dpon phyogs kyi glang pos /
bsgrub bya bshad zin pa'i 'og tu /
phyogs chos can gyi gtan tshigs kyi rab dbye bshad ce na /
slob dpon phyogs kyi glang pos gzhan don rjes dpag 'chad pa'i skabs su /
phyogs chos rab tu dbye ba yis / /
mdor bsdus pa 'di gsungs pa chos can /
dgos pa yod pa yin te /
gtan tshigs kyi rab tu dbye ba'i don sgrub ngag so sos brjod bde bar gzung ba grub par bya ba'i phyir du gsungs pa yin pa'i phyir /
gnyis pa phyogs chos kyi tshig la rtsod pa spang ba ni /
'dir phyogs ni chos dang chos can gyi tshogs don yin pas gal te de'i chos gtan tshigs yin na chags pa de ma grub na /
gtan tshigs thams cad kyang ma grub par 'gyur zhing /
de grub na gtan tshigs don med pa'i phyir /
phyogs kyi chos zhes bya ba'i tshig 'di mi rigs so zhe na /
'dir phyogs kyi sgra ni shes 'dod chos can la nye bar btags nas 'jug la /
de'i dgos pa yang sngar bshad zin pa'i phyir nyes pa med do / /
gal te de lta na yang rtags ni chos can gyi khyad par byed chos su 'gyur bas /
chos gzhan rnam par gcod pa yin pa'i phyir /
rtags chos can las gzhan la rjes 'gro med pa'i skyon du 'gyur ro zhe na /
gal te khyad par byed chos kyis gzhan ldan rnam gcod kyi tshul kho nar khyad par du byed na /
skyon der 'gyur na yang /
rnam gcod ni du ma zhig mthong ste /
'di ltar gtan tshigs kyi chos kyi tshig phrad sbyar sa tha dad par byed pas rnam gcod kyi tshul gsum du 'gyur ba'i phyir ro / /
ji ltar na /
sgra byas pa kho na zhes pa lta bu /
tshig phrad de khyad par dag dang lhan cig brjod pas /
sgra la byas pa mi ldan pa rnam par gcod par byed la /
sgra kho na byas zhes pa lta bu tshig phrad de khyad par can dag dang lhan cig brjod pas byas pa sgra las gzhan la ldan pa rnam par gcod par byed cing /
ba bas be'u 'byung ba srid pa kho na zhes pa lta bu tshig phrad de dang bya ba dag ni lhan cig brjod pas shin tu mi srid rnam gcod byed pa'i phyir ro / /
de la nges gzungs don ni khyad par la sogs pa / /
brjod pa'i tshig gis ston par byed la /
tshig phrad kyis ni de gsal bar byed pa tsam yin pas tshig phrad de dngos su sbyar ba med kyang brjod 'dod kyi dbang las /
nges gzung de'i don rnam gcod nyid ni rtogs par 'gyur te /
gang gi phyir na /
ngag rnams ni smra ba po'i 'dod pas dmigs pa'i 'gal zla rnam par gcod pa'i 'bras bu can yin pa'i phyir ro / /
tshig phrad dngos su ma sbyar yang rnam gcod gsum rtogs pa yang rim pa bzhin /
dper brjod na nag pa 'phong rkyen zhes pa'am /
srid sgrub 'phong rkyen zhes pa'am /
sngon po mtsho skyes la srid par 'gyur zhes pa bzhin no / /
dpe de nyid sgrub pa ni /
nag pa la 'phong rkyen pa'i yon tan yod dam snyam du shes par 'dod nas dris pa nag pa 'phrong rkyen zhe brjod pa der yang 'dod pas brjod pa'i sgra de ni /
nag pa la 'phong rkyen pa'i yon tan yod pa go bar byed 'dod pa tsam gyi brjod 'dod kyi rjes su 'brang ba ste chos gsum tshang ba'i phyir /
srid sgrub las gzhan pa'i 'phong rkyen pa yod med shes par 'dod nas dris pa na /
srid sgrub 'phong rkyen zhes brjod pa der yang 'dod pas dmigs pa'i zla'o srid sgrub las 'phong rkyen pa gzhan yod pa rnam par gcod pa'i don rnams la ni rtogs pa skye bar 'gyur te /
srid sgrub las 'phong rkyen pa gzhan med pa de ltar 'jig rten na grags pa dang /
nyan pa pos don de nyid shes par 'dod nas dris pa'i skabs stobs kyi nus pa dang sgra de ni /
srid sgrub las 'phong rkyen pa gzhan med par brjod par 'dod pa'i rjes su 'brang ba ste chos gsum tshang ba'i phyir /
mtsho skyes sngon po srid bam mi srid ces shes par 'dod nas dmigs pa'i zla'o mtsho skyes sngon po mi srid pa rnam par gcod pa'i don rnams la ni rtogs pa skyes bar 'gyur te /
mtsho skyes phal cher dkar po yin pa de ltar du grags pa dang /
nyan pa pos mtsho skyes sngon po srid mi srid shes par 'dod nas dris pa'i skabs stobs kyi nus pa dang /
sgra de ni mtsho skyes sngon po srid pa tsam zhig brjod par 'dod pa'i rjes su 'brang ste chos gsum tshang ba'i phyir /
gzhan dag gis skabs 'dir 'chad tshul rigs mi 'dra ba du ma byas mod yi ge mangs par 'gyur bas ma bris so / /
de ltar rnam gcod kyi tshul du ma yod pa des na chos can sgra de rtags kyis mi ldan pa rnam par gcod pas khyad par du byas pa can yin pa'i phyir /
sgra de'i khyad par can gyi chos byas pa dpe la rjes 'gro med pa'i skyon brten pa min no / /
gsum pa phyogs chos can dgur phye ba'i dgos pa bye brag tu bshad pa la /
mdor bstan pa dang /
rgyas par bshad pa gnyis /
dang po ni /
spyi don dang /
gzhung gi don gnyis /
dang po ni /
slob dpon phyogs kyi glang pos /
phyogs chos can gyi sbyor ba dgur phye ba ni /
sgra chos can mi rtag ste /
byas pa'i phyir /
zhes pa dang /
rig byed kyi sgra thos pa'i nyan shes chos can /
mi rtag ste /
rtsol ba las byung ba'i phyir zhes pa ste /
rang bzhin dang 'bras bu'i rtags yang dag gnyis dang /
de dag gi @# / /
bzlog phyogs su gyur ba'i 'gal rtags kyi sbyor ba gnyis dang /
sgra chos can /
rtag ste /
gzhal bya yin pa'i phyir /
zhes pa dang /
sgra chos can rtsol ba las byung ste /
mi rtag pa'i phyir /
zhes pa dang /
sgra chos can /
rtsol ba las ma byung ste /
mi rtag pa'i phyir /
zhes pa dang /
'byung bzhi'i rdul phran chos can /
rtag ste /
reg bya ma yin pa'i phyir /
zhes pa ste /
thun mong gi ma nges pa'i rtags kyi sbyor ba bzhi dang /
sgra chos can /
rtag ste /
mnyan bya yin pa'i phyir /
zhes pa'i thun mong ma yin pa'i ma nges pa'i rtags kyi sbyor ba ste /
dgu po rnams so / /
'di ltar phye ba'i dgos pa ni /
'bras rang gi gtan tshigs gnyis kyi rjes su 'gro ldog med na mi 'byung ba'i 'brel ba grub pa dngos po'i dbang gis nges pa yin no /
zhes bstan pa'i phyir /
'bras rang gi sbyor ba gnyis gsungs shing /
de lta ma yin par de dag gi rjes su 'gro ldog 'dod pa tsam gyis grub pa la rag las pa yin no /
zhes bstan pa'i phyir / /
'gal rtags 'di dag kyang 'dod pa'i dbang gis rtags yang dag tu 'gyur dgos na yang /
'di dag ni rnam pa thams cad du khyab pa 'khrul ba yin pa'i phyir /
rjes su 'gro ldog gi khyab pa nges pa med na mi 'byung ba'i 'brel ba grub pa la rag las pa yin no /
zhes bstan pa'i phyir /
'gal rtags gnyis smos so / /
'bras rang gnyis kyi ldog pa dngos po'i dbang gis grub par bstan pa'i shugs kyis rgyu khyab byed ma dmigs pa yang rtags yang dag yin par bde blag tu grub par 'gyur bas de'i phyir /
rtag yang dag gi mtshan gzhi 'bras rang ma dmigs pa gsum du nges par bya ba'i ched du phyogs chos can bzhi po de nyid gsungs so / /
ldog khyab gcig pu can gyi gtan tshigs yang dag dang rjes khyab gcig pu can gyi gtan tshigs yang dag yod pa dgag pa'i ched du rjes su 'gro ldog phan tshun ma 'khrul bar bsgrubs shing /
de yang phyogs chos can gyi gtan tshigs gzhir byas nas bsgrubs pas rtags yang dag du mtshon pa'i mtshan nyid kyi tshul de la gsum du grangs nges par sgrub pa'i ched du phyogs chos can gyi sbyor ba gnyis gsungs shing /
de yang rjes khyab gcig bu can gyi rtags yang dag yod pa dgag pa'i ched du gzhal bya dang ldog khyab gcig pu can gyi rtags yang dag yod pa dgag pa'i ched du mnyan bya smos so / /
rjes 'gro grub tsam dang /
rjes 'gro gtso bor grub pa dag rjes su 'gro ldog cha mnyam du grub pa tsam gyis bsgrub bya go ba bkag nas mi mthun phyogs mtha' dag las ldog pa dgos par bstan pa'i sgo nas rtsod gzhi chos can gyi steng du mi mthun phyogs mtha' dag rnam par bcad brtags kyi nus yul du shes par bya ba'i ched du phyogs chos can lhag ma gsum smos so / /
mdor na shes 'dod chos can gyi steng du skabs kyi mi mthun phyogs mtha' dag rnam par bcad pa nyid rtags kyi nus yul gyi bsgrub bya yin pa dang /
bsgrub bya de nyid go bar byed pa'i rtags yang dag gi mtshan nyid tshul gsum du grangs nges pa dang mtshan nyid de ldan gyi gtan tshigs 'bras rang ma dmigs pa gsum du grangs nges par shes pa'i sgo nas gtan tshigs yang dag dang de'i bzlog bya @# / /
phyogs kyi sbyor ba 'god pa'i sgrub ngag gi dbye ba tshul bzhin du shes pa nyid phyogs chos can dgur phye ba'i dgos pa yin no zhes shes par bya zhing /
dgos pa de nyid mdor bstan pa ni /
rang bzhin 'bras bu grub don du zhe sogs rkangs pa bzhi yin zhing /
lhag ma dag gis ni rgyas par 'chad pa yin la /
'on kyang 'bras rang gi rtags yang dag gnyis smos pa'i dgos pa dang /
thun mong ma yin pa'i rtags mnyan bya smos pa'i dgos pa rnams la rgyas bshad dngos su gsungs shing gzhan lhag ma drug smos pa'i dgos pa la rgyas bshad dngos su ma gsungs pa ni /
gtan tshigs yang dag gnyis kyi dgos pa dngos su bshad pa na /
'gal rtags gnyis smos pa'i dgos pa yang shugs la rtogs pa'i phyir dang /
ldog khyab gcig bu can gyi rtags yang dag yod pa dgag pa'i ched du mnyan bya smos pa'i dgos pa rgyas par 'chad pa na /
rtags yang dag gi rjes su 'gro ldog gi khyab pa gnyis phan tshun mi 'khrul bar bsgrubs pa'i shugs kyis rjes khyab kho na can gyi rtags yang dag yod pa sogs dgag pa'i phyir du smos pa'i phyogs chos can lhag ma bzhi'i dgos pa yang bde blag tu rtogs par 'gyur bas de'i phyir de dag la dngos su rgyas bshad ma mdzad do / /
gnyis pa gzhung gi don ni /
phyogs chos can dgur phye ba'i skabs su gtan tshigs yang dag gnyis dang bzlog pa gnyis smos pa chos can /
dgos pa yod de /
rang bzhin dang 'bras bu'i rtags gnyis dngos po'i dbang gis rjes su 'gro ldog mi 'khrul bar grub pa'i sgo nas rtags yang dag gi mtshan gzhi 'bras rang ma dmigs pa gsum du nges par shes pa'i don du smos pa yin pa'i phyir /
khyad par mnyan bya dang spyi gzhal bya rtags su bkod pa'i phyogs chos can smos pa chos can /
dgos pa yod de /
rjes khyab 'ba' zhig pa dang /
ldog khyab 'ba' zhig pa'i rtags yang dag yod par 'dod pa la rtsod cing /
sun dbyung ba'i sgo nas phyogs chos can gyi rtags yang dag la rjes su 'gro ldog gnyi ga grub dgos pas /
rtags yang dag gi mtshan nyid tshul gsum du grangs nges so /
zhes bsgrub pa'i phyir du smos pa yin pa'i phyir /
de dag gi lhag ma thun mong gi ma nges pa'i gtan tshigs gsum smos pa chos can /
dgos pa yod de /
gtan tshig yang dag na mi mthun phyogs mtha' dag las ldog pa'i sgrub byed dngos su bkod nas rtsod gzhi la mi mthun phyogs mtha' dag rnam par bcad pa rtags kyi nus yul du shes pa'i ched du smos pa yin pa'i phyir /
gnyis pa rgyas par bshad pa la /
'bras rang gi gtan tshigs kyi dpe gnyis smos pa'i dgos pa bshad /
thun mong ma yin pa'i rtags mnyan bya smos pa'i dgos pa bshad /
ma dmigs pa'i rtags kyi dpe dngos su ma bstan pa'i rgyu mtshan bshad pa'o / /
dang po la /
rtsol byung gi rtags kyis 'bras rtags tsam mtshon nus par bstan /
byas pa'i rtags kyis rang bzhin gyi rtags kyi phyogs gcig mtshon nus par bstan /
rtags kyi rab dbye 'chad na mtshan nyid kyang /
'chad dgos par mtshungs pa'i rtsod pa spang /
rtsol byung gi rtags des rang bzhin gyi @# / /
rtags kyi phyogs gcig mtshon pa'i dpe yang shugs la 'phangs par bstan /
rtags yang dag mtshon pa'i dpe de gnyi ga smos pa'i dgos pa bshad pa'o / /
dang po ni /
rang bzhin gyi rtags nyid las gzhan 'bras bu'i rtags kyis ni go bya mthun phyogs la khyab pa yod pa min te /
rgyu ni 'bras bu la 'khrul ba srid pa'i phyir ro / /
de'i phyir 'bras rtags yang dag thams cad mthun phyogs la rnam pa gnyis su 'jugs pas khyab pas phyogs chos can gyi rab dbye 'tshad pa'i skabs su 'bras rtags kyi dper smos pa'i rtsol byung gi rtags 'di ni /
'bras rtags thams cad kyi mthun phyogs la 'jul tshul mtshan par nus pa'i dpe thun mong par 'thad do / /
de yang mi ste /
chel ba las byung ba'i phyir /
zhes pa ni /
rtags kyi skya ris tsam yin pas 'dir 'bras rtags kyi dper smos pa'i sbyor ba'i don ni /
rig byed kyi sgra thos pa'i nyan shes chos can /
rang rgyu mi rtag pa'i sgra sngon du song ste /
sgra'i rkyen lce rkan la sogs pa'i rtsol ba las byung ba'i nyan shes yin pa'i phyir /
zhes pa'o / /
de la spyod pa ba na re /
rtags 'di ma nges te /
rtsol ba'i rkyen gyis rig byed kyi sgra rtag pa sngar yod pa gsal bar byas pa tsam yin gyi /
sngar med gsar du bskyed pa ma yin pa'i phyir ro /
zhe na /
rig byed kyi sgra nyan pa'i shes pa ni lce rkan la sogs pa'i rkyen btsal ma thag gsar du byung bar nges par min par thal /
sngar nas rtag par yod pa yi sgra thos pa yin pa'i phyir /
khyab ste /
rtsol ba de sgra rtag pa thos pa'i sgrib byed sel ba dang de thos pa'i rna ba'i dbang po dang /
sgra rtag pa rang gi ngo bo gang la yang rnam pa kun tu phan pa nye bar sbyor ba min pa'i phyir ro / /
gzhan yang rig byed kyi sgra des dus rtag tu nyan shes bskyed par thal /
de rtag pa'i sgra yin pa gang zhig /
rkyen la ltos pa med par 'bras bu bskyed na 'ga' zhig gi tshe 'bras bu mi byed par 'gal ba'i phyir ro / /
des na rtsol ba las byung ba'i nyan pa'i shes pa 'di 'dra res 'ga' ba'i sgra'i 'bras bur grub pas khyab pas rig byed kyi sgra nyan pa'i shes pa rang rgyu mi rtag pa'i sgra sngon du song bar sgrub pa la rtsol byung nyan shes de khyab pa 'khrul ba med pa'i rtags yin no / /
gnyis pa ni /
de lta bu'i 'bras rtags des rigs byed kyi sgra chos can /
mi rtag ste /
rtsol ba las byung ba'i phyir /
zhes pa'i rang bzhin gyi rtags nyid shugs la 'phangs pas byas pa rang bzhin rtags kyi dper brjod du smos mi dgos so zhe na /
de lta bu'i 'bras rtags 'di nyid kyis ni shugs la 'phangs pa'i rtags des rang bzhin rtags kyi dper brjod nyid grub kyang de las tha dad par byas pa /
dper smos pa ni chos can /
dgos pa yod de /
'bras rtags kyi dpe dang lhan cig byas pa rang bzhin rtags kyi dper bstan pa na rang bzhin gyi rtags thams cad mthun phyogs la cha gnyis su 'jug pa de 'drar shes par mi 'gyur par mthun phyogs la khyab byed du 'jug pa'i rang bzhin gyi rtags kyang shes pa'i ched du smos pa yin pa'i phyir /
gsum pa ni /
gal te rtags yang dag gi dbye ba ni /
rang don le'u @# / /
brjod zin pa'i phyir /
yang 'dir smos pa la dgos pa ci yod /
gzhan du na /
rtags yang dag gi mtshan nyid kyang smos dgos par 'gyur ro /
zhe na /
rang don rjes su dpag par bshad zin pa'i don 'bras rang gi gtan tshigs de nyid sgrub ngag gi brjod pa'i dbang du byas nas rjod byed sgrub ngag gi sbyor ba'i dbye ba rtogs pa'i don du brjod bya 'bras rang gi gtan chags kyi mthun phyogs la 'jug tshul gyi rab tu dbye ba tsam 'dir bshad pa yin te /
des na zlos pa'i skyon med cing /
rtags yang dag gi mtshan nyid tshul gsum la ni /
sngar bshad pa des las tha dad pa 'dir bshad dgos pa med pa'i phyir ma bshad do / /
don ni 'di yin te /
sngar rang don le'ur 'bras rang gi rtags 'chad pa na /
'bras rang gi rtags kyi bsgrub tshul mi 'dra ba'i khyad par rtags chos kyi bdag cig dang de byung gi 'brel pa mi 'dra ba'i sgo nas rgyas par bshad kyang /
rtags des gnyis kyi mthun phyogs la khyab byed du 'jug pa dang /
cha gnyis su 'jug pa'i dbye ba ma bshad la /
'dir ni sngar bshad zin pa'i 'bras rang gi rtags kyi khyad par de dag ma bshad par rjod byed sgrub ngag gi dbye ba shes pa'i phyir du /
brjod bya 'bras rang gi rtags de dag gi mthun phyogs la 'jug tshul gyi dbye ba tsam zhig bshad pa yin pas bzlogs pa'i skyon med cing /
rang don le'ur rtags yang dag gi mtshan nyid du bshad pa'i tshul gsum tshang ba'i gtan tshigs zhes pa de las tha dad pa 'dir bshad rgyu'i rtags yang dag gi mtshan nyid med pa'i phyir /
dbye ba ston na /
mtshan nyid kyang ston dgos pa mi mtshungs zhes pa'i don to / /
TrIka byed dag gis /
'di /
tsam yang 'chad ma shes par snang ngo / /
bzhi pa ni /
'o na mthun phyogs la khyab byed du 'jug pa'i rang bzhin rtags kyi dpe dngos su smos pa bzhin du /
mthun phyogs la cha gnyis su 'jug pa'i rang bzhin rtags kyi dpe yang smos par rigs te /
mthun phyogs la 'jug tshul gyi sbyor ba'i dbye ba ston pa'i skabs yin pa'i phyir zhe na /
skabs 'dir mthun phyogs la cha gnyis pa'i rang bzhin rtags kyi dpe ma smos pa'i skyon med de /
'bras rtags kyi dper brjod du bkod pa'i sbyor ba des 'bras bu'i rtags dngos sum mtshon par byas pa nyid kyis ni rang bzhin gyi rtags yang dag mthun phyogs kyi phyogs gcig la brten pa'ang shugs la bshad pa yin pa'i phyir /
des na rig byed kyi sgra lce rkan la sogs pa'i rtsol ba las gsal ba dang rig byed kyi sgra thos pa'i nyan shes lce rkan la sogs pa'i rtsol ba las skye ba gnyis ka yang rtsol ba las byung ba'i rtags kyis mi rtag par bsgrub nus par 'dra bar rig sgra thos pa'i nyan shes rang rgyu mi rtag pa'i sgra sngon du song bar sgrub pa la rtsol byung byan shes rtags su bkod pa nyid kyis mtshon nus par dgongs nas mthun phyogs la cha gnyis su 'jug pa'i rang bzhin gyi rtags kyi dpe shugs la 'phangs pa'i sgo nas dngos su 'bras rtags mtshon pa'i dper /
slob dpon gyis rig sgra thos pa'i nyan shes chos can /
rang rgyu sgra mi rtag pa sngon du song ste /
sgra'i rkyen rtsol ba las byung ba'i nyan shes yin pa'i phyir /
zhes pa 'di brjod do / /
lnga pa ni /
phyogs chos can gyi dbye ba ston pa'i skabs 'dir /
gtan @# / /
tshigs yang dag 'di gnyis su rab tu phye ba la dgos pa yod de /
gnyis po de ni bsgrub bya'i chos de la 'khrul bar mi 'gyur ro zhes bya ba shes pa'i don du phye ba yin pa'i phyir /
de gnyis bsgrub bya'i chos la mi 'khrul bar thal /
rgyu gang yod pa na /
skye zhing de nyid phan byed du med na mi 'byung ba'i 'bras bu de rgyu de la mi 'khrul ba'am rang dang bdag nyid rnam par dbyer med pa can gang yin pa'i khyab bya de khyab byed la mi 'khrul ba yin pa'i phyir /
de ltar bstan pas kyang gzhan gyis brtags pa'i ldan pa can dang 'du ba can sogs kyi rtags gang dag la rtags la chos bdag gcig dang de byung de 'dra'i 'brel pa yod pa min pa de dag khyab pa 'khrul pa srid pa'i phyir gtan tshigs yang dag min zhes bshad pa yin no / /
de dag la bdag gcig dang de byung gi 'brel pa yod pa yin na yang /
de nyid kho na bsgrub bya rtogs pa'i sgrub byed kyi yan lag tu gyur pa'i 'brel ba yin pa'i phyir /
de'i yan lag tu ldan 'du'i 'brel pa phung gsum pa btags pa la dgos pa med de des na tha dad mi 'khrul pa'i nges pa ni med na mi 'byung ba'i 'brel ba las yin la /
mi 'khrul pa'i nges pa med de /
sgrub byed min no /
zhes pa don bsdu'o / /
gnyis pa thun mong ma yin pa'i rtags mnyan bya smos pa'i dgos pa bshad pa la /
srog sogs gson lus bdag bcas su sgrub pa'i ldog khyab 'ba' zhig can yin pa dgag /
des na de nyid mnyan bya dang mtshungs par bstan /
des rigs can gzhan yang de ltar grub par bshad pa'o / /
dang po la /
mdor bstan pa dang /
rgyas par bshad pa gnyis /
dang po ni /
slob dpon gyis phyogs chos can gyi rab dbye 'chad pa'i skabs su /
sgra rtag par sgrub pa la mnyan bya rtags su bkod pa nyid smos pa'i dgos pa yang /
ldog khyab 'tha' zhig pa can gyi rtags su rigs pa can gyis smras pa de dag mnyan byas sgra rtag par sgrub pa dang mtshungs par rtags yang dag ma yin par bstan pa'i phyir yin zhing /
de la rigs pa can ni /
gson lus chos can /
bdag dang bcas te /
srog dang ldan pa'i phyir /
zhes bkod pa na /
bdag bcas yin pa gson lus las gzhan med pas mthun dpe med pa'i phyir /
rjes khyab med la /
de lta na yang mi mthun dpe bum pa la sogs pa'i steng du bdag med la srog dang mi ldan pas khyab pa grub pa'i phyir /
ldog khyab 'ba' zhig pa can gyi rtags yang dag yin no zhes zer ro / /
des na de nyid ldog khyab 'ba' zhig pa'i rtags yin pa bkag pa'i sgo nas /
mnyan bya dang mtshungs par ston par byed pa yin no / /
tshig gi don bshad par bya ste /
rtags mi mthun phyogs las ldog pa nyid ni nges pa nyid rtags chos med na mi 'byung ba'i 'brel ba grub pa'i stobs kyis yin par brjod zin cing /
de yang rtags chos bdag cig dang de byung gang rung gi 'brel ba /
med pa la med pa de nyid kyi phyir na /
ldog khyab grub na /
rjes 'gro yang gnas pa dgos pas /
rjes 'gro med cing ldog khyab grub pa'i rtags yang dag yod pa mi 'thad do / /
zhes ldog pa 'ba' zhig pa'i rtags yang dag yod pa spyir bkag nas /
srog ldan de sgrub kyi ldog pa 'ba' zhig pa'i rtags yin pa bye brag tu dgag pa ni /
sgrub rtags yang dag @# / /
yin na /
bsgrub bya'i chos de rang gi bdag nyid dam rgyu'i dngos por ni 'gyur ba'i 'brel ba grub na /
de'i stobs kyis ldog pa grub par 'gyur ba de'i phyir na khyad par srog sogs ni /
de sgrub kyi ldog pa med cing rjes 'gro 'ang yang pa min te /
bdag dang 'brel pa gnyis gang yang ma grub pa'i phyir ro / /
'o na slob dpon phyogs kyi glang pos rtags 'di la ldog pa can gyi rtags zhes bshad pa ci zhe na /
mi mthun phyogs la ma mthong pa tsam la brten nas ldog pa'ang 'ba' zhig can du bshad pa ma yin gyi /
ldog khyab grub pas de ltar bshad pa ma yin no / /
mi mthun phyogs la ma mthong tsam yin pa de'i phyir na 'dir ldog pa ma nges pa yin gyis /
de las gzhan du ldog pa nges na go bar 'gyur ro / /
de ltar na yang 'di ma nges pa'i nang du 'god par mi 'gyur pas de'i phyir slob dpon ldog khyab nges par bzhed pa ma yin no / /
gnyis brgyas par bshad pa la /
bdag log pas srog sogs ldog pa dgag pa dang /
de nyid mi mthun dpe bum pa'i steng du nges pa dgag pa gnyis /
dang po ni /
gal te bdag ni ldog pa yis / /
srog sogs dag ni ldog par 'gyur na srog sogs med pas bum sogs bdag med la khyab par 'gyur dgos na yang de yang yod pa ma yin te /
'brel med gzhan ldog par ni gyur pa yis /
gzhan ldog par ni mi rung pa'i phyir /
gal te 'brel pa med pa rtags ma grub ste /
bdag ni srog sogs kyi 'du ba can gyi rgyu yin pas /
spog sogs de bdag de las byung ba'i 'brel pa grub bo zhe na /
gal te thog mar bdag ni dmigs pa na /
de'i /
stobs kyis phyis srog sogs de dmigs / /
bdag rtogs pa med par yang de rjes srog sogs de ma rtogs na /
de byung gi 'brel ba 'di grub par 'gyur na yang /
bdag shin tu lkog tu gyur pa ste /
mngon sum gyi yul las 'das pa la mthong ba dang ma mthong ba'i tshul de grub pa med pa'i phyir /
rgyu 'bras nges byed kyi tshad ma med pas de byung 'brel grub par mi 'thad do / /
gnyis pa de nyid mi mthun dpe bum pa'i steng du grub pa dgag pa ni /
bdag de nyid bum sogs gzhan la mthong ba med pa'i ngo bo can yin pa ltar gson jus la yang ma mthong bar mtshungs pa la gson lus la yod cing bum sogs la med ces bya ba'i khyad par de dag gang las 'thad /
des na gson lugs bdag bcas yin na /
bum sogs bdag med du mi sgrub cing /
de la bdag ldog pa shes pa med pa'i phyir / /
bdag log pas srog sogs ldog pa'i khyab pa'ang ji ltar 'grub pa yin /
gal te bum sogs la srog med par rtogs pa bzhin du bdag kyang med do /
zhes ji ltar mi rtogs zhe na /
de ni mi 'dra ste /
srog sogs la lar mthong ba yis gang la yod med kyi khyad par nyid ni rtogs par 'gyur ba yin zhing /
gal te de ltar bdag mthong na /
yod med nyid ni rtogs par 'gyur na'ang bdag nam yang mthong ba med pa'i phyir ro / /
gal te gson lus la bdag med na srog sogs kyang yod par mi 'gyur te /
bum pa la sogs pa srog log pa rnams la bdag med pa'i phyir ro zhe na /
blo la sogs pa'i rgyu gang zhig ni med pa yis bum pa la srog @# / /
mthong ba med pa ltar gson lus la'ang gal te blo de med na srog kyang gson lus la med par rigs pa yin gyi /
bdag yod med kyis srog yod med du gyur ba ma yin no / /
de ltar min par gal te /
gson lus dang bum pa bdag med pa tsam gyis sgo nas cung zad chos mthun na de'i phyir /
gson lus srog ldan yin pa bzhin du /
de las tha dad pa'i bum pa yang srog ldan der rtog dgos na /
khyod rang la yang mtshungs te /
'di ltar gson lus bdag bcas yin na bum sogs rnams bdag dang bcas par cis mi dpog cing /
dpog rigs par thal /
de gnyis ka gzhan bya nyid yin pa'i phyir /
bum sogs bdag bcas su grub mtha' las mi 'dod do zhe na /
de tsam ni khas len pa'i rgyu ma yin gyi /
tshad ma nyid rtog ldan gyi 'dod pa kun gyi rgyu mtshan yin par rigs te /
tshad mas grub pa de med par ni /
dngos po dang dngos med kyi rnam gzhag don mthun gang gis kyang nus pa ma yin pa'i phyir /
gal te bdag blo la sogs pa'i rgyu yin la /
blo srog gi rgyu yin zhe na /
dbugs 'byung rngud kyi rang bzhin gyi srog dang mig 'byed la sogs ni dran 'dod rtsol ba las skyes pa yin zhing /
de dag yul dbang blo las byung la de yang phan tshun rkyen la ni ltos pa'i rang rang gi rigs 'dra snga ma las byung ba yin te /
bdag tu btags pa'i nang gi skye mched drug gi dngos po 'di rkyen dang bcas pa'i rigs 'dra snga ma de tsam phan byed du yod pa las skye ba'i rjes 'gre dang /
med na mi skye ba'i ldog pa la brten pa yin pa'i phyir / /
de las gzhan du rjes su 'gro ldog ma mthong ba'i dbag kyang blo la sogs pa'i rgyur rtog na thug pa med par 'gyur ro / /
gnyis pa des na de nyid mnyan bya dang mtshungs par bstan pa la /
mtshungs par bstan pa dngos dang mi mtshungs pa'i lan dgag pa dang /
des na sreg pa dag gi sgrub byed du mi rung ba'i rgyu mtshan bshad pa'o / /
dang po ni /
des na srog sogs ni gson lus bdag bcas su sgrub pa la ji skad bshad pa'i tshul gyis khyab pa 'khrul pa nyid kyis nam mnyan bya dang /
srog sogs 'di ni thun mong ma yin pa'i ma nges pa yin par mtshungs par 'gyur te /
phyogs chos grub cing mthun phyogs dang mi mthun phyogs gang la yang ma mthong ba'i phyir ro / /
de'i phyir slob dpon gyis ldog khyab 'ba' zhig par 'dod pa'i rtags 'di dag thun mong ma yin pa'i ma nges pa bstan par bya ba'i ched du /
phyogs chos can gyi rab dbye 'chad pa na thun mong ma yin pa'i rtags mnyan bya smos pa yin no /
gnyis pa ma mtshungs pa'i lan dgag pa la /
lan dgod pa dang /
de dgag pa gnyis /
dang po ni /
gal te des gnyis mtshungs pa ma yin te /
srog sogs de sgrub kyi ldog pa 'ba' zhig pa can yin yang mnyan bya 'di ni de sgrub kyi ldog khyab 'khrul pa'i phyir /
zhe na /
gnyis pa de dgag pa la /
mnyan bya ldog khyab 'khrul pa khas blangs 'gal bar bstan pa dang /
srogs sogs ldog pa 'ba' zhig pa can yin pa dgag pa gnyis /
dang po ni /
mnyan bya de sgrub kyi ldog khyab 'khrul ba'i rgyu mtshan ji ltar yin pa sgrub bya'i chos min pa'i mi @# / /
mthun phyogs kho na nyid las de ldog pa min te /
mthun phyogs las kyang ldog pa'i phyir zhe na /
'o na don gyis mnyan bya de bsgrub bya'i chos kyi rjes su 'jug pa min pa'i rgyu mtshan gyis ldog khyab 'khrul pa de ltar du brjed par 'gyur zhing de ni gzhan srog sogs la'ang mtshungs pa'i phyir /
srog sogs de sgrub kyi rjes 'gro med kyang ldog pa rkyang pa yin pa 'gal lo / /
gnyis pa srog sogs ldog pa 'ba' zhig pa can yin pa dgag pa la /
de sgrub kyi rjes khyab med cing ldog pa 'ba' zhig pa yin pa ldog khyab kyi nges bzung smras pa dang /
khas blangs 'gal bar bstan /
de nyid kyi skyon spong mi 'thad par bstan /
srog sogs kyi ldog khyab grub tshul rgyas par dgag /
de dag gi don bsdu pa'o / /
dang po ni /
ci ltar sgrub min nyid las de /
ldog min ces mnyan bya mthun phyogs las kyang ldog pa'i phyir /
de sgrub kyi ldog khyab grub pa ma yin par smras shing /
srog sogs de sgrub kyi ldog khyab grub par smras pa'i shugs kyis srog sogs de sgrub kyi bsgrub bya'i chos min pa'i mi mthun phyogs kho na nyid las rnam par bcad pa yin no /
zhes khas blangs pas srog sogs de sgrub kyi bsgrub bya'i chos la gnas par brjod pa yin pa de nyid kyi phyir na /
khyod kyis srog sogs mi mthun phyogs kho na la ldog ces pa'i tshig gcig gis kyang rjes su 'gro ldog gnyis ka grub par bstan par brjod de nges zung can gyi ldog pa brjod pa las rjes 'gro don gyis go bar 'gyur ba'i phyir ro / /
gzhung 'di dag 'chad shes pa sngon chad gangs ri'i khrod du ma byung bar snang ngo / /
slob dpon lha dbang blo ni /
de nyid phyir na don go bas /
gcig gis gnyi ga bstan par slob dpon phyogs glang gis brjod ces 'chad mod /
ha cang 'brel par ma mthong ngo /
de'i mthun phyogs la rjes 'gro med pa la mi mthun phyogs kho na las ldog pa 'di 'dra'i mi khrul pa ma yin te / /
de'i phyir ldog pa 'ba' zhig pa can gyi rtags smras pa ni /
ldog khyab grub na mi mthun phyogs kho na la ldog pa dgos pa dang /
khas blangs 'gal ba yin no / /
gzhan yang srog sogs de sgrub kyi mthun phyogs las ldog pa med pa dang rjes su mi 'gro ba 'gal te /
srog ldan chos can /
de sgrub kyi mthun phyogs la yod par sgrub pa las gzhan ci 'dra zhig kyang mi 'thad par thal /
mthun phyogs la bkag pa de nyid 'gog par rigs pa'i phyir /
gnyis pa de nyid kyi skyon spong mi 'thad par bstan pa la /
dngos dang /
tshul de rang la mtshungs pa spang ba'o / /
dang po ni /
srog sogs de bsgrub bya'i chos sam mthun phyogs bdag las ldog pa med de /
sangs rgyas pa khyed ltar na /
bdag dngos med yin pa'i phyir dang /
dngos med las rtags ldog pa med pa'i phyir te /
dgag sgrub kyi tha snyad 'jug pa'i gzhi yin na /
dngos po yin pas khyab pa'i phyir /
mthun phyogs las ldog pa med pa des na bsgrub bya'i chos min pa'i mi mthun phyogs kho na nyid la med pa'i ldog pa grub po zhe na /
rtags dngos med las ldog pa med ces rtags ldog pa de nyid ni ci ltar dngos med las ldog par 'dod cing /
'gog mi rigs par thal /
dngos med dgag sgrub kyi gzhir mi @# / /
rung ba'i phyir /
des na 'di ni rang tshig 'gal ba yin no / /
des na srog chos can /
bdag la yod par sgrub pa rigs pa yin par thal /
bdag las ldog pa med pa'i phyir /
'dod na srog sogs kyi dngos por yod pa de ni bdag dngos por med na'ang de la yod pa yin la srog ldog pa dngos po med pa'ang bdag dngos med la yod pa min no zhes khas len pa'i rigs pa can pa blun po yi ni rnam dpyod la ltos shig /
gzhan yang gal te srog bdag de las ldog pa med na gtan tshigs srog de bdag la 'jug par 'dod dam ci /
de yang min zhe na / /
srog chos can /
ci ste bdag la 'jug pa 'gog mi rigs par thal /
bdag las ldog pa bkag pa'i phyir /
khyab ste /
de las ldog pa bkag pa ni de la 'jug pa 'di nyid yin pa'i phyir /
gzhan yang dngos med dgag sgrub kyi gzhir mi rung na /
sgrub dang dgag pa ma gtogs par sgra las byung ba'i tha snyad gzhan yod pa ma yin zhing /
de yang dngos por med pa la med pa'i phyir na /
dngos med kyi gnas chu la ji lta bu zhes dpyod pa'i skabs 'dir ni mi smra ba thob cing tha snyad rgyun chad par 'gyur ro / /
der ma zad dngos por yod pa rnams la med dgag gi tha snyad don mthun 'jug pa med cing /
tha snyad de ni dngos por med pa la'ang /
don mthun du 'jug pa yod pa ma yin pa'i phyir na /
dngos med dgag sgrub gang gi yang gzhir mi rung ba'i rigs pa 'di yis 'gro ba la dgag pa'i don ni gtan med par 'gyur ro / /
gal te yul 'di'i bum pa yul gzhan na med pa dang /
kha sang gi bum pa de ring med pa lta bu dgag bya yul dus la ltos nas 'gog pas med dgag gi don dang tha snyad mi 'thad pa'i skyon med do zhe na /
yul 'di'i bum pa yul gzhan na med pa de la med dgag gi tha snyad don mthun mi 'jug par thal /
ji ltar de dngos por yod pa yin pa de ltar na ni med dgag gi tha snyad don mthun 'jug pa'i sgo nas dgag bya mi 'gog cing /
ci ltar de dngos por med pa de ltar yang ni de'i sgo nas dgag bya 'gog par mi 'gyur ba'i phyir /
gnyis pa tshul de rang la mtshungs pa spang ba la /
rtsod pa ni /
'o na khyed la yang dgag sgrub kyi tha snyad rgyun chad par 'gyur te /
sngar nas yod na bsgrub mi dgos shing dgag mi nus /
sngar nas med na dgag mi dgos shing bsgrub mi nus pa'i phyir te /
zhe na /
'di ni dngos po la yod pa de nyid yod pa ma rtogs pa rtogs par byas pa'i sgo nas med 'dzin gyi sgro 'dogs bzlog pa dang /
med pa la med par ma rtogs pa rtogs par bya ba'i sgo nas yod 'dzin gyi sgro 'dogs bzlog pa sogs rigs pas dgag sgrub byed pa'i tshul lugs ma go bas /
dngos po'i dgag sgrub dang blo de'i dgag sgrub ma phyed par rtsod pa yin zhing /
de yang gangs can gyi blun po mang bo zhig /
stong nyid rigs pas gtan la phab na /
blos byas kyi stong nyid dang /
nye tshe ba'i stong nyid sogs su 'gyur bas yang dag pa'i don gtan la phab par ma 'gyur ro / /
zhes smras pa dang /
blos ma bcos par /
rigs pa'i brtags dpyad dor nas gnyug ma'i don sgom dgos sa zhes nges don gyi stong nyid sgom pa dang /
snying nas sgrub pa lhur byed na rigs pa'i rnam gzhag shes mi dgos par 'dod @# / /
pa'i log rtog gi sprin rum 'thug pos /
bstan pa'i nyi ma gzugs brnyan tsam yang med par sgrib par byed pa dag kyang phyogs snga ma 'di nyid blo yul du bzhag pa'i dbang gis yin par shes par bya'o / /
des na rtsod pa de nyid kyang dgag sgrub byed pa'i tshul phyin ci ma log par bstan pa'i sgo nas spang dgos pas /
de'i lan bstan pa la dgag sgrub kyi dngos rten sgra don yin par bstan /
dgag sgrub kyi dngos rten rang mtshan yin pa dgag /
sgra don la dgag sgrub ji ltar byed pa'i tshul dang gsum /
dang bo ni /
dngos med dgag sgrub kyi gzhir mi rung ba la ji skad bshad pa'i skyon yod pa de'i phyir dngos po la brten pa can sgrub pa'i tha snyad dang dngos med la brten pa can dgag pa'i tha snyad rnams kyi dngos rten phyi rol rang mtshan min gyi /
sgra don la dngos su brten nas 'dir ni sgrub pa dang dgag pa thams cad byed par 'dod pa yin no / /
sgra don ji lta bu zhe na /
dngos po'i gnas tshul la sgra dang bor grub /
de'i rjes su byas pa sgru'i steng du grub /
de'i stobs kyis mi rtag pa sgra la phyis grub pa'i go rims de 'dra med de /
sgra ni rang rgyu las byas mi rtag gi ngo bor skyes pa'i phyir ro / /
de lta na'ang rtsod gzhi chos can /
sgra de dngos por grub cing /
de'i rjes su byas pa sgra la grub /
de'i stobs kyis bsgrub bya'i chos mi rtag pa sgra la phyis grub pa'i go rims de dag dang 'brel bar snang ba'i rtog pa'i snang yul de nyid sgra la byas pa'i rtags kyis mi rtag pa sgrub cing /
rtag pa 'gog pa'i tha snyad kyi dngos rten du gyur ba'i sgra don yin la /
sgra don de yang dgag sgrub kyi sgra'am tha snyad dag dngos su 'jug pa'i gzhi yin pa nyid las yod ces sgrub pa dang /
med ces 'gog pa'i tha snyad kyi rten yin par 'dod pas /
dgag sgrub kyi tha snyad kyi dngos rten dngos por grub pas khyab pa ma yin no / /
gzhung 'di dag kyang dgag sgrub kyi dngos rten rang mtshan yin pa 'gog pa yin gyi /
rang mtshan yin na dgag sgrub kyi dngos rten du rung ba 'go gang ma yin pas /
de gnyis kyi khyad par ma phyed na /
log pa'i lam nas 'khrul ba'i dkyil 'khor du son par 'gyur ro / /
gnyis pa dgag sgrub kyi dngos rten rang mtshan yin pa dgag pa ni /
dgag sgrub kyi dngos rten rang mtshan ma yin pa de lta min par dgag sgrub kyi tha snyad kyi dngos rten yin na /
rang mtshan yin pas khyab na /
dgag sgrub kyi tha snyad byed pa'i rtog pa thams cad snang yul la ma 'khrul ba'i sgrub 'jug tu 'gyur zhing /
de lta na sgra la sogs pa'i don rnams kyi rdzas kyi chos byas pa lta bu gcig bsgrubs sam /
ma byas pa lta bu gcig bkag pa na /
mi rtag pa la sogs pa de'i rdzas kyi bdag nyid thams cad bsgrubs pa dang /
rtag pa la sogs pa rigs mi mthun thams cad bkag pas khyab par 'gyur te /
sgra dang sgra'i rdzas thams cad bdag nyid tha dad med pa'i grub snga gcig yin pa'i phyir rtags ma grub ste /
sgra dang de'i yon tan thams cad rdzas tha dad yin no zhe na /
de ltar na sgra dang sgra'i byas mi rtag rnams dus mnyam yin pas 'brel med rdzas gzhan du 'gyur bas /
bum snam lta bu gzhan dang gzhan bkag pa dang ni sgrub pas gzhi mthun du 'du bas ma khyab pa bzhin du /
byas pa bsgrubs pa dang ni rtag @# / /
pa dgag pa dag chos can sgra gcig la 'du bas khyab par mi 'gyur ro / /
gsum pa sgra don la dgag sgrub ji ltar byed pa'i tshul ni /
ldog pa sna tshogs pa'i chos kyi gzhir gyur ba'i chos can gcig gi dbang du byas te sgra lta bu gcig mi rtag par sgrub na /
sgra grub pa'i rjes su rtags byas pa de sgra la gsar du brten pa lta bu dang /
khyad chos gzhan rnams de'i tshe sgra la yod med blo kha ma phyogs pas btang snyoms pa lta bu dang de'i tshe /
sgra la ma byas pa 'gog pa na ma byas pa de yis gsar du dben pa lta bu dang /
de las gzhan byas pa sgrub byed kyi rtags la gsar du ltos pa lta bur snang zhing /
de bzhin du sgra byas par grub pa'i rjes su mi rtag pa de gsar du brten pa dang /
gzhan rnams btang snyoms lta bu dang /
rtag pa 'gog pa na de yis gsar du dben pa dang sgra la mi rtag pa 'grub pa yang sgra de'i ngang rgyu las gzhan mi rtag par sgrub byed kyi rtags la ltos pa lta bur snang zhing /
de ltar dngos po'i gnas tshul la /
med pa yi ni don snang ba can gyi blo rtog pa des /
sgra la mi rtag pa grub cing /
rtag pa 'gog pa sogs kyi tha snyad ji ltar bstan pa de bzhin nyid de /
don dam dpyod pa'i rigs pas ma brtags par sgra byas mi rtag pa sogs kun rdzob tsam du tha dad pa'i don la brten nas dgag sgrub kyi rnam gzhag de dag khas len pa yin zhing /
de ltar thag ma med pa'i bag chags las byung ba'i blo kun rdzob pa de yis byas pa'i dgag sgrub kyi tha snyad kyi rjes su 'brang te /
'jig rten kun rdzob kyi don khas blangs pa la sgra byas mi rtag pa gsum don dam du tha dad med par 'jal ba'i tshad ma sogs kyis gnod par mi 'gyur te /
don dam gyis kun rdzob 'jig par mi byed pa'i phyir /
de yang bum pa lta bu'i don gcig la yang chu skyor ba de'i 'bras bu can dang /
bzho bkal dang gdung 'degs pa sogs de'i 'bras bu med pa'i sgo nas leg pa de dang /
de las tha dad pa'i ldog pa du ma yod pa'i phyir /
dgag sgrub kyi tha snyad du ma 'jug pa'i gzhir rung ba yin no / /
'o na de lta bu'i tha snyad kyi rnam gzhag de nyid khas blangs pa la /
don dam dpyod pa'i tshad mas gnod par mi 'gyur du chug mod /
tha snyad de nyid la brten nas don rang mtshan la mi slu bar ji ltar 'gyur zhe na /
sgra la mi rtag pa gsar du 'phel ba lta bu dang /
rtag pa gsar du 'grib pa lta bur dgag sgrub kyi tha snyad byed pa yis bslad pa sgra mi rtag rtogs kyi rjes dpag sogs de dang de dag gis rang mtshan snang yul du byed pa de dang ldan pa nyid min yang /
ma byas rtag pa sogs las tha dad pa'i don rang mtshan la brgyud nas brten pa can gyi 'brel ba 'ga' las rang mtshan la mi slu zhing snang btags gcig tu mthong bas don rang mtshan la sbyor zhing 'jug par byed do / /
de dag bslad pa'ang shes ma yin /
zhes pa ni /
rgyan mkhan po'i gzhung 'don pa'i tshul yin zhing /
de ltar na /
des na de dag gis bslad pa'ang /
snang mkhan gyi blo rang nyid kyi shes pa ma yin gyi de dag snang yul la 'khrul bar tshad ma gzhan gyis sgrub dgos zhes pa'i don to / /
slob dpon lha dbang blo ni /
de dag mi shes bslad pa can /
zhes 'don cing /
de ltar na des na /
tha snyad de dag kyang dngos po'i gnas tshul ji lta @# / /
ba bzhin du snang ba'i sgo nas /
mi shes pa'i bslad pa'am /
'khrul bas byas pa can yin no / /
gsum pa srog ldan de sgrub kyi ldog khyab grub pa'i tshul rgyas par dgag pa ni /
rigs pa can pa khyod kyis srog ldan gyis gson lus bdag bcas su sgrub pa'i mi mthun phyogs bum pa sogs las ldog pa'i rgyu mtshan gyis /
de sgrub kyi ldog khyab grub pa yin no zhes 'dod pa de yang 'thad pa ma yin te /
'di ltar gson lus la bdag yod pa nyid kyi sgrub byed 'jug pa'i phyir bum pa de yang bdag med pa ma yin nam snyam du the tshom za bar 'gyur te /
de gnyis ka la bdag yod par bsgrub nus mi nus rigs pa mtshungs pa'i phyir ro / /
bum sogs bdag med du /
sangs rgyas pas khas blangs pas grub bo zhe na /
sangs rgyas pas khas blangs pa yang sgrub byed tshad ma min pa'i phyir /
de tsam las bum pa la bdag med pa nyid kyang 'gyur par rigs pa ma yin no / /
nges na srog ldan de de sgrub kyi mthun phyogs bdag dngos po med pa'i rgyu mtshan gyis de de las ldog pa med do zhes khas len na yang /
de rtags de nyid de sgrub kyi mthun phyogs las ldog mi ldog the tshom za bar 'gyur te /
bum pa de la bdag yod med the tshom za ba'i sgo nas mthun phyogs mi mthun phyogs gang yin the tshom za ba'i phyir /
gzhan dag gis nor bar bshad do / /
des na mi mthun phyogs las ldog par yang the tshom za bar 'gyur te /
bdag yod med kyi phung bo gnyis las /
gang rung gcig la ni nges par grub na /
de'i sgo nas gzhan cig shos las ni ldog pa grub dgos pa'i phyir /
gal te /
de sgrub kyi mi mthun phyogs la ma mthong ba tsam gyis mi mthun phyogs la med nges su 'grub bo zhe na /
srog ldan chos can /
de sgrub kyi mi mthun phyogs la ma mthong ba yin yang /
de tsam gyis de la med nges su mi 'grub par thal /
yod na snang rung gi bdag med la ma mthong bas med par grub tu chug kyang yod kyang mthong ba med pa'i bdag med dag la yod med the tshom za ba'i phyir /
de yang the tshom de 'dra skye ba'i rgyu mtshan ni /
srog chos can /
bdag med 'ga' zhig la ma mthong bas bdag med 'gar yang med pa'i nges pa med de /
bdag med kyi gsal ba thams cad la khyab byed ma yin yang /
de'i rigs su gyur ba'i don 'ga' zhig la yod srid pa'i phyir /
dper na /
mkhregs pa shing sogs mtshon gyis chod kyang /
mkhregs pa rdo rje sogs mtshon gyis mi chod pa bzhin snyam du dogs par 'gyur ro / /
gzhan yang srog sogs de bdag med la yod srid dam snyam pa'i the tshom skye ba gang las kyang ldog par 'gyur ba ma yin par thal /
de bdag med la yod pa la 'gal ba'am gnod byed ma mthong ba'i phyir /
der thal /
de 'dra'i gnod byed yod na srog de yang skabs la lar bdag de'i 'bras bu dang bdag nyid gang rung du nges pa'i sgo nas /
bdag srog 'brel ba grub par nges pa las gzhan pa'i srog sogs bdag med la yod pa 'gog byed ci zhig yod de med pa gang zhig /
de gnyis kyi 'brel ba tshad mas skabs gang du yang ma nges pa'i phyir /
des na bum @# / /
pa mthun phyogs dang mi mthun phyogs gang yin the tshom za ba'i rgyu mtshan gyis srog sogs de sgrub kyi mthun phyogs las ldog mi ldog the tshom za bar ma zad /
bdag med la yod pa'i gnod byed ma mthong ba'i rgyu mtshan gyis /
bdag med pa las kyang 'di ni ldog par the tshom za'o / /
srog bdag med la ldog tu chug pa de lta na yang bdag med la med pa las bdag bcas su mi 'gyur bar thal /
rigs pa can gang gis chos de ni gzhi de las ldog pa med pa nges par dngos par 'dod pa ma yin pa'i phyir te /
dper na srog sogs mthun phyogs las ldog pa med kyang yod pa min par 'dod pa bzhin no / /
bzhi ba de dag gi don bsdu ba ni /
gal te gtan tshig srog sogs de de sgrub kyi mthun phyogs las ldog pa med na de'i rgyu mtshan gyis mthun phyogs la rjes su 'gro ba can du 'dod dgos pa'i phyir /
rjes 'gro med pa'i ldog pa rgyang ba can yin pa nyams la /
gal te srog sogs de gson lus bdag bcas su sgrub pa'i mthun phyogs la rjes su 'gro ba can yang min zhing /
mthun phyogs las ldog pa yang min na /
gson lus de bdag med kyang ma yin zhing /
bdag bcas kyang min par 'gyur ro / /
gsum pa des na srog bdag gi sgrub byed du mi rung ba'i rgyu mtshan bshad pa la /
go byed 'brel ba la ltos par bstan /
de bdag srog la ma grub par bstan /
de dag gi don bsdu ba'o / /
dang bo ni /
du ba gang gi rang gi bdag nyid du ldan la la mi go byed du 'jug pa la me gang med na mi 'byung ba can du grub pa dgos shing /
de'i phyir /
du ldan la la du ba'i rtags kyis me go bar byed pa yin na me log pa de nyid kyis du ba ldog par byed cing me de nus pa mthu can du 'jug pa na yang du ba 'dug cing skye bar byed pa yin dgos shing /
de lta bu'i med na mi 'byung ba'i 'brel ba de yang ni sgrub par byed pa rgyu 'bras nges byed kyi tshad ma kyad par ba la ltos pa yin te /
mi phan byed du yod pa dang med pa las 'bras bu du ba skye ba mthong ba dang ma mthong ba'i mngon sum de dag las mi rgyu dang du ba 'bras bu nyid du nges pa'i phyir /
gnyis pa de bdag srog la ma grub par bstan pa la /
ma grub pa'i rgyu mtshan dngos bshad pa dang /
de la rtsod pa spang ba gnyis /
dang bo ni /
srog sogs chos can /
gson lus la don gzhan yod par rtogs pa'i rten du gyur ba'i rtags yang dag yod pa ma yin par thal /
khyod yod na de yod pa'i nges pa med pa'i phyir der thal /
de 'dra'i nges pa yod na /
de gnyis de byung 'brel grub dgos pa gang zhig /
bdag de rtag du mi 'jig pa'i rdzas yin pas de yod pa'i rjes su srog yod pa'am /
de med pa na /
srog de dag med par 'gyur ba'i rjes su 'gro ldog mi srid pa'i phyir /
gzhan yang srog chos can /
bdag des khyod kyi nyer len byas pa'i sgo nas ci ltar yang bskyed pa rang bzhin yin pa mi 'thad par thal /
bdag de dag med par gzhan las byung ba'i phyir /
khyab ste /
'bras bu'i rang bzhin tha dad rnams rgyu tha dad rnams las ni 'byung ba'i phyir /
@# / /
des na /
rgyu rkyen gyi tshogs pa'i nus pa tha dad pa'i phyir dngos po rnams sna tshogs ngo bo nyid du 'gyur ba yin gyi /
gal te rgyu'i nus pa tha dad pas dngos po rnams kyi ngo bo tha dad du byed pa min na 'gro ba 'di thams cad ngo bo gcig tu 'gyur ro / /
gnyis pa de la rtsod pa spang ba ni /
'bras bu 'di tha dad par byed pa ni /
rgyus tha dad du byed pa min te /
de ltar na du ba me las kyang skye zhing /
me med brgya byin gyi spyi bo las kyang skye bas rang bzhin gnyis su 'gyur ro / /
zhe na /
me med brgya byin gyi spyi bo gcig bu ni chos can /
rang bzhin gcig nyid yin pa nyams par thal /
du ba'i nyer len gyi rang bzhin dang /
me ma yin gyi rang bzhin du ma'am gnyis su gnas pa gang zhig /
de yin na me dang me min rang bzhin gnyis ka yin dgos pa'i phyir /
des na gzhan brgya byin gyi spyi bo ni du ba de bskyed pa'i nyer len gyi rang bzhin yin na de med de nyid du 'gyur zhing de du ba bskyed pa'i me'i rang bzhin ma yin na du ba de ni de las ci ltar 'byung de'i phyir rgyu med dang 'bras bu du ba dag phan tshun mi 'khrul ba'i rang bzhin nges pa nyid yin pa des na rang bzhin mthong ba rang bzhin can la mi 'khrul ba bzhin du 'bras bu mthong na yang rgyu de rtogs par 'gyur ba yin no / /
gal te chu dang 'o mas 'bras chan rul ba gcig skyed par 'gyur ba bzhin du rgyu du ma las 'bras bu gcig ji ltar skye bar 'gyu te /
rgyu rigs mi mthun pas 'bras bu rigs gcig byed pa 'gal lo zhe na /
chu dang 'o ma gnyis ka'ang chos can /
rigs gcig pa nyid yin te /
gsher ba'i nus pa rigs mthun gang las 'bras chan rul ba gcig thun mong du skyed par 'gyur ba'i phyir /
ci chu dang 'o ma 'di ni tha dad dang gcig pa'i bdag nyid gnyi ga yin nam /
gzhan du na rdzas tha dad pa yang yin zhing /
gsher ba'i nus pa nyid gcig pa yang ji ltar yin zhe na /
de gnyis kyi gsher ba'i nus pa yang rdzas tha dad yin te /
chu dang 'o ma rang rang ngo bo la so sor gnas pa'i phyir /
de lta na yang de gnyis kyi gsher ba'i nus pa rigs gcig ces brjod rigs te /
de'i rnam pa'i rang bzhin can gyi blo lus shes ma 'khrul ba la rnam pa rigs tha dad med par shar ba'i phyir /
de bzhin du me'i bye brag rnams ni rdzas tha dad kyang rigs gcig tu brjod du rung ste /
me ma yin las log par mtshungs pa'i cha gang gis ni mer rtogs pa'i dbang shes kyi rten nam gzung don yin par mtshungs pa'i phyir /
zhes pa'am /
yang na /
de bzhin du me'i bye brag rnams ni rdzas tha dad kyang 'bras bu gang zhig bskyed pa'i cha gang gis ni mer rtogs pa'i 'bras bu du ba de nyid kyi rten yin par mtshungs pa'i phyir /
rigs gcig tu brjod cing /
de'i phyir /
du ba yin na me des ni bskyed pa'i nus pa yod pa nges na /
du ba'i rtags las du ldan la la me yod pa de ltar rtogs pa skye ba yin no / /
gsum pa de dag gi don bsdu ba ni /
du ba me de la 'khrul ba med pa can yin te /
mer shes pa'i mngon sum gyi gzung don me des nyer len byas shing /
lhan cig byed rkyen gyi yan lag bud shing sogs gzhan la ni ltos pa nyid las byung ba'i phyir /
de ltar 'bras bu gzhan dag kyang rang gi rgyu la mi 'khrul ba de bzhin du 'grub pas de'i phyir 'bras bu'i rtags ni 'khrul ba med cing /
du ba'i nyer len dang bud shing gi 'gyur ba'i yan @# / /
lag gi rten dmar 'bar ba de la mer 'jog pa'i phyir na /
gal te brgya byin gyi spyi bo de me min na /
de las byung ba'i sngo phyur ba de yang du ba min zhing /
gal te de du ba yin na /
brgya byin gyi spyi bo me de nyid du 'gyur ro / /
de dag gi zhar la rang bzhin gyi rtags kyang mi 'khrul bar bstan pa ni /
'bras rtags de ltar mi 'khrul du chug mod /
rang bzhin gyi rtags ji ltar mi 'khrul zhe na /
ci ltar rang bzhin dang rang bzhin can gyi 'brel ba nges byed kyi rang gi rgyu mtshan la ltos nas rang bzhin gyi rtags rnams kyang rang rang gi bsgrub bya'i chos la med na mi 'byung ba'i 'brel pa grub par shes par bya la /
de lta bu'i 'brel ba nges byed kyi tshang ma ni /
'jig pa dang byas pa nyid kyi 'brel ba ltos med kyi rtags la brten nas la /
de lta bu'i 'brel ba nges byed kyi tshad ma ni /
'jig pa dang byas pa nyid kyi 'brel ba ltos med kyi rtags la brten nas nges pa'i tshul gong du ji skad bshad pa bzhin no / /
gsum pa des rigs can gzhan yang de ltar grub par bshad pa ni /
gnyan bya sgra mi rtag sgrub kyi ldog khyab ma grub par bstan pa las srog ldan ldog khyab can gyi gtan tshigs min pa nyid du rtogs pa'i tshul 'dis thun mong ma yin pa'i rtags thams cad dpag par bya ste /
ldog pa 'ba' zhig pa can du 'dod pa'i phyogs chos can gyi gtan tshigs mi mthun phyogs la ma mthong ba tsam de dge thun mong ma yin par mtshungs par bstan pa'i phyir du mnyan bya nyid ni /
dper brjod par mdzad pa'i phyir /
gsum pa ma dmigs pa'i dpe dngos su mi ston pa'i rgyu mtshan la /
rgyu khyab byed ma dmigs pa'i dpe mi ston pa'i rgyu mtshan dang /
rang bzhin ma dmigs pa'i dpe mi stan pa'i rgyu mtshan dang /
zhar la ma dmigs pa'i rtags kyi phyogs chos sgrub byed kyi tshad ma bshad pa'o / /
dang po ni /
phyogs chos can gyi rab dbye 'chad pa na /
rgyu dang khyab byed ma dmigs pa'i dpe mi ston pa'i rgyu mtshan ci zhe na /
skabs der de gnyis kyi dper brjod 'bras rang gi dper brjod las tha dad par ni dngos su ma bshad pa'i rgyu mtshan yod de /
yod na ltar rung gi rgyu dang /
khyab byed kyi ngo bo ldog pa nyid kyis 'bras bu dang khyab bya'i don ldog par ni brjod pa las mi dmigs pa de gnyis kyi dpe ni shugs la grub zin pas dngos su ma bkod pa'i phyir /
gal te 'bras bu dang rang bzhin las ma dmigs pa'i dper brjod grub tu chug mod /
ma dmigs pa de nyid ltar rung gi khyad par la ltos par phyogs chos can gyi skabs 'dir slob dpon gyi gsung gang gis bstan /
gang gis kyang ma bstan na ni /
'bras rang gi dpe dngos su bstan pa'i shugs las rgyu dang khyab byed log pas 'bras bu dang khyab bya log pa go bar byed pa tsam zhig rtogs kyang rtags de nyid snang rung gi khyad par la ltos par mi shes pas mi dmigs pa'i rtags gnyis po de'i dpe phyin ci ma log par rtogs par mi 'gyur ro / /
zhe na /
ma dmigs pa'i rtags gnyis pa de la'ang /
yod na bltar rung ba'i don la ltos nas med nges de go bar byed dgos so zhes phyogs chos can gyi skabs su slob dpon gyis don gyis bstan no / /
ji ltar bstan na /
rigs pa can gyis bum pa la sogs pa srog dang mi ldan pa rnams la bdag ldog par khas blangs pa la skyes bu'am bdag de yod kyang mthong ba med pa @# / /
ste snang du mi rung ba'i phyir /
bum pa lta bu srog sogs dang mi ldan pa rnams la /
bdag ldog pa tshad mas nges pa med de /
de ma dmigs pas med par mi 'grub cing /
sgrub byed gzhan yang med pa'i phyir /
des na gtan tshigs srog sogs ni gson lus bdag bcas su sgrub pa'i ldog pa la the tshom za ba yin no /
zhes phyogs chos can gyi skabs su bshad pa so / /
de yang mdo tshig dang pos ni /
bum pa la sogs pa la bdag med pa nyid ma grub ste /
ma dmigs pa tsam ni the tshom gyi rgyu yin pa'i phyir ro /
zhes pa'o / /
gal te gtan tshigs thams cad dgag bya rnam par bcad pa sgrub par byed pa nyid kyi phyir /
dgag rtags su 'gyur ba ma yin nam /
ji ltar na gtan tshig gsum du 'gyur zhe na /
ma dmigs pa'i gtan tshigs 'dis ni chos can dngos por grub pa la'ang dngos por gyur pa'i bsgrub bya'i chos khas blangs shing sgrub pa med par bsgrub bya'i chos khas blangs shing sgrub pa med par dngos kyi bsgrub bya'i chos dgag pa nyid sgrub par byed pa yin la /
snga ma 'bras rang gi gtan tshigs dag gis ni dngos kyi bsgrub bya'i chos dgag pa ma yin pa bsgrub pa nyid sgrub par byed pa'i phyir /
rgyu khyab byed ma dmigs pa la sogs pa'i dgag rtags 'di dag 'bras rang gnyis las /
logs su gtan tshigs kyi dbye bar byas pa 'thad pa yin no / /
gnyis pa rang bzhin ma dmigs pa'i dpe mi ston pa'i rgyu mtshan la /
rang bzhin ma dmigs pa'i rtags sbyor ngos gzung ba dang /
de nyid kyi dpe mi ston pa'i rgyu mtshan bshad pa gnyis /
dang po ni /
de la zhes bdag nye bar 'god pa'i tshig gi phrad do / /
dmigs su rung ba'i chos rnams kyi ni yod pa'i 'jog byed tshad mas dmigs pa las gzhan min pa de'i phyir tshad mas dmigs pa grub na /
yod pa'i don grub pas khyab pa bzhin du /
yod na dmigs su rung ba'i chos ma dmigs pa grub na /
de nyid med pa'i don grub pas khyab kyang /
yod na dmigs su rung ba'i chos ma dmigs pa la med pa'i tha snyad mi shes par bya ba'i phyir du tha' snyad 'ba' zhig sgrub kyi mi dmigs pa'i dpe gcig kyang slob dpon bzhed pa yin no / /
'o na de lta bu'i ma dmigs pa'i rtags kyi sbyor ba ji lta ba zhe na /
lto ldir bas dag pa'i sa phyogs der lto ldir ba ma dmigs pa'i rtags kyis bum pa'i yul can gyi shes brjod dang bum pa yod dam snyam pa'i the tshom 'gog nus par 'gyur te /
de lta bu'i shes brjod kyi yul bum pa med pa sgrub nus pa'i phyir /
dper na rgya skyegs kyi phung po chos can /
me ma yin te /
sreg par byed pa min pa'i phyir /
zhes pa bzhin no / /
bum pa bdag pa'i sa phyogs su lto ldir ba ma dmigs pa'i rtags kyis bum pa'i shes brjod kyi yul du gyur pa'i bum pa med de /
bsgrub nus pa'i rgyu mtshan ci zhe na /
bum pas dag pa'i sa phyogs su lto ldir ba tshad mas ma dmigs pa de yod pa las /
de'i rgyu mtshan can gyi sgra dang shes pa'i tha snyad kyi yul /
bum pa med pa de bsgrub nus par thal /
gzhi der dmigs su rung ba'i bum pa med pa'i 'jog byed ni de mi dmigs pa las gzhan ma yin par de nyid de'i 'jog byed min pa'i phyir /
de nyid kyi @# / /
khyab pa sgrub pa ni /
shes pa chos can /
snang rung bum pa med pa de snang rung bum pa ma dmigs pa'i rnam par gzhag bya'i 'bras bu yin pa la yang snang rung bum pa ma dmigs pa de las ni rang gi rgyu mtshan gyi sgra blo'i yul bum med de the tshom med par grub pas khyab ste /
yod na snang rung ba las /
ma mthong na med ces bya ba'i tha snyad mi slu ba'i tshul 'di blun po gnag rdzi'i bar kyi tshad mas grub pa'i phyir /
'o na ma dmigs pa la med pa'i tha snyad gnag rdzi'i bar la grub na /
snang rung ma dmigs pas med pa'i tha snyad sgrub pa'i rtags don med par 'gyur ro zhe na /
rang bzhin ma dmigs pa'i rtags kyi dgos pa ston pa ni /
'jim gong dang yan lag sogs la bum pa dang yan lag can rdzas gzhan sogs med pa'i tha snyad kyi yul gyi don /
de dag ma dmigs pa grub zin pa yod na yang de nyid de dag med pa'i tha snyad kyi rgyu mtshan du rmongs pas 'jim gong dang yan lag la sogs pa 'dir grangs can dang bye brag pa la sogs pa gzhan dag bum pa dang yan lag can la sogs pa de rnams med do zhes rjes su mi brjod pa de dag gi ngor sngar rang nyid kyis bum pas dag pa'i sa phyogs sogs kyi steng du bum pa ma dmigs pa la med pa'i tha snyad sogs /
grub zin pa dang ni chos mthun par bstan pa las /
'jim gong la bum pa med pa sogs kyi brda dran par byed pa 'ba' zhig go /
ci ltar te dper na /
me de phan 'dogs byed du mthong ba las du ba skye ba dang /
de nyid ma mthong zhing log pa las du ba mi skye bar mthong ba'i rjes su 'brel bar grub pa'i rtags las me rgyu dang du ba me'i 'bras bu nyid du sgrub pa bzhin no / /
ci'i phyir /
'di nyid tha snyad 'ba' zhig sgrub kyi rtags yin zhe na /
rang rgyu phan byed du yod na skye ba dang /
med na mi skye ba'i sgo nas rjes su 'gro ldog byed pa po dang /
byas pa de gnyis la ni tha snyad zor yang pa'i don du 'bras bu la sogs pas rgyu'i sgra dngos ming du bkod pa yin pa'i phyir /
gnyis pa la de nyid kyi dpe mi ston pa'i rgyu mtshan bshad pa ni /
gal te slob dpon de lta bu'i rang bzhin ma dmigs pa'i rtags yang dag bzhed na /
ci'i phyir chos can gyi dbye ba'i skabs su de nyid kyi dpe ma bstan zhe na /
'di ni rnam par 'jog byed kyi rgyu las rnam gzhag gi 'bras bu sgrub pas na /
rang bzhin rtags kyi dpe ston pa'i nang du 'dus pa'i phyir /
gtan tshig rab dbye bshad pa las rang bzhin rtags tha dad par ni /
rang bzhin ma dmigs pa'i rtags dper ma bstan no / /
gsum pa zhar la ma dmigs pa'i rtags kyi phyogs chos sgrub byed kyi tshad ma bshad pa la /
dngos dang de las 'phros pa'i don bshad pa gnyis /
dang po ni /
rgyu khyab byed ma dmigs pa'i rtags kyi khyab 'brel sgrub pa'i tshul yang /
sngar 'bras rang gi rtags kyi ldog khyab sgrub pa'i skabs dag tu rgyas par bshad zin cing /
rang bzhin ma dmigs pa'i rtags kyi khyab 'brel grub pa'i tshul ni /
rtags chos rnam par gzhag 'jog yin pa'i rtags kyis bsgrubs zin ma thag pa yin mod /
de lta na yang de dag gi phyogs chos tshad ma ji lta bus grub pa'i tshul sngar ma bshad pas /
@# / /
de nyid brjod par bya dgos so zhe na /
bshad par bya ste /
de yang rang bzhin ma dmigs pa la mtshon na /
gcig lto ldir bas ma dag pas dang /
dag pa'i sa phyogs dbang po'i mngon sum gyis dmigs shing /
de nyid rang rig mngon sum gyis nyams su myong ba las lto ldir ba 'di ni dmigs so zhes bya ba'am lto ldir ba ma dmigs so zhes rtog pa can gyi blo ni skye ba 'gyur ba yin zhing /
de yang myong ba phan tshun mi 'dra ba'i khyad par can lto ldir bas dag pa dang ma dag pa'i sa phyogs dmigs pa'i dbang po'i mngon sum nyid las de nas sa phyogs rnams bum pa dmigs pa dang ma dmigs pa la khyad par can du so sor rtogs shing de lta bu'i bdag nyid can gyi dbang po'i mngon sum de dag nyams su myong ba'i rang rig mngon sum 'di ni dbang blo de gnyis tha dad du 'byed pa'i rgyu yin no zhes pa ste /
don ni lto ldir bas dag pa dang ma dag ba'i sa phyogs dmigs pa'i dbang po'i mngon sum gyi khyad par gyis sa phyogs de dag la lto ldir ba dmigs pa dang ma dmigs par 'jog pa yin pas /
lto ldir ba ma dmigs pa'i phyir /
zhes pa'i phyogs chos lto ldir bas dag pa'i sa phyogs dmigs pa'i dbang po'i mngon sum gyis 'grub la /
lto ldir bas dag pa'i sa phyogs dmigs pa'i dbang po'i mngon sum de nyid kyis bum pa ma dmigs pa dang /
lto ldir ba dang bcas pa'i sa phyogs dmigs pa'i dbang po'i mngon sum gyis bum pa dmigs pa'i khyad par yang /
de dag bum pas dben pa'i sa phyogs tsam gyi rnam ldan dang /
bum pa'i rnam ldan du nyams su myong ba'i rang rig mngon sum gyis 'grub pa'i phyir ro / /
zhes pa'o / /
'grel byed gzhan dag gcig dmigs zhes sogs dag 'dzin dbang po'i mngon sum kho na sbyar nas /
sa phyogs 'di ni dmigs so zhes bya ba'am /
bum pa 'di ni ma dmigs so zhes rtog pa can gyi blo ni skye bar 'gyur ba yin zhes 'chad mod /
de'i phyir bum pa dmigs pa dang ma dmigs pa'i blo'i dbye ba rang nyid myong ba'i mngon sum las grub par 'gyur zhing /
blo de dag gi de'i gzung don bum pa dmigs pa dang ma dmigs pa'i sa phyogs kyi dbye ba 'grub pa de lta min par blo de dag gi dbye ba yang blo gzhan dbye ba'i dbang gis 'grub dgos na /
de yang de las gzhan pa'i blo'i dbye bas 'grub dgos pa sogs thug pa med par thal ba'i phyir /
'ga' yang tha dad du 'grub par mi 'gyur ro / /
gal te /
dgag gzhi dmigs pas de'i steng gi dgag pa dmigs par ji ltar 'gyur te /
dgag sgrub tha dad pa'i phyir zhe na /
lto ldir ba dang bcas pa las rang bzhin khyad par can du dbang shes kyis myong ba'i dgag gzhi bum pas dag pa'i sa phyogs las dgag bya gzhan bum pa bsal ba'i dgag pa ni rang bzhin gzhan ma yin pa de'i phyir /
sa phyogs de'i steng du bum pa de mi dmigs pa'i dgag pa yang bum pa yod pa de las khyad par can gyi sa phyogs dngos su dmigs pa nyid kyis shugs la rtogs pa yin no / /
des na bum pa mi dmigs pa 'di ni bum pas dag pa'i sa phyogs dmigs pa'i dbang shes ran @# / /
nyid myong ba'i mngon sum las rtogs pas rang nyid don ldog tu yod pa tsam gyis bum pa med pa'i dngos ming gi tha snyad 'jug pa can bum pa tshad mas ma dmigs pa de /
rang phyogs kyi chos su grub pa'i gzhir rang gi rnam par gzhag bya bum med go bar byed pa yin gyi /
de las gzhan du na /
bum pas dag pa'i sa phyogs kyi steng gi bum med lta bu don gyi med pa nyid ni /
de snang rung mi dmigs pa las rtogs par 'gyur zhing /
de yang mi dmigs par tshad ma gzhan gyis dmigs pa med pa nyid kyi rtags la brten nas rtogs par bya ba yin pa'i phyir na thug med du 'gyur ro / /
gnyis pa de las 'phros pa'i don bshad pa la /
mi snang ba ma dmigs pa'i rtags kyis med nges bsgrub mi nus par bstan pa dang /
dgag rtags kyi sbyor ba'i dbye ba gzhan bstan pa'o / /
dang po ni gal te ma dmigs pa'i rtags thams cad rgyu khyab byed rang bzhin ma dmigs pa gsum po de dang 'dra bar dgag bya'i chos med nges dngos su sgrub pas khyab bam zhe na /
mi snang ba ma dmigs pa'i rtags kyis med nges las gzhan du gang la bskal don du song ba'i gang zag des yod nges kyi tha snyad don mthun du bzhag nus pa 'gog par 'gyur ba tsam yin te /
yod kyang mi snang ba'i don med par nges pa mi rung ba'i phyir /
dper na /
sems can gzhan la rtags med pa'i rnam rtog gi grangs la sogs pa med par mi 'grub pa bzhin no / /
des na mi snang ba ma dmigs pa 'dis ni yod nges las ldog pa med nges bsgrub par nus pa ma yin te /
de ltar bsgrub nus pa'i 'bras bu can /
rtags yang dag tu 'gyur ba'i rgyu mtshan snang mi rung gi don ma dmigs kyang med pa'i nges pa med pa'i phyir /
'on kyang ma dmigs pa'i gtan tshigs la med nges bsgrub pa'i nus pa yod par bshad pa mi 'gal te /
dang po snang rung ma dmigs pa'i dbang du byas pa yin zhing /
des rang gi dgag bya'i chos med par nges pa bsgrub nus pa'i phyir gnyis pa dgag rtags kyi sbyor ba'i dbye ba gzhan bstan pa ni /
gal te dgag rtags thams cad rgyu khyab byed rang bzhin ma dmigs pa gsum po de bzhin du /
ma dmigs pa rang ming gis rtags su bkod pas khyab bam zhe na /
sbyor ba'i 'god tshul gzhan dmigs pa rtags su sbyar ba'i dgag rtags kyang med do zhes ston pa ni /
rang gi sbyor ba /
zhes sogs so / /
yang na /
rgyu khyab byed rang bzhin ma dmigs pa gsum po de dag gi phyogs chos mngon sum gyis 'grub tshul de ltar yin mod /
ma dmigs pa'i rtags thams cad kyi phyogs chos 'grub tshul de dang 'dra'am zhe na /
mi 'dra ste 'gal zla dmigs pa'i rtags rnams kyi phyogs chos sgrub pa'i tshad ma ni /
dgag gzhi dmigs pa'i mngon sum ma yin gyi /
'gog byed dmigs pa'i mngon sum yin no zhes shes par bya ba'i phyir gsungs pa yin te /
de yang 'di ltar ma dmigs pa'i rtags rang gi sbyor ba dag la sbyor ba 'god tshul gnyis yod de /
ma dmigs pa'i de'i rang gi ngo bo rtags su bkod pa'i sbyor ba'am /
dgag bya'i don la gnod byed kyi ngo bo dmigs pa rtags su bkod pa gnyis yod pa'i phyir ro / /
'gal zla dmigs pa rtags su bkod pa de yang gnyis te /
@# / /
ma dmigs pa'i rtags kyis grang reg med par sgrub pa lta bu lhan cig mi gnas 'gal la brten pa dang /
phan tshun spang 'gal la brten pa'i 'gal zla dmigs pa'i rtags gnyis so / /
me dang grang reg ci'i phyir lhan cig mi gnas 'gal zhes bya zhe na /
gnod bya grang reg rgyun ldan du 'byung bzhin pa yod pa na gnod byed me nye ba yod pa'i stobs kyi grang reg rgyun med par song ba mthong ba'i phyir ro / /
'o na phan tshun spangs pa'i 'gal ba ji lta bu zhe na /
'di ni tsha grang ltar gnod byed kyi stobs kyis gnod bya ldog pa mngon sum gyis grub pa'i sgo nas 'gal bar nges nus pa ma yin gyi /
mtshan nyid tha dad pa'i sgo nas 'gal bar nges dgos pa yin la /
de yang kha cig ni rnam bcad yongs gcod kyi sgo nas phan tshun tha dad du grub pa'i phyir /
dngos su 'gal ba yin te /
brtan dngos dang ni 'jig pa bzhin no / /
kha cig ni phan tshun rnam bcad dang yongs gcod kyi sgo nas 'gal ba ma yin kyang /
de gnyis gzhi mthun srid pa la tshad ma gzhan gyis gnod pa 'bab pa'i phyir yang 'gal ba yin te /
'jig nges su 'gyur ba dang ni /
'jig pa phyis rgyu gzhan la ltos bcas pa bzhin no / /
'o na de gnyis gzhi mthun srid pa la gnod byed kyi tshad ma gang yin zhe na /
de nyid 'chad pa ni /
byas pa chos can 'jig nges de khyod la nye bar ni gdon mi za bar ga la yod de /
med par thal /
khyod kyi 'jig pa rang las phyis 'byung gi rgyu gzhan las skye dgos pa'i phyir /
gal te rdza bum gyi dngos po'i rgyu rdza mkhan sogs las rdza bum gyi 'jig pa byung zhing /
'jig pa des rdza bum 'jig par byed pa yin no zhe na /
de lta bu'i brgyud pa'i dub pas ci zhig bya ste /
gal te rdza bum gyi rgyu des 'jig pa gzhan skyed pas rdza bum de ni 'jig par 'gyur na /
des rdza bum gyi dngos po de nyid 'jig pa'i ngang du bskyed na nyes pa ci zhig 'byung bar 'gyur /
des na dngos po rnams ni rang rgyu las 'jig pa'i ngo bo skyes pa nyid 'thad pa yin no /
gzhan yang /
dngos po de ni rang gi bdag nyid grub zin par gyur pa na /
phyis kyi rgyu des bdag la phan 'dogs byed pa gang yang med cing /
des bdag la phan 'dogs byed pa min na /
bdag nyid de'i ltos bya gang ci zhig yin pa mi 'thad pa'i phyir /
phyis rgyu las 'jig par skye ba ma yin no / /
des na dngos po chos can /
dus nam yang 'jig nges de lta min par ci ltar yang 'gyur ba ma yin te /
phyis byung gi 'jig rgyu la ltos pa med par rang rgyu las 'jig par skyes pa'i phyir /
dper na /
dngos po de nyid 'jig ka mar 'jig par 'gyur ba dus gnyis par sdod pa la brtan par khyed rang yang mi 'dod pa bzhin no / /
gal te /
rgyu gzhan la ltos pa med par skyes tsam nas 'jig pa'i ngo bo yin na /
skad cig kyang gnas pa'i dngos po yod pa ma yin par 'gyur zhe na /
'jig pa'i ngo bor skyes pa de ltar du gyur pa de da lta gnas pa'i dngos po nyid yin pas khyab ste /
dngos med skyes tsam nas 'jig pa da ltar du ci yang 'gyur ba mi 'thad pa'i phyir /
de dag gis grub pa'i don bsdu ba ni /
gang dag de'i ngo bor yod pa phyis rgyu gzhan la ltos pa med par grub tsam nas de'i ngo bor yod pa de dag /
de'i rang bzhin du @# / /
yod pa la nges pa yin te /
myu gu la sogs pa'i 'bras bu'i las la bskyed pa'i bya ba byed pa la gegs byed pa med pa can gyi rgyu'i tshogs pa nus pa thogs med kyis 'bras bu bskyed par nges pa bzhin no /
de yang de'i phyir mi rtags las sdug bsngal /
sdug bsngal las ni bdag med gsungs /
zhes pa ltar /
'khor ba'i sdug bsngal thams cad zhi ba'i mya ngan las 'das pa 'thob pa yang /
gang zag gi bdag med pa rtogs pa'i shes rab kyis srid pa'i sdug bsngal thams cad kyi rtsa ba'i 'jig tshogs la lta ba'i ri bo mthon po bcom par byas pa nyid la rag las shing /
de lta'i mya ngan las 'das pa'i go 'phang rin po che'i gling du phyin par bya ba'i phyir /
bdag med rtogs pa'i gru gzings dam pa tshol bar byed pa yang 'khor ba'i 'brog dgon pa sdug bsngal brgya phrag du ma'i 'byung gnas su rig pa'i rtsa ba can yin zhing /
de thams cad kyang phung po mi rtag par rtogs pa la rag las pa yin pas /
bstan bcos 'dir lta ba bkar btags kyi phyag brgya bzhi'i nang nas kyang 'dus byas mi rtag pa nyid sgrub pa'i rigs pa rgyas par bshad pa yin no /
zhes go ba'i ched du ltos med kyi rtags kyis bstan bcos kyi 'jug bsdu bar mdzad pa yin no /
zhes shes par bya'o / /
de ltar na gzhan gyi don gyi rjes su dpag pa bshad zin to / / / /
rgyas pa'i bstan bcos tshad ma rnam 'grel gyi rgya cher bshad pa rigs pa'i rgya mtsho zhes bya ba las gzhan gyi tshig don gyi le'ur byas pa ste le'u bzhi ba'i 'grel ba'o / /
gsum pa rtogs dka' bar bstan pa mjug gi bya ba la gnyis te /
rtogs dka' bar bstan pa dang /
rtogs na don tshe bar bstan pa'o / /
dang po ni /
chos kyi grags pa kho bo'i gzhung rnam 'grel 'di sbas pa'i phyogs su bcad pa med par 'gro ba rnams la mtshungs par legs par bshad kyang slar 'di'i don 'ji lta ba bzhin du rtogs pa'i sgo nas 'dizn par byed pa mang po mi rnyed pa'am rnyed dka' ba can yin te /
blo'i nus pa chung pa med pa blo gros ldan pa de dag gis kyang rigs tshul zab mo'i de kho na nyid rtogs pa med pa dang ldan pa can yin la brtson 'grus shin tu lhag par gyur ba de dag gis kyang /
legs bshad mchog de nyid mthong ba med pa dang ldan pa'i phyir /
zhes pa'am yang na blo'i nus pa chung ba med cing blo gros dang ldan pa'i rang sde bye brag smra ba la sogs pa de dag gis kyang zab mo chos kyi bdag med pa'i de kho na nyid mthong ba med la de nyid 'dir brjod byar ldan zhing /
rang don du mgo la me shor ba bzlog pa ltar thar ba bsgrub pa la brtson 'grus shin tu lhag par gyur ba de dag gis kyang theg pa mchog gi de kho na nyid mthong ba med la de nyid 'di'i brjod byar ldan pas so / /
zhes bya'o / /
yang na bdag gis rnam 'grel 'dir rigs pa dri ma med pa'i tshul bshad kyang gzhan dag gis rnyed par dka' ste /
slob dpon phyogs kyi glang pos ji lta ba bzhin du bshad pa dag kyang blo dang brtson 'grus shin tu lhag pa'i mkhas pa dag gis kyang ma rtogs pa'i phyir ro / /
zhes bshad par bya'o / /
de bas na ji ltar rgya mtsho chen po las chu bo chen po bzhi 'bab cing /
slar yang de nyid du thim par 'gyur @# / /
ba bzhin du chos kyi grags pa rang gi blo gros kyi lus kyi rgya mtsho las sde bdun gyi chu bo chen po dag 'bab cing / /
slar yang de nyid la thim zhing nus pa nyid du 'gyur ro / /
zhes bya ba dag gis ni /
gdul bya dag rtogs dka' bar mthong nas mngon pa'i nga rgyal gzhom pa dang /
'dun pa ches cher khyad par du 'byung bar bya ba'i phyir ro / /
gnyis pa rtogs na don che bar bstan pa ni /
de tsam du rtogs par dka' na bstan pa la don ci zhig yod snyam na /
rtogs par dka' ba de lta mod kyi /
rtogs na don chen po dang ldan pa yin te /
ji ltar nyi ma'i dkyil 'khor la chos lnga nye bar gnas pa lta ro /
'di la yang chos lnga nye bar gnas pa'i phyir ro / /
ji ltar zhe na /
mtha' nyin mor byed pa'i 'od zer gyis ni /
nags tshang tshing ma lus ba sreg par byed pa dang /
skye po dag gi 'jug ldog gi gnas dang /
gzugs ma lus pa gsal bar byed pa dang /
nyin mo srong ba'i srog chags 'byung po'i tshogs kyis 'jigs pa med par byed pa dang /
'dab stong kun tu rgyas pa'i pad mo'i tshal dag kha 'byed cing /
kun mu ta rnams ni rgas bar byed pa'ang yin no /
de ltar ji lta ba bzhin du gzhung lugs 'di yang /
tshul dang tshul min pa rnams 'byed par mkhas pa'i dri ma med pa'i rigs pa'i tsha zer gyis phyi nang gi lta ba ngan pa'i nags tshang tshing stug po gang ci yang rung ba de dag thams cad rtsa bzhin du bsreg par nus pa dang /
rje btsun 'phags pa 'jam pa'i dbyangs nyid kyis thu bor rjes su bzung bas gdul bya la yang dag pa'i rigs pa'i lam rmad du byung ba ston pa dpal ldan phyogs kyi glang po'i gzhung lugs chen po ltar dge legs kun gyi rten nam gzhing gyur ba de nyid nyin mor byed pa'i rigs pa'i 'od zer gyi yon tan bye ba phrag brgya kun nas 'phro ba dang ldan pa dang /
bde bar gshegs pa'i bstan pa nyin mo'i snang ba spong ba'i blo ngan mu stegs byed pa dag gi phyir rgol ba'i 'jigs pa spangs pa dang /
shes bya ma lus pa la ltar bloj mig rigs pa'i rtsi sman gyis rnam par dag par byas pa'i mkhas pa'i pad mor kun tu rgyas par byed pa yin pa'i phyir ro / /
de yan tshigs su bcad pa 'di gnyis 'grel ba chen po phal che bar mi 'byung zhing /
de'i phyir rnam 'grel mdzad pa'i zhal las 'ongs pa'am ma 'ongs pa gang yin zhes rtsod pa'i gnas su gyur pa yin zhing /
yam ri'i 'grel bar /
slob dpon lha dbang blo blo dang brtson pa dang ldan yang /
'grel ba dgongs par son pa ma byang nas /
slob dpon thugs byung bar gyur te /
blo'i nus pa zhes sogs kyi sho lo ka gcig po 'di mdzad par bshad kyang /
'grel ba byed pa rang nyid kyis 'dod pas rnam par brtags pa tsam du zad la /
tshigs su bcad pa tha ma ni /
dpal ldan sa skya paN+Ti tas tshig gi mjug nye bar bsdu ba bkar shis bar bya ba'i phyir du mdzad do zhes grags so / /
gang yang kun mkhyen sbrang rtsi'i rgyal mtshan yon tan dri bsung sgrol byed kha las spring yig ni / /
nor 'dzin bu mo'i rna ba dag la rtogs par @# / /
byas pa de yi ljags kyi pad ma gang /
sbrang rtsi rgya chen thig les rnam khengs ro bcud dang bcas blo gros sbrang bu'i rkang pa la / /
dog pa rnam 'god rigs pa'i dar dir phyogs kun mdzes ma'i rna ba'i bcud len spro bar byed /
rab dkar bsod nams gang ga'i chu bos lan gcig min par sngon du dag byed bsgrubs gyur pa /
de yi rnam dpyod ral ba 'thug po'i rtse mo dag la dpal stug bka' ni rang nyid kyis /
rigs pa'i cod pan dkar po bcings pa'i thor cog yon po sa gsum gnon pa'i dpal yon can / /
gang gi blo gros blo yi dpung pa legs bshad nor 'dzin khur chen dag gi ngal sor 'gyur / /
de'i phyir 'gro 'di kun tu rmongs pa'i mtshan mo dang bral ston dus mkha' la sprin dkar phreng /
brgya byin gzhu yis khyab par bris pa'i ri mo rnam bkra phyogs kyi bu mo'i stod g+yogs bzhin / /
dbyar dus rnga sgra'i yol ba dang mtshungs lta ngan dri med yid kyi mkha' la rigs pa yi / /
kha dog rnam bkra ri mor bya phyir legs bshad 'di la blo gros ngal ba cung zhig byas / /
gang dag shugs drag g+yo ba'i chu la mdzub rtse'i rjes kyis gzhung lugs 'di don 'byed do lo / /
gzhan ni rol ba'i rlung gis bskyod pa'i dangs pa'i chu nang gzugs brnyan dag la zla bar sems / /
phal cher gcong rong brag cha'i sgra bzhin gzhan zer 'phros pa'i mu cor ngag ni ci yang byed / /
de dag snying la byams par rab bzhag bdag ni dri med rigs pa'i lam 'dir gom pa bkod / /
nag gyi bu mo'i skra tshogs rab rgyas me tog snye ma'i lan bu lan ltar brgyud mangs mgrin par byed pa'i bung ba dag /
gshog rtse bskyod pa'i bsil yab 'phur lding ha ri tsan dan ga bur 'thul ba'i dri bzang rdzi ngad phyogs kyi mgron po'i 'gram pa la / /
mi mnyam 'gros can mdzub mos brgyus pa'i dngul thigs mu tig phreng ba'i rna rgyan ring po 'phrogs pa lho phyogs ma la ya'i rlung / /
snying la reg pas tsha zer lcags kyu klad par zug pa'i skye ba rnams ni nges par bde zhes 'jig rten pa dag ya mtshan sgrogs / /
nu zhos nyos pa'i ri dags phru gu mig zum gyur cing me tog phon po rma bya rol ba'i mjug rtse'i rlung gis bskyod pa can /
gags tshal gnas na bsam gtan bde bas nges par sim ldan zhe ba de la dpe med ces ni thub pa dag kyang gtam du bgyid / /
snying rje rab dkar lhag bsam dag pa'i gru chen la zhon dri med rigs pa'i skye ba 'dzin 'dod kun mkhyen nor bu don gnyer ba / /
gang de'i snying la legs bshad gtam gyi ga bur rgyun 'di yang dag dran pa'i gdung sel dga' ba de dag rnams kyis dper bya min / /
zab yangs rigs pa'i chu gter nas 'thon log blo'i rlung gis nam yang g+yo ba min pa nyid / /
gang blo rin chen ri bo'i mdun sar mkhas rlom smra ba bung ba rgan po'i gshog rlung dang / /
mtshungs par nyer spyod thub bstan rgya mtsho'i gos can 'di na lhun po gzhan bzhin rnam par snang / /
de yis legs bris ri mo 'di yang 'jig rten gsum la rigs pa'i gsang tshig smra ba bzhin / /
mal gsar ba'i dog pa dag /
rab 'khyud tsu ta'i 'khri shing gis / /
nags mthar mig dkyus ring bo can / /
ri dags mo ni khengs @# / /
ldan byed / /
rigs pa'i dog pa'i sked chings can / /
legs bshad mu tig 'khri shing 'dis / /
blo gros mig yangs dpyid kyi ni / /
dpal mo skal bzang byed min nam / /
blo gros mig ni rkang drug pas / /
legs bshad pad mo la 'thungs pa / /
de yi kha las skyugs pa'i tshig / /
rigs tshul sbrang rtsi'i ro ldan 'byung /
gang blo dngul chu'i thigs pa ni / /
khu chur drag pos bzung pa ltar / /
rnam par bcad pa tsam nyid kyis / /
zhig cing zhig cing 'gyur ba gang / /
da lta'i gzhung lugs mun sprul gyi / /
phreng ba ring por brgyus pa yang / /
bsod nams min pa'i dmod pa ni / /
'jig rten snying la lhung ba bzhin / /
rigs pa yi ni mig long bas /
'tshal ba lung gi dbyung pa dag /
drang po min pas blo gros kyi / /
gom pa g+yang du ltung byed pa / /
de dag tshig gi lu ba na / /
lta ngan pa tsha'i ros khyab gang /
yi zhal snga nas la sogs pa /
rjes btsu nying po med pa'i chu shing bzhin / /
blo nagn thub pa'i gzhung lugs la / /
log par 'khu 'dod g+yo ldan pa'i / /
tshig ni legs pa tshol rnams kyi / /
yid kyi rdzing bu dri mar byed / /
phrag dog dug gi bum pa ni / /
snying la yang dag bzung gyur pa / /
drang srong gdug pa de dag gi /
dmod pa'i tshig mda'i lhung ba la / /
dam pa spobs pa dge ba can / /
rigs pa'i bdud rtsi 'thung gyur pas / /
legs par byas pa rnams kyi gzhung / /
drang por 'dor bar byed pa min / /
'khor ba mi bzod 'brog dgon pas / /
thar 'dod yid kyi shing rta ni / /
dri med rigs pa'i lam nas drangs / /
de ltar thams cad mkhyen pa'ang bsgrubs / /
de phyir bdag la grags pa'i gsung / /
slan chad bu lon gyur pa ni / /
lhag ma 'ga' yang ma mchis kyis / /
'on kyang legs bshad snying la chags / /
phyogs kun rgol pa'i mgo bo ni / /
snying dang lhan cig 'dar byed cing / /
log pa'i gzhung dang srid pa dag /
lhan cig hrul por byed pa gang / /
'di ltar rigs pa'i bgo skal ni / /
gsung rab nor 'dzin mtha' dag gi /
khor yug rnam par gnod byed pa / /
blo gros gom pa gcig gis phyin / /
de ltar rigs pa'i lam du 'bad byas rab dkar dge ba zla ba'i khu bas snying gi bum pa gang gyur pa / /
de yi dpal las bdag ni srid par bla ma'i zhabs skyes sen mo'i 'dab phreng spyi bos mchod pa mi gtong bzhin / /
de yi legs bshad kha la 'gyur ba'i spring yig 'gro la brtse ba'i yid kyis klog par byed pa'i gzhung lugs 'dzin / /
ji srid kun gsal mdzes ma'i rna chas 'jig rten dga' byed de srid gtam 'di'ang 'gro la rna rgyan thob gyur cig /
rgyas pa'i bstan bcos tshad ma rnam 'grel gyi rgya cher bshad pa rigs pa'i rgya mtsho zhes bya ba 'di ni /
gangs ri'i khrod kyi shing rta chen po /
rgyal ba sras dang bcas pa'i ring lugs pa bla na med pa / /
dpal ldan mkhas pa rnams kyi nang na /
rgyal mtshan gyi rtse mo ltar mngon par 'phags shing /
phyi dang nang gi rten cing 'brel bar 'byung ba mtha' dag chu nang gi zla ba'i gzugs brnyan ltar thugs su chud pa'i sems dpa' chen po /
don gyi slad du mtshan nas smas te /
rje btsun dam pa ku ma ra ti'i zhal snga nas dang /
ngur smrig gi rgyal mtshan 'chang ba rnams kyi gtsug gi nor bu /
rnam par dkar ba'i 'phrin las kyis sa'i steng ma lus pa khyab cing /
rgyal ba rnams kyi lung dang mngon par rtogs @# / /
pa'i chos ma lus pa /
rgyal ba nyid kyi dgongs pa ji lta ba bzhin du 'dzin pa la /
zla dang bral ba'i thams cad mkhyen pa blo bzang grags pa'i dpal gyi zhal snga nas la sogs pa /
rje btsun dam pa thugs rje chen po dang ldan pa rnams kyi zhabs rdul spyi bos len pa /
bde bar gshegs pa'i gsung rab mtha' dag gi dgongs don dri ma med pa'i rigs pas 'byed pa la /
phas kyi rgol bas brdzi bar mi nus pa'i blo gros kyi spobs pa dge ba can /
mang du thos pa'i btsun pa dge legs dpal bzang pos ran gi slob ma blo gsal zhing /
don du gnyer ba'i sde snod 'dzin pa du mas nye bar bskul ba'i ngor /
gtsang nyam stod rigs pa'i 'byung gnas kyi sa'i cha /
lcang ra dpal 'bar legs bshad sgrogs pa'i tshal zhes bya bar sbyar ba'o / /
'dis kyang bstan pa rin po che yun ring du gnas par gyur cig /
dge'o / / / /
