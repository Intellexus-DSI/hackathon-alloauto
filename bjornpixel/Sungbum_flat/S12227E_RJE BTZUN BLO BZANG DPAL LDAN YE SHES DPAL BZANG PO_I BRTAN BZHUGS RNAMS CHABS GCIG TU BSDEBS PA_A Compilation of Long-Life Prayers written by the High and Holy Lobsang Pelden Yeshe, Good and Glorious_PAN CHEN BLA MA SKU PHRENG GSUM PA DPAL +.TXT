@# / /
rje btsun blo bzang dpal ldan ye shes dpal bzang po'i brtan bzhugs rnams chabs gcig tu bsdebs pa bzhugs so / /
@# / /
rje tsong kha pa chen po lan mo /
@## / /
oM bde legs su gyur cig /
blo gros dpag bsam ljon pa'i rtsa ba brtan / /
bzang po'i yal ga lo ma me tog rgyas / /
dpal ldan ye shes 'bras bus 'gro ba kun / /
tshim mdzad rje btsun bla mar gsol ba 'debs / /
dge legs yon tan kun gyi gzhir gyur pa'i / /
blo bzang rgyal ba'i bstan pa 'dzin pa la / /
dpal ldan mkhas kun gtsug gi rgyan gyur pa / /
ye shes mtshan ldan zhabs la gsol ba 'debs / /
blo bzang mkhyen brtse'i dkyil 'khor rgyas pa las / /
dpal ldan ye shes snang ba 'bum 'phro bas / /
gdul bya'i nyon mongs mun pa ma lus pa / /
sel mdzad rje btsun bla mar gsol ba 'debs / /
thub mchog zas gtsang sras po'i bstan pa dang / /
khyad par blo bzang rgyal ba'i ring lugs kun / /
spel zhing 'gro rnams thar lam 'god ! /
mnyam med shAkya'i rgyal po lan mo /
! /
rje btsun blo bzang dpal ldan ye shes lan mo /
! /
dpal ldan a ti shal na mo /
@# / /
mdzad pa'i / /
dpal ldan ye shes dbang po zhabs brtan shog /
deng nas bdag sogs 'gro ba ma lus pa / /
theg mchog dge ba'i bshes kyis rjes bzungs nas / /
mdo sngags zung 'brel nyams len mthar phyin te / /
sa bcu rim bgrod rnam mkhyen myur thob shog /
ces pa 'di ni rang nyid rtsom pa'i spobs pa phra bar ma zad rang gis rang la bstod bsngags kyi tshig rtsom la spro bar ma gyur kyang gsang sngags rgyud pa grwa tshang nas rje zhal snga nas dang /
dbu chos /
mchod dpon /
nor gnyer sogs kyis snga phyir bskul na nam tshogs par \u0f38 shAkya'i btsun pa blo bzang dpal ldan ye shes kyis sa mo sbrul lo'i cho 'phrul zla ba'i tshes bcu gsum la bka' gdams pho brang du sbyar ba'i yi ge pa ni gsol dpon ye shes dge 'dun gyis bgyis pa'o / /
dge legs 'phel / /
! blo bzang rgyal ba'i ring lugs padmo'i tshal / /
dpal ldan ye shes 'od kyis rgyas mdzad pa'i / /
ris med 'gro ba'i 'dren pa kun gyi gtso / /
rje btsun bla ma'i zhabs la gsol ba 'debs / /
zhes pa'ang /
bla brgyud gsol 'debs gras su bcug chog pa zhig dgos tshul ltar gong bstun sbyar ba'o / /
mang+ga laM / /
! blo gros ! / /
'phags pa rab 'byor lan ma /
bzang pos rgyal bstan sa mos tshal / /
rgyas mdzad dpal ldan bla ma 'od dkar can / /
ye shes kun gyi gtsug na mdzes gyur pa / /
rje btsun bla ma'i zhabs la gsol ba 'debs / /
blo bzang rgyal ba gnyis pa'i ring lugs kyi / /
dpal ldan mkhas pa'i gzhung lugs ma lus pa / /
ye shes 'od kyis phyogs bcur gsal mdzad pa'i / /
rje btsun bla ma bskal brgyar zhabs brtan shog /
deng nas byang chub snying po'i bar dag tu / /
bdag sogs 'gro kun khyed kyis rjes 'dzin cing / /
gsung gi bdud rtsi doms med legs btungs nas / /
thams cad mkhyen pa'i go 'phang myur thob shog /
ces pa 'di ni khal kha ja sag tu rgyal po'i bla ma nor bu dga' ldan pa mkhan po no mon han gyis bskul ba'i ngor \u0f38 shAkya'i btsun pa blo bzang dpal ldan ye shes kyis smras ba'o / /
! blo bzang mkhyen brtse'i chu gter yangs pa las / /
dpal ldan ye shes padmo legs 'khrungs pas / /
skal ldan bung ba'i tshogs rnams tshim mdzad pa / /
rje btsun bla ma'i zhabs la gsol ba 'debs / /
mchog gsum bslu ba med pa'i thugs rje dang / /
ye shes mgon po dmag zor lcam sring sogs / /
dkar phyogs skyong ba'i srung ma'i mthu rtsal gyis / /
'gro 'dren dam pa bskal brgyar zhabs brtan shog /
rgyal khams yongs la nad mtshon mu ge sogs / /
mi mthun kun zhi thub bstan dar zhing rgyas / /
chos ldan rgyal po'i sku tshe chab srid brtan / /
'gro kun bde skyid dpal la sbyod par shog /
ces pa 'di ni yangs pa'i sa chen po'i khyon la legs byas gser gyi 'khor los mnga' @# / /
bsgyur ba'i mi'i dbang po tho run jun dbang da las sbA dur da'i ching yab sras kyi bkas bskul ba bzhin shAkya'i btsun pa blo bzang dpal ldan ye shes kyis bka' gdams pho brang du smras pa'o / /
! swa sti /
blo bzang yon tan ma lus rab rdzogs shing / /
dpal ldan mdzad bzang yar ngo'i zla ltar 'phel / /
ye shes sgron mes ma rig mun sel ba'i / /
rje btsun bla ma'i zhabs la gsol ba 'debs / /
'jam mgon blo bzang grags pa'i bstan pa 'di / /
dpal ldan ye shes 'jug pas phyogs kun tu / /
spel zhing 'gro rnams thar lam 'god mdzad pa'i / /
'dren mchog dam pa bskal brgyar zhabs brtan shog /
dus 'di nas bzungs bdag sogs sangs rgyas kyi / /
go 'phang mchog de ma thob bar de srid / /
nam yang 'bral med rjes su 'dzin pa sogs / /
chos mthun bsam don yid bzhin 'grub par shog /
ces pa 'di ni khal kha nas dad stobs dang ldan pa cang cun kho sho'i ching dbang bde chen skyabs kyi gsung gis bskul ba ltar /
shAkya'i btsun pa blo bzang dpal ldan ye shes kyis sbyar ba'o / /
! oM swa sti /
'gran zla kun bral zhing 'dir sangs rgyas pa / /
'dren mchog bu ram shing pa'i bstan pa 'di / /
spel zhing 'gro kun nges legs la 'god pa / /
dpal ldan bla ma'i zhabs la gsol ba 'debs / /
mang pos bkur ba'i rigs 'khrungs thub mchog gi /
mdo sngags bstan dang khyad par zhing 'di yi / /
rgyal ba gnyis pa blo bzang grags pa'i bstan / /
'dzin skyong spel phyir khyod zhabs brtan par mdzod / /
mi 'jigs gdong lngas bteg pa'i khri 'phang cher / /
mgon khyod rdo rje lta bur brtan bzhugs nas / /
mar gyur ris med 'gro ba'i tshogs rnams la / /
chos kyi 'khor lo rgya cher bskor du gsol / /
bdag sogs nam mkha'i pha mtha' dang mnyam pa'i / /
lus can 'gro ba'i tshogs rnams ma lus pa / /
deng nas byang chub snying por mchis kyi bar / /
dam pa khyod kyis 'bral med rjes 'dzin mdzod / /
gang+gA'i bye ma snyed dang grangs mnyam pa'i / /
'jig rten khams su nad yams mu ge dang / /
'thab rtsod sogs kyi ming yang mi 'byung zhing / /
bde legs phun tshogs 'byung ba'i bkra shis shog /
ces pa 'di ni sngags pa zhal snga nas blo bzang dpal 'byor gyis gsol 'debs brtan bzhugs tshogs 'don du btsugs chog pa zhig dgos zhes bskul ba la brten nas /
shAkya'i btsun pa blo bzang dpal ldan ye shes kyis bgyis pa'o / /
! oM swa sti /
sngon gyi rgyal po'i thog ma'i rigs dag las / /
legs par 'khrungs shing gzhan gyis mi thub pa / /
mnyam med nyi ma'i gnyen gyi bstan pa'i snying / /
phyogs brgyar spel mdzad dpal ldan bla mar 'dud / /
grangs med zhing gi rdul las mtha' yas pa'i / /
rgyal ba rnams kyi mkhyen dang brtse ba kun / /
gcig tu bsdus pa 'jam mgon bla ma'i bstan / /
'dzin phyir khyod zhabs rtag tu brtan par mdzod / /
snyigs ma lnga yi byin za'i tsha gdung gis / /
ches cher brnags pa'i lus can bdag cag la / /
dam chos bdud rtsi'i char rgyun legs phab nas / /
yang dag lam bzang gsal bar mdzad du gsol / /
sa chen ril bur byas pa'i grangs kyis kyang / /
@# / /
gzhal ba'i go skabs cung zad mi rnyed pa'i / /
mar gyur 'gro ba'i tshogs rnams ma lus pa / /
deng nas brtsams te khyod kyis rjes 'dzin mdzod / /
mi mjed zhing 'dis mtshon pa'i 'jig rten khams / /
bsam yas rnams su nang mtshon 'khrug mug sogs / /
mi mthun phyogs kyi ming yang mi 'byung zhing / /
phun tshogs dpal gyi 'byor pa'i bkra shis shog /
ces pa 'di ni mtsho sngon ja sag dar rgyas tshe ring gi bla ma dka' bcu pa ye shes dar rgyas kyis bskul ba'i ngor /
shAkya'i btsun pa blo bzang dpal ldan ye shes dpal bzang pos gzims chung bka' gdams pho brang du bgyis pa'o / /
! oM swa sti /
zla ba'i gtsug rgyan rgan las thos pa sogs / /
dregs ldan kun gyi mgo bo'i cod pan la / /
zhabs sen ngal bso bgyid pa drang srong che'i / /
ring lugs snying po 'dzin mdzad khyod la bstod / /
rkang gnyis gtso bstan 'o ma'i rgya mtsho che / /
'jam mgon bla ma'i ye shes srub shing gis / /
legs par bsrubs las byung ba'i bdud rtsi'i rgyun / /
tshad med spel phyir rtag par bzhugs su gsol / /
smin pa 'dul byed lag nyal stong gis kyang / /
cung zad tsam yang g.yo bar mi nus pa'i / /
mi 'gyur rdo rje'i khri 'phang mthon po ru / /
brtan par bzhugs la chos 'khor bskor du gsol / /
grangs med bskal par drin gyis yang yang du / /
lan cig min par byams pas bskyangs pa yi / /
mar gyur 'gro ba'i tshogs rnams ma lus pa / /
byang chub ma reg bar du rjes 'dzin mdzod / /
rgyal ba kun dngos blo bzang grags pa'i gsung / /
nyon mongs tsha gdung bsil grib tsan+dan tshal / /
dpal ldan zla ba khyod kyi 'od reg las / /
byung ba'i ye shes bdud rtsis bdag tshim shog /
ces pa 'di ni rang gis rang nyid la / /
bstod pa'i tshig la kho bo mi spro yang / /
gnas mchog dam pa bkra shis lhun po yi / /
grwa tshang bzhi yi nang tshan thos bsam gling / /
bla spyi rnams kyis nye bar bskul ba'i ngor / /
me pho byi lo'i kun grub zla ba yi / /
stong pa gsum pa'i nyin gyi rta ljang can / /
phyad yol dus su sngon gyi 'phags mchog gis / /
nye bar bsnyin pa bka' gdams pho brang du / /
dpal ldan daN+Di'i gzhung lugs las byung pa'i| |tshig gi sbyor ba cung zad dang bcas te / /
mnyam med go tam 'khor bcas dang / /
'jam mgon bla ma sras dang bcas pa la / /
bcos ma min pa'i dad pa legs thob cing / /
dam pa rnams kyi sbyod tshul bzang po la / /
yar blta 'dod pa'i dpal ldan ming can gyis / /
bcom ldan 'jigs mdzad dpa' bo'i drung nyid du / /
thogs pa med par bris pa dge legs 'phel / /
! na mo gu ru /
rje btsun bla ma mchog khyod ma 'ongs dus / /
ka lA pa yi grong du 'khor lo che / /
drag por gyur nas kla klo'i rgyun gcod che / /
bdag kyang 'khor gyi thog mar rjes 'dzin mdzod / /
ces pa 'di ni thor khod kyi bang phyin pa'i gras blo bzang bstan pa dang bstan pa dar rgyas /
dkon mchog bcas kyis drag po 'khor los bsgyur ba'i sras kyi thu bor skye ba'i smon tshig zhig dgos zhes bskul ba ltar /
shAkya'i btsun pa blo bzang dpal ldan ye shes dpal bzang pos gzims chung yid dga' chos 'dzin du bgyis pa'o / /
! na mo gu ru /
rgyal ba gnyis pa dur smrig gar rol can / /
blo bzang grags bstan padmo'i tshal chen po / /
rgyas byed dpal ldan ye shes 'od snang @# / /
dag /
phyogs brgyar spro mdzad rje btsun bla mar 'dud / /
bdag cag gnas 'dir 'khod pa'i skye bo'i tshogs / /
gnas skabs nad mug 'khrug rtsod kun zhi zhing / /
sde 'bangs dar rgyas chos srid rnam par 'phel / /
phun tshogs dpal gyi mtho bar byin gyis rlob / /
khyad par skye dang tshe rabs thams cad du / /
dam pa khyed dang nam yang mi 'bral zhing / /
gsung gi chu rgyun ngoms med legs btangs nas / /
rnam mkhyen rdzogs pa'i byang chub myur thob mdzod / /
ces pa 'di ni thor khod kyi mi sna rnams dang ser stod pa bla zur bcas kyis gnas skabs sde 'bangs dar zhing rgyas pa dang /
mthar thug rnam mkhyen thob pa bcas kyi gsol 'debs zhig dgos zhes bskul ba ltar /
shAkya'i btsun pa blo bzang dpal ldan ye shes dpal bzang pos gzims chung yid dga' chos 'dzin du bgyis pa'o / /
! oM swa sti /
bde ldan zhing gi mgon po 'od dpag med / /
mi mjed 'jig rten khams 'dir dur smrig gi /
zlos gar bsgyur mdzad khyab bdag 'khor lo'i mgon / /
drin can rtsa ba'i bla mar gsol ba 'debs / /
gur kum mdangs 'dzin rje bcun mkhyen pa'i gter / /
thun mtshams bla gos kyis klubs tsong kha pa'i / /
thugs kyi nyid khu dpal ldan bdud rtsi'i rgyun / /
rgyas mdzad ye shes dbang po zhabs brtan shog /
mgon khyod ji srid 'khor ba ma stongs bar / /
longs sbyod rdzogs pa'i sku bzhin rtag bzhugs nas / /
zab cing rgya che chos kyi bdud rtsi'i char / /
rgyun mi 'chad par dbab par mdzad du gsol / /
bdag dang bdag gi mar gyur 'gro ba'i tshogs sa chen rdul ltar grangs kyis gzhal dka' ba / /
ma rig 'thibs po'i smag gis non gyur rnams / /
myur du rjes bzungs thar pa'i lam bzang ston / /
rang gzhan sbyin dang tshul khrims la sogs pa / /
dus gsum bsags pa'i dge ba'i tshogs mtha' dag /
'gro rnams 'khor ba'i rgya mtsho las sgrol phyir / /
rdzogs pa'i sangs rgyas thob pa'i rgyu ru bsngo / /
rnam dkar 'di yis bdag sogs lus can kun / /
skye ba'i 'phreng bar khyed dang mi 'bral zhing / /
gsung gi bdud rtsi ngoms med rtag btung nas / /
bka' las mi 'da' zung 'jug myur thob shog /
kun 'khor mtha' dang mnyam pa'i zhing rnams su / /
nad yams 'khrug rtsod chos min rgyun chad nas / /
bde skyid phun tshogs dpal gyis rab mtho zhing / /
legs tshogs gong du 'phel ba'i bkra shis shog /
ces pa 'di ni rang nyid kyi nye 'khor ba gsol dpon ye shes dge 'dun gyis 'di lta bu zhig dgos zhes bskul ba la brten nas /
mnyam med bu ram shing pa'i ring lugs pa shAkya'i dge slong blo bzang dpal ldan ye shes dpal bzang pos ston pas chos 'khor bskor ba'i dus chen drug pa tshes bzhi'i nyin gzims chung bka' gdams pho brang du sbyar ba'i yi ge pa ni bskul ba po rang nyid do / /
mang+ga laM / /
! na mo gu ru /
blo bzang legs bshad 'od dkar dpag med tshogs / /
dpal ldan mkhas dbang rgyu skar bdag po las / /
ye shes kun 'khor mtha' dang mnyam spros pas / /
ma rig mun chen sel mjed bla mar 'dud / /
rje btsun mkhyen pa'i gter chen snyigs dus su / /
dge slong tshul 'dzin 'jam mgon tsong kha pa'i / /
@# / /
mdo sngags bshang sgrub bstan pa'i srog shing khyod / /
cung zang tsam yang mi 'gyur brtan par bzhugs / /
bdag cag 'gro rnams 'khor ba'i 'brog dgon par / /
sdug bsngal tsha zer stong gis ba rnags pa la / /
mgon po nyid thugs yon tan chu 'dzin las / /
dam chos bdud rtsi'i char phob gdung ba sol / /
dus 'di nas bzungs skye dang tshe rabs kun / /
bla ma mchog khyed zhabs zung mchod pa dang / /
cung zad tsam yang 'bral ba'i skabs bcoms te / /
gsung gi lha chus yid bum gang bar mdzod / /
khyad par ngo mtshar bye ba brgyas mtho ba'i / /
'og min sa spyod grong khyer ka lA par / /
nag phyogs rgyun bcad chos 'khor bskor ba'i tshe / /
rjes bzungs stong gzungs phyag rgyas rol par shog /
dpag med zhing khams rnams su nyer 'cho yi / /
ming yang mi grag phun tshogs dpal gyis mtho / /
chos dang nor gyi 'byor pa rab rgyas te / /
legs tshogs rgyun mi 'chad pa'i bkra shis shog /
ces pa 'di ni mkhas grub 'jam dbyangs bzhad pa'i sku skye dkon mchog 'jigs med dbang pos mdo sngags gzhung lugs kyi sgo 'phar mchog tu yangs pa'i chos grwa chen po dga' ldan bshang sgrub dar rgyas bkra shis 'khyil gyi tshogs 'don du btsugs chog pa'i nged rang gi brtan bzhugs shig dgos zhes bskul bal brtan nas shAkya'i dge slong blo bzang dpal ldan ye shes kyis smras pa'i / /
bkra shis /
! na mo gu ru /
dpal ldan dang po'i sangs rgyas ring lugs che / /
sham+b+ha la yi grong du rgyas mdzad pa / /
rje btsun bla ma khyed la gsol 'debs kyi / /
bdag gi bden pa'i chig 'di 'grub par mdzod / /
byang sems dus 'khor sogs kyis rtag bsten cing / /
dam pa'i chos rnams mchog tu rgyas pa'i sa / /
byang phyogs ka lA pa zhes bya ba'i grong / /
brgya byin khang bzang las kyang ches lhag pa / /
pho brang tshang ni dpag tshang bcu gnyis tshad / /
gru bzhi lham zhing rin chen du mas brgyan / /
bye ba phrag ni dgu brgya'i grong gis bskor / /
skyed mos tshal mchog lha yul las lhag par / /
dang po'i sangs rgyas dkyil 'khor che chung gnyis / /
mthong ba'i mod la dngos grub mchog stsol gyi / /
rgyu ni rin chen rin thang bral las grub / /
de yi g.yas g.yon ying 'ong mtsho chen ni / /
nor bus gang zhing dpag tshad bcu gnyis pa / /
mi rnams nor phyug chos kyi dus 'da'i dbus / /
bla ma mchog khyed deng dus nas bzungs pa'i / /
lo ni bdun brgya tsam zhig rdzogs pa na / /
rigs ldan drag por gyur nas kla klo'i dpung / /
bcoms nas rdzogs ldan bzhin du mdzad pa'i dus / /
sngon gyi zhal bzhes dam bca' ma g.yel bar / /
bdag kyang 'khor gyi thog mar rjes 'dzin mdzod / /
rje btsun bla ma dam pa mchog khyed nyid / /
rlung gi shugs can rdo yi rtar chibs shing / /
phyag gi mdung thung byas pa'i blor bsnun nas / /
nges par 'joms tshe bdag kyang rjes su bzungs / /
dmag dpung bya ba kha dog sna tshogs pa / /
glang chen rig byed chang dregs bzhi 'bum dang / /
gser gyi shing rta mtshon ldan dpung bu chung / /
'jigs rung dmag tshogs dbus su rab bzhugs nas / /
rang gis byas pa'i blo la bsnun mdzad cing / /
rtar gnas zla ba chen @# / /
bo' bul ni / /
ha nu man+tha rnon po'i mtshon gyis bsnun / /
drag po la sogs lha chen bcu gnyis kyis / /
lha min la sogs thams cad rtsad gcong cing / /
glang po che yis glang po rnam par 'joms / /
rdo yi rta yis rta rnams gsod byed cing / /
gser gyi shing rtas shing rta phye mar byed / /
sa skyong rnams kyis sa skyong 'dul bar mdzad / /
kla klo'i rgyun ni rab tu bcad byas nas / /
dang bo'i sangs rgyas kyis mtshon chos tshul kun / /
rgyas par mdzad tshe bdag kyang rjes su bzungs / /
de ltar lo ni mang por chos bstan nas / /
rta yi lo yi hor zla gnyis pa yi / /
nyi shu gnyis nyin dpa' bo dpa' mo yi / /
rol mo'i sgra bcas 'khor ni 'bum phrag bcas / /
bde dus lam las 'og min gnas su ni| |longs spyod rdzogs sku mngon du mdzad pa'i cho / /
bdag kyang sangs rgyas go 'phang thob par mdzod / /
ces bris so / /
! na mo gu ru /
chu 'dzin bzhon can skar mig bu sems pa / /
thos sgrog la sogs kun gyis zhabs rdul las| |cha shas phra mo'ang spyi bos mchod byed pa'i / /
dpal stug bstan pa spel mdzad khyod la bstod / /
las sa dang ldan zhing 'di'i byang phyogs cha / /
pur rgyal yul 'dir gau ta ma ring lugs la / /
rgyal ba las kyang ches cher khyang 'phags pa'i / /
bstan pa'i srog shing dam pa khyod rtag bzhugs / /
nyid thugs yon tan chu yi khur 'dzin las / /
gdung sel rnam par glal ba'i sgra dbyangs che / /
rgyun chad med pa legs par bsgrags nas kyang / /
bdag cag dad pa'i mdongs can yid tshim stsol / /
khyad par mgon khyod mchod dang gsung nyan pa / /
bka' bzhin sgrub dang dus kun mi 'bral zhing / /
bum bzang las byung bdud rtsi'i ro myangs pas / /
zung 'jug go 'phang ring min thob par mdzod / /
'di ltar bgyis mtshon dge tshogs ci mchis pa / /
rin chen sems mchog rtsi yis legs zin nas / /
ma rgan kun don stobs bcu'i go 'phang dag /
myur du thob phyir yongs su bsngo bar bgyi / /
gang+gA'i klung chen bye ma'i grangs dag gis / /
bsgrun par mi nus rgyal dang rgyal sras kyi / /
bslu med bden pa chen po'i byin rlabs las / /
chos mthun yid smon ma lus 'grub par shog /
bdud rnams skrag byed steng bzhugs khro bo dang / /
bkra shis glu len rdo rje lha mo'i tshogs / /
nam mkha'i khams kun rab tu khyab pa yis / /
shis pa'i char phob bde legs kyis phyug shog /
ces pa 'di ni mtsho sngon dbang bsod nams rdo rje'i bla mkhu thob thur ba 'byams pa blo bzang cho brtan gyis bskul ba la brten nas shAkya'i dge slong blo bzang dpal ldan ye shes kyis sug bris su bgyis pa'o| |bkra shis /
! na mo gu ru /
phyogs bcu'i rgyal ba kun gyi mkhyen dang brtse'i / /
rang gzugs lha yi skur shar zur phud can / /
dus mthar ngur smrig gar gyis rnam rol pa'i / /
mdo sngags bstan pa'i srog shing khyod rtag bzhugs / /
blo bzang grags pa'i gsung rab bdud rtsi'i rgyun / /
nyin bzhin gdul bya'i dpal du legs bshad kyi / /
'od mtshan dpag med ldan pas snang mdzad pa / /
ye shes thugs mnga' khyod la gsol ba 'debs / /
bdag ni deng nas brtsams te tshe rabs @# / /
kun / /
mgon khyod mchod dang bka' bzhin bsgrub pa yi / /
mnyes par byed pa kho nas dus 'da' zhing / /
cung zad tsam yang 'bral med rjes su bzungs / /
khyad par kla klo'i dbung tshogs rmeg med par / /
rab bcom sangs rgyas gsung gi gsang ba mchog /
rdzogs ldan bzhin mdzad 'khor los bsgyur rgyal cher / /
rnam rol 'khor gyi thog mar skye bar shog /
de dus khyed gsung dri med gsang chen tshogs / /
legs par thos pa'i don bzhin yang dag par / /
bsgoms pa'i mthu las stong gzugs phyag rgya che / /
mngon gyur 'gro ba 'dren pa'i dpal gyur cig /
ces pa 'di ni rang nyid kyi slob mar gyur ba zhabs drung rab 'byams pa ngag dbang rgya ma chos 'di lta bu zhig dgos zhes bskul ba la brten nas shAkya'i dge slong blo bzang dpal ldan ye shes kyis smras pa'o / /
bkra shis / /
! na mo gu ru /
'dren mchog tshangs dbyangs gru char las 'khyil ba'i / /
sdig ltung rnam sel mthar phyin ster ba'i klongs / /
ches cher 'khrigs pa las byung grags bstan zla'i / /
bsil 'od kyis sim rje btsun bla mar 'dud / /
bad dkar lta bur sangs rgyas stong kun gyi / /
khrod nas phul du byung bar rab bsngags pa'i / /
bu ram shing pa'i ring lugs snying po'i tshogs / /
chad ba med bar spel phyir rtag brtan bzhugs / /
ji srid nam mkha'i bgrod pa ma chad bar / /
mgon po khyod kyis mi 'bral rjes bzungs nas / /
zhal gyi bum bzang las byung bdud rtsi'i rgyun / /
ral klung rgyun bzhin mi nu ba rtag btung shog /
ces pa 'di ni o'i lod phun tshogs bas si'i bla ma bka' bcu pa blo bzang chos 'phel gyis bskul ba la brten nas shAkya'i dge slong blo bzang dpal ldan ye shes kyis sbyar ba'o / /
! oM swasti /
dge legs rtsa ba'i dpal gyur nyi ma'i gnyen / /
gsung gi bdud rtsi'i bcud mchog tsong kha pa'i / /
legs bshad dga' ston rgya mtsho'i gos can gzhi / /
ma lus khyab par 'grems la gsol ba 'debs / /
blo bzang grags bstan nyon mongs rdzi char tshogs / /
skyob byed phan bde'i 'byung gnas gdugs dkar po'i yu ba nas brten byang chub lam bzang mchog /
'gro la gsal mdzad rje btsun bla mar 'dud / /
bdag cag dus kyi mthar skyes dmu rgod rnams / /
khams dang mthun par dam chos sgra dbyangs tshogs / /
yang dag bsgrags las bde la 'gong mdzad pa / /
'khor lo'i mgon po khyod la snying nas 'dud / /
'khor ba'i gnas rnams ma lus yongs zad nas / /
mtha' dag 'gro kun sangs rgyas go 'phang la / /
reg pa'i dga' ston myang bar ma gyur par / /
khyod kyi zhabs zung g.yo med brtan par bzhugs / /
rgyal ba gnyis pa'i ring lugs mdo sngags kyi / /
gnang rnams gsal byed nam mkha'i bgrod pa'i rgyun / /
ma chad bar du mi nub rgyas pa'i phyir / /
'gyur ba med par rdo rje'i khri la bzhugs / /
khyad par mgon khyod zhal gyi bum bzang las / /
dam chos bdud rtsi'i chu rgyun legs stsal nas / /
bdag cag nyon mongs tshad pas gdungs pa rnams / /
rab bcil sangs rgyas sa la 'god par mdzod / /
'dis mtshon bgyis dang bgyid 'tshal dge tshogs kun / /
@# / /
skye ba'i 'phreng bkun tu mgon khyod kyis / /
'bral ba med par rjes su 'dzin pa dang / /
bka' bzhin bsgrub las rdzogs sangs rgya phyir bsngo / /
dge ba'i rtsa ba 'di yis bdag cag rnams / /
byang chub snying po'i bar du theg mchog gi /
bshes gnyen dam pas rjes su 'dzin pa dang / /
byang chub sems dang 'bral ba med par shog /
phyag drug mgon po gshin rje'i rgyal po dang / /
'dod khams dbang phyug dregs pa lcam sring sogs / /
ye shes spyan ldan kun gyis grogs mdzad cing / /
bkra shis rgya mtsho rtag tu rgyas gyur cig /
ces pa 'di ni mdzod dge bla ma bka' bcu ye shes dpal 'byor gyis bskul ba ltar \u0f38 shAkya'i dge slong blo bzang dpal ldan ye shes kyis bgyis pa'o / /
! na mo gu ru /
drang srong 'phags par gus pa'i 'byor ldan gyi / /
sras 'khrungs bslab gsum rin chen rgyan gyis mjos / /
sprul pas gdengs can 'dab bzang lam bkod pa / /
'dri 'don mchog tu bsngags la gsol ba 'debs / /
byang sems sprul pa lha dbang sras 'khrungs tshe / /
log rtog nyi ma'i shing rta la sogs pa / /
ting 'dzin stobs kyis bkug pas ngo mtshar skyes / /
'jam dpal grags pa'i zhabs la gsol ba 'debs / /
gzhon nu nyid nas 'phags mchog klu sgrub sogs / /
bsten nas zab dang rgya che'i gzhung lugs rnams / /
legs par 'doms nas gzhan la ston mkhas pa'i / /
gsang bdag mngon sum gzigs la gsol ba 'debs / /
yi dam lha yis lung bstan dngos grub thob / /
gdol pa lta ngan 'jigs pas skrag mdzad nas / /
nyam thag 'gro ba sgrol ba'i thugs rje can / /
'jigs med 'byung gnas zhabs la gsol ba 'debs / /
'phags yul bla ma du ma'i zhabs la gtugs / /
dpal ldan 'dus pa'i lam la nges rnyed nas / /
ljongs 'dir gzhung lugs gsal bar mdzad pa yi / /
lo chen sgyu lus brnyes la gsol ba 'debs / /
rje btsun 'jam pa'i dbyangs kyis rjes bzung zhing / /
skye ba du mar grags pa'i mtshan can nyid / /
sten mdzad 'chad rtsod rtsom la zla bral ba / /
kun dga' rgyal mtshan zhabs la gsol ba 'debs / /
gsang sngags rdo rje theg pa'i lam bzang la / /
sbyangs pa'i snyan grags sa steng kun khyab cing / /
sgrub pa mthar son legs ldan bran 'khol ba'i / /
mthu stobs g.yung ston rje la gsol ba 'debs / /
thub bstan srog shing 'dzin ba tsong kha pas / /
rjes bzungs gzugs sku'i snang ba yang yang stsal / /
mdo rgyud gzhung lugs spel ba'i spobs pa can / /
mkhas grub dam pa'i zhabs la gsol ba 'debs / /
lha dang mkha' 'gros mtshams spyar rab tu byung / /
don gnyer kun la chos kyi sgra dbyangs bsgrags / /
mtha' mar nyin mtshan kun tu zab don bskyangs / /
bsod nams phyogs glang zhabs la gsol ba 'debs / /
bltams ma thag tu 'gro rnams snying rje gsungs / /
chos brgyad 'ching ba'i bya ba ring dor zhing / /
sangs rgyas byang sems du ma mngon sum gzigs / /
grub pa'i dbang phyug zhabs la gsol ba 'debs / /
gzhon nu'i dus nas rgyal ba'i bstan pa la / /
rab @# / /
tu dad pas dam pa'i mgon gyis bzungs / /
zhi khro rab 'byams lha tshogs gzigs pa po / /
chos kyi rgyal mtshan 'dzin la gsol ba 'debs / /
bla ma lha yis rjes bzungs lung bstan nas / /
bslab gsum rnam par dag pa'i nor gyis phyug /
rnam mang gdul bya'i re bskong mdzad pa'i / /
ye shes mtshan dang ldan la gsol ba 'debs / /
de ltar gsol ba btab pa'i thugs rje yis / /
skye ba du mar rje btsun bla ma yi / /
gsung gi snang ba ma lus rab stsal nas / /
byang chub myur du thob pa'i bkra shis shog /
ces pa 'di yang \u0f38 shAkya'i dge slong blo bzang dpal ldan ye shes kyis bgyis pa'o / /
! na mo gu ru /
'od mtshan dpag med zhing las sa phyogs 'dir / /
gdul bya'i don du ngur smrig zlos gar gyis / /
rnam rol thugs rje mchog gi dpal 'bar ba / /
rje btsun bla ma'i zhabs la gsol ba 'debs / /
nyid thugs sangs rgyas yon tan chu khur can / /
thugs rje'i rlan gyis rab tu lci ba las / /
nyon mongs me tshogs sel phyir dam chos kyi / /
char chen dbab slad bskal par bzhugs su gsol / /
gdul dka'i 'gro ba'i sems kyi gdug rtsub mes / /
phan bde bsreg sogs ma rungs spyod tshul la / /
thugs rje btang snyoms mdzad pa ring spangs nas / /
nam mkha'i mthar thug bar du zhabs brtan shog /
'khor ba'i 'khrul 'khor ma lus rgyun bcad de / /
der gnas mtha' dag mi gnas myang 'das la / /
legs bkod ma gyur de srid rtag bzhugs nas / /
chos kyi 'khor lo rgyun chad med par bskor / /
mtha' dag 'gro ba'i bde legs rtsa ba kun / /
rgyal bstan phyogs bcur rgyas la rag lus pas / /
de phyir bstan pa'i rtsa ba 'dzin byed khyod / /
'gyur med rdo rje'i khri la bzhugs su gsol / /
bdag kyang deng nas tshe rabs thams cad du / /
mgon po khyod dang mi 'bral dus rtag tu / /
dam chos bdud rtsi'i dpal la longs spyad nas / /
zung 'jug rdo rje 'chang dbang myur thob shog /
ces ba 'di ni mkhas shing grub pa'i dbang phyug 'jam dbyangs bzhad pa'i sprul sku dkon mchog 'jigs med dbang pos 'di lta bu zhig dgos zhes bskul pa la brten nas \u0f38 shAkya'i btsun pa blo bzang dpal ldan ye shes kyis sbyar ba'o / /
! na mo gu ru many+dzu g+ho ShA ya /
khyab bdag rdo rje 'chang dbang blo bzang grags / /
gsung gi gsang ba'i mdzod kyi dpal ldan pa / /
sangs rgyas thugs kyi le shes rol pa can / /
zla med bla ma'i zhabs la gsol ba 'debs / /
dpag med sngon gyi bskal pa mtha' yas nas / /
snying rje'i go cha brtan po nyer bzungs te / /
sems can sgrol ba'i khur chen legs bzungs pa / /
rje btsun bla ma'i zhabs la gsol ba 'debs / /
tha mal snang ba dang mtshungs sprul pa'i sku'i / /
rol gar mu mtha' yas pa'i rnam 'phrul gyi / /
gdul bya kun la thugs rjes khyab gyur pa / /
rje btsun bla ma'i zhabs la gsol ba 'debs / /
khyad par zhing 'dir thub dbang nyi ma'i gnyen / /
mdzad pa bcu gnyis rnam par rol ba'i tshe / /
dri dang de yi lan dag smra ba'i mchog /
dgra bcom rab 'byor zhabs la gsol ba 'debs / /
de nas sham+b+ha la @# / /
dang 'phags yul du / /
'jam dpal grags dang legs ldan a b+he sogs / /
mkhas shing grub pa'i dbang phyug mtha' yas pas / /
rgyal bstan nyin mor mdzad la gsol ba 'debs / /
kha pa can gyi ljongs su paN+Di ta / /
rta nag 'gos dang kun dga' rgyal mtshan zhabs / /
rdo rje dpal gyi mdzad pas log lta dang / /
gdug pa thal bar brlag la gsol ba 'debs / /
rgyal ba gnyis pa 'jam mgon tsong kha pa'i / /
thugs kyi sras gcig zla med dge legs dpal / /
'dzam gling mkhas pa kun gyi gtsug gi rgyan / /
mnyam med chos kyi rje la gsol ba 'debs / /
de nyid slar yang sprul pas rnam rol ba'i / /
phyogs kyi glang po grub dbang dben sa pa / /
mtshungs med rje btsun chos kyi rgyal mtshan zhabs / /
bka' drin mnyam med rnams la gsol ba 'debs / /
blo bzang grags pa'i legs bshad padmo'i tshil / /
nyin bzhin ye shes 'od kyis sbel ba la / /
mkhas pa kun gyis brjod par spobs min pa'i / /
rje btsun bla ma mchog la gsol ba 'debs / /
de nas slar yang dmu rgod gdul bya'i tshogs / /
gdul bar bya phyir dur smrig 'chang ba'i gzugs / /
gsum ldan rdo rje 'dzin pa'i rnam rol pa / /
dpal ldan ye shes zhabs la gsol ba 'debs / /
dpag med sngon nas go 'phang mchog brnyes kyang / /
snyigs dus 'gro ba'i dpal du tha mal gyi / /
rnam rol rje btsun khyab bdag rdo rje 'chang / /
bka' drin gsum ldan bla mar gsol ba 'debs / /
khyod ni zhing 'dir sku yi snang ba dag /
shar ba tsam gyis 'di phyir legs pa'i tshogs / /
mtha' dag gcig tu bsdus pa'i dpal ster ba / /
rje btsun bla ma'i zhabs la gsol ba 'debs / /
gzhon nur gyur pa'i dus su tha mal gyi / /
bag med spyod pa dag gis dben gyur te / /
gcig hu dam pa'i spyod pa'i brtul zhugs kyi / /
mkhas pa'i bya bar bzhugs la gsol ba 'debs / /
rgyal ba'i gsung rab rig lam phra mo nas / /
rnam par drangs pa'i don rnams tsong kha pa'i / /
bzhed don ji bzhin rtag tu spyod mdzad pa / /
rje btsun bla ma'i zhabs la gsol ba 'debs / /
bstan pa'i rtsa ba so so thar pa yi / /
lam du nyer zhugs tshul khrims yongs dag pas / /
gnas brtan rgan po'i brtul zhugs legs bzungs te / /
kun gyi gtsug na 'phags la gsol ba 'debs / /
khyad par thams cad mkhyen gzigs rdo rje 'chang / /
rigs gyi cod pan dag tu rab bzungs te / /
mdo sngags chos kyi bdag por byin brlab pa'i| |'gro ba'i 'dren pa mchog la gsol ba 'debs / /
zab cing rgya che'i chos kyi gnas tshul kun / /
rang gis ji bzhin gzhan la 'doms pa yis / /
snyigs dus 'gro ba mtha' dag lam bzang la / /
legs par 'khrid mdzad mchog la gsol ba 'debs / /
khyod thugs yon tan rgya mtsho'i gter gyur pas / /
legs bshad chos kyi 'od stong rab spros nas / /
ma lus gdul bya'i yid mun sel mdzad pa / /
chos kun rab tu gzigs la gsol ba 'debs / /
khyad par @# / /
khyab bdag rdo rje 'chang dbang gi /
gsung gi zab mo'i gnas kun legs gzigs pas / /
de don snod rung gdul bya'i tshogs rnams la / /
'doms mdzad gla ma mchog la gsol ba 'debs / /
de ltar mdzad pa'i cha shas phra mo yang / /
ji bzhin 'dzin pa'i skye bo ma lus pa'i / /
nyon mongs byin za'i gdung ba sel mdzad pa / /
khyab bdag 'khor lo'i mgon por gsol ba 'debs / /
ji skad bshad pa de bzhin snyigs dus 'dir / /
rgyal ba gzhan gyis btang snyoms mdzad pa rnams / /
thar par 'khrid la gzhan gyi zla bral ba / /
chos kyi rgyal por gyur la gsol ba 'debs / /
de lta bu yi lam bzang gsal mdzad cing / /
mkhas pa kun gyi gcug gi rgyan gyur pa / /
ded dus thub bstan yongs kyi dpal gyur pa'i / /
mgon khyod rdo rje'i khri la rtag tu bzhugs / /
'gro tshogs ma lus thar pa'i grong khyer mchog /
mi gnas myang 'das sa la ma bzhag pa / /
de srid khyod kyi zhabs zung g.yo med par / /
bskal ba rgya mtsho'i bar du bzhugs su gsol / /
'gro tshogs 'di rnams nyon mongs kyis 'grib pas / /
mi shes dbang gis ma rungs bya ba yis / /
thugs rje'i 'jug pa btang snyoms ring spangs nas / /
nam mkha'i bgrod pa ma zad par du bzhugs / /
khyod zhal bum bzang las 'ongs bdun rtsi mchog /
rgyal ba'i gsung rab kun gyi gnad bsdus pa / /
myangs pa tsam gyis 'chi med dpal ster byed / /
rgyun mi 'chad par bdag cag rnams la stsol / /
rgyal ba gnyis pa blo bzang grags pa yi / /
gsung gi gsang ba zab mo'i gces pa'i gnad / /
rab 'byams kun gyi bcud phyung dam pa'i chos / /
rgyun chad med par legs par stsal du gsol / /
de ltar gsung gi gnad rnams legs rtogs te / /
gcig tu dben pa'i gnas su rab bsgoms pas / /
sgyu ma lta bu'i chos kyi gnas lugs kun / /
g.yo med ting 'dzin rgya ru chud par shog /
chos kun spros pa bral ba'i gnas tshul che / /
bde chen rlan gyis spags pa'i 'phrul bsgyur las / /
ngo bo nyid kyi sku sogs rin chen rnams ring min tshe 'dir lag tu lon par shog /
de ltar ma gyur tshe rabs thams cad du / /
khyod zhabs mchod dang khyod gsung nyan pa dang / /
bka' bzhin bsgrubs pas dus kun 'da' byas te / /
bla ma'i dam tshig rtag tu skyong bar shog /
brgyud mar dal 'byor tshang ba'i lus thob nas / /
dge ba'i bshes kyis rtag tu rjes bzung zhing / /
sdig pa'i grogs po'i dbang du mi 'gro bar / /
byang chub sems mchog rtag tu skyong bar shog /
de nas lam bzang lhag ma'i bgrod pa rnams / /
ma lus yongs su rdzogs bar mthar phyin nas / /
rdo rje 'chang dbang go 'phang myur thob ste / /
sems can thams cad yongs su sgrol bar shog /
'di ltar smon dang bde gshegs de yi sras / /
yi dam chos srung dam can rgya mtsho yi / /
bden pa chen po'i mthu las thub pa'i gsung / /
snying po'i mchog 'di phyogs brgyar rgyas par shog /
kha ba can 'dir khams gsum bla ma yi / /
rjes zhugs khrims ldan 'dus pa'i sde rnams kyang / /
'khor lo gsum gyi bya bas dus 'da' zhing / /
bstan pa'i rgyal @# / /
mtshan phyogs bcur sgreng bar shog /
de ltar gyur nas gnas skabs mi mthun pa'i / /
dben dang 'khrug long nang sogs nyer zhi zhing / /
mthu dang ldan pa'i chos srung thams cad kyis / /
nyin mtshan kun tu g.yel med srung gyur cig /
grangs med zhing khams kun dang gangs ljongs 'dir / /
'khod pa'i skye bo mtha' dag dus kun tu / /
bde skyid chos kyi bya bas dus 'das te / /
legs tshogs gong du 'phel ba'i bkra shis shog /
ces pa 'di ni khyab bdag rdo rje sems dpa'i ngo bo rje btsun ngag dbang byams pa rin po ches 'di lta bu zhig dgos zhes bkas bskul ba ltar gang gi slob mar gyur pa \u0f38 shAkya'i dge slong blo bzang dpal ldan ye shes kyis pho brang chen po po ta lar bgyis pa'o / /
! 'phags mchog spyan ras gzigs dang 'od dpag med / /
dur smrig gar gyis rol pa'i rdo rje 'dzin / /
yab sras mchog dang tshe rabs thams cad du / /
mi 'bral gsung gi bdud rtsi rtag 'thung shog /
ces pa dang /
bdag kyang skye ba 'di dang tshe rabs kun / /
nad med stobs dang gzi brjid phun sum tshogs / /
shes rab brtson 'grus la sogs cher 'phel te / /
rgyal ba'i chos tshul ma lus 'dzin par shog /
de gzung nas kyang 'bad pas bsgom pa yis / /
rang rgyud nyon mongs ma lus yongs zad cing / /
lung dang rtogs pa'i yon tan kun rdzogs te / /
bla med byang chub myur du thob par shog /
ces pa 'di ni skyabs mgon dam pa de nyid kyi sku'i tsha bo chos mdzad bskal bzang bstan 'dzin rnam rgyal nas bskul ba ltar \u0f38 shAkya'i dge slong blo bzang dpal ldan ye shes kyis sbyar ba'o / /
! oM swasti /
mchog gsum rgyal ba sbyi dang khyad par du / /
'dod khams dmag zor rgyal mo'i bden mthu yis / /
rje btsun bla ma dpal ldan ye shes zhabs / /
bskal ba'i mthar thug bar du zhabs brtan shog /
der gyur nas kyang gzhan phan 'phrin las sogs / /
nyi zla'i snang ba ji bzhin phyogs kun tu / /
legs khyab dbyar gyi chu bo bzhin rgyas te / /
bzhed don mtha' dag gegs med 'grub par shog /
bdag gis phyag mchod skor ba smon lam sogs / /
bgyis pa'i mthu las tshe rabs kun tu bdag /
rje btsun bla ma mchog dang mi 'bral zhing / /
thams cad gzigs pa'i go 'phang thob par shog /
ces pa 'di ni gye re sde gsar gyi dge slong skal bzang yon tan gyi kha 'don du bskul ngor \u0f38 shAkya'i btsun ba blo bzang dpal ldan ye shes kyis pho brang chen po po ta lar smras ba dge legs 'phel /
! bslu med mchog gsum tshe sbyin rje btsun ma / /
rnam par gyal ma 'chi bdag 'joms mdzad sogs / /
rgyal dang rgyal sras thugs rje'i mthu dbung las / /
'chi med tshe yi dngos grub deng 'dir stsol / /
snyigs dus skye 'gro nyon mongs smag rum ches / /
nyer bsgrib blang dor lam bzang ma rtogs pa'i / /
mun tshogs kun sel thar pa'i go 'phang mchog /
gsal mdzad dpal ldan bla ma zhabs brtan shog /
blo bzang rgyal ba gnyis pa'i legs bshad kyi / /
chu ster las 'ongs dam chos bdud rtsi'i rgyun / /
dus mtha' 'dir yang spel ba'i dpal ldan pa / /
ye shes mtshan ldan bla ma bskal brgyar bzhugs / /
khyod gsung phan bde'i gzhir gyur rna ba'i lam / /
yang dag thos pas sgrib @# / /
gnyis bag chags bcas / /
drungs phyung myang 'das mthar thug bla med kyi / /
rdzogs pa'i byang chub myur du 'grub par shog / /
de ltar ma gyur tshe rabs kun tu'ang / /
dam pa mchog gi zhabs zung nyer bsten nas / /
bka' bzhin bsgrub pas nyin mtshan kun 'das te / /
theg mchog chos la spyod pa'i skal bzang stsol / /
phyag drug chos rgyal dmag zor rnam thos sras / /
dregs pa lcam sring la sogs srung ma'i tshogs / /
chos srung rgya mtshos 'phrin las nyer sgrubs te thub bstan phyogs brgyar dar ba'i bkra shis shog /
ces pa 'di ni tre bo lha mgon sprul sku blo bzang rnam rgyal gyis 'di lta bu zhig dgos zhes bskul ba la brtan nas \u0f38 shAkya'i dge slong blo bzang dpal ldan ye shes kyis sbyar ba'o / /
! blo bzang rigs brgya'i dbang phyug thams cad mkhyen / /
grags pa'i dpal gyis mngon mtho'i gsung gi mdzod / /
dus kyi mtha' 'dir 'dzin pa'i mthu ldan pa / /
rje btsun bla ma'i zhabs la gsol ba 'debs / /
rab 'byams zhing gi rdul gyi grangs nyid las / /
nyer 'das bskal ba'i mthar thug par bzhugs te / /
rgyun mi 'chad pa'i gsung gi bdud rtsi'i char / /
byang chub ma thob par du stsal du gsol / /
de lta bu yi gsung gi gsang ba'i mdzod / /
ma lus bzungs nas thos bsam sgom sgrub kyi / /
don gyi snying po rgyud la myur skyes te / /
ring min thams cad mkhyen pa'i sar bgrod shog /
ces pa 'di ni khe shig than ja sag tshe dpag skyabs kyis bskul ba ltar \u0f38 shAkya'i btsun pa blo bzang dpal ldan ye shes kyis bgyis pa'o / /
! na mo gu ru many+dzu g+ho Sha ya /
phyogs dus kun na byon cing bzhugs pa yi / /
sangs rgyas rang sangs rgyas dang nyan thos sogs / /
skyabs gnas thams cad gcig bsdus rdo rje 'chang / /
rje btsun blo bzang dpal ldan ye shes dang / /
bka' drin mtshungs med skal bzang thub dbang che / /
shAkya'i bstan 'dzin dbang phyug bla ma mchog /
gzhan yang skyabs gsum kun 'dus bdag nyid rnams / /
dbyer med snying gi padmor rtag tu bzhugs / /
rgyal bstan sbyi dang khyad par tsong kha pa'i / /
bstan pa rin chen phyogs brgyar spel ba dang / /
mar gyur 'gro kun lam bzang la 'god phyir / /
mgon po khyod rnams bskal bsgyur bzhugs su gsol / /
bdag kyang skye ba 'di nas tshe rabs kun / /
bla ma mchog khyed rnams dang mi 'bral zhing / /
zhal gyi bum bzang las 'ongs bdud rtsi'i rgyun / /
ngoms med rtag tu myong bar byin gyis rlobs / /
de ltar 'dren mchog rnams kyi gsung gsang gnang / /
ma lus gzung ste legs par bsgoms byas pas / /
theg chen thun mong ba dang rdo rje'i theg /
so so'i rtogs pa ma lus skye bar shog /
de nas tshe 'di nyid la rdo rje 'chang / /
mi slob zung 'jug mngon du gyur nas kyang / /
nam mkha' ji srid mar gyur 'gro ba kun / /
lam bzang la 'god 'phrin las thob par shog / /
bla ma rnams dang rgyal ba sras bcas dang / /
mthu ldan chos srung rgya mtsho'i byin rlabs las / /
bdag gi yid la smon pa'i re ba kun / /
rgya mtsho'i rlabs bzhin nyer 'grub bkra shis stsol / /
zhes pa 'di ni brag g.yabs bka' bcu don ldan gyis bskul ba ltar \u0f38 shAkya'i dge slong blo bzang @# / /
dpal ldan ye shes kyis sbyar ba'o / /
! na mo gu ru /
blo bzang rgyal ba gnyis pa'i legs bshad kyi / /
bdud rtsi'i bum bzang dus kyi mtha' 'dir yang / /
log rtog skyon gyis ma gos 'dzin pa yi / /
dpal ldan ye shes dbang por gsol ba 'debs / /
dam chos rin chen phung pos thugs kyi mdzod / /
phyur bur gtams pas mkha' khyab yid can gyi / /
sgrib gnyis dbul phongs gdung ba kun bsal nas / /
rnam grol 'dod dgu stsol la gsol ba 'debs / /
nam yang 'gyur med ye shes chos dbyings las / /
nges pa lnga ldan 'khor lo'i mgon po cher / /
legs shar 'gro kun rdo rje dzin pa'i sar / /
'khrid mdzad rje btsun bla mar gsol ba 'debs / /
mdo sngags chos tshul zab mo'i sprin zegs rgyun / /
bgrang yas skye rgu'i zhing sar legs phab nas / /
mngon mtho nges legs rmad byung myu gu las / /
kun gzigs 'bras bu myur du smin par mdzod / /
'jam dpal snying po'i ring lugs dri med dang / /
skye rgu'i bde skyid phyogs bcur spel slad du / /
'khor ba ma stongs bar du zhabs brtan cing / /
'phrin las 'dzin ma'i khyon kun khyab par shog / /
bdag dang 'brel thogs kyis mtshon 'gro ba rnams / /
skye 'phreng kun tu 'bral med rjes bzungs nas| |rnam 'dren go 'phang myur du thob pa sogs / /
chos mthun bsam don ma lus 'grub par shog / /
'jig rten spyi dang khyad par 'dzam gling 'dir / /
'thab rtsod nad mug la sogs mi mthun pa'i / /
ming yang mi grag chos 'byor bde skyid la / /
'gro rnams nyin mtshan kun tu spyod par shog /
ces pa 'di ni khal kha g.yas ru ja sag thu rgyal po'i bla ma er te ni mer khan chos rje dka' chen blo bzang rab brtan gyis bskul ba'i ngor \u0f38 shAkya'i dge slong blo bzang dpal ldan ye shes kyis sbyar ba'o / /
! na mo gu ru /
gsang gsum mi zang rgyan gyi 'khor lo yis / /
rab mdzes blo bzang grags bstan dpal yon can / /
gdul bya'i rgyud kyi yid mun kun sel ba'i / /
yon tan cher ldan ye shes dbang por 'dud / /
shAkya'i dbang po'i bka' yi zab gnad kun / /
gcig tu 'khyil ba 'jam mgon bla ma yi / /
legs bshad 'od dkar phyogs brgyar 'gyed mdzad pa'i / /
rje btsun bla ma bskal brgyar zhabs brtan shog / /
khyod thugs snying rje'i chu khur gyis lci ba'i / /
ye shes sprin tshogs glal ba'i sgra dbyangs kyis / /
dus mtha' 'dir yang mos ldan gtsug hud can / /
zhing mchog kun tu dga' ba'i gar byed mdzod / /
bdag kyang skye ba 'di nas tshe rabs kun / /
dam pa'i mgon dang mi 'bral rjes bzungs nas / /
gsung gi bdud rtsi ngoms med rab myong ste / /
zung 'jug rdo rje 'chang dbang myur thob shog / /
dkar phyogs skyong ba'i mthu ldan srung ma dang / /
bdag gis rtse gcig gsol btab mthu rnams kyis / /
legs tshogs bsam pa'i don kun 'bad med du / /
myur 'grub bkra shis rgya mtshos khyab gyur cig /
ces pa 'di ni khal kha dge slong bstan 'dzin rgya mtshos bskul ba la brten nas \u0f38 shAkya'i dge slong blo bzang dpal ldan ye shes kyis sbyar ba'o / /
! oM swa sti /
srid zhi'i bde legs kun gyi gzhir gyur pa / /
phun tshogs 'dab ston @# / /
bzhad pa'i padmo'i tshal / /
rgyal ba'i thugs gsang chu gter las 'khrungs gang / /
rgyas mdzad dpal ldan nyin mo'i mgon por 'dung / /
dus kyi mthar skyes nyon mongs mun tshogs kyis / /
rang rgyud nyer bsgrib 'khor bar rab 'khyams pa'i / /
bdag cag 'gro rnams thar pa'i lam bzang la / /
ma bkod de srid zhabs zung brtan par bzhugs / /
thog med dus nas sgrib gnyis dri ma'i tshogs / /
shin tu zhen pas brnogs pa'i yid kyi gos /
mgon khyod zhal las 'ongs pa'i bdud rtsi'i chus / /
legs bar bkrus nas shin tu dag par mdzod / /
bdag cag sbyin bdag 'khor 'bangs nor dang bcas / /
dbyar gyi mtsho ltar mi nyams gong 'phel te / /
chos dang zang zing 'byor ba cher rgyas nas| |bla med byang chub myur du thob par shog /
khyad par mnyam med shAkya'i rgyal po'i skur / /
chen po la 'os gser sbyangs rgyan gyi tshogs / /
legs par phul dang 'jam mgon bla ma yi / /
ngo mtshar mdzad ba'i bris bzhengs dge 'dun snge| |mchod sogs dge rnams byang chub chen por bsngo / /
bdag sogs deng nas byang chub snying po'i bar / /
mgon khyod mchod dang gtan du mi 'bral zhing / /
nges 'byung byang sems yang dag lta ba sogs / /
lam gyi srog gsum rgyud la rgyas bar shog /
'jig rten khams kyi legs tshogs ji snyed dang / /
rgyal dang rgyal sras byin rlabs ma lus pa / /
gcig tu 'khyil ba'i bkra shis phun tshogs kyis / /
phyogs kun khyab cing bdag la dge legs shog /
ces pa 'di ni 'brong rtse nas kyis chos sde'i byang chub chen por bzang g.yu sogs kyi phras phyug pa'i dbu rgyan /
snyan rgyan /
mgul rgyan /
sku chos sogs phul ba dang /
rje btsun tsong kha ba chen po'i rnam thar bris sku bzhengs pa /
lo ltar chos sde'i 'dus tshogs la rnyed bkur nyin gang re chag med zhu rgyu bcas kyi legs byas rdzogs byang du bsngo ba dang 'brel ba'i ring 'tsho dang rjes 'dzin gyi smon tshig rgyun 'don byas chog ba zhig dgos tshul byung ba ltar ! shAkya'i btsun ba blo bzang dpal ldan ye shes kyis sbyar ba'o / /
~ oM swasti /
'phags pa'i nor bdun dag gis thugs kyi mdzod / /
legs par gtams pa'i dbang phyug rdo rje 'dzin / /
rje btsun blo bzang dpal ldan ye shes la / /
gsol ba 'debs so zhabs pad brtan par bzhugs / /
mgon po khyod la gsol ba 'debs pa yi / /
skal ldan bdag cag byang chub snying po'i bar / /
'bral ba med bar rjes su legs bzung ste / /
gsung gi bdud rtsi ngoms med 'thung bar shog /
rgyal po yum sras btsun mor bcas pa sogs / /
rtag tu dam pa khyod dang mi 'bral zhing / /
chab srid dar rgyas mnga' thang cher 'phel te / /
bsam don ma lus yid bzhin 'grub par shog /
ces ba 'di ni khal kha er te ni sbi shi ral thu ja sag thu rgyal po tshe ring dpal dar gyi bla ma er te ni mer khan chos rjes bskul ba bzhin ! shAkya'i btsun ba blo bzang dpal ldan ye shes kyis bgyis pa'o / /
~ na mo| rnal 'byor dbang phyug khyab bdag blo bzang grags / /
de yi bstan 'dzin blo bzang ye shes zhabs / /
bka' drin zla med bskal bzang rgya mtsho'i dpal / /
blo bzang dpal ldan ye shes la sogs pa / /
rtsa ba'i bla ma rnams la snying @# / /
thag pas / /
lus ngag yid gsum gus pas phyag 'tshal gyi / /
bdag gi lus ngag yid gsum byin rlob la / /
lam gyi srog gsum rtogs par byin gyis rlob / /
rgyal mchog yab sras rnam gnyis bskal brgya'i bar / /
mi 'gyur rdo rje'i khri la g.yo med par / /
legs par bzhugs nas zab dang rgya che ba'i / /
chos kyi 'khor lo dam pa bskor du gsol / /
de ltar don gyi snying po mtha' dag la / /
legs par dmigs nas rtse gcig gsol 'debs kyi / /
bdag dang 'gro ba'i don du cher dgongs nas / /
'khor ba ma stongs bar du bzhugs bar 'tshal / /
khyod zhal las 'ongs dam chos bdud rtsi'i chus / /
bdag rgyud glo bur dri ma legs sbyangs nas / /
rdzogs sangs rgyas kyi dga' ston bla na med| |ring min thob phyir mi 'gyur rnam par rol / /
snying brtse'i gzhan dbang gyur pa'i mgon khyod kyis / /
kun la snyoms pa'i thugs rje bla med pa'i / /
sems can khams kun zad min de srid bar / /
chos nyid ji bzhin khyed kyi mdzad pa mdzod / /
bdag gis lha mchog sgrub dang chos srung la / /
mchod cing bsnyen sgrub bgyis sogs dge ba'i las / /
ji snyed mchis pa ma lus bla ma lha / /
mnyes par bya ba'i sgrub pa'i mchod par 'bul / /
tshul 'di'i mthu las dge ba gang thob pa| |de yis mar gyur lus can kun gyi phyir / /
rdzogs sangs rgyas kyi go 'phang myur 'grub nas / /
thams cad de yis la 'god par shog /
phyag drug mgon po chos rgyal rnam gsum dang / /
'dod khams dbang mo rnam mang thos sras sogs / /
mthu ldan chos srung rgya mtshos bdag yid kyi / /
re 'bras kun 'grub 'phrin las bkra shis stsol / /
ces pa 'di ni shangs dkar po dga' ldan gnyan yod pa dge slong blo bzang 'byung gnas kyis bskul ba ltar ! shAkya'i dge slong blo bzang dpal ldan ye shes kyis sug bris su bgyis pa'o / /
~ na mo gu ru /
dpag yas bskal pa'i sngon nas tshogs gnyis kyis / /
yon tan rgya mtsho goms par byas pa las / /
dus 'dir bdag cag 'dren pa'i dpal gyur pa / /
rje btsun blo bzang dpal ldan ye shes zhabs / /
bdag cag rtse gcig mos pa'i bden mthu dang / /
dkon mchog rin chen rnam gsum thugs rje'i dpung / /
mkha' 'gro chos skyong bsrung ma'i mthu stobs kyis / /
bskal pa brgya phrag mang por zhabs brtan shog /
de yi mthu las bdag cag dgon gnas bcas / /
srid mtha'i bar du mi nub rab rgyas shing / /
mdo sngags bshad sgrub bya bas dus 'das nas / /
khyod gsung bdud rtsi'i ro la spyod par shog /
bdag kyang skye ba 'di nas byang chub bar / /
mgon po khyod dang mi 'bral theg mchog gi /
gsung gsang bla med dam chos nyams blangs pas / /
'phags pa'i nor bdun dag gis rgyud phyug shog /
khyad par dpal ldan bla ma'i mtshan dpe'i sku / /
gsal rdzogs rmad du byung 'di bskrun pa las / /
byung ba'i dge bas gnas skabs tshe ring zhing / /
mthar thug bde ba can du skye bar shog /
ces pa 'di ni 'dar pa drung ram pa blo bzang rgyal mtshan gyis bskul ba ltar shAkya'i btsun pa blo bzang dpal ldan ye shes kyis sbyar ba'o / /
! 'khor lo bde mchog dur smrig gi /
zlos gar bsgyur mdzad 'khor lo'i mgon /
@# / /
blo bzang dpal ldan ye shes la / /
gsol ba 'debs so byin gyis rlobs / /
zhes pa 'di ni dben sa chos kyi pho brang gi rdo rje slob dpon blo bzang brtson 'grus kyis bskul ba ltar \u0f38 shAkya'i dge slong blo bzang dpal ldan ye shes kyis bgyis pa'o / /
! na mo gu ru /
bde legs bdud rtsi'i char chen 'bum phrag brgya / /
kun nas 'bebs mdzad 'chi med tshe'i bdud rtsis / /
bum bzang gang bas 'chi bdag sde 'joms pa / /
tshe dpag med mgon khyod kyis shis pa stsol / /
rje btsun blo bzang rgyal ba'i bstan pa yi / /
dbang phyug dpal gyis thub bstan 'dzin ma'i khyon / /
kun nas 'gengs mdzad 'jam dpal rgya mtsho'i zhabs / /
bskal brgyar bzhugs shing chos kyi 'khor lo bskor / /
dpal ldan 'phrin las bzang po'i 'od dkar 'bum / /
rab bzhad grags gsung ha ri'i ljon shing las / /
ye shes ga pur rgyun mang 'bebs mkhas pa / /
mgon po khyod kyang yun ring zhabs brtan gsol / /
dag la dbang 'byor dmar ser lha yi lha / /
mi zol dur smrig 'chang ba byams pa'i mtshan / /
blo bzang bstan pa'i srog shing mgon po yang / /
yun ring zhabs brtan 'phrin las cher rgyas shog /
bdag kyang ded nas ma 'ongs tshe rabs kun / /
theg mchog bla ma rnams kyis rjes bzungs shing / /
rim gnyis lam gyi rtogs pa mthar phyin nas / /
rgyal ba'i chos tshul ma lus 'dzin par shog /
phyag drug chos rgyal 'dod khams dbang phyug ma / /
zhal bzhi dregs pa lcam sring la sogs pa'i / /
mthu ldan rnams kyis grogs mdzad bkra shis kyis / /
phyogs kun khyab pa'i shis pa 'bar gyur cig /
ces skyabs mgon mchog sprul thams cad mkhyen gzigs chen po dang khyab bdag ngag dbang byams pa rin po che /
kho bo bcas kyi brtan bzhugs 'di lta bu zhig dgos zhes sprul sku blo bzang bstan pa rab rgyas kyis bskul ma mdzad pa ltar ! shAkya'i dge slong blo bzang dpal ldan ye shes kyis sbyar ba'o / /
! na mo gu ru /
bgrang yas bskal par dus gsum phyogs bcu ru / /
byon cing bzhugs dang 'byon pa'i rdzogs sangs rgyas / /
gang+ga'i klung gi bye ma'i grangs 'das pas / /
bslu med bden chen char du bsnyil bar mdzod / /
'dzam gling skye 'gro grangs med khams gsum gyi / /
'gror bcas 'khor ba'i rgya mtsho'i klong 'khor las / /
sgrol mkhas ded dpon rje btsun blo bzang grags / /
bstan pa rgyas mdzad dpal ldan mgon khyod dgongs / /
ye shes mthar thug ting nge 'dzin gyi mes / /
tha mal snang ngo'i mi mthun bung shing kun / /
bsregs shing sbyangs pa'i tshul de bdag cag gi / /
snang ngor stsol la bskal pa rgya mtshor bzhugs / /
mi shigs rdo rje ltar brtan chos kyi sku'i / /
go 'phang mngon du mdzad phyir skye 'chi yi / /
rgud tshogs pha mthar bskrad pa'i dga' ston de / /
bdag cag rnams kyis myong ba'i skal bzang sbyin / /
stobs bcu'i 'khor lo rnon pos 'chi bdag sde'i / /
lus srul rnam par bcom pa'i gom stobs kyis / /
rgyal bstan sa gsum khyab la mnga' bsgyur bas / /
mi shigs rdo rje'i khri la brtan par bzhugs / /
myangs pa tsam gyis zag med bde ba'i ro / /
thob byed stobs bcu mnga' ba'i g.yos mngags mkhan / /
mgrin pa'i @# / /
'du byed las byung bde ster zas / /
mgon po khyod kyis chad med kun la brims / /
bdag cag skye zhing skye bar dam pa khyed / /
gsung gsang 'dzin pa'i sras kyi thu bo'i lus / /
bzungs nas rdo rje 'chang gi go 'phang mchog ring min myur du thob par byin gyis rlob / /
phyag drug las gshin zhal bzhi dregs pa'i gtso / /
lcam sring la sogs mthu ldan chos srung gi / /
nus mthus bdud rigs dgra sde drungs phyung nas / /
dpal ldan bkra shis kun nas rgyas par shog /
ces pa 'di ni khal kha ching so chug thu no mon han gyi gsung gis bskul ba ltar /
! shAkya'i dge slong blo bzang dpal ldan ye shes kyis sbyar ba'o / /
! na mo gu ru /
rnam dag bde chen ye shes chos sku'i dbyings / /
lha lam yangs las dur smrig 'dzin pa'i gar / /
legs par bsgyur mdzad blo bzang grags pa'i dpal / /
sras kyi thu bor bcas pas dge legs stsol / /
'dzam gling thub bstan pad tshal ma lus pa / /
phyogs brgyar spel mdzad dpal ldan nyin mo'i mgon / /
bdag cag gdul bya'i dpal du shar ba gang / /
srid mtha'i bar du yun ring zhabs brtan shog /
dpal stug gsung gsang dam chos bdud rtsi'i rgyun / /
'gro la chad pa med par stsol ba la / /
sngon gyi dam bca'i thugs bskyed cher dgongs te / /
thugs rje'i 'od zhags ring por spro bar mdzod / /
bdag cag sbyin bdag mi nor bltos par bcas / /
tshe dang bsod nams dpal 'byor kun rgyas shing / /
rje btsun bla mas 'bral med rjes bzung ste / /
myur du rdzogs pa'i byang chub 'grub par shog /
dam can chos skyong srung ma mthu stsal can / /
dkar phyogs skyong ba'i lha klu la sogs pa / /
kun gyis grogs mdzod bkra shis rgya mtsho'i dpal / /
phyogs bcur khyab pa'i dge legs 'bar gyur cig /
ces pa 'di ni 'bar tu su da las pas se rnam rgyal tshe ring gis bskul ba'i ngor ! shAkya'i dge slong blo bzang dpal ldan ye shes kyis sbyar ba'o / /
! oM bde legs su gyur cig /
dam chos legs bshad sgra dbyangs brgya phrag dag /
phyogs kun khyab par sgrog pa'i dpal ldan pa / /
ye shes snang ba'i 'od zer bye ba brgya / /
'gyed mkhas rje btsun bla mar gsol ba 'debs / /
grangs med zhing rdul mnyam pa'i bskal pa'i bar / /
mgon khyod mi shigs g.yung drung ltar bzhugs nas / /
zab rgyas chos kyi 'khor lo bar ma chad / /
legs par bskor ba'i skal bzang dga' ston stsol / /
skye ba 'di nas bzung ste byang chub bar / /
bdag sogs 'gro kun khyed kyis rjes bzungs te / /
thams cad mkhyen pa'i go 'phang thob nas kyang / /
yid bzhin nor ltar re ba skong gyur cig /
ces ba 'di ni lcags ri rig byed gling gi mkhan zur em chi blo bzang 'jam dbyangs kyis bskul ba ltar ! shAkya'i btsun pa blo bzang dpal ldan ye shes kyis sug bris su bgyis pa'o / /
! na mo gu ru /
kun khyab snang ba bye ba'i 'od zer gyis / /
rgyal bstan 'dab ma brgya ba phyogs dus kun / /
legs par bzhad mdzad rgyal ba'i ring lugs dag /
rgyas mdzad dpal ldan bla mar snying nas 'dud / /
legs lam kun tshang dge 'dun 'dus pa'i rje / /
btsun pa'i brtul zhugs bzang po'i mchog gyur cing / /
blo bzang rgyal @# / /
pa'i bstan pa'i dpal ldan pa / /
ye shes mtshan can mgon khyod spyi bos mchod / /
'phrog byed 'gying ba brgyad kyi dpung pa la / /
brten pa'i gdan mchog 'gyur med g.yung drung can / /
zhabs sen 'od chags bskal ba bye ba brgyar / /
cung zad tsam yang mi g.yo brtan par bzhugs / /
sems can mtha' ni nam mkha'i ut+pal phon / /
rjes 'gror ma byas de srid mgon po khyod / /
zhing khams gzhan gyi rol rtsed dam pa la / /
ma chags phyogs 'dir rtag tu rol par mdzod / /
tshe mtha' yas pa'i ngo bo'i bdud rtsi'i rgyun / /
gnyis spang phyur bur gang ba'i ka la sha /
'chi med gang+ga'i klung gi nyal 'gro kun / /
mi 'chang rtag par rgyu ba'i thugs bskyed gsol / /
bdag kyang deng nas tshe rabs thams cad du / /
mgon po khyod dang mi 'bral rjes bzung zhing / /
theg pa mchog la chang med longs spyad nas / /
zung 'jug rdo rje 'chang dbang myur 'grub shog /
dpal mgon sde lnga lha mo rnam pa gsum / /
la sogs lha tshogs mthu ldan nus pa las / /
yid la re ba'i 'bras bu ma lus pa / /
'bad med lhun gyis 'grub pa'i bkra shis shog /
ces pa 'di ni rnga yan rdo ra'i chos rje rnying pa dka' chen blo bzang tshe ring gis bskul ba'i ngor ! shAkya'i dge slong blo bzang dpal ldan ye shes kyis sbyar ba'o / /
! na mo /
tshe yi bcud kyis gtams pa'i ka la sha /
ye shes rang bzhin mnyam gzhag steng na 'dzin / /
'gro la 'chi med 'dod dgu'i mchog ster ba / /
'khor tshogs rgya mtshos shis pa char du bsnyil / /
rab dkar dge legs bye ba'i rin chen tshogs / /
phyur bur gnas pa'i sku yi za ma tog /
snying por bcas pa'i sku gsum rdo rje'i khams / /
gcig tu byin rlob 'jigs pa'i dngos po spong / /
dri bzhon kun 'khor dbyings la ji lta ba'i / /
thogs med 'phrul bsgyur rel pas skad cig ma'i / /
gnas lugs chos kyi sku la dper 'gran pa'i chos su gzugs sku mdzad de bskal brgyar bzhugs / /
rje btsun mgon khyod blo bzang rgyal ba yi / /
chos tshul nor gyis phyug pa'i dpal ldan pa / /
de las bdud rtsi'i cha shas ji lta bar / /
ye shes thob phyir 'gro la bgo shar phyin / /
rnam dkar 'di dang 'chi med de zos pas / /
zag bcas nyer len phung po'i rdo ba rnams / /
chos longs sprul sku'i gser gyi rang bzhin du / /
bsgrub pa'i skal bzang 'od zer myur 'gyed shog /
bde gshegs snying po sems can kun la gnas / /
rgyal ba rnams ni spang rtogs mtha' ru phyin / /
bden pa gang des yid smon ma lus pa / /
'bad med lhun gyis 'grub pa'i bkra shis shog /
ces pa 'di ni dpe thub rab 'byams pa chos rje ye shes tshe brtan gyis dgos zhes bskul ba ltar ! shAkya'i dge slong blo bzang dpal ldan ye shes kyis sbyar ba'o / /
! na mo gu ru /
dpag med bskal par legs goms tshogs gnyis kyi / /
mthu dpal phun sum tshogs las nyer bskrun pa'i / /
gzugs sku dbang gi rgyal po bskal brgya'i bar / /
mi 'gyur rdo rje'i khri la brtan par bzhugs / /
blo bzang rgyal ba'i legs bshad bye ba brgya'i / /
dpal ldan ye shes me lces nyon mongs bsreg /
gdul bya rnams la lam bzang stsol mdzad pa / /
'dren mchog bla ma mchog la snying nas 'dud / /
bdag @# / /
ni tshe 'di nas bzungs byang chub bar / /
nges 'byung byang sems yang dag lta ba dang / /
rim gnyis lam gyi gnad dang mi 'bral zhing / /
legs par goms nas bgrod pa mthar phyin shog /
khyad par ma 'ongs byang phyogs sham+b+ha lar / /
rigs ldan 'khor gyi thu bor gyur nas kyang / /
phyi nang gzhan gsum kla klo drungs phyung ste / /
phyi nang gzhan gsum dus 'khor thob par shog /
ces pa 'di ni ri khrod pa dge slong bsam gtan rgyal mtshan gyis 'di lta bu zhig dgos zhes bskul ba la brten nas \u0f38 shAkya'i dge slong blo bzang dpal ldan ye shes kyis sbyar ba'o / /
! na mo gu ru many+dzu g+ho ShA ya /
rab yangs phyogs bcu'i rgyal ba kun gyi gtso / /
rdo rje 'chang dbang longs spyod rdzogs pa'i sku'i / /
bden chen mthu las deng 'dir 'dod pa'i don / /
ma lus 'grub pa'i dge legs char du bsnyil / /
phun tshogs yon tan kun gyi gter gcig bu / /
rje btsun blo bzang rgyal ba'i gsung rab kun / /
legs bshad dpal dang ldan pas spel mdzad pa / /
ye shes mtshan can mgon khyod nye bar dgongs / /
shAkya'i dbang po'i gsung gi gsang ba kun / /
'jam dpal snying bos gcig tu bsdoms gyur ba'i / /
mdo sngags rgya mtsho'i rgyun bzang 'dzin pa'i phyir / /
bskal ba rgya mtshor mi nub brtan par bzhugs / /
nyi ma 'char ka'i mig ldan dpung pa'i shugs / /
stobs chen 'chang ba'i gdong lnga'i phrag pa la / /
legs brten rdo rje'i khri la 'gyid chen gyis / /
g.yo med bzhugs te chos kyi 'khor lo bskor / /
bstan 'gror sman pa'i bzhed pa'i don thams cad / /
legs par 'grub cing dam pa'i chos kyi sgra / /
sgrog la bar gcod rdul phran tsam gyi cha / /
'byung bar ma gyur legs tshogs kun 'phel shog / /
gzhan yang 'phrin las 'od dkar bye ba brgyas / /
mu mtha' yas pa'i zhing khams kun khyab nas / /
'gro kun phan dang bde ba'i lam mchog tu / /
bgrod pa'i shul lam bzang po nye bar phye / /
rgyal ba sras bcas byin rlabs zab mo dang / /
dam can chos srung rnams kyi gzi brjid las / /
re 'bras don dang ldan cing bkra shis pa'i / /
legs tshogs brgya phrag kun nas 'bar gyur cig /
ces pa 'di ni rda yan rdo ra'i chos rje dka' chen blo bzang mtha' yas kyis 'di lta bu zhig dgos zhes bskul ba'i ngor \u0f38 shAkya'i dge slong blo bzang dpal ldan ye shes kyis sbyar ba'o / /
! na mo swasti /
rab yangs lha lam gang ba'i dkyil 'khor gtso / /
'chi bdag rgud mun sel mdzad tshe dpag med / /
thogs pa med pa'i rdzu 'phrul bden chen gyis / /
mi 'gyur bde chen bdud rtsi char du bsnyil / /
nyon mongs bud shing bden med stong pa nyid / /
rdo rje'i me lces bsregs sbyangs rab 'byor che / /
stong gzugs mngon gyur 'jam dpal grags pa sogs / /
'phreng bar spel rnams byin rlabs deng 'dir phob / /
'od mtshan dpag med bka' btags brjid bag gis / /
sbyangs yon bcu gnyis dpung can tshul khrims kyi / /
cod pan g.yo ba'i rgyal phran 'dus pa'i sder / /
chos kyi bka' yis dbang bsgyur mgon khyod dgongs / /
gnyis 'thung mdongs ldan gdong lnga sprin gyi shugs / /
stobs chen 'degs pas spa ba'i dar zab dang / /
pad zla nyi ma'i stang du mi 'gyur @# / /
ba'i / /
sku yi ngo bor rtag tu dgyes bzhin rol / /
rab dkar chu 'dzin phung bo mu tig gi / /
chu rgyun g.yo bas sa lu'i snye ma bzhin / /
gdul bya'i kun bzod byang chub 'bras kyi ljon / /
tshim byed chu khur can de khyod du bas / /
de phyir gzhan ngo'i snang tshul rab rib la / /
nye bar sdud pa'i zol sbyor legs spangs nas / /
rje btsun blo bzang rgyal ba'i bstan pa la / /
dpal ngang ldan pa'i ye shes spel slad bzhugs / /
mi brtan chos tshul 'dam bu'i nags tshal rnams / /
rdzu 'phrul rkang bzhi'i glang po'i stobs chen gyis / /
lhag med bcoms nas bskal pa rgya mtsho'i bar / /
zhabs pad brtan cing chos kyi sgra chen sgrogs / /
thugs kyi ka la sha las phyur pa'i bcud / /
zhal gyi sgros bzang yur ba las babs pa'i / /
mngar ba'i yan lag brgyad ldan bdag cag gis / /
'thungs pas nyon mongs ljan ljin ma lus khrus / /
dge 'dis 'gro ba spyi dang khyad par du / /
rigs rus cho 'brang rgyan gyis brjid pa'i lha / /
dkon mchog bkra shis 'khor 'bangs mi nor kun / /
rtag tu bde legs 'bar zhing rgyas par shog /
gnas skabs tshe ring longs spyod nyer 'phel zhing / /
bsam don ma lus chos bzhin 'grub pa dang / /
mthar thug rnam mkhyen rgyal ba'i go 'phang che / /
'bad med lhun gyis 'grub par byin gyis rlobs / /
khyad par nag phyogs bdud sde kla klo'i dpung / /
'joms phyir mi rje rigs ldan drag po che / /
rgyal bstan spel slad rngams brjid dar gyi ru / /
bsgrengs tshe gsung myangs rdo rje'i lam thob shog /
phyag drug mgon dang chos kyi rgyal po yis / /
re ba'i 'bras bzang 'grub la bar gcod pa'i / /
gnod byed 'byung po ma lus rdul brlag nas / /
bsam don yid bzhin 'grub pa'i dngos grub stsol / /
phyogs dus gang na bkra shis ji snyed cig /
mchis des 'gro ba ma lus la khyab nas / /
bde legs rgya mtsho 'bar zhing legs pa'i tshogs / /
kun nas khyab cing shin tu dge gyur cig /
ces pa 'di ni rigs dang rus dang cho 'brang dang dad pa sogs yon tan du ma'i stobs kyis phyug cing /
legs byas mthu las grub pa'i dpung gi tshogs kyis 'khor 'bangs rnams chos bzhin skyong ba'i jun dbang dkon mchog bkra shis kyi bzhed pa bzhin \u0f38 shAkya'i rgyal po'i bka' btags kyi rgyal mtshan 'chang ba'i dge slong blo bzang dpal ldan ye shes kyis gzims chung yid dga' chos 'dzin du sug bris su bgyis pa'o / /
! na mo gu ru many+dzu g+ho ShA ya /
phun tshogs nyin byed bye ba'i dkyil 'khor bzhin / /
'jig rten mi shes smag rum kun 'joms shing / /
rdo rje'i ting 'dzin thugs la mnga' 'byor ba / /
rje btsun blo bzang mgon khyod deng 'dir dgongs / /
rab 'byams zhing rdul grangs las 'das pa yi / /
rgyal ba kun gyi mkhyen brtse ma lus pa / /
gcig bsdus 'jam dbyangs bla ma'i legs bshad rnams / /
phyogs brgyar spel phyir mgon khyod zhabs brtan shog /
rje btsun bla ma dam pa tsong kha pa'i / /
bstan pa rin chen phyogs dang gnas skabs kun / /
mi nub yar ngo'i zla ltar 'gyur ba'i ched / /
chos kyi char rgyun rgyun chad med par stsol / /
thos bsam legs bshad nor bu 'dus pa'i gling / /
srid @# / /
mtha'i bar du mi nyams dar zhing rgyas / /
'khor lo gsum gyi bya bas dus 'da' zhing / /
chos dang dpal gyi 'byor pa cher rgyas shog /
tshe rabs kun tu dmag zor rgyal mo yis / /
dgyes bzhin rjes su bzung ste bsam don rnams /
'bad med lhun 'grub bar gcod nyer 'tshe'i rgyun / /
kun zhi bkra shis dge legs char du bsnyil / /
zhes pa 'di ni thos bsam legs bshad nor bu'i gling pa'i rje zhal snga nas ye shes chos 'dzin dang spyi sa bcas nas lcags sprul kArti ka'i zla ba'i dmar phyogs kyi tshes bcu gsum la thos bsam gling grwa tshang du ngos 'bod bgyis te ring 'tsho'i rten 'brel bsgrigs skabs 'di lta bu zhig dgos zhes bskul ba ltar \u0f38 shAkya'i dge slong blo bzang dpal ldan ye shes kyis sbyar ba'o / /
! legs lam stong gsum kun tu 'od zer gyis / /
cha shas phra mo yis kyang dge legs 'bum / /
'gyed mdzad mnyam med shAkya'i rgyal po yis / /
legs tshogs ma lus deng 'dir stsal du gsol / /
ston pa mtshungs med gang gi sras kyi mchog /
gnas brtan rab 'byor byang phyogs ka lA pa'i sa skyong 'jam dpal grags sogs dngos brgyud kyi / /
dpal ldan bla ma rnams la snying nas 'dud / /
'jam dpal rdo rje blo bzang grags pa'i dpal / /
gang gi gsung gsang ma lus dus kyi mthar / /
'dzin cing spel phyir dur smrig zlos gar can / /
mgon khyod phyogs dus kun tu rgyal gyur cig /
ches dkar bdud rtsi'i gzegs ma lta bu'i bcud / /
chos kyi ro zhim 'bab pa'i yon tan gyi / /
char rgyun dbab pas bdag lus ngag yid kyi / /
nyes tshogs dri ma 'khrud phyir bskal brgyar bzhugs / /
'gyur med rdo rje g.yung drung gyis spa ba'i / /
stan mchog stobs ldan gdong lngas brjid pa'i khrir / /
bskal brgyar mi g.yo rtag tu brtan bzhugs nas / /
zab rgyas chos kyi char chen 'bebs par mdzod / /
bdag sogs deng nas tshe rabs kun tu mgon / /
rje btsun blo bzang dpal ldan ye shes khyed / /
dge ba'i bshes su bsten cing gsung gi don / /
legs par myangs te zung 'jug sku thob shog /
yul phyogs 'dir yang nad yams mu ge dang / /
'khrug rtsod la sogs nyer 'tshe rgyun chad cing / /
chos dang srid kyi 'byor pa cher rgyas te / /
bsam don mtha' dag yid bzhin 'grub par shog /
'dis mtshon dge ba'i mthu las myur du bdag /
rdzogs pa'i sangs rgyas byang chub rdo rje'i sku / /
thob ste mar gyur 'gro kun lam de la / /
legs par 'god pa'i bkra shis 'bar gyur cig /
ces pa 'di ni tre bo phun tshogs rab brtan /
chos mdzad rab 'byams pa chos ldan /
bsod nams dar rgyas sogs kyis bskul ba ltar \u0f38 shAkya'i dge slong blo bzang dpal ldan ye shes kyis sbyar ba'o / /
! na mo gu ru /
rab yangs legs byas bye ba'i chu 'dzin las / /
byin can bden pa'i char brgya 'beb mkhas pa / /
phyogs bcu'i rgyal ba sras bcas bden mthu las / /
bdag gi 'dod don ma lus 'grub par mdzod / /
'od zer kun nas 'phro ba'i legs byas brgya / /
spel mdzad 'jam mgon blo bzang rgyal ba yi / /
byin chen nor gyis phyogs 'dir gang ba yi / /
'byor dang bkra shis ma lus stsal du gsol / /
rje btsun blo bzang grags pa'i gsung gi dpal / /
ma @# / /
lus ldan pa'i snang byed ye shes gzi / /
thub dbang legs bshad khor yug tu 'phro ba'i / /
mgon khyod bskal pa rab 'byams rtag tu bzhugs / /
bdag kyang gnas skabs tshe ring nad med cing / /
yid kyi 'dod don ma lus 'grub pa dang / /
mthar thug rdzogs pa'i byang chub legs thob ste / /
'gro kun de yi sa la 'god par shog /
nam mkha'i khyon kun khyab pa'i sangs rgyas dang / /
bkra shis lha mo grangs med glu len pas / /
me tog char chen bsnyil bas dge legs 'bum / /
bkra shis rgya mtsho kun nas 'phel rgyur cig /
ces pa 'di ni khal kha ja sag thu rgyal po'i bla ma nor bu dga' ldan pa chos rje dka' chen da'i ching no mon khang blo bzang gis bskul ba'i ngor \u0f38 shAkya'i dge slong blo bzang dpal ldan ye shes kyis sbyar ba'o / /
! na mo gu ru /
rab 'byams rgyal kun mkhyen brtse gcig bsdus pa / /
mkhyen rab dbang phyug rje btsun 'jam pa'i dbyangs / /
dur smrig gar gyis rnam rol tsong kha pas / /
dge legs zab yangs rgya mtshor bzhad par mdzod / /
blo bzang grags bstan dpal gyi cha shas kun / /
yongs rdzogs rab tu rgyas pa'i 'od dkar ldan / /
ye shes bsil zer bye ba brgya 'gyed pa'i / /
mgon khyod bskal pa rgya mtshor zhabs brtan shog /
mi mjed zhing khams dpag med pha yi mthar / /
sna tshogs sprul pa'i gar gyis rnam rol pa'i / /
rje btsun snang mtha' yas pa'i sku yi ngor / /
rtag brtan rdo rje'i g.yung drung khams su bzhugs / /
rdul phran tsam gyi chas kyang ma rig pa'i / /
mun nag sel ba'i skal bzang sbyin byed pa'i / /
dam chos bdud rtsi'i ro yis 'gro ba kun / /
tshim par 'gyur ba'i bka' drin stsal du gsol / /
ston pa mtshungs med gang gi gsung dam pa / /
legs bshad dbyar gyi rda bsang mthon po yis / /
'gro kun shes nyon gnyid las myur bslangs te / /
dam pa'i bde ba mchog rab stsol bar mdzod / /
'jam mgon bla ma'i gsung rab ma lus pa / /
sri zhus mchod pa'i rgyal blon 'khor 'bangs bcas / /
srid mthar mi nyams legs par rgyas gyur te| |rgyal ba'i bstan pa mchog tu bkur bar shog /
tshe dpag yid bzhin 'khor lo rnam rgyal ma / /
yid bzhin nor bu la sogs mthu stobs kyis / /
bdag gi re ba'i 'bras bu ma lus pa / /
myur du 'grub pa'i bkra shis dam pa stsol / /
zhes pa 'di ni har gdong mi tshan nas 'di lta bu zhig dgos zhes bskul ba ltar ! shAkya'i dge slong blo bzang dpal ldan ye shes kyis sbyar ba'o / /
! phul byung blo gros zad mi shes pa'i dpyid / /
rtag brtan rdo rje'i khams su rab brtan pa / /
bzang po'i mdzad pa phyogs bcur rgyas pa'i dpal / /
yongs rdzogs ldan pa'i mgon la gsol ba 'debs / /
stobs bcu mnga' ba'i gsung rab ma lus pa / /
'dzin skyong spel ba'i blo gros dpal phyug pa'i / /
'dren pa khyod kyi thugs rje'i lcags kyu yis / /
bdag cag byang chub snying po'i bar du bzungs / /
khyad par tshe 'di'i snang ba 'gags pa'i tshe / /
mgon khyod rgyal sras brgyad kyi 'khor tshogs bcas / /
nye bar bsus shing gsung gis dbugs phyung ste / /
zhing mchog bde ba can du 'khrid par mdzod / /
de nas zhing khams @# / /
mu mtha' grangs med par / /
mtha' yas rgyal ba'i zhal bzang mngon gyur te / /
theg mchog chos kyi dga' ston cher myongs nas / /
'gro ba ma lus sangs rgyas sar 'god shog /
ces pa 'di ni nang so dge slong blo bzang dga' ba /
dge slong thon ye shes blo ldan /
dge slong thon blo bzang rig grol bcas kyis bskul ba ltar \u0f38 shAkya'i dge slong blo bzang dpal ldan ye shes kyis sbyar ba'o / /
! oM swastaM /
blo bzang rgyal kun mkhyen brtse gcig bsdus pa / /
gang gi sgyur 'phrul gsang ba zab mo'i gnad / /
spel la mkhas btsun bzang po'i dpal ldan pa / /
ye shes mtshan can mgon la gsol ba 'debs / /
bdag ni skye ba 'di nas tshe rabs kun / /
dam pa'i mgon po khyod dang mi 'bral zhing / /
legs bshad bdud rtsi'i chu rgyun rab 'thungs nas / /
'gro la phan bde'i khur chen 'khyer bar shog /
khyod gsung las skyes yon tan tshogs chen po / /
'dzin cing 'chad dang spel bar byed pa la / /
rgyal ba'i sras po spyi dang khyad par du / /
'jam pa'i dbyangs dang blo gros mtshungs par shog /
don rnams bsgom zhing tshig rnams rab bzung ste / /
phyogs bcu'i 'gro ba rnams la gdams pa'i mthus / /
de dag ma rig mun tshogs rab bsangs te / /
rgyal ba'i go 'phang mchog la 'god par shog /
mchog gsum rgyal ba rgya mtsho bstan bsrung dang / /
dkar phyogs bstan la dga' ba'i lha rnams kyis / /
bdag gi re ba'i 'bras bu ma lus pa / /
myur du 'grub pa'i bkra shis dam pa stsol / /
zhes pa 'di ni khal kha g.yas ru thong ga lag lha btsun dge slong ngag dbang 'jam dbyangs kyis bskul ngor \u0f38 shAkya'i dge slong blo bzang dpal ldan ye shes kyis sbyar ba'o / /
! na mo /
rje btsun blo bzang dpal ldan ye shes zhabs / /
gang du bzhugs dang gang du 'tshang rgya ba / /
mdzad pa'i rol pa ji ltar ston pa der / /
bdag kyang skye zhing gsung la spyod par shog /
ces pa 'di ni mer rgan chos rje gu shri dge slong blo bzang snyan grags kyis 'di lta bu zhig dgos zhes bskul ba ltar \u0f38 shAkya'i dge slong blo bzang dpal ldan ye shes kyis sbyar ba'o / /
! oM swastaM /
ngag gi dbang phyug 'jam dbyangs mkhyen pa'i gter / /
blo bzang grags pa'i gsung gi dpal ldan pa / /
ye shes 'jug ba dus las mi 'da' ba'i / /
skyabs mgon dam pa 'i zhabs la gsol ba 'debs / /
mgon khyod zhing khams ji lta ji snyed dang / /
rgyal dang rgyal sras spyod tshul gang ston pa / /
de der bdag kyang skyes nas khyod kyi gsung / /
bdud rtsi mchog de ngoms med 'thung par shog gsung gi gsang ba zab mo'i gnad rnams kun / /
rang gis gzung zhing gzhan la gdams pa'i mthus / /
sdug bsngal gyis mnar 'gro ba'i tshogs thams cad / /
'khor ba'i rgya mtsho che las sgrol bar shog /
deng nas brtsams te tshe rabs thams cad du / /
'bral med mgon po khyod kyis rjes bzungs nas / /
ji ltar 'tshams pa'i chos kyi bdud rtsi'i char / /
dbab pas nyon mongs ma lus zhi bar mdzod / /
bstan bsrung rgya mtshos bdag gi re 'bras kun / /
legs par 'grub pa'i mthun rkyen grogs mdzad nas / /
bar gcod bdud rigs ma lus drungs phyung zhing / /
bkra shis bde legs rgya mtsho bzhad par mdzod / /
ces pa 'di ni gzhi gnas mi tshan gyi grwa rigs dka' chen dge 'dun chos 'phel dang bde legs phun tshogs gnyis kyis bskul ba ltar \u0f38 shAkya'i dge @# / /
slong blo bzang dpal ldan ye shes kyis sbyar ba'o / /
! na mo gu ru /
blo bzang legs bshad bye ba'i dpal ldan pa / /
ye shes sgyu mas 'gro ba'i re ba skong / /
dus kyi mtha' 'dir dur smrig gar 'dzin pa / /
rje btsun bla ma'i zhabs la gsol ba 'debs / /
deng nas brtsams te tshe rabs thams cad du / /
mgon po khyod dang mi 'bral rjes bzungs nas / /
legs bshad gsung gi bdud rtsi rab myangs te / /
rnam mkhyen rgyal ba'i go 'phang thob par shog /
de ltar ma gyur tshe rabs kun tu yang / /
khyod kyis rtag tu dge ba'i bshes mdzad de / /
nyon mongs ma lus rab tu bcil mdzad nas / /
rnam par grol ba'i sa la reg par mdzod / /
chos dbyings rnam par dag cing bslu ba med / /
kun rdzob rten 'brel nyams brgya 'char ba'i mthu'i / /
bden pa gang gis bdag gi 'dod pa'i don / /
'grub pa'i gnas las cung zad 'da' ma gyur / /
bdag gis bsten cing bsgrub pa'i bsrung ma'i tshogs / /
kun gyis bdag gi re ba'i 'bras bu 'di / /
myur du 'grub cing bsam pa'i don ma lus / /
'bad med 'grub pa'i 'phrin las dam pa mdzod /
ces pa 'di ni drung ram pa blo bzang dge 'dun gyis bskul ba ltar \u0f38 shAkya'i dge slong rig pa 'dzin pa blo bzang dpal ldan ye shes kyis sbyar ba'o / /
! rab 'byams rgyal ba rgya mtsho'i bden chen mthus / /
bdag gis ji ltar smon pa'i re ba kun / /
ring por mi thogs legs par 'grub pa yi / /
bslu ba med pa'i dge legs stsal du gsol / /
chos kun gnas lugs bden par grub pa'i cha / /
rdul tsam med pa'i chos nyid bden pa dang / /
stobs bzhi'i mthu las sngon bsags sdig pa'i 'bras / /
ma lus chos kyi dbyings su byang gyur cig /
deng nas brtsams te phyi ma'i tshe rabs kun / /
dam pa'i mgon po khyod dang mi 'bral zhing / /
legs par bshad pa'i dam chos bdud rtsi'i rgyun / /
ngoms med dad pa'i snyim pas 'thung bar shog /
khyad par ma 'ongs byang phyogs sham+b+ha lar / /
rigs ldan drag po'i rngam brjid dpung tshogs kyis / /
kla klo'i rgyun bcom rgyal bstan dga' ston che| |legs par spel tshe rjes su bzung du gsol / /
de'i tshe rigs ldan gsung gi gsang ba che / /
myangs pa'i mthu las rdzogs sangs rgyas stong gzugs / /
mngon du gyur nas 'gro ba ma lus pa / /
theg mchog de yis la 'god par shog /
bdag la thugs rjes dgongs pa'i sangs rgyas dang / /
byang chub sems dpa' nyan thos rang rgyal che / /
dpa' bo mkha' 'gro dam can chos srung gis / /
re 'bras don dang ldan pa'i dngos grub stsol / /
zhes pa'i smon tshig dge legs 'dod dgu 'byung ba'i char 'bebs zhes bya ba 'di ni \u0f38 'jam dbyangs gong ma chen po'i lung gis mdags pa'i hal ha'i khe thur kha swA dur ching dbang tshe brtan skyabs kyi gsung gis bskul ba ltar \u0f38 shAkya'i dge slong blo bzang dpal ldan ye shes kyis sbyar ba'o / /
! na mo gu ru /
blo bzang shes bya'i pha mtha' ma lus pa / /
grags pa'i 'od kyis phyogs bcu'i zhing kun tu / /
mu mtha' yas bar kun tu spel mdzad pa / /
rje btsun blo bzang rgyal par gsol ba 'debs / /
pad dkar 'dzin pa ngur smrig gar rol can / /
bde can mgon po mi yi rnam rol can /
@# / /
yab sras brgyud par bcas pa thams cad la / /
rtag tu dang ba'i yid kyis gsol ba 'debs / /
bdag gi lus ngag yid gsum dwang ba yis /
yab sras rnam gsum 'khor dang bcas pa la / /
gsol ba btab pas re ba'i 'bras bu bzhin / /
tshe rabs kun tu mi 'bral rjes su bzungs / /
stobs bcu mnga' ba'i go 'phang dam pa der / /
ma reg de srid dam pa'i mgon rnams dang / /
mi 'bral gsung gi bdud rtsi rtag myangs nas / /
de don bsams shing legs par bsgrub par shog /
phyogs bcu'i rgyal ba sras bcas bden pa'i mthus / /
ji ltar smon pa'i don rnams ma lus pa / /
'bad pa med par lhun gyis grub nas kyang / /
re ba'i 'bras bu yongs su rdzogs par shog /
de nas byang chub shing dbang drung 'khod de / /
yid srub bdag po sde dang bcas ba'i dpung / /
ma lus drungs nas phyung ste rdzogs sangs rgyas / /
go 'phang dam pa mngon du byed par shog /
de ltar rdzogs sangs rgyas kyis thob nas / /
'gro ba ma lus go 'phang de nyid la / /
legs par bkod de mar gyur sems can kun / /
zag med bde ba'i dpal la spyod gyur cig /
ces pa 'di ni khal kha cang cun swA dur ching dbang tshe brtan skyabs kyi zhabs gras kyi sngags ram pa blo bzang brtan pas bskul ba ltar \u0f38 shAkya'i dge slong blo bzang dpal ldan ye shes kyis sbyar ba'o / /
! blo bzang rgyal ba kun gyi dam chos kun / /
'dzin mdzad dpal dang ldan pa'i 'od zer can / /
ye shes 'jug pa mchog gis rol mdzad pa'i / /
dpal ldan bla ma'i zhabs la gsol ba 'debs / /
mgon khyod thugs rje'i lcags kyus nyer bzungs nas / /
tshe bsod dpal 'byor snyan grags gong du 'phel / /
sgrib byang tshogs gnyis dpal gyis nyer mtho nas / /
'dod don thams cad yid bzhin 'grub par mdzod / /
ces pa 'di ni tshe dang ldan pa dge 'dun dar rgyas gyi kha 'don du \u0f38 shAkya'i dge slong blo bzang dpal ldan ye shes kyis sbyar ba'o / /
! oM swa sti /
yid bzhin nor bu bum bzang dpag bsam shing / /
ji bzhin 'gro ba'i re ba skong mdzad pa / /
dngos grub 'dod pa 'jo ba'i yid bzhin nor / /
zla med bla ma'i zhabs la gsol ba 'debs / /
kun mkhyen bu ram shing pa'i ring lugs mchog /
blo bzang grags pa'i mdo sngags bstan pa'i gnad / /
phyogs brgyar sbel mdzad dpal ldan bla ma khyod / /
bskal par bzhugs nas chos kyi 'khor lo bskor / /
bkra shis yon tan rgya mtsho mang po'i gter / /
'byung gnas bshad sgrub phan bde'i gling chen po / /
che cher rgyas shing chos ldan bya ba kun / /
'bad pa med par lhun gyis 'grub par mdzod / /
dge 'dun sde rnams khrims gtsang bshad sgrub 'phel / /
rgyal ba gnyis pa'i gsung gi don thams cad / /
legs par khong du chud nas 'gro ba yi / /
'dren pa mchog tu 'gyur bar byin gyis rlob / /
ye shes mgon po phyag drug chos rgyal dang / /
'dod khams dbang mo la sogs chos skyong ba'i / /
bstan srungs dam can rgya mtsho'i 'phrin las kyis / /
smon pa'i don kun 'grub pa'i stong grogs mdzod / /
stobs dang mi 'jigs bzhi yi mnga' bdag can / /
sku gsum ngo bo sangs rgyas rab 'byams dang / /
rgyal sras thos @# / /
sgrog nam mkha'i khams gad pas / /
bkra shis rgya mtsho'i byin chen cher phob cig /
ces pa 'di ni rngar phod tho yon rab 'byams pa blo bzang bstan pa rab rgyas kyis bkra shis phan bde'i gling gi tshogs 'don du btsugs chog pa zhig dgos zhes bskul ba ltar \u0f38 shAkya'i dge slong blo bzang dpal ldan ye shes kyis sbyar ba'o / /
! na mo gu ru /
blo bzang stobs bcu'i ring lugs dpal ldan pa / /
ngag gi dbang phyug rje btsun byams pa'i mtshan / /
phun tshogs yon tan rgya mtsho'i gzi brjid can / /
rnam gsum dbyer med bla mar gsol ba 'debs / /
tshe dabs kun tu mgon po khyed rnams dang / /
mi 'bral gsung gi bdud rtsi legs myangs nas / /
nges 'byung byang sems yang dag lta ba dang / /
rim gnyis lam gyi bgrod pa mthar phyin shog /
dmag zor rgyal mo la sogs bsrung ma yis / /
bdag gi re ba'i 'bras bu 'di dag kun / /
legs par 'grub la bar du gcod pa'i tshogs / /
ma lus zhi ba'i stong grogs gnas po mdzod / /
ces pa 'di ni li thang mgo log dgon gsar gsang sngags chos 'khor gling gi ri khrod pa dge slong bzod pa rgya mtshos bskul ngor \u0f38 shAkya'i dge slong blo bzang dpal ldan ye shes kyis sbyar ba'o / /
! na maH kA la tsakrA ya /
bem chos ma lus zad pa'i stong gzugs sku / /
mi zhig e waM dbyangs kyi nA da'i sgra / /
'gyur med bde chen ngo bo'i dpyid rang bzhin / /
dpal ldan dus kyi 'khor lo la phyag 'tshal / /
sa bon dngul chu me yis bcings pa bzhin / /
tshul khrims brtul zhugs dag pa'i lhan cig skyes / /
dga' ba'i ye shes bde ba rnal 'byor la| |sbyin mdzad sna tshogs yum de la phyag 'tshal / /
stobs ldan rgyal po bye ba'i ral pa la / /
zhabs san nor bu'i khrir bcas ngal bso ba / /
chos rgyal rigs ldan btsun mo blon por bcas / /
gsol ba 'debs kyi byin gyis brlab tu gsol / /
rig 'dzin gnas mchog sa la spyod gyur pa'i / /
dpal ldan sham+b+ha la yi grong khyer cher / /
khyab bdag dus 'khor la sogs mdo sngags kyi / /
chos tshul rgya mtsho'i pha rol phyin par shog /
rin chen gser gyi myu gu'i khri 'phang cher| |'gying mdzad rigs ldan zhabs kyi padmo la / /
mgo bos reg pa'i skal bzang nyer thob ste / /
nyon mongs ma lus yongs su zad byed shog /
khyad par rigs ldan drag po 'khor lo can / /
mi bzad ru mtshon sgreng pa'i ting 'dzin gyis| |nag phyogs kla klo'i rgyun mang gcod pa'i tshe / /
stong gzugs mngon du byed pa'i skal bzang shog /
gzhan yang tshe rabs kun tu 'jam pa'i dbyangs / /
chos kyi rgyal po rgyal ba blo bzang grags / /
gang gi bstan pa mchog dang mi 'dral zhing / /
rigs ldan gsung gis 'tsho ba'i bkra shis shog /
ces pa 'di ni gzhi gnas pa bde legs phun tshogs dang blo bzang mi 'gyur gnyis kyis bskul ba ltar \u0f38 shAkya'i dge slong blo bzang dpal ldan ye shes kyis sbyar ba'o / /
! oM swa sti /
rmad byung blo gros bzang po'i 'od zer ni / /
stong phrag bye ba 'gyed pa'i dpal ldan pa / /
ye shes 'jug pa dus las mi yol ba'i / /
dpal ldan bla ma'i zhabs la gsol ba 'debs / /
deng nas bzung ste tshe rabs thams cad du / /
mgon po khyod dang @# / /
mi 'bral gsung gsang gi /
dam pa'i chos kyi bdud rtsi'i ro zab mo / /
rtag par btung ba'i skal bzang thob par shog /
de ltar gsung gi bdud rtsi legs myangs nas / /
nyon mongs pa dang shes bya'i sgrib pa yis / /
bar gcod ma lus nye bar drungs phyung ste / /
bsam pa thams cad chos bzhin 'grub par mdzod / /
ces pa 'di ni tshe dang ldan pa shes rab rgya mtsho'i kha 'don du \u0f38 shAkya'i dge slong blo bzang dpal ldan ye shes kyis sbyar ba'o / /
! na mo gu ru /
blo bzang mkhyen brtse'i 'od zer 'bar ba stong / /
phyogs bcur 'gro la 'gyed pa'i dpal ldan pa / /
ye shes 'jug pa dus las mi 'da' ba'i / /
rje btsun bla ma'i zhabs la gsol ba 'debs / /
mgon khyod 'gro ba ma lus 'khor ba yi / /
rgya mtsho che las ma brgal ba de sring / /
rdo rje'i khri la g.yo ba med bzhugs te / /
zab rgyas chos kyi 'khor lo bskor du gsol / /
deng nas brtsams te tshe rabs thams cad du / /
rje btsun bla mas dgyes bzhin rjes bzungs nas / /
gsung gi bdud rtsi'i chu bos nyon mongs kyi / /
me lce ma lus yongs su bcil bar shog /
phyag drug chos rgyal phyag bzhi zhal bzhi pa / /
gur gyi mgon po lha mo rnam gsum sogs / /
bstan srungs rgya mtshos bdag gi re ba'i don / /
ma lus 'bad med 'grub pa'i 'phrin las mdzod / /
dpal ldan bde ba mchog gi lha yi tshogs / /
nam mkha'i khams kyi mtha' kun rab khyab pa'i / /
bkra shis rin chen bye ba phrag brgya yis / /
kun tu bde legs sbyin pa'i dga' ston stsol / /
ces pa 'di ni thob gzhis gnyer pa blo bzang legs pas 'di lta bu zhig dgos zhes bskul ba ltar shAkya'i dge slong blo bzang dpal ldan ye shes kyis dben sa chos kyi pho brang du sbyar ba'o / /
! na mo gu ru /
rab 'byams rgyal ba'i dkyil 'khor rgya mtsho dang / /
dpa' po mkha' 'gro yi dam lha yi tshogs / /
byang sems chos skyong bsrung ma thams cad kyis / /
deng 'dir 'chi med dge legs bye ba stsol / /
rje btsun blo bzang rgyal ba kun gyi chos / /
ma lus 'dzin pa'i dpal dang ldan pa yi / /
ye shes rdo rje ting nge 'dzin rol pa / /
mgon po khyod nyid bskal brgyar zhabs brtan shog /
ji srid nam mkha'i khams kyi bgrod pa kun / /
ma nub de srid tha mal sku'i snang ba / /
kun nas 'gag pa med pa rdo rje'i dbyid / /
rang bzhin snying por brtan par bzhugs su gsol / /
mi 'jigs seng+ge'i khri steng g.yo med par / /
bskal brgyar bzhugs nas mtha' yas 'gro ba la / /
skye ba kun tu phan par 'gyur ba'i chos / /
dam pa'i bdud rtsi mchog gi char chen phob / /
theg chen lam gyi chos sgra zab mo'i rnga / /
rgya cher brdungs pas nyon mongs gnyid kyi mun / /
rab tu sad pa'i chos dbyings nyin byed 'od / /
yid la 'char ba'i skal bzang cir yang stsol / /
chos rnams skyong zhing chos kyi 'phrin las can / /
stobs ldan drag po'i las mdzad srung ma'i tshogs / /
kun gyis re ba'i 'dod pa ma lus pa / /
yol med 'grub pa'i las mdzod gegs kun sol / /
dpag yas tshe nor ting nge 'dzin dbang phyug /
grags pa la sogs shis pa ji snyed pa / /
kun dang chos nyid bden pa'i bkra shis kyi / /
phyogs dus kun tu bkra shis rgyas @# / /
gyur cig /
ces pa 'di ni khal kha er ti ni baN+Di ta kha thog thu no mon han blo bzang dbang chen dpal 'bar gyis bskul ba bzhin \u0f38 shAkya'i dge slong blo bzang dpal ldan ye shes kyis bgyis pa'o / /
! ngag dbang byams pa byin rlabs can / /
byin rlabs can la gsol ba 'debs / /
bkra shis lhun gyis grub pa na / /
dpal ldan ye shes byin rlabs can / /
byin rlabs can la gsol ba 'debs /
zhes bya zhing smon tshig ni /
'di ltar bgyis pa'i rnam dkar dge ba yis / /
rje btsun blo bzang dpal ldan ye shes zhabs / /
srid mthar zhabs brtan chos kyi 'khor lo bskor / /
bdag gi 'dod don ma lus 'grub par shog /
ces pa 'di ni se ra bsam blo rab 'byams pa mer kha na chos rje blo bzang bstan dar gyis bskul ba ltar \u0f38 shAkya'i dge slong blo bzang dpal ldan ye shes kyis sbyar ba'o / /
! oM swa sti /
mi 'gyur mchog gi bde ba la gzhol zhing / /
phra rab rdul gyi bem chos las 'das pa / /
gang sku stong gzugs phyag rgya'i zlos gar mkhan / /
bla ma dang bo'i mgon po la phyag 'tshal / /
nyi khri chig stong drug brgya'i rang bzhin bde'i / /
bden pa'i tshig gi dngos pos bsgrubs pa'i zod / /
dwangs shing thogs med nam mkha' lta bu'i sku / /
'gro ba kun la sbyin pa'i skal bzang stsol / /
byang phyogs rnam par rgyal ba nor bu'i grong / /
gtan gyi bde legs sbyin la nus ldan pa / /
gang gis sa chen skyong ba'i byang chub sems / /
rigs ldan chen po rnams kyi shis pas skyongs / /
kla klo'i dpung tshogs rtsad nas drungs 'byin cing / /
stobs can rdo rta rlung gi shugs can dang / /
mdud thung 'bar ba'i dpal ldan nyi ma'i gzi / /
legs ldan drag po'i zhabs rdul spyi bor zhog /
dum bu bcu gnyis sa chen khyon yangs la / /
mgon khyod 'khor los bsgyur ba'i rol pa yis / /
rdzogs ldan gsar ba'i dga' ston sbyin pa'i dus / /
'khor gyi thog mar skye ba'i skal bzang stsol / /
khyod zhal las 'ongs dpal ldan dus 'khor lo'i / /
dam chos bdud rtsi'i btung ba rnam dpyod kyi / /
snyim pas btungs pa'i lus stobs bzang po yis / /
rtse gcig stong gzugs rdo rje'i sku brnyes shog /
ces pa 'di ni dge slong blo bzang legs grub kyis rang gi kha ton du 'di ltar dgos zhes bskul ba ltar \u0f38 shAkya'i dge slong blo bzang dpal ldan ye shes kyis bris pa'o / /
! na mo gu ru /
dngos grub rlab 'phreng bye ba 'khrug pa'i klong / /
mtshan dpe'i dpal 'bar sku yi lhun po brjid / /
rim gnyis yid bzhin nor bu'i bang mdzod can / /
yi dam lha tshogs rnams kyis dge legs stsol / /
blo bzang shes bya'i dkyil 'khor ma lus pa / /
thub bstan dpal ldan ye shes 'od zer gyis / /
'gyed mdzad rje btsun bka' drin mtshungs med khyod / /
bskal brgya mtsho'i bar du rtag tu bzhugs / /
zhal gyi bum bzang las byung chos kyi chu / /
bdag cag nyon mongs tshad bzhi ba'i phyir / /
legs par phab ste dbugs dbyung rtsal nas kyang / /
ma rig byin zam lus bcil bar mdzod / /
bdag ni deng nas bzung ste byang chub bar / /
lam gyi gtso bo gsum dang rim pa gnyis / /
rtse gcig dben pa'i gnas su bsgom byas te / /
de don mthar dbyis phyin par byin gyis rlob / /
phyag drug chos rgyal 'dod khams dbang mo sogs / /
mthu ldan chos skyong bsrung ma rgya mtsho @# / /
yis / /
ji ltar smon pa'i don rnams ma lus ba / /
'bad pa med par lhun grub bkra shis stsol / /
ces pa 'di ni yongs kyi dge ba'i bshes gnyen drung ram pa ye shes smon lam gyis bskul ba ltar \u0f38 shAkya'i dge slong blo bzang dpal ldan ye shes kyis sbyar ba'o / /
! oM swa sti /
blo bzang mkhyen brtse'i pha mtha' mi mngon zhing / /
stobs bcu'i dpal ldan ye shes rol pa can / /
dus gsum rgyal ba kun gyi bdag nyid che / /
rje btsun bla ma'i zhabs la gsol ba 'debs / /
rgyal ba kun gyi ye shes dag gi dbang / /
thugs che byams pa rgya mtsho'i dpal mnga' ba / /
bka' drin mtshungs med rje btsun bla ma che / /
gsol ba 'debs so byin gyis brlab tu gsol / /
blo bzang rgyal ba'i bstan pa rin po che / /
byang phyogs yul du dar zhing rgyas pa'i phyir / /
smon pa'i go cha brtan po rab bzung ba'i / /
rtsa ba'i bla ma'i zhabs la gsol ba 'debs / /
zhes pa 'di ni tshi dang ldan pa dge slong phun tshogs chos 'phel gyis rang gi bla ma rnams kyi gsol 'debs su bskul ba ltar \u0f38 shAkya'i dge slong blo bzang dpal ldan ye shes kyis sbyar ba'o / /
! blo bzang stong gzugs sgyu ma'i rol mo'i sgra / /
kun gyi mchog ldan phyag rgya chen mo'i dpal / /
yongs su ldan pa'i ye shes rol pa can / /
rje btsun bla ma'i zhabs la gsol ba 'debs / /
zhes pa 'di ni dpal dus kyi 'khor lo'i bla brgyud gsol 'debs gras su bcug chog pa zhig dgos zhes dus 'khor chog grwa pa rnams nas bskul ba ltar \u0f38 shAkya'i dge slong blo bzang dpal ldan ye shes kyis sbyar ba'o / /
! srid zhi'i mda' bdag mchog gyur bla ma mchog /
rje btsun blo bzang dpal ldan ye shes zhabs /
srid mtha'i bar du brtan par bzhugs nas kyang / /
chos kyi 'khor lo rgya cher bskor du gsol / /
zhes pa 'di'ang g.yang chos rgyal sras kyis bskul ba ltar \u0f38 shAkya'i dge slong blo bzang dpal ldan ye shes kyis sbyar ba'o / /
! oM swa sti /
'od kyi snang ba mtha' yas de bzhin gshegs / /
khyod kyi 'chi med bdud rtsi'i ka la sha /
rab tu 'phel bar byas pa'i byin mthu yis / /
deng 'dir bde legs lus char du bsnyil / /
rje btsun blo bzang rgyal ba'i bstan pa'i dpal / /
rab tu ldan pa'i ye shes rnam rol can / /
mgon khyod zhabs kyi padmo bdag gi mgor / /
zhog la rnam pa kun tu byin gyis rlob / /
deng nas brtsams te byang chub snying po'i bar / /
mgon po khyod kyis 'bral med rjes bzungs nas / /
chos mthun bya ba ma lus 'grub pa dang / /
dngos grub rlab phreng bye ba 'khrigs par mdzod / /
khyad par tshe rabs kun tu khyod kyi drung / /
'bral med skyes shing gsung gi bdud rtsi'i dpal / /
legs par myangs te ji lta ji snyed pa'i / /
chos tshul rgya mtsho'i pha rol brgal bar shog /
de nas shes nyon sgrib pa kun zad nas / /
sangs rgyas go 'phang byang chub bla na med / /
myur du thob ste 'gro ba ma lus pa / /
sgrol ba'i ded dpon mchog tu 'gyur bar shog /
ces pa 'di yang dge slong dge ba'i bshes gnyen dka' bcu ye shes dpal 'byor nas rjes 'dzin gyi smon lam 'di lta bu zhig dgos zhes bskul ba ltar \u0f38 shAkya'i dge slong blo bzang dpal ldan ye shes kyis sbyar ba'o / /
mang+ga laM / /
! bla ma dam pa rnams la phyag 'tshal lo / /
byang chub kyi sems gang shes bsgoms te /
blo bzang shes bya'i gnas lugs ma lus pa / /
mkhyen gsum @# / /
gnas su gzhal ba'i dpal ldan pa / /
ye shes gzi brjid legs bshad 'od zer 'phro / /
bskal brgyar zhabs brtan byin gyis brlab tu gsol /
zhes bla ma'i gsol 'debs so / /
'jigs pa mtha' dag 'jigs mdzad pa'i /
bla ma gshin rje gshed po la / /
lus ngag yid gsum gus phyag 'tshal / /
bar gcod bzlog la dngos grub stsol / /
zhes yi dam la gsol ba 'debs so /
zhes pa 'di ni mi la zhabs drung skal bzang lhun grub kyi kha 'don du \u0f38 shAkya'i dge slong blo bzang dpal ldan ye shes kyis sbyar ba'o / /
! tshe dpag med mgon rnam par rgyal ma dang / /
yid bzhin 'khor lo gtsug tor gdugs dkar sogs / /
kun gyis dpal ldan bla ma dam pa yi / /
sku tshe zhabs pad brtan pa'i 'phrin las stsol / /
rje btsun blo bzang grags pa'i bstan pa'i dpal / /
yang dag ldan pa'i ye shes 'od zer can / /
mgon khyod bdag gi snying dbus rtag bzhugs la / /
gsol pa btab pa'i don bzhin byin gyis rlob / /
deng nas brtsams te skye ba thams cad du| |mgon po khyod kyis 'bral med rjes bzungs nas / /
gsung gi bdud rtsi ngoms med legs btungs te / /
sangs rgyas go 'phang myur du thob par shog /
ces pa 'di ni 'or tu su ja sag dbang rgyal rdo rje'i shog dge slong dge 'dun legs grub kyis rgyun 'don lta bu zhig dgos zhes bskul ba ltar \u0f38 shAkya'i dge slong blo bzang dpal ldan ye shes kyis sbyar ba'o / /
! oM swa sti /
dus gsum sangs rgyas kun gyi ngo bo nyid / /
bka' drin mtshungs med dpal ldan bla ma mchog /
dgyes bzhin bdag gi sbyi bor bzhugs nas kyang / /
rnam pa kun tu byin gyis brlab tu gsol / /
zhes pa 'di ni mkhar sngon dza ya paN+Di ta'i mi sna dge skos shes rab dang gnyer pa blo bzang tshe ring gnyis kyis 'di ltar dgos zhes pa skul ba'i dor \u0f38 shAkya'i dge slong blo bzang dpal ldan ye shes kyis sbyar ba'o / /
! oM bde legs su gyur cig /
tshe la dbang ba'i 'chi med lha yi tshogs / /
kun dang khyad par tshe dpag med mgon gyis / /
rje btsun blo bzang dpal ldan ye shes zhabs / /
bskal pa rgya mtsho'i bar du sku tshe bsrings / /
mi shigs g.yung drung khams las bsgrub pa'i khri| |'phrog byed 'gyings pa'i dpung pa la bkal ba / /
tshangs pa brgya byin rgyal pa'i rnga brdung ste / /
nam yang 'gyur ba med par brtan par bzhugs / /
dam pa'i chos kyi dbyar rnga dal brdungs pas / /
dad pa'i mdongs ldan chos kyis tshims gyur cig /
so skye'i 'phyi ba nyon mongs gnyid las slongs / /
zung 'jug sku bzhi'i go 'phang thob par mdzod / /
skye ba kun tu mgon po khyod nyid dang / /
mi 'bral gsung gi bdud rtsi rtag btungs nas / /
nyon mongs sgrib pa bag chags kun zad de / /
rnam mkhyen rgyal pa'i go 'phang thob par shog /
bdag gis phan pas bskyangs pa'i 'gro ba kun / /
tshe rabs kun tu sdug bsngal nad dang bral / /
'chi med rdo rje'i lus thob tshe ring zhing / /
rdzogs pa'i sangs rgyas thob par mdzad du gsol / /
ces pa 'di ni 'tsho byed dge slong blo bzang dpal ldan gyis bskul ba ltar \u0f38 shAkya'i dge slong blo bzang dpal ldan ye shes kyis sbyar ba'o / /
! oM swa sti /
phyogs bcu'i zhing na 'byon cing bzhugs pa yi / /
bla ma yi dam sangs rgyas byang sems dang / /
dpa' po mkha' 'gro chos skyong bsrung ma'i tshogs /
@# / /
kun gyis bdag gi 'dod don 'grub par mdzod / /
blo bzang shes bya'i pha mtha' ma lus pa / /
grags pa'i gsung gi mthu las bgrod pa'i dpal / /
rab tu ldan pa'i ye shes snang ba can / /
rje btsun bla ma'i zhabs la gsol ba 'debs / /
mgon khyod zhal gyi bum bzang las 'ongs pa'i / /
dam pa'i chos kyi bdud rtsi'i char chen po / /
legs par phab ste nyon mongs me yi dug /
ma lus zhi ba'i dngos grub stsal du gsol / /
shes dang shes byar gcig pa'i sku mnga' ba / /
bcu drug cha shas rdzogs pa'i rdo rje 'dzin / /
'gyur med bde ba'i rang bzhin ye shes lnga / /
mngon du 'gyur ba'i dga' ston dam pa stsol / /
mthu ldan chos skyong bsrung ma rgya mtsho yis / /
ji ltar 'dod pa'i don la bar gcod kun / /
yongs su bsal te bsam don ma lus pa / /
'bad med lhun gyis 'grub pa'i bkra shis stsol / /
ces pa 'di ni mtsho sngon dpon mo tshe ring bsod nams kyis 'di lta bu zhig dgos zhes bskul ba ltar \u0f38 shAkya'i dge slong blo bzang dpal ldan ye shes kyis sbyar ba'o / /
! oM bde legs su gyur cig /
dbyings rig bde chen ye shes rol pa'i dpyid / /
cir yang 'char ba'i gang 'dul thabs mkhas can / /
blo bzang grags bstan dpal ldan ye shes sku / /
sgyu 'phrul rol gar mchog der gus phyag 'tshal / /
mgon khyod phyogs bcu'i rgyal ba sras bcas dang / /
dbyer med rdo rje'i dpal du nyer mos nas / /
bdag gis gsol ba 'debs kyi rgyud 'di la / /
byin rlabs bye ba'i dngos grub stsal du gsol / /
deng nas bzungs te tshe rabs thams cad du / /
khyod zhabs mchod dang khyod gsung nyan pa dang| |khyod thugs mnyes par byed pa'i las rnams kyis / /
khyod mnyes bgyid phyir 'bral med rjes su bzungs / /
mgon khyod zhal las 'ongs pa'i dam chos kyi / /
bdud rtsi bzang pos bdag yid legs tshim ste / /
nyon mongs nyi ba'i nyon mongs ma lus pa / /
rtsad nas phyung ste rdzogs sangs rgyas thob shog /
de nas nam mkha' ji srid bum bzang dang / /
yid bzhin nor dang dpag bsam shing lta bur / /
'gro ba kun gyi re ba skong ba la / /
kun bzang 'jam dbyangs lta bur bdag gyur cig /
ces pa 'di ni sngags ram pa blo bzang stobs ldan gyis rjes 'dzin 'di lta bu zhig dgos zhes bskul ba ltar \u0f38 shAkya'i dge slong blo bzang dpal ldan ye shes kyis sbyar ba'o / /
! oM swa sti /
blo bzang dge mtshan 'od stong bzhad pa'i gsung / /
bskal bzang gdul bya rgya mtshor spel mdzad dang / /
ngag la dbang 'byor byams pa'i mtshan can zhabs / /
dpal ldan ye shes spyan ras gzigs dbang phyug /
bla ma yi dam dbyer med thugs rje'i spyan / /
rnam par bzhad rnams bdag gi spyi bo ru / /
gus dang dwang ba'i yid kyis spyan 'dren gyi / /
byang chub snying bo'i bar du brtan par bzhugs / /
de dag rnams dang ngo bo dbyer med kyang / /
mkhyen brtse'i rang gzugs lha mo'i skur shar ba / /
tshe sbyin sgrol dkar bdag gi snying dbus su / /
rab tu dgyes pas rtag tu bzhugs su 'tshal / /
khyed rnams tha dad sku ru snang na yang / /
ngo bo chos kyi dbyings su ro gcig pas / /
skye 'gag gnas gsum bral ba'i rang bzhin la / /
rab tu mos pas gsol ba 'debs par bgyi / /
thugs rje'i rang bzhin @# / /
chos kun thogs med gzigs / /
sna tshogs chos kyi sgra dbyangs chad med sgrog /
bla ma yi dam kun 'dus khyed rnams la / /
rtag tu gus pa'i yid kyis gsol ba 'debs / /
rje btsun blo bzang dpal ldan ye shes zhabs / /
blo bzang grags bstan yun ring 'bar ba'i phyir / /
gzhom med rdo rje'i khri la g.yo med par / /
brtan par bzhugs te chos 'khor bskor du gsol / /
bdag gis gsol 'debs 'di ltar bgyis pa'i mthus / /
rgyal bstan snying po blo bzang grags pa'i gsung / /
phyogs dus kun nas mi nub srid pa'i mtha' / /
de srid bar du rgyas par byin gyis rlob / /
de yi drin las pha mas thog drangs pa'i / /
'gro ba nam mkha'i mtha' dang mnyam pa kun / /
skye bar mgon khyod rnams kyis rjes bzungs nas / /
gsung gsang bdud rtsi'i dpal la spyod par shog /
de nas nyon shes sgrib kun drungs phyung nas / /
chos longs sprul sku'i go 'phang mngon byas te / /
spang rtogs don kun lhun gyis 'grub gyur ba'i / /
rdzogs sangs rgyas kyi go 'phang thob par shog /
ces pa 'di ni rab 'byams pa blo bzang don mchog nas yig brgya 'bum ther /
tshe gzungs 'bum ther /
sgrol ma khri tshar ngag las bton pa rnams sgrub mchod du phul nas 'di lta bu zhig dgos zhes bskul ba ltar \u0f38 shAkya'i dge slong blo bzang dpal ldan ye shes kyis sug bris su byas pa dge legs 'phel /
mang+ga laM / /
! na mo gu ru /
chos dbyings bde chen ye shes rol ba'i dpyid / /
cir yang 'char ba'i sgyu 'phrul dra ba'i dpal / /
kun nas mtshungs ba'i zla dang rab bral ba / /
dpal ldan ye shes dbang por gsol ba 'debs / /
mi 'gyur dad pa'i sems kyis mnyam gzhag cing / /
lag pa'i padmo spyi bor thal sbyar te / /
gus pas gsol ba 'debs pas mgon khyod kyi / /
thugs rje'i spyan gyis legs par dgongs su gsol / /
bdag ni deng nas byang chub snying po'i bar / /
khyod min re sa gzhan na ma mchis pas / /
'di dang phyi ma bar do'i dus kun tu / /
thugs rje'i lcags kyus myur du drang du gsol / /
thog ma med nas bsags pa'i las ngan gyi / /
sdig ltung bag chags bcas pa byang ba dang / /
myur du rdzogs sangs rgyas kyi go 'phang mchog /
thams cad mkhyen pa ring min thob par shog /
de nas nam mkha' ji srid 'gro kun gyi / /
re ba skong zhing don gnyis lhun 'grub ste / /
sdug bsngal mi bzad 'khor ba'i rgya mtsho las / /
'gro kun sgrol ba'i ded dpon du gyur cig /
ces pa 'di ni mang pos bkur ba'i gdung dri ma med pa gu ge chos kyi rgyal bo'i sras mo bu khrid dbang mos 'di lta bu zhig dgos zhes bskul ba ltar \u0f38 shAkya'i btsun pa blo bzang dpal ldan ye shes kyis sbyar pa'o|| ! na mo gu ru /
dus gsum bde gshegs tshogs dang bcas pa yi / /
blo gros bzang po dpag par dka' ba'i mthu'i / /
dpal dang ldan pa'i ye shes 'od zer can / /
rje btsun bla ma'i zhabs la gsol ba 'debs / /
mgon po khyod kyis deng nas byang chub bar / /
tshe rabs kun tu 'bral med rjes bzungs nas / /
gsung gi bdud rtsi ngoms pa med btung ste / /
'gro ba kun la phan pa bsgrub par shog /
gzhan yang khyod gsung las 'ongs yon tan kun / /
bdag gi rgyud la @# / /
mngon du gyur nas kyang / /
nyon mongs zad par spangs pa'i rdzogs sangs rgyas / /
sku bzhi'i bdag nyid lhun gyis 'grub par shog /
ces pa 'di ni u hu'i chan zhi er te ni no mon han gyi phyag mdzod ja sag bla ma blo bzang dkon mchog lhun grub kyis bskul ba ltar \u0f38 shAkya'i btsun pa blo bzang dpal ldan ye shes kyis sbyar ba'o / /
! na mo gu ru /
blo bzang mkhyen brtse'i pha mtha' ma lus pa / /
dpal ldan stobs bcu'i 'jug pas rab bgrod cing / /
ye shes 'od brgyas 'gro ba kun 'dren pa / /
dpal bzang don kun grub pa po la 'dud / /
mgon po khyod la bdag gis gsol btab mthus / /
ji srid nam mkha'i bgrod ba ma chad pa / /
de srid khyod kyis 'bral med rjes bzungs nas / /
sku gsung thugs kyi byin rlabs ma lus stsol / /
de ltar mgon po khyod la btud lags kyi / /
skye zhing skye bar gsung gsang legs btungs nas / /
nyon mongs bdung rigs bar gcod mtha' dag kun / /
zhi ba'i dge legs bye ba brgya snyed stsol / /
zhes pa 'di ni 'or tu su pas li don grub rgya mtsho'i a lce thon ngag dbang chos mtshos bskul bltar \u0f38 shAkya'i btsun pa blo bzang dpal ldan ye shes kyis sbyar ba'o / /
! na mo gu ru /
'dir bla ma la gsol ba 'debs par 'dod pa'i gang zag gis /
bla ma'i sku'i rnam pa yid la byas la /
! dus gsum bde bar gshegs pa kun gyi dngos / /
blo bzang rgyal ba gnyis pa'i legs bshad kyi / /
dpal dang ldan pa'i rje btsun bla ma mchog /
ye shes mtshan ldan mgon por gsol ba 'debs / /
mgon po khyod la gsol ba btab pa'i mthus / /
deng nas bzungs te byang chub snying po'i bar / /
'bral ba med par legs par rjes bzungs nas / /
rdzogs pa'i sangs rgyas go 'phang myur thob shog /
ces pa 'di ni 'khor chen dar khan ching dbang gi shag tho yon chos mdzad ngag dbang sbyin pa rgya mtshos 'di lta bu zhig dgos zhes bskul ba ltar \u0f38 shAkya'i dge slong blo bzang dpal ldan ye shes kyis sbyar ba'o / /
bkra shis / /
! rnam kun mchog ldan phyag rgya chen mo ni / /
stong gzugs sku yi rol pa la 'khyud pa / /
rje btsun blo bzang dpal ldan ye shes zhabs / /
gsol ba 'debs so byin gyis brlab tu gsol / /
'di ltar bgyis pa'i dge ba'i rtsa ba kun / /
spyi dang khyed la gsol ba btab pa'i mthus / /
bdag cag rnams la legs par byin brlabs nas / /
bskal pa rgya mtsho'i bar du zhabs brtan bzhugs / /
mi shigs e waM seng+ge 'gyings pa'i khrir / /
gzhom med nA da'i dpyid kyi skyil krung brtan / /
nam yang zhig med gnas 'dir rtag bzhugs nas / /
chos kyi sgra dbyangs dbyar gyi rda ltar sgrogs / /
bdag cag nges 'byung byang sems yang dag lta / /
rim gnyis lam gyi bgrod pa mthar phyin nas / /
stong gzugs phyag rgya chen po mngon gyur te / /
'gro ba ma lus 'dren pa'i dpal thob shog /
'di ni bla brgyud kyi gras su 'jug rgyu'o / /
zhes pa 'di ni dus 'khor chog grwa ba rnams kyis bskul ba ltar \u0f38 shAkya'i btsun pa blo bzang dpal ldan ye shes kyis sbyar ba'o / /
! blo bzang brtan pa'i snying po rnam med kyi / /
phyag rgya'i rnam rol stong gzugs dpal dang ldan / / /
'gyur med bde ba'i ye shes gsal mdzad par / /
gsol ba 'debs @# / /
so dngos grub rnam gnyis stsol / /
! / /
na mo gu ru many+dzu g+ho ShA ya /
thub bstan nyin byed bye ba'i 'od zer 'bum / /
'phro zhing bzhad pa'i rigs ldan 'khor los bsgyur / /
kla klo 'joms shing rgyal ba'i bstan pa la| |rdzogs ldan ngoms tshe bdag kyang rjes su zungs / /
zhes pa 'di ni kun dga' don yod dang kha thon dge tshul /
the yon rin chen gsum gyis sham+b+ha lar skye ba'i smon tshig 'di lta bu zhig dgos zhes bskul ba ltar \u0f38 shAkya'i dge slong blo bzang dpal ldan ye shes kyis sbyar ba'o / /
! na mo gu ru /
dus gsum phyogs bcur bzhugs pa'i sangs rgyas dang / /
nyan thos rang rgyal dpa' bo mkha' 'gror bcas / /
chos skyong bsrung ma la sogs thams cad kyis / /
don 'di myur 'grub 'phrin las lhun gyis sgrubs / /
rgyal ba kun 'dus rje btsun rdo rje 'chang / /
blo bzang dpal ldan ye shes dpal bzang po / /
khyod kyis tshe rabs kun tu rjes bzungs nas / /
theg chen bla na med pa'i chos 'khor bskor / /
khyod gsung bdud rtsi'i chu rgyun mngar po'i rgyun / /
lan cig min par myangs shing btungs pa las / /
sdig sgrib bag chags bcas pa drungs phyung nas / /
rdzogs pa'i sangs rgyas go 'phang myur thob shog /
khyad par ma 'ongs byang phyogs sham+b+ha lar / /
rigs ldan 'khor lo can gyi rol pa'i tshe / /
khyod kyi gsung las zung 'jug rdo rje 'chang / /
ring min thob pa'i dge legs 'bar gyur cig /
'di ni skyabs gnas bslu ba med pa dang / /
bden pa'i byin rlabs kun tu bzhad pa yi / /
mi bslu'i tshig yin de'i phyir sdig sdug kun / /
zad cing don kun 'grub par nges pa'o / /
zhes rjes 'dzin gyi smon tshig gsol 'debs 'di ni mi la zhabs drung skal bzang lhun grub kyis bskul ba ltar \u0f38 shAkya'i dge slong blo bzang dpal ldan ye shes kyis bgyis pa'o / /
bkra shis / /
! dus gsum rgyal ba ma lus thams cad kyi / /
sku gsung thugs kyi rdo rje gcig bsdus pa / /
rje btsun blo bzang dpal ldan ye shes zhabs / /
gsol ba 'debs so bdag rgyud byin gyis rlob / /
deng nas bzungs te tshe rabs thams cad du / /
mgon po khyod kyis 'bral med rjes bzungs nas / /
phan bde'i lam bzang bde legs kun gyi gzhi / /
theg chen chos kyi dga' ston char ltar phobs / /
khyod kyi gsung gsang nyams su blangs pa las / /
shes dang nyon mongs sgrib pa bag chags kun / /
ma lus zad nas zung 'jug rdo rje 'chang / /
sku bzhi'i dbang phyug dam pa thob par shog /
mang+ga laM / /
zhes pa 'di ni shel chos grwa rigs blo bzang sbyin pas 'di lta bu zhig dgos zhes bskul ba ltar \u0f38 shAkya'i dge slong blo bzang dpal ldan ye shes kyis sbyar ba'o / /
! na mo gu ru /
srid na che 'gying lha yi rgyal po dang / /
klu dang rig 'dzin grub pa kun gyi gtsug /
zhabs mthil la btud thub dbang bstan pa'i snying / /
'dzin mdzad bla ma lha mchog khyod la 'dud / /
mgon po snang ba'i mu mtha' med pa gang / /
'chi med bcud kyi ka la sha ting 'dzin / /
phyag rgyas rab bsnams mgon de'i ge mtshan gyis / /
bdag la lhag par shis pa char du bsnyil / /
rje btsun mthar thug blo bzang rgyal ba'i bstan / /
dpal dang ldan pa'i ye shes rol pa can / /
khyod kyi sku gsung thugs kyi mdzad pa dang / /
'phrin las kun la gus pas gsol ba 'debs / /
deng nas bzung ste byang @# / /
chub snying po'i bar / /
khyod dang 'bral med 'khor du legs skyes nas / /
gsung gi gsang ba'i bdud rtsi'i chu rgyun gyis / /
yid kyi bum bzang cir yang gang bar shog /
gnas skabs su yang dam chos bsgrub pa yi / /
mi mthun bgegs kyi bar gcod kun zhi zhing / /
mthun rkyen tshe dbang bsod nams dpal 'byor kun / /
yar ngo'i zla ltar 'phel bar byin gyis rlob / /
dus min 'chi ba'i 'jigs pa shar srid na / /
khyod kyis tshe mtha' yas pa'i skur bzhengs nas / /
'chi bdag mche ba bal gyi gzhir byed pa'i / /
tshe bcud dngos grub bla na med pa stsol / /
'di nang 'gag pa'i dus su son pa na / /
'od dpag med pa'i rnam pas bdag gi mgor / /
phyag g.yas bzhag nas dbugs phyung bde ba can / /
zhing du drangs te padmor skye bar mdzod / /
ces rjes 'dzin gyi gsol 'debs 'di lta bu zhig dgos zhes khal kha gung yel ting tshe dbang rab brtan gyi shog nas /
dge slong nyi ma blo gsal dang dge slong blo bzang phun tshogs gnyis kyis bskul ba ltar \u0f38 shAkya'i dge slong blo bzang dpal ldan ye shes kyis sbyar ba'o / /
! na mo /
rgyal kun gcig bsdus blo bzang grags pa yi / /
sku gsung thugs kyi rnam 'gyur mtha' yas dang / /
dbyer med rje btsun bla ma gang de la / /
gsol ba 'debs so byang chub bar du skyongs / /
deng nas bzung ste byang chub snying po'i bar / /
khyod kyi rnam 'gyur mu dang mtha' med pa / /
kun gyis 'bral ba med par rjes bzungs nas / /
mdo sngags lam gyi gnad kun stsal du gsol / /
gsung gi gsang ba'i don kun nyams blangs pas / /
shes dang nyon mongs dri ma kun zad nas / /
lam gyi mthar phyin zung 'jug rdo rje 'chang / /
go 'phang thob ba'i dga' ston bla med stsol / /
de nas sngon chad nyams su blangs pa'i lam / /
ma lus gzhan la legs par gdams byas te / /
gdul bya kun kyang nyon mongs gnyid kyi mun / /
rab tu sangs ba'i dga' ston bla med stsol / /
gzhan yang skye bar rigs rus phun sum tshogs / /
blo gsal nyams dga' nyon mongs rtag tu chung / /
shes rab phul byung kun gyis gtsug na bkur / /
bsam don lhun grub bkra shis cir yang stsol / /
zhes rjes 'dzin gyi smon tshig gsol 'debs kha 'don du bgyis chog ba 'di lta bu zhig dgos zhes u cu min chi pas li'i shog nas lha btsun dge slong blo bzang chos 'dzin gyis bskul ba ltar \u0f38 shAkya'i dge slong blo bzang dpal ldan ye shes kyis bgyis pa'o / /
! oM swasti /
phan dang bde ba ma lus 'byung ba'i gzhi / /
sangs rgyas bstan pa rin chen blo bzang grags / /
gang gi dgongs pa ji bzhin spel mdzad pa / /
rje btsun bla ma'i zhabs la gsol ba 'debs / /
rje btsun blo bzang dpal ldan ye shes zhabs / /
khyod kyis deng nas bzungs te tshe rabs kun / /
bdag cag bltos par bcas pa rjes bzungs nas / /
dam pa'i chos kyi dga' ston stsal du gsol / /
khyod kyi zhal las 'ongs pa'i legs par bshad / /
lan cig min par yang yang btungs pa'i mthus / /
nyon mongs zad pa'i dga' bde bla na med / /
sangs rgyas go 'phang ring min thob par shog /
gzhan yang 'di ltar bskrun pa'i dge ba yis / /
gnas skabs mi 'dod nyer 'tshe kun zhi zhing / /
tshe dang bsod nams dpal 'byor rab rgyas shing / /
chos dang bde ba'i dpal la @# / /
spyod par shog /
bdag la srung zhing skyob pa'i lha rnams dang / /
dkar phyogs skyong ba'i bsrung ma'i tshogs rnams kyis / /
ji ltar bsams pa'i re 'bras ma lus pa / /
'bad med 'grub pa'i dga' ston bkra shis stsol / /
zhes pa 'di ni khal kha bstan 'dzin pas li'i mi snad pu mdzad da'i ching nang so dang zla bo bcas kyi rgyun gyi kha 'don du dgos zhes bskul ba ltar \u0f38 shAkya'i dge slong blo bzang dpal ldan ye shes kyis sbyar ba'o / /
! dus gsum bde gshegs sras dang bcas pa kun / /
gcig tu bsdus pa'i rje btsun thugs rje'i gter / /
blo bzang dpal ldan ye shes dpal bzang pos / /
bdag cag rnams la byin gyis brlab tu gsol / /
mgon po khyod kyis deng nas tshe rabs kun / /
mi 'bral dus gnas kun tu rjes bzungs nas / /
theg pa chen po'i chos kyi bdud rtsi yi / /
bgo sha bla na med pa mdzad du gsol / /
de nas gsungs pa'i don kun nyams blangs pas / /
nyon mongs shes sgrib bag chags kun phyung nas /
chos longs sprul gsum rdzogs pa'i rdo rje 'dzin / /
sku bzhi'i go 'phang bde blag nyid thob shog /
ces rjes 'dzin gyi smon tshig gsol 'debs 'di ni rab 'byams pa shes rab seng+ge dang dge slong blo bzang bkra shis gnyis kyis bskul ba ltar \u0f38 shAkya'i dge slong blo bzang dpal ldan ye shes kyis sbyar ba'o / /
! na mo gu ru /
blo bzang rgyal ba gnyis ba'i lung rtogs kun / /
phyogs bcur spel la dpal dang ldan pa gang / /
ye shes 'jug pa mchog gi bdag nyid can / /
rje btsun bla ma khyod la gsol ba 'debs / /
de ltar gsol ba btab pas mgon po khyod / /
dgyes bzhin bdag gi spyi bor legs bzhugs nas / /
theg pa chen po'i chos kyi bdud rtsi'i gnad / /
ngoms pa med par legs par stsal du gsol / /
de nas bdag gis de don nyams blangs pas / /
shes dang nyon mongs sgrib pa kun zad nas / /
sku bzhi'i dbang phyug zung 'jug rdo rje 'chang / /
bde blag nyid du 'grub par byin gyis rlob / /
ces pa 'di ni gu ge ba dge slong byams pa rgyal mtshan gyis tshe rabs thams cad du rjes 'dzin gyi smon tshig rgyun gyi kha 'don du khyer bde bzhig dgos zhes bskul ba ltar \u0f38 shAkya'i dge slong blo bzang dpal ldan ye shes kyis bgyis pa'o / /
! na mo gu ru /
blo bzang rgyal ba gnyis pa'i thugs kyi bcud / /
ma lus 'dzi pa'i dam bca'i dpal ldan pa / /
ye shes mi shes mun gcod sgron me can / /
zla med bla ma'i zhabs rdul spyi bos mchod / /
deng nas brtsams te ji lta ji snyed pa'i / /
gsung rab rgya mtsho'i snying po'i bcud thams cad / /
bka' drin zla med khyod kyi zhal bzang las / /
rnam dpyod snyim pas 'thung bar byin gyis rlob / /
skye ba 'di nas tshe rabs thams cad du / /
mgon po khyod dang 'bral med dus kun tu / /
bka' bzhin bsgrub pa'i mchod pas mnyes byas te / /
theg pa mchog gi chos la spyod par shog / /
byang chub sems bskyed de dang zung 'jug pa'i / /
lta ba rnam dag spyod pa phyin drug dang / /
bsdu ba bzhi yi bya ba'i nyams len la / /
lus dang srog la mi lta 'jug par shog /
de nyid rdo rje theg pa'i thabs mkhas kyis / /
zin pa'i mthu yis kun rtog bdud sde'i dpung / /
yongs su zad par byas te rdzogs sangs rgyas / /
zung 'jug rdo rje 'chang gi sa thob shog /
nam mkha'i ji srid 'gro ba ma lus pa / /
'khor ba'i sdug @# / /
bsngal rgya mtsho las bsgral te / /
thams cad mkhyen pa sku bzhi'i go 'phang mchog /
'gyur med bde ba che la 'god par shog /
ces rjes 'dzin gyi smon lam 'di ni tA kau shra'i btsan po ni min han gyi phyag mdzod rab 'byams pa bsam 'grub rgyal mtshan nas bskul ba ltar \u0f38 shAkya'i dge slong blo bzang dpal ldan ye shes kyis sbyar ba'o / /
! oM swasti /
dus gsum phyogs bcu'i rgyal ba thams cad dang / /
khyad par paN chen rdo rje 'chang dbang la / /
snying nas gsol ba 'debs so bdag cag la / /
thugs rje'i byin mthu rgya cher phab tu gsol / /
gang+ga'i rdul snyed bskal pa'i 'khrungs rabs dang / /
khyad par dgra bcom rab 'byor 'jam dpal grags / /
a b+h+yA ka ra legs ldan rta nag 'gos / /
paN+Di ta dang g.yung ston rdo rje dpal / /
mkhas grub chos rje bsod nams phyogs kyi mtshan / /
dben sa pa dang chos kyi rgyal mtshan zhabs / /
blo bzang ye shes rtsa ba'i bla ma la / /
gsol ba 'debs so byin gyis brlab tu gsol / /
mgon po khyod rnams dbyer med ro gcig tu / /
bsgom zhing gsol btab mthu las skye ba kun / /
rjes su bzung zhing gsung gi bcud myangs pas / /
nyon mongs kun bcom sangs rgyas thob par shog /
khyad par ma 'ongs byang phyogs sham+b+ha lar / /
rigs ldan drag po'i rnam par rol pa'i tshe / /
'khor gyi thog ma nyid du rjes bzungs nas / /
stong gzugs go 'phang lhun gyis 'grub par shog /
ces pa 'di ni sngags ram pa blo bzang shes rab kyis ! paN chen thams cad mkhyen pa'i 'khrungs rabs dang 'brel ba'i smon tshig ngag 'don du byas chog ba zhig dgos zhes bskul ba ltar \u0f38 shAkya'i dge slong blo bzang dpal ldan ye shes kyis sbyar ba'o / /
! na mo gu ru /
blo bzang thub dbang gang gi gsung zab mo / /
skyes bu gsum gyi lam mchog bdud rtsi'i dpal / /
yongs ldan dur smrig 'chang ba'i ye shes sbyan / /
rje btsun bla ma'i zhabs la gsol ba 'debs / /
rdo rje 'chang dbang blo bzang grags pa yi / /
rim gnyis rnal 'byor zab mo'i dpal ldan pa / /
bde stong zung 'jug ye shes rol pa can / /
rtsa ba'i bla ma'i zhabs la gsol ba 'debs / /
de ltar gsol ba btab pas mgon khyod kyis / /
tshe rabs kun tu theg mchog dge ba'i bshes / /
legs mdzad gdams pa'i lam gtso rim gnyis kyi / /
rtogs pa mthar phyin sangs rgyas thob par shog /
ces pa 'di ni bka' drin mtshungs med don gyi slad du mtshan nas smos te bdag gi mkhan rin po che rje btsun blo bzang chos 'phel dpal bzang po'i zhal snga nas kyis dkyil khang grwa tshang legs bshad rnam par sgrog pa'i gling chen po'i tshogs 'don du 'dzugs rgyu 'di lta bu zhig dgos tshul gnang ba dwang du blangs te \u0f38 shAkya'i dge slong blo bzang dpal ldan ye shes kyis sbyar ba'o / /
mang+ga laM / /
! oM swasti /
rdo rje'i khams ltar rtag brtan chos kyi dbyings / /
mi 'gyur lhun grub snang ba mtha' yas kyi / /
ngo bor gcig tu bsdoms pa'i sangs rgyas kun / /
'chi med bdu rtsi'i char chen deng 'dir phob / /
lha mi'i 'dren mchog thub pa'i ring lugs che / /
mi nyams spel ba blo bzang rgyal ba yi / /
bstan pa yongs su rdzogs pa'i dpal ldan mchog /
ye shes bcud du 'khyil ba'i ngo bor bzhugs / /
phra rags 'chi bdag bdud kyi sde thams cad / /
mtha' bral lto bar zos pa'i skom gyi gshis / /
tshe yi chu ru skyug pa'i ring 'tsho'i khrus / /
kun @# / /
la spyin pa'i bsang gtor khyod kyis mdzod / /
brgyad khri'i ngo bo srod kyi mdangs lta bu / /
rab tu gnag par 'khrigs pa'i gdung ba la / /
'gro kun ngal bos ster ba'i bsil sbyin mkhan / /
mgon khyod nam yang mi g.yo brtan par bzhugs / /
gang+ga'i klung gi bye snyeng zhing khams na / /
sangs rgyas de snyed sprul par bcas pa kun / /
shin tu rnam nges gzi brjid rgyal po'i skur / /
bzhengs nas don kun 'grub pa'i bkra shis stsol / /
'di yi mthu las yan lag bcu gnyis kyi / /
'phrul 'khor chen po dbyings su bshig byas nas / /
skye 'gag mtha' bzhi bral ba'i nam mkha' la / /
longs sprul chu 'dzin 'khrigs par byin gyis rlobs / /
lha dang drang srong rig pa 'dzin pa dang / /
tshangs dbang brgya byin nyan rang sangs rgyas kyi / /
bden pa chen po'i byin las phyogs dus kun / /
bkra shis rgya mtshos rab tu khyab gyur cig / /
ces pa 'di ni byang phyogs 'or tu su tho ron tA pas li ther gun e ra te ni dpa'i ching kho sho'u chi tshe dbang dpal 'byor gyi bla ma chos rje no mo khang rab 'byams pa ye shes mkhas mchog nas 'dus tshogs kyi zhal 'don du 'dzugs rgyu'i ring 'tsho'i bden tshig 'di lta bu zhig dgos zhes bskul ba ltar \u0f38 shAkya'i dge slong blo bzang dpal ldan ye shes kyis sbyar ba'o / /
! oM swasti /
sring dang zhi ba'i rgung ba kun bcom nas / /
yon tan lhun rdzogs dpal sdug thams cad kyi / /
ngo bo tshe mtha' yas pa'i bden chen gyis / /
'chi ba me dpa'i dngos grub stsal du gsol / /
blo bzang grags bstan yongs su rdzogs pa yi / /
yon tan lhun gyis grub pa'i dpal ldan pa / /
mgon khyod rgyal kun 'dus pa'i ngo bo ru / /
rtse gcig mos pa'i yid kyis gsol ba 'debs / /
sdig dang sdug bsngal mi 'dod nyer 'tshe kun / /
khyod kyis thugs ka nas spros 'od zer gyis / /
lhag ma med par yongs su sbyangs byas te / /
mchog dang thun mong dngos grub myur du stsol / /
tshe dpag med pa'i ngo bor rab bzhengs nas / /
'chi bdag bdud las nges par rgyal ba yis / /
mi shigs rdo rje'i khams kyi dpal sbyin nas / /
tshe yi dngos grub dam pa stsal du gsol / /
zhal gyi bum bzang las 'ongs ngam pa'i chos / /
phan dang bde ba kun gyi gzhir gyur pa / /
legs par stsol ba myangs pas rdo rje 'chang / /
khyod nyid myur du 'grub par byin gyis rlobs / /
'di nas tshe rabs kun tu mgon khyod dang / /
nam yang 'bral ba med par rjes bzung ste / /
theg pa chen po'i dge ba'i bshes mdzad de / /
lam gtso rim gnyis mthar phyin sangs rgyas shog /
gnas skabs su yang mi mthun phyogs thams cad / /
nye bar zhi zhing bsam pa lhun gyis 'grub / /
chos srung rnams kyis 'phrin las bkra shis stsol / /
shis pa rgya mtsho kun tu 'bar gyur cig /
ces pa 'di ni er te ni paN+Di ta no yon chos rje blo bzang 'phrin las rgyal mtshan gyis 'di lta bu zhig dgos zhes bskul ba ltar \u0f38 shAkya'i dge slong blo bzang dpal ldan ye shes kyis sbyar ba'o / /
! oM swasti /
phan bde ma lus 'byung ba'i gnas gcig pu / /
thub dbang mchog dang blo bzang grags pa dang / /
dpal ldan dmag zor rgyal mo 'khor bcas kyis / /
don kun 'grub pa'i bden chen stsal du gsol / /
yang dag lam bzang gsal bar @# / /
mdzad pa yi / /
rtsa ba'i bla ma dpal ldan ye shes zhabs / /
rgyal ba kun dang dbyer med gcig bsdus nas / /
gsol ba 'debs so byin gyis brlab tu gsol / /
bdag cag rnams kyis ji ltar bsam pa'i don /
spyi dang khyad par chos kyi bya ba kun / /
'bad pa med par lhun gyis 'grub pa yi / /
dngos grub byin rlabs rgya chen stsal du gsol / /
thog ma med nas las dang nyon mongs kyis / /
bsags pa'i sdig ltung sgrib pa ma lus pa / /
khyod kyi thugs ka nas spros 'od zer gyis / /
yongs su byang zhing dag bar mdzad du gsol / /
shes dang shes byar yongs su gcig pa'i sku / /
dpal ldan dus kyi 'khor lo la sogs pa / /
yi dam dkyil 'khor lha tshogs thams cad kyis / /
rim gnyis mthar phyin 'grub pa'i bden pa stsol / /
gzhan yang skye ba 'di nas tshe rabs kun / /
dpal ldan bla ma khyod dang mi 'bral zhing / /
gsung gi bdud rtsi ngoms pa med btungs nas / /
rdzogs pa'i sangs rgyas thob pa'i dngos grub stsol / /
gzhan yang dag pa'i zhing gi ljongs rnams su / /
yang yang 'ongs te dam chos bdud rtsil / /
longs su spyod pa'i bskal bzang mi gtong zhing / /
bkra shis rgya mtsho rtag tu 'bar ba shog /
ces pa 'di ni 'or tu su tA pa'i le tshe dbang dpal 'byor gyi mi sna dge skos dge 'dun dang zhabs drung bstan pa dar rgyas gnyis nas 'di lta bu zhig dgos zhes bskul ba'i ngor \u0f38 shAkya'i dge slong blo bzang dpal ldan ye shes kyis sbyar ba'o / /
! bde chen blo bzang rang bzhin ngo bo la / /
chos kun gdod nas rnam dag dpal gyi gzhi / /
yongs ldan ye shes zung 'jug rol pa can / /
rje btsun bla ma'i zhabs la gsol ba 'debs / /
mgon khyod dpal gyis mtho ba'i chos kyi dbyangs / /
sgrog phyir bsam pa thag pas bstod lags kyis / /
ji ltar 'tshams pa'i chos kyi 'khor lo che / /
rtag par bskor pa'i 'phrin las cir yang mdzod / /
bdag kyang skye ba kun tu rjes bzung nas / /
theg pa chen po'i dge ba'i bshes mdzad de / /
nyon mongs bag chags bcas pa drungs phyung nas / /
mgon po khyod kyi go 'phang thob par shog /
mang+ga laM / /
zhes pa 'di ni ldan ma dge slong blo bzang dge legs dang blo bzang dpal 'byor gnyis kyis 'di lta bu zhig dgos zhes bskul ba ltar \u0f38 shAkya'i dge slong blo bzang dpal ldan ye shes kyis sbyar ba'o / /
! blo bzang bstan pa yongs su rdzogs pa yi / /
dpal dang ldan pa'i rang bzhin chos kun gyi / /
ye shes rol pas mi shes mun pa sel / /
rje btsun bla ma'i zhabs la gsol ba 'debs / /
zhes pa 'di ni ho ko si tA bla ma ngag dbang dpal 'byor gyis ngos cag la gsol ba 'debs rten 'di lta bu zhig dgos zhes bskul ngor \u0f38 shAkya'i dge slong blo bzang dpal ldan ye shes kyis g.yar khral tsam du 'gyis pa'o / /
