@# / /
bstan bcos mngon par rtogs pa'i rgyan 'grel pa dang bcas pa'i rnam bshad rnam pa gnyis kyi dka' ba'i gnad gsal par byed pa legs bshad skal bzang klu dbang gi rol mtsho zhes bya ba las go sgrub man chad kyi spyi don bzhugs so / /
@# / /
bzhi pa sgrub pa rang gi ngo bo ston pa la /
'o na /
lus rnam gzhag tu / /
sgrub pa yi ni rten gyur pa / /
chos kyi dbyings kyi rang bzhin dang / /
dmigs pa dag dang ched dang /
ni / /
go cha 'jug pa'i bya ba dang / /
tshogs ni nges par 'byung bcas rnams / /
zhes 'chad na /
sgrub pa'i rten /
dmigs pa /
ched du bya ba rnams brjod pa'i 'og tu sgrub pa rang gi ngo bo 'chad pa'i rgyu mtshan gang zhe na / /
de'i rgyu mtshan yod de /
byang chub tu sems bskyed pa rnams kyis rang bzhin gnas rigs la brten nas dmigs pa bcu gcig la dmigs te /
chen po gsum gyi ched du sgrub pa bzhi nyams su len dgos pa'i rgyu mtshan gyis de ltar bstan pa'i phyir /
zhes 'chad pa la /
de ltar sgrub pa la 'jug pa de'i phyir chen po nyid gsum dang ldan pas ched du bya ba gsum du shes par bya'o / /
de ltar sgrub pa'i rten du byur pa la sog pa brjod nas /
de'i rang gi ngo bo gang zhe na /
zhes sogs gsungs /
'di la yang /
spyi'i ngo bo bshad pa dang /
so so'o don '+cad pa gnyis las / /
dang po la /
mkhyen pa yul gyi sgrub pa dang /
sbyor ba bye brag gi sgrub pa gnyis las /
dang po ni /
thams cad mkhen pa nyid gsum gyi yul la spyir dge ba'i chos kyi rten can dang /
zhes 'chad /
gnyis pa ni /
rnam pa kun mngon par rdzogs par rtogs pa la sogs pa mngon par rtogs pa rnam pa bzhi la /
mngon par rtogs pa re re zhing pha rol tu phyin pa drug gi rten can gyi bya ba ni sgrub pa ste /
zhes gsungs /
'di'i @# / /
skabs su mtha' dpyad pa la /
mtshan nyid /
dbye ba /
sa b+tshams gsum las /
dang po ni /
theg chen sems bskyed la brten nas don gnyis phun tshogs su sgrub par byed pa'i chen po drug ldan gyi sems dpa'i rnal 'byor /
theg chen sgrub ba'i mtshan nyid / /
theg chen sgrub pa chod can /
chen po drug dang ldan te /
gnas pa che /
brtson pa che /
'bras bu 'byung ba che /
rtag tu khas len che /
bzod pa che /
don chen po yang dag par sgrub pa'i bya ba byed pa'i phyir /
dang po grub ste /
theg chen sems bskyed la gnas pa'i phyir /
gnyis pa grub ste /
rang gzhan mtha' dag gi don la brtson pa'i phyir /
gsum pa grub ste /
byung chub chen po 'bras bur 'byin pa'i phyir /
bzhi pa grub ste /
sems can thams cad gyi don chen po sgrub bar khas len pa'i phyir /
lnga pa grub ste /
gzhan don du sdug bsngal thams cad dang du len pa'i phyir /
drug pa grub ste /
sems can thams cad kyi sdug bsngal sel ba dang phan bde sgrub pa'i bya ba byed pa'i phyir /
de ltar yang /
mdo sde'i rgyan las /
gnas rtsom 'bras bu 'byung ba che bdag nyid / /
rgyal sras rnams kyi sgrub pa yin par 'dod / /
rtag tu len pa che dang bzod pa che / /
don chen yang dag sgrub pa'i bya ba byed / /
ces gsungs /
gnyis pa la /
ston tshul gyi sgo nas mkhen pa yul gyi sgyub pa dang /
sbyor ba byed brag gi sgrub pa gnyis su yod /
mkhen gsum gang rung gi rnam pa yul du byas nas sgom par byed pa'i shes rab kyis zin pa'i sems dpa'i rnal 'byor /
dang po'i mtshan nyid /
phar phyin drug ldan du nyams su len pa'i bsam sbyor ci rigs pas zin pa'i sems dpa'i rnal 'byor /
gnyis pa'i mtshan nyid /
de gnyis yin khyab mnyam yin te /
skabs dang po gsum du mkhyen pa yul gyi sgrub pa'i ldog cha nas bstan /
bar ba bzhir sbyor ba bye brag gi sgrub pa'i ldog cha nas bstan pa'i phyi /
skabs dang po gsum du dngos su bstan pa'i sgrub pa la mkhyen pa yul gyi sgrub pa zhes brjod pa'i rgyu mtshan yod de /
gtso bor phar phyin drug gi ldog cha nas dngos sum bstan par /
spyir dge ba'i chos kyi rten byed pa'i ldog cha nas dngos su bstan pa'i phyir te /
go sgrub skabs 'ga' zhig ma gtogs skabs dang po'i gzhung dang skabs bzhan gnyis kyi phar phyin drub nyams len gyi ldog cha nas dngas su bstan pa'i phyir /
sbyer ba bzhi'i skabs nas dngos su bstan pa'i grub pa la sbyor ba bye brag gi sgrub pa zhes brjod pa'i rgyu mtshan yod de /
de rnams su gtso bor phar phyin drug nyams len gyi ldog cha nas dngos su bstan pa'i phyir te /
skabs bzhi par /
sangs rgyas sogs dmigs dad pa dang / /
sbyin sogs spyod yul brtson 'grus dan / /
zhes dang /
lnga par /
sbyin pa la sogs re rer ni / /
zhes sogs dang /
drug par /
sbyin pa shes rab bar dag dang / /
zhes sogs dang /
bdun par /
sbyin pa la sogs re res kyang / /
zhes gsungs pa'i phyir /
sa mtshams ni /
theg chen byi tshogs lam nas rgyun mtha'i bar du yod /
bzhung don ni /
theg chen sgrub pa chos can /
khyod la bstan tshul gyi sgo nas gnyis su yod de /
khyod la mkhyen ba yul gyi sgrub pa dang /
sbyor ba bye brag gi @# / /
sgrub pa gnyis su yod pa'i phyir /
rong TIk pas /
mkhyen gsum yul du byas nas thos bsam gtso bor gyur pa'i sgrub pa /
mkhyen pa yul gyi sgrub pa'i mtshan nyid /
sbyin sogs la gtso bor spyod pa'i sgrub pa /
sbyor ba bye brag gi sgrub pa'i mtshan nyid /
mkhen gsum nyams len gyi bya ba ni lta ba'i nyams len dang /
sbyor bzhi nyams len gyi bya ba ni spyod pa'i nyams len yin /
zhes zer /
'o na thos bsam gtso bor gyur pa'i don sbyen sogs sbyor bas nyams su mi len par shes bya gtan la 'bebs pa'i gnas skabs su gtso bor gyur pa'i sgrub pa la byed dam /
gtan la 'beb pa'i sbyin sogs bsam pas yang dang yang du 'dris par byed pa'i b+nas skabs la byed /
dang po ltar na /
mkhyen pa yul byi sgrub pa 'di lam ma zhugs kyi gnas skabs kyi sgrub par 'gyur bas /
de rang gi ngo bo gang gi ngo bo gang zhe na /
thams cad mkhyen pa nyid gsum gyi yul la /
zhes gsungs pa dang 'gal / /
gnyis pa ltar na /
de sbyin sogs la g+tsho bor sbyor ba'i sgrub par 'gyur ro / /
gzhan yang /
dam bca' de mi 'thad de /
nyams len de gnyis la lta spyod gtso bor gyur ma gyur gyi khyad par mi 'thad pa'i phyir /
kha cig / /
sbyin sogs phar phyin drug gi mgo mig ma dod pa'i sems dpa'i rnal 'byor /
dang po'i mtshan nyid /
de ltar dod pa'i sems dpa'i rnal 'byor /
gnyis pa'i mtshan nyid du gsungs pa mi 'thad de /
dod ma dod kyi don sbyin sogs phar phyin drug nyams su len 'dod kyi bsam pas zin ma zin la byed na /
mkhyen pa yul gyi sgrub pa lam ma zhugs kyi gnas skabs kyi sgrub par gyur te /
theg chen gyi tshogs lam thob na /
go sgrub thab pas khyab /
go sgrub yin na /
des zin pas khyab pa'i phyir /
de phar phyin drub thob pa la byed na /
sbyor bzhi sbyor ba bye brag gi sgrub pa ma yin par 'gyur te /
theg chen gyi tshogs lam thob na /
rnam rdzogs sbyor ba thob pas khyab /
byang sems tshogs lam pas phar phyin drug ma thob pa'i phyir /
kha cig /
phar phyin drug so sor des pa'i mtshan nyid kyis ma zin pa'i sems dpa'i rnal 'byor /
dang po'i mtshan nyid /
des zin pa gnyis pa'i mtshan nyid du 'dod pa mi 'thad de /
de gnyis yin khyab mnyam yin pa'i phyir te /
sgrub pa bzhi po gang rung yin na /
mkhyen pa yul gyi sgrub pa yin pas khyab /
sbyor ba bzhi po gang rung yin na /
sbyor ba bye brag gi sgrub pa yin dgos pa gang zhig /
sgrub pa bzhi po gang rung dang /
sbyor ba bzhi po gang rung yin khyab mnyam yin pa'i phyir /
! gnyis pa so so'i don bshad pa la /
theg chen la go bgos pa'i go sgrub /
de la zhugs pa'i 'jug sgrub /
de zhugs pa mthar phyin par byed pa'i tshogs sgrub /
zhugs pa mthar phyin pa nges 'byung sgrub pa bshad pa'o / /
dang po la /
mdo las gsungs tshul /
bstan bcos kyis 'grel tshul b+nyis pa dang po ni /
sgyub pa rang gi ngo bo 'chad pa la /
de nas tshe dang ldan pa byams ma'i bu gang pos bcom ldan 'das la 'di skad ces gsol to / /
bcom ldadn 'das don gang gi slad du byang chen zhes bgyi ba de la bdag kyang spobs so / /
bcom ldan 'das kyis bda' stsal pa /
gang po khyod kyis spobs pa skyed cig /
gang pos gsol pa /
bcom ldan 'das go cha chen po bgos pa'i sems can lags te /
bcom sdan 'das de ni theg pa chen po la yang dag par zhugs pa'i sems can lags la /
de ni theg pa chen po la yang dag par gnas pa'i sems can lags te /
de'i slang du byang chen zhes bgyi'o / /
zhes pa nas /
tshe dang ldan pa shA ri'i bu de tsam gyis na byang chen go cha chen po bgos pa zhes bya'o / /
zhes pa'i bar gsungs /
de yang gang pos sems dpa' chen por 'jug pa'i rgyu mtshan bshad pa las 'phros nas /
shA ri'i bu ci tsham gyis na go cha chen po bgos zhes dris pa'i lan du gsungs so / /
gnyis pa la /
mtshams sbyar /
rtsa ba /
'grel pa dang gsum las /
dang po ni lus rnam gzhag tu /
go cha 'jug pa'i bya ba dang /
zhes 'chad na /
theg chen gyi sgrub pa bzhi'i dang por go sgrub '+cad pa'i rgyu mtshan gang zhe na /
de'i rgyu mtshan yod de /
theg chen gyi sgrub pa nyams su len pa'i tshe dang por dam pa'i chos mtha' dag nyams su len par 'dod pa'i bsam pa rgya chen po'i go cha legs par @# / /
bgos pa gcig dgos so / /
zhes shes par bya ba'i phyir dang por go sgrub bsahd pa'i phyir /
dper na /
rgyal po gyul du 'jug pa'i thog mar rang nyid kyis go legs par bgos te chas pa bzhin no / /
zhes mtshams sbyor ba la /
de ltar ji lta ba bzhin du sbyor ba dang mthong ba dang sgom pa dang kyad par gyi lam gyi ngo bo nyid kyi sgrub pa'i mtshan nyid go cha dang 'jug pa dang tshogs dang nges par 'byung ba rnams kyi nang nas /
brton 'grus kyi ngo bo nyid kyi dang po go cha'i sgrub pa gsungs pa /
zhes gsungs /
gnyis pa ni /
mdo de'i don 'chad pa'i sgo nas bo sgrub la so drug la so drug tu phye nas 'chad pa la /
de dag so sor sbyin la sogs / /
zhes sogs gsungs /
don ni /
go sgrub chos can /
khyod la sum cu so drug yod de /
sbyin pa'i sbyin pa'i go sgrub nas shes rab kyi shes rab kyi go sgrub kyi bar rnams su yod pa'i phyir /
gsum pa la /
dbye ba dang /
don bsdu pa gnyis las /
dang po la /
sbyin pa la drug tu dbye ba /
lhab ma de dang mtshungs pa gnyis las /
dang po la /
sbyin pa'i go sgrub drug po ston pa la /
mdo las /
tshe dang ldan pa shA ri'i bu gang byung chen sher phyin la sbyod pa'i tshe sbyin pa gang yongs su gtong ba de dag rnam pa thams cad mkhyen pa nyid dang ldan pa'i yid la bya bas yongs su gtong ste /
dge ba'i rtsa ba de yang sems can thams cad dang thun mong du byas shing /
zhes pa nas /
pha rol tu phyin pa de dag la mtshan mar mi byed cing mi dmigs pa'i tshe /
byang chen sher phyin la spyod pa'i tshe go cha chen po bgos par shes par bya'o / /
zhes sgungs /
de'i don 'chad pa la /
de dag so sor sbyin la sogs / /
zhes sogs dang /
chos kyi sbyin pa la sogs pa yin par byed pa na nyan thos kyi yid la byed pa la sogs pa spong ba dang /
skye bo thams cad kyis mi snyan par smra ba nyid bzod pa dang /
'dun pa skyed ba dang /
theg pa gzhan dang ma 'dres pa'i rtse gcig pa nyed dang /
bla na med pa yang dag par rdzogs pa'i byang chub tu yongs su bsngo ba rnams go rims bzhin du sbyin par bya ba la sogs pa mi dmigs pa'i go cha nyid kyis byed pa dang /
zhes gsungs /
gnyis pa la /
tshul khrims kyi go sgrub drug ston pa la /
tshe dang ldan pa shA ri'i bu gang byang chen tshul khrims kyi pha rol tu phyin pa la spyod cing rnam mkhyen dang ldan pa'i yid la bya bas sbyin pa gang yongs su gtong ba de nas thams cad sems can thams cad dang thun mong du byas shing /
zhes pa nas /
pha rol tu phyin pa drug po thams cad yongs su 'dzin te /
de'i phyir go cha chen po bgos zhes bya'o / /
zhes gsungs /
de'i don 'chad pa la /
de bzhin du tshul khrims srung bar byed /
ces gsungs /
bzod pa'i go sgrub drug ston pa la /
tshe dang ldan pa shA ri'i bu gang byang chen bzod pa'i pha rol tu phyin pa la spyod cing /
nyan thos dang rang sangs rgyas dang ldan pa'i yid la bya bas ma yin gyi /
rnam pa thams cad mkhyen pa nyid dang ldan pa'i yid la bya bas spyin pa yongs su gtong zhing /
zhes pa nas /
bya chen bzod pa'i pha rol tu phyin pa la de ltar spyod pa ni pha rol tu phyin pa drug po thams cad yongs su 'dzin te /
de'i phyir go cha chen po bgos zhes bya'o / /
zhes gsungs /
de'i don 'chad pa la /
bzod pa rdzogs par byed /
ces gsungs /
brtson 'grus kyi go sgrub drug ston pa la /
tshe dang ldan pa shA ri'i bu gang byangg chen brtson 'grus kyi pha rol tu phyin pa la spyod cing /
nyan thos dang rang sangs rgyas dang ldan pa'i yid la bya bsam yin gyi /
rnam mkhyen dang ldan pa'i yid la bya bas sbyin pa yongs su gtong zhing dge ba'i rtsa de yang /
zhes pa nas /
byang chen de ltar brtson 'grus kyi phar phyin la spyod pa ni phar phyin drug po thams cad yongs 'dzin te /
de'i phyir go cha chen po bgos zhes bya'o / /
zhes gsungs /
de'i don 'chad pa la /
brtson 'grus rtom /
zhes gsungs /
bsam gtan gyi go sgrub drug ston pa la /
tshe dang ldan pa shA ri'i bu gang byang chen bsam gtan gyi phar phyin la spyod cing nyan thos dang rang sangs rgyas dang ldan pa'i yid la bya bas ma yin gyi /
rnam mkhyen dang ldan pa'i yid la bya b+bas sbyin pa yongs su gtang zhing /
zhes pa nas /
byang chen bsam gtan gyi phar phyin la de ltar spyod pa ni phar rol tu @# / /
phyin drug po thams cad yongs su 'dzin te /
de'i phyir go cha chen po bgos zhes bya'o / /
zhes gsungs /
de'i don 'chad pa la /
bsam gtan sgrub /
ces gsungs /
shes rab kyi go sgrub drug ston pa la /
tshe dang ldan pa shA ri'i bu gang byang chen sher phyin spyod cing nyan thos dang /
zhes pa nas /
de ltar byang chen phar phyin re re la gnas nas phar phyin drug yongs su brdzogs par byed pa yin no /
zhes gsungs /
de'i don 'chad pa la /
shes rab sgom par byed do / /
zhes gsungs /
gnyis pa ston pa la /
de ltar sbyin pa la sogs pa'i pha rol tu phyin pas so sor sbyin pa la sogs pa bsdus pas na /
drug tshan drug gi rnam pa sum cu rtsa drug yin mod kyi sbyin pa la sogs pa drug chos mthun pa'i phyir go cha'i sgrub pa rnam pa drug go /
zhes gsungs /
'di'i skabs su mtha' dpyad pa la /
mtshan nyid /
dbye ba /
phye ba so so'i ngo bo /
grangs nges pa /
go rims nges pa /
sgrub pa'i tshul /
sgrub pa'i 'bras bu /
sgra bshad pa /
zhar byung bsdub dngos gzhi bshad pa'o / /
dang po ni /
sbyin sogs phar phyin re re'i nang du phar phyin drug drug chang bar bsdus nas nyams su len par 'dod pa'i bsam pa'i bya ba rgya chen pos zin pa'i sems dpa'i rnal 'byor /
go sgrub kyi mtshan nyid /
kha cig /
sbyin sogs par phyin drug ldan du nyams su len pa'i bsam pa'i brtson 'grus gtso bor gyur pa'i sem de'i rnal 'byor /
de'i mtshan nyid zer ba mi 'thad de| de ltar nyams su len pa'i sbyor ba'i brton 'grus gtso bor gyur pa'i theg chen sbyor lam yod pa'i phyir /
kha cig /
sbyin sogs phar phyin re re'i nang du drug drug tshang bar bsdus nas nyams su len pa'i shes rab kyis zin pa'i sems dpa'i rnal 'byor zer ba mi 'thad de /
stong nyid rtogs ma myong ba'i byang sems tshogs lam pa'i rgyud kyi kun rdzob sems bskyed kyis ma nges pa'i phyir /
gnyis pa la /
de la sbyin pa'i sbyin pa'i go sgrub nas /
shes rab kyi shes rab kyi go sgrub kyi bar so drug yod de /
sa mtshan theg chen gyi tshogs lam rgyun mtha'i bar du yod /
gsum pa la /
sbyin sogs drug yod la /
gtong ba'i sems pa /
sbyin pa'i ngo bo /
de la rten gyi sgo nas khyim pa'i rten la gtso bor nyams su blang bar bya ba zang zing gi sbyin pa /
rab byung gi rten la g+tsho bar nyams su blang bar bya ba chas kyi sbyin pa dang /
de gnyis ka'i rten la gtso bor nyams su blang bar bya ba mi 'jigs pa'i skyabs kyi sbyin pa rnams su yod /
des na byang sems 'phags pa'i rgyud kyi sbyin pa chas can /
khyad chos gsum dang ldan te /
rang gi mi mthun phyogs ser sna 'joms par nus pa /
grags chos kyi bdag tu rnam par mi rtogs pa'i ya shes kyis zin pa /
byed las gzhan gyi 'dod pa thams cad yongs su rdzogs par byed cing /
sems can dpag tu med pa smin par gyed pa'i phyad chos dang sdan pa'i phyir te /
mdo sde'i rgyan las /
sbyin pa mi mthun phyogs nyams dang / /
rnam par mi rtogs ye shes ldan / /
'dod pa thams cad yongs rdzogs byed / /
sems can smin byed rnam pa gsum / /
zhes gsungs pa'i phyir /
spong ba'i sems dpa' /
tshul khrims kyi ngo bo /
de la ngo bo'i sgo nas nyes spyod sdom pa'i tshul khrims /
dge ba chos sdud kyi tshul khrims /
sems can don byed kyi tshul khrims gsungs yod /
byang sems 'phags pa'i rgyud kyi tshul khrims chos can /
khyad chos gsum dang ldan te /
rang gi mi mthun phyogs 'tshul khrims nyams par byed /
grogs chos kyi bdag tu rnam par mi rtogs pa'i ye shes kyis zin pa /
byed las gzhan la nyer 'tshe spong bas sems can smin par byed pa'i khyad chos dang ldan pa'i phyir /
mi 'khrugs pa'i sems dpa' /
bzod pa'i ngo bo /
dbye na /
gnod pa la ji mi snyam pa'i bzod pa /
sdug bsngal dang len gyi bzod pa /
chos la nges par sems pa'i bzod pa rnam su yod /
byang sems 'phags pa'i rgyud kyi bzod pa chos can /
khyad chos gsum dang ldan te /
rang gi mi mthun phyogs khong khro nyams par byed /
grogs rnam par mi rtog pa'i ye shes kyis zin pa /
byed las gzhan gyi gnod pa bzod pa'i sgo nas sems can smin par byed pa'i khyad chos dang ldan pa'i phyir /
dge ba la spro ba'i sems pa /
@# / /
brtson 'grus kyi ngo bo /
dbye na /
go cha'i brtson 'grus /
sbyor ba'i brtson 'grus /
sems can don byed kyi brtson 'grus /
ma zhum pa'i brtson 'grus sogs du ma yod /
byang sems 'phags pa'i rgyad kyi brtson 'brus chos can /
khyad chos gsum dang ldan te /
rang gi mi mthun phyogs le lo 'joms /
grogs rnam par mi rtogs pa'i ye shes kyis zin pa /
byed las dge ba'i chos gongs 'phel du byed cing /
sems can rnams kyi las su bya ba'i grogs byed pa'i sgrogs byed pa'i sgo nas sems can smin par byed pa'i khyad chos dang /
ldan pa'i phyir /
sems dge ba'i dmigs pa la rtse gcig tu gnas pas rab tu phye ba'i sgom byung gi rig pa /
bsam gtan gyi ngo bo /
dbye na /
ngo bo'i sgo nas 'jig rten pa dang 'jig rten las 'das pa'i bsam gtan gnyis /
byed las kyi sgo nas mthong chos la bder gnas kyi bsam gtan /
yon tan dngon par sgrub pa'i bsam gtan /
sems can don byed kyi bsam gtan gsum du yod do / /
byang sems 'phags pa'i rgyud kyi bsam gtan chos can /
khyad chos gsum dang ldan te /
rang gi mi mthun phyogs rnam gyeng nyams par byed /
grogs rnam par mi rtog pa'i ye shes kyis zin pa byed las sems dge ba'i dmigs pa la rtse gcig tu byed cing sems las rung du byas pa'i sgo nas sprul pa byas nas sems can la gang 'dod 'dod sprul nas sems can rnams smin par byed pa'i khyad chos dang ldan pa'i phyir /
chos rab tu rnam 'byed kyi rig pa /
sbyin sogs drug gi zlas phye ba'i shes rab kyi ngo bo /
dbye na /
kun rdzob shes pa'i shes rab /
don dam shes pa'i shes rab /
sems can don byed kyi shes bar rnams su yod pa'i phyir /
byang sems 'phags pa'i rgyud kyi shes rab chos can /
khyad chos gsum dang ldan te /
rang gi mi mthun phyogs shes rab 'chal ba 'joms par byed /
grogs bsod nams kyi tshogs kyis zin /
byed las rig pa'i gnas rnams la mkhas par byas te thos bsam gyis spyod pa'i sgo nas sems can smin par byed pa'i phyad chos dang ldan pa'i phyir /
bzhi pa grang nges la /
mngon mtha dang nges legs la ltos te sbyin sogs drug tu grangs nges pa yin te /
dang po bzhis mngon mtho dang /
tha ma gnyis nges legs kyi go 'phang thob par byed pa'i phyir te /
mdo sde'i rgyan las /
longs spyod dang lus phun sum tshogs pa dang / /
'khor brton phun sum tshogs pa mngon mtho dang / /
rtag tu nyen mongs dbang nyid mi 'gro dang /
bya ba rnam la phyin ci ma log pa'o / /
zhes gsungs /
don gnyis sgrub pa'i dbang du byas nas kyang der grang nges te /
dang po gsum gyis gzhan don dang /
tha ma gsum gyis rang don byed pa'i phyir te /
de nyid las /
sems can don la rab brton pa / /
gtong dang mi gnod bzod pas byed / /
gnas dang grol ba gzhir bcas pas / /
rang don rnam pa thams cad spyod / /
ces gsungs pa'i phyir /
gzhan don rnam pa thams cad la ltos nas kyang der grangs nges te /
sbyin pas longs spyod kyis mi 'phongs par byed /
tshul khrims kyis rnam par mi 'tshe /
bzod pas rnam 'tshe bzod /
brton 'grus kyis gzhan don la mi skyo /
bsam gtan gyis bzhan dga' bar byed /
shes rab kyis chos legs par brjod par nges pa'i phyir te /
de nyid las /
mi 'phongs pa dang rnam par mi 'tshe dang / /
rnam 'tshe bzod dang bya bas mi skyo dang / /
dga' byed legs par brjos pa de yi phyir / /
gzhan gyi don ni rang gi don yin no / /
zhes gsungs pa'i phyir /
theg chen mtha' dag sdud pa'i sgo nas der grang nges te /
byang sems kyi sbyin pas longs spyod la mngon par mi dga' /
tshul khrims kyis sgrub pa la rab tu gus /
bzod brtson gnyis kyis son la mi skyo /
bsam gtan gyis rnam par mi rtog /
shes rab kyis mtshan mar mi 'dzin pa'i phyir te /
de nyid las /
longs spyong mngon par mi dga' dang / /
rab gus gnyis la mi skyo dang / /
rnal 'byor rnam par mi rtog pa / /
theg pa thams cad 'dir zad do / /
zhes gsungs pa'i phyir /
lam thams cad bsdus pa'i dbang du byas nas kyang der grangs nges te /
sbyin pa ni ma chags pa'i lam dang /
tshul khrims ni de thob pa'i rnam g.yeng gi sgo sdom pa'i lam dang /
bzod pa sems can la mi gnod @# / /
pa'i lam dang /
brton 'brus dge ba 'phel ba'i lam dang /
phyi ma gnyis sgrib pa rnam par spyong ba'i lam yin pa'i phyir te /
de nyid las /
pul rnams la ni ma chags lam / /
de thob rnam gyeng sdom pa gzhan / /
sems can mi gtong 'phel ba dang / /
sgrib pa rnam par sbyong pas gzhan / /
zhes gsungs pa'i phyir /
bslab pa gsum la ltos nas kyang der grangs nges te /
dang po gsum tshul khrims bslab pa /
lnga pa ting nge 'dzin gyi gs+lab pa /
drug pa shes rab kyi bslab pa /
brton 'grus de thams cad kyi khongs su gtogs te /
brton 'brus la brten nas dge ba'i chos mtha' dag nyams su len dgos pa'i phyir te /
de nyid las /
bslab gsum dbang du mdzad nas ni /
rgyal bas pha rol phyin pa drug /
yang dag bshad de dang po gsum / /
tha ma gnyis ni rnam pa gnyis / /
gcig ni gsum char la yang gtogs / /
zhes gsungs pa'i phyir /
lnga pa la sbyin sogs drug gi go rims 'di ltar nges pa'i rgyu mtshan yod de /
skye ba'i dim pa dang /
dman mchog gi rim pa dang /
phra rags kyi rim pa gsum gyi dbang du byas te 'di ltar bstan pa'i phyir /
dang po grub ste /
songs spyod la mi lta bar sbyin pa gtong ba na tshul khrims len /
tshul khrims dang ldan na gzhan gyi gnod pa bzod /
bzod pa dang ldan na brtson 'grus rtsom /
brtson 'grus dang ldan na ting nge 'dzin skye| sems mnyam par bzhag na shes bya ji lta ba bzhin shes par 'gyur ba'i phyir /
gnyis pa grub ste /
lnga ma lnga ma las phyi ma phyi ma mchog tu gyur pa'i phyir /
gsum pa grub ste /
sbyin sogs drug snga ma rnams nyams su lin pa la 'jug pa sla zhing phyi ma rnams nyams su len pa la 'jug pa ches shen tu dka' ba'i phyir te /
de nyid las /
snga ma la brten phyi ma skye / /
dman dang mchog tu gnas phyir dang / /
rags pa dang ni phra ba'i phyir / /
'di dag rim gzhin bstan pa yin / /
zhes gsungs pa'i phyir /
drug pa sgrub tshul la /
byang chub sems dpas sbyin sogs drug la ji star spyod tshul yod de /
mdo sde'i rgyun las /
re ba med pa'i sbyin pa dang / /
yang srid mi 'dod tshul khrims dang / /
thams cad la ni bzod pa dang / /
yon ran kun 'byung brton 'grus dang / /
de ni bsam gtan gzugs med mig /
shes rab thabs dang ldan pa yi / /
pha rol phyin pa drug po la / /
brten pa rnams kyis yang dag sbyor /
zhes gsungs pa ltar bsgrub par bya ba yin pa'i phyir /
rang mkhas pa byang chub sems dpas sbyin pa yang dag par byed tshul yod de /
ngo bo rgyu 'bras las ldan 'jug pa'i rab dbye ste drug ldan du nyams su len pa'i phyir /
khyad par drug po de yang yod de /
ngo bo ni gtong ba'i sems pa rgyun chags pa /
rgyu ma chags pa'i sems pa /
sbyin 'bras lus songs spyod phun sum tshogs pa /
byed las rang gzhan rjes su 'dzin pa dang tshogs yongs su rdzogs par byed pa /
ser sna spangs pa'i yon ran dang ldan pa /
rab dbye chos dang zang zing dang mi 'jigs pa'i sbyin pa gsum gyi dbye ba rnams dang ldan pa ste /
de nyid las /
don rnams gtong par byed pa dang / /
rtsa ba sems la brten pa dang / /
lus dang longs spyod phun tshogs dang / /
gnyis rjes 'dzin dang rdzogs byed dang / /
de yang ser rna med ldan par / /
chos dang zang zing mi 'jigs gtong / /
sbyin pa de 'drar yongs shes nas / /
mkhas pas yang dag sgrub par byed / /
ces gsungs pa'i phyir /
des tshul khrims ji ltar sgrub pa'i tshul yod de /
ngo bo yan lag gis zin pa'i spongs sems /
rgyu nges 'byung /
'bras bu bde 'gror gnas pa /
byed las rten dang zhi ba dang 'jigs pa med pa /
bsod nams kyi tshogs sna tshogs dang ldan pa /
brdar btags bso thar gyi tshul khrims dang /
chos nyid kyis thob pa bsam gtan dang zag med kyi tshul khyims kyi rab dbye dang ldan pa'i khyad par drug ldan du nyams su len pa'i phyir te /
de nyid las /
yan lag drug zhi bsam pas zin / /
bde 'gro gnas pa sbyin byed dang / /
rten dang zhi dang 'jigs pa med / /
bsod nams tshogs dang ldan pa dang / /
brdar btags chos nyid thog pa ste / /
sdom la gnas pa rnams la @# / /
yed / /
tshul khrims de 'drar yongs shes nas / /
mkhas pas yang dag sgrub par byed / /
ces gsungs pa'i phyir /
des bzong ba ji ltar sgrub tshul yod de /
ngo bo rgyu 'bras las ldan 'jug pa'i rab dbye ste drug ldan du sgrub pa'i phyir /
ngo bo ma 'khrugs pa'i sems dpa' /
rgyu snying rje chen po /
'bras bu tshul khrims yang dag par len pa dang thog pa 'khon dang dbyen mi mnga' ba /
byed las rang gzhan gyi don byed pa /
dka' thug kyi gtso bor gyur pa sogs dang ldan pa /
gnos pa la ci mi snyam /
chos la nges rtogs /
sdug bsngal dang len gyi bzod pa'i rab dbye ste drug ldan du nyams su len pa'i phyir te /
de nyad las /
me mjed ci mi snyam shes dang / /
snying rje chos la brten pa'i phyir / /
phan yod lnga ni rang dag bshad / /
de ni gnyis kyi don byed de / /
dka' thub gco dang kun du ldan / /
de la de ni rnam gsum 'dod / /
bzod pa de 'drar yongs shes nas / /
mkhas pas yang dag sgrub par byed / /
ces gsungs pa'i phyir /
des brton 'grus de yang ngo no rgyu 'bras las ldan 'jug pa'i rab dbye sogs pa'i sgo nas nyams su len par byed de /
ngo bo dge ba la yang dga par spo ba'i sems pa /
rgyu dad pa dang 'dun pa /
'bras bu dran sogs kyi yon tan gong du 'phel ba /
byed las kun nas nyon mongs phyogs spong ba /
ma chags pa sogs kyi yon tan dang ldan pa /
rab dbye lus ngag yid gsum dang go cha'i brtson 'grus sogs te drug ldan du nyams su len pa'i phyir te /
de nyid las /
dge la yang dag spro ba dang / /
dad dang 'dun la brten pa dang /
dran sogs yon tan 'phes byed dang /
kun nas nyon mongs gnyen po dang /
ma chags la sogs yon tan ldan / /
de dag la ni de rnams bdun / /
brton 'grus de 'drar yongs shes nas /
mkhas pas yang dag sgrug par byed /
tses gsungs pa'i phyir /
des bsam gtan de yang ngo bo rgyu 'bras las ldan 'jug pa'i rab dbye ste drug ldan du sgrub par byed de /
ngo bo sems nang du dmigs pa la yang dag par 'dzin pa'i rang bzhin can /
rgyu dran brtson khyad par can /
'bras bu bsam gtan la brtan nas thob pa'i bde bskyed par byed pa /
byed las mngon par shes pa sogs la dbang du sgyur pa /
chos thams cad kyi gtso bor gyur pa'i yon tan dang ldan pa /
mthong chos la bde bar gnas pa'i bsam gtan sags kyi rab dbye ste drug ldan du nyams su len pa'i phyir te /
de nyid las /
sems ni nang du gnas pa dang /
dran dang brtson 'grus la brten pa / /
bde ba skyed par byed pa dang / /
mngon shes gnas la dbang bsgyur ba / /
chos rnams kyi ni gtso bo ste / /
de dag la yod de rnam gsum /
bsam gtan de 'drar yongs shes nas / /
mkhas pas yang dag sgrub par byed / /
ces gsungs pa'i phyir /
des shes rab de yang ngo bo rgyu 'bras las ldan 'jug pa'i rab dbye ste drug ldan da sgrub par byed de /
ngo bo chos rab tu rnam 'byed kyi rig pa /
rgyu ting nge 'dzin /
'bras bu nyon mongs pa las grol ba /
byed las shes rab kyi 'tsho bas 'tsho zhing lags bshad sgrog pa /
chos thams cad kyi mchog tu gyur pa'i yon tan dang ldan pa /
rab dbye kun rdzog shes pa'i shes rab sogs te drug ldan du nyams su len pa'i phyir te /
de nyid las /
shes bya yang dag rag rnam 'byed / /
ting nge 'dzin la brten pa dang / /
kun nas nyon mongs shin tu grol / /
shes rab 'tsho ba legs bshad dang / /
chos rnams kyi ni mchog yin te / /
de dag la yod de rnam gsum / /
shes rab de 'drar yongs shes nas / /
mkhas pas yang dag sgrub par byed / /
ces gsungs pa'i phyir /
gzhan yang /
byang chub sems dpas sbyin sogs drug po re re yang dam pa drug ldan du sgrug par byed de /
rten dam pa byang chub kyi sems la brtin nas /
dngos po dam pa dngos po thams cad la spyod pa /
ched du bya ba dam pa sems can gyi don du spyod pa /
thabs mkhas dam pa 'khor gsum rnam par mi rtog pa'i shes rab gyis zin pa /
bsdo ba dam pa rdzogs byang du bsdo ba /
dag pa dam pa sgrib pa dag par byed pa'i dam pa drug skan du sgrub ldan du sgrub par byed pa'i phyir /
bdun pa sgrub pa'i 'bras bu ni /
bshad ma thag pa'i 'bras bu de dag dang /
rin chen phreng ba las /
sbyin pas longs spyod khrims kyis bde / /
bzod pas mdangs gsal brtson pas brjid / /
bsam gtan gyis zhi blo yi grol / /
snying rje bas ni don kun 'grub / /
bdun po 'di dag ma lus pa / /
cig car pha rol phyin pa yis /
@# / /
ye shes bsam mi khyab pa'i yul / /
rnam pa thams cad mkhyen nyid thob / /
ces gsungs pa star ro / /
brgyad pa sgra bshad pa ni /
dbul pa dor bas sbyin pa /
nyon mongs pa'i cha gdung sel bas tshul khrims /
khong khro'i gnod pa bzod pas bzod pa /
yon tan mchog la sbyor bas btson 'grus /
yid dmigs pa la 'dzin pas bsam gtan /
don shes pas shes rab ces bya ste /
mdo sde'i rgyun las /
dbul ba dor bar byed pa dang / /
bsil ba thob dang khong khro bzod / /
mchog sbyor ba dang yid 'dzin dang / /
don dam shes pa'i phyir bshad do / /
zhes gsungs pa'i phyir /
dgu pa ni| bsdu ba'i dngos po la bzhir yod de /
de la sbyin pa /
snyan par smra ba /
gdul bya'i don mthun rnams su yod pa'i phyir te /
mdo sde'i rgyan las /
sbyin mtshungs de ston len 'jug dang / /
bdag nyid rjes su 'jug rnams kyi / /
snyan par smra dang don s+ph+yod dang / /
don mthun nyid du mdzad pa yin / /
zhes gsungs pa dang /
slob dpon rta dbangs kyis /
sbyin pa'i g.yab mos legs bos nas / /
snyan par smra pa'i gtam bya ste / /
don spyod pa yis bag phab nas / /
don mthun gros chen 'debs par byed / /
ces gsungs pa ltar ro /
! /
gnyis pa 'jug sgrub bshad pa la /
mdo nas gsungs tshul dang /
de'i don bstan bcos kyis 'grel tshul gnyis las /
dang po ni /
yum bar mar /
sha' ri'i bus smas pa /
tshe dang ldan pa gang po ci tsam gyis na byang chub sems dpa' sems dpa' chen po theg pa chen po la yang dag par 'jug pa dang /
theg pa chen po la 'dzeg par 'gyur ba yin /
gang pos spras pa /
tshe dang l+d+na pa sha' bu 'di la byang chen sbyin pa'i pha rol tu phyin pa la cing 'dod pas dben sdog to dge ba'i chos kyis dben pa rtog pa dang dpyod pa dang bcas pa dben pa las skye pa'i dga' ba dang bde ba can bsam gtan dang po nye par bsgrub te gnas so / /
de bzhin du bsam gtan gcis pa dang gsum pa dang bzhi pa nye bar bsgrubs te gnas so / /
de bzhin du nam mkha' mtha' yas skye mched dang /
rnam shes mtha' yas skye mched dang /
ci yang med pa'i skye mchod dang /
'du shes med /
'du shes med min gyi skye mched la snyoms par 'jug pa ste /
'di dag ni byang chen bsam gran dang gzugs med pa la 'jug pa la zhes pa nas /
che dang ldan pa sha' ri'i bu de ltar na byang chen theg pa chen po la yang dag par 'dzeg pa zhes bya'o / /
zhes pa'i bar gsungs /
gnyis pa ni /
de'i don bshad pa la /
bsam gtan gzugs med sbyin segs dang /
zhes sogs rtsa 'gel rnams gsungs /
de yang mdo'i 'phros tshul ni /
gong du byang chen theg pa chen po la 'jug pa dang /
'dzeg par mang du gsungs pa las 'phros nas /
sha' ri'i bus theg chen la 'jug pa dang 'dzeg pa gang zhes dris pa'i lan du /
gang pos mdo tshan dang po de theg pa chen po la 'jug pa dang /
phyi ma bzhi 'dzeg pa'i sgras bshad nas bstan /
bstan bcos su 'phros tshul la yang 'o na /
go sgrub kyi 'jug thogs de ma thag tu 'jug sgrub 'chad pa'i rgyu mtshan ci yin zhe na /
de'i rgyu mtshan yod de /
sngar bshad pa de ltar go bgos pa la 'jug pa 'byung ba'i rgyu mtshan gyis de ltar bstan pa'i phyir /
dper na rgyal po g.yul du 'jug pa'i tshe dang por rang nyid kyis go legs par bgos pa de'i rjes su g.yul ngo la sprod pa'i lam du 'jug pa bzhin no / /
zhes mtshams sbyor ba la /
de ltar go bgos pa la 'jug pa 'byung bas /
gnyis pa 'jig pa'i sgrub pa /
zhes gsungs /
'o na 'jug sgrub da gang zhe na /
de ston pa la /
bsam gtan gzugs med sbyen sogs dang / /
zhes sogs rkang pa rgyad gsungs /
de nyid tshig don gyi sgo nas bshad pa la /
bsam gtan dang /
zhes sogs gsungs /
bsdus don gyi sgo nas bshad pa la /
theg pa chen po'i chos mtha' dag gnon pa'i ngo bo nyid yin pas 'jug pa'i sgrub pa rnam pa dgu'o / /
zhes gsungs /
'di'i 'jug pa dang 'dzeg pa'i khyad par gang zhe na /
nyi snang las 'di gnyis rnam grangs su bshad la /
rgyan snang las zhugs pa dang /
gnas pa gnyis dang por thob pa dang /
phyis khyad par du 'gro ba la bshad do / /
'o na 'dzeg yul gyi theg chen de gang zhe na /
'dzeg yul de la dgu yod pa'i /
dang po bsam gtan dang gzugs med kyi snyoms 'jug ston pa la /
mdo las /
che dang ldan pa sha' ri'i bu 'di la byang chen sbyin pa'i phar phyin la spyod cing /
zhes pa nas /
sems can rnams kyang yongs @# / /
su smin par byed da / /
sangs rgyas kyi zhing yongs su dag par byed do / /
zhes pa'i bar gsungs /
de'i don 'chad par la /
rtsa bar /
bsam gtan gzugs med sbyin sogs la / /
'jug pa'i sgrub pa theg chen la / /
'jeg pa yin par shes par bya / /
zhes gsungs /
de nyid 'grel bas 'chad pa la /
bsam gtan dang gzugs med pa'i snyoms par 'jug pa dang /
zhas gsungs /
gnyis pa 'jug yul gyi sbyin sogs phar phyin drug po de ston pa la /
sha' ri'i bu gzhan yang byang chen de rnam pa thams cad mkhyen pa nyid dang ldan pa'i yid la byed pas /
sems can thams cad kyi nyon mongs pa rab tu spang pa'i phyir /
chos ston par bya'o snyam pa 'di ni byang chen sbyin pa'i pha rol tu phyin pa'o / /
zhes pa nas /
tshe dang ldan pa sha' ri'i bu 'di ni byang chen phar phyin drug la spyod pa'i theg pa chen po'o / /
zhes pa'i bar gsungs /
de'i don 'chad pa la /
rtsa bar /
. sbyin sogs la /
'jug pa'i sgrub pa /
zhes sogs dang /
'grel par /
sbyin pa la sogs pa pha rol phyin pa drug dang /
zhes gsungs /
gsum pa 'jeg yul gyi lam ston pa la /
che dang ldan pa sha' ri'i bu gzhan yang byang chenm theg pa chen po ni rnam pa thams cad du byang chub kyi phyogs kyi chos sum cu rtsa bdun sgom pa dang /
rnam par thar ba'i sgo stong pa nyis dang /
mtshan ma med pa dang /
smen pa med pa dang /
rnam pa thams cad du de bzhin gshegs pa'i stobs bcu dang /
mi 'jigs pa bzhi dang /
so so yang dag par rig pa bzhi dang /
sangs rgyas kyi chos ma 'dres pa rnams sgom par byed pa 'di ni tshe dang ldan pa sha' ri'i bu byang chen theg pa chen po'i / /
zhes gsungs /
de'i don 'chad pa la /
rtsa bar /
lam la /
'jug pa'i /
zhes sogs dang /
'grel par /
mthong ba dang /
sgom pa dang /
mi slob pa dang /
khyad par gyi lam dang /
zhes gsungs /
bzhi pa 'dzeg yul gyi byams sogs tshad med bzhi ston pa la /
tshe dang ldan pa sha' ri'i bu gzhan yang byang chen de byams pa dang ldan pa'i sems yangs pa rgya chen por gyur cing mi gnyis pa tshad med pa 'khon med pa /
'gran zla med pa /
'di ni byang chen tshad med pa rnams la spyod pa'i sher phyin te| tshe dang ldan pa sha' ri'i bu 'di ni byang chen po'i / /
zhas pa'i bar gsungs /
de'i don 'chad pa la /
rtsa bar /
byang la sogs la /
'jug pa'i sgrub pa /
zhes sogs dang /
'grel par /
tshad med pa bzhi dang /
zhes gsungs /
lnga pa 'dzeg yul gyi dmigs pa med pa dang ldan pa'i lam de ston pa la /
tshe dang ldan pa sha' ri'i bu gzhan yang byang chen theg pa chen po ni /
nang stong pa nyid shes kyang dmigs pa'i tshul gyis na /
zhes pa nas /
'dus ma byas rnams la mi dmigs pa'i tshul gyis shes pa ni 'jug pa 'di ni byang chen theg pa chen po'o / /
zhes pa'i bar gsungs de'i don 'chad pa la /
rtsa bar /
dmigs pa med dang ldan pa dang / /
'jug pa'i /
zhes sogs dang /
'grel par /
mi dmigs pa dang ldan pa dang / /
zhes gsungs /
drug pa 'dzeg yul 'khor gsum dag pa'i lam de ston pa la /
sha' ri'i bus smras pa /
tshe dang ldan pa gang po ci tsam gyis na| byang chen theg pa chen po la zhugs pa zhes bya'o / /
gang pos smras pa /
tshe dang ldan pa sha' ri'i bu 'di la byang chen sher phyin la spyon pa'i tshe sbyin pa'i pha rol phyin la 'dzeg kyang des sbyin pa'i pha rol tu phyin pa mi dmigs te /
zhes pa nas /
byang chug sems dpa' mi dmigs pa'i yid la byed pa dmigs pa'i tshul gyis dmigs su med pa de ltar na tshe dang ldan pa sha' ri'i bu byang chen /
theg pa chin po la 'dzeg pa zhes bya'o / /
zhes pa'i bar gsungs /
de'i don 'chad pa la /
'khor gsum rnam par dag pa la / /
'jug pa'i /
zhes sogs dang /
'grel par dngos po thams cad la 'khor gsum dag pa dang /
zhes gsungs /
bdun pa 'dzeg yul gyi ched du bya ba ston pa la /
tsha dang /
ldan pa sha' ri'i bu gzhan yang byang chen rnam pa thams cad mkhyen pa nyid dang ldan pa'i yid la bya bas ma dris pa sgom pa rnam par zhig pa'i don du /
byang chen byang chub kyi chos sum cu rtsa bdun de mi dmigs apI tshul gyis sgom par byed de /
zhes pa nas /
sangs rgyas dmigs su med pa'i phyir /
'di ni tha snyad tsam ste 'di lta ste sangs rgyas zhes bya bar yang dag par shes te /
tshe dang ldan pa sha' ri'i bu de ltar na byang chen theg pa chen @# / /
po la 'dzeg pa zhes bya'o / /
zhes pa'i bar gsungs /
de'i don 'chad ba la /
rtsa bar /
ched du bya la /
'jug pa'i /
zhes sogs dang /
'grel par /
ched du bya ba dang /
zhes gsungs /
brgyad pa 'dzeg yul gyi mngon shes drug po de ston pa la /
tshe dang ldan pa sha'a ri'i bu gzhan yang byang chen sems dang po bskyed pa nas nye bar bzung ste /
snying po byang chub la 'dug gi bar du mngon par shes pa thams cad yongs su rdzogs pa'i phyir na /
sems can yongs su smin par byed do /
zhes pa nas /
de rnam pa thams cad mkhyen pa nyid kyi ye shes thog par ma gyur gyi bar du theg pa de dang nam yang mi 'bral lo / /
zhes pa'i bar gsungs /
de'i don 'chad pa la /
rtsa bar /
mngon shes drug la /
'jug pa'i /
zhes sogs dang /
'grel par /
mngon par shes pa drug dang /
zhes gsungs /
dgu 'dzeg yul gyi rnam mkhyen ston pa la /
de rnam pa thams cad mkhyen pa nyid kyi ye shes thog nas kyang /
nyan thos dang /
rang sangs rgyas thams cad /
ces sogs gsungs /
de'i don 'chad pa la /
rtsa bar /
rnam kun mkhyen pa'i tshul la ni / /
'jug pa'i sgrub pa theg chen la / /
'dzeg pa yin par shes par bya /
shes dang /
'grel par /
rnam pa thams cad mkhyen pa nyid dag la yang dag par gnas pa'i mtshan nyis ni /
zhes gsungs /
'dzeg yul de la dgu po der 'jog pa'i rgyu mtshan ci yin zhen /
de'i rgyu mtshan yod de /
de la rgyu'i lam gyi dbang du byas pa dang /
'bras bu'i lam kyi dbang du byas pa gnyis su yod pa'i phyir /
dang po la yang /
'jig rten pa'i lam gyi dbang du byas pa dang /
'jig rten las 'das pa'i lam gyi dbang du byas pa dang /
de gnyis theg chen ma yin pa las khyad par du byed pa'i lam gyi dbang du byas nas dgu po der bzhag pa'i phyir /
dang po grub ste /
de'i dbang du byas nas bsam gtan gzugs med bzhag pa'i phyir /
gnyis pa la yang /
rang don sgrub pa'i lam gyi dang /
gzhan don sgrub pa'i lam gyi dbang du byas pa gnyis su yod pa'i phyir /
dang po grub ste /
de'i dbang du byas nas mthong lam dang sgom lam sogs bzhag pa'i phyir te /
dang pos yon tan thob par byed / /
phyi mas sgrig pa spong bar byed pa'i phyir /
gnyis pa grub ste /
de'i dbang du byas nas byams sogs tshad med bzhi dang /
zhen pa'i dmigs pa med pa'i ye shes gnyis bzhag pa'i phir te /
dang pos gzhan don la spro bar byed /
gnyis pas gzhan don sgrub pa la mkhas par byed pa'i phyir /
gsum pa grub ste /
'khor gsum rnam par mi rtog pas dmigs pa'i sgo nas khyad par du byed /
ched du bya ba la 'jug pas thob bya'o sgo nas khyad par du byed /
mngon shes drug gis mthu'i sgo nas khyad par du byed pa'i phyir /
gnyis pa 'bras bu'i lam gyi dbang du byas nas rnam mkhyen bzhag ste /
rnam mkhyen thob nas gdul bya la chos 'khor bskor bar byed pa'i phyir /
kha cig /
bsam gtan gzugs med rnams 'jig rten pa'i lam du 'jog pa mi 'thad par thal /
de rnams mthong sgom kyi lam gyi ngo bor yang 'gyur ba yod pa'i phyir na skyon med de /
'jig rten pa'i lam de shas che bas de ltar bzhag pa'i phyir /
kho na re /
skabs 'dir theg chen gyi mthong lam sogs lam bzhi po de rgyu'i lam du bshad pa mi 'thad de /
theg chen gyi mi slog lam yin na rgyu'i lam ma yin dgos pa'i phyir na skyon med de /
mthong lam dang sgom lam sa bdun pa man chad dang /
mi slob lam sa brgyad pa dang /
khyad par gyi lam sa dgu pa dang bcu pa la 'jog pa'i phyir te /
de star du 'bum par 'chad pa ltar du legs pa'i phyir /
des nas brgyad pa'i ye shes la mi slob lam zhes brjod pa'i rgyu mtshan yod de /
sa brgyad pa'i ye shes de 'bad stsol rags pa dang bcas pa'i sgo nas lam la mi slob pa'i lam yin pa'i phyir te /
theg chen gyi slog lam mi slog lam gyi ming g+r+tags pa yod par mdo bstan bcos mang po las gsungs pa'i phyir /
'o na 'dzeg yul dgu po de'i rim pa 'di ltar ston pa'i rgyu mtshan ci yin zhe na /
de'i rgyu mtshan yod de /
thog mar rang gi sems 'dod yon la mi gyeng bar byed pa'i bsam gzugs bsgrubs te /
sems las rung du @# / /
byas /
de ltar sems la brtan pa thog pa na tshogs gnyis la slob pas /
de'i 'og tu pha rol tu phyin pa drug bstan /
de'i 'og tu tshogs gnyis gsog pa de yang de kho na nyid kyi don la lhag par mes pa bskyed pa'i phyir /
de rtogs pa'i lam la 'jug la /
de'i 'og tu rang gis chos nyid mthong ba gzhan gyi don bya bar spro ba'i phyir /
tshad med pa bzhi la 'jug /
de'i 'og tu tshad med pa bzhis gzhan don la 'jug pa na /
der 'ching ba ni mngon zhen yin pas chos nyid mi dmigs pa dang ldan pa la 'jug /
de'i 'og tu ngo bo nyid med pa'i rnal 'byor dang ldan pa de ji ltar 'jug snyam pa la las bya ba byed pa po gsum mi dmigs par sgyu ma'i skyes bu bzhin du dngos po thams cad la 'khor gsum yongs su dag pa'i sgo nas 'jug /
de'i 'og tu de ltar spyod pa rnams rang gi sgrub bya la 'bad pa'i phyir /
chen po gsum gyi ched du bya ba la 'jug /
de'i 'og tu ched du bya ba la 'bad pa rnams ni gzhan gyi sems shes pa sogs kyi phyir /
brtson par byed pas mngon shes drug la 'jug /
de'i 'og tu mngon shes thob pa rnams ni shes bya du ma shes na de ni bdag gis rnam mkhyen thog par bya'o snyam du spro ba drag po skye bas rnam mkhyen la 'jug pa'i rim pa dang mthun par bstan pa'i phyir /
| 'di'i skabs su 'jug sgrub kyi rnam gzhag spyir bstan pa /
bsam gtan gzugs med bye bra tu bshad pa /
tshad med bzhi bye brag tu bshad pa'o / /
dang po la /
mtshan nyid dbye ba /
sa mtshams so dang po ni /
theg chen po'i rgyu 'bras kyi chos ci rigs pa rtse sbyor gtso bar gyur pa'i sgo nas nyams su len pa la 'jug pa'i shes rab kyi zin pa'i sems dpa'i rnal 'byor de /
'jug sgrub kyi mtshan nyid /
gnyis pa de la dbye na /
bsam gtan gzugs med la 'jug pa'i sgrub pa /
spyin sogs phar phyir drug la 'jug pa'i sgrub pa /
lam la 'jug pa'i sgrub pa /
byams sogs tshad med bzhi la 'jug pa'i sgrub pa /
dmigs pa med pa dang ldan pa la 'jug pa'i sgrub pa /
'khor gsum rnam par dag pa la 'jug pa'i sgrub pa /
ched du bya ba la 'jug pa'i sgrub pa /
mngon shes drug la 'jug pa'i sgrub pa /
rnam mkhyen la 'jug pa'i sgrub pa rnams su yod /
gsum pas mtshams ni /
theg chen gyi sbyor lam drod nas sa bcu pa'i bar du yod /
gnyis pa la gang gis thog byed kyi rgyu bshad pa /
gang thob pa'i ngo bo bshad pa /
de ltar thob pa'i rtags bshad pa /
thob po'i gang zag bshad pa /
mtha' cung zad dpyad pa dang lnga las /
dang po la /
thob byed kyi rnam gzhag spyir bstan pa /
bsam gtan dang po thob byed bye brag tu bshad pa dang /
lhag ma de dang mtshungs par bstan pa /
lam dgu po gang du gtogs par bshad pa'o / /
dang po la nyer bsdogs kyi bsdus shing /
rang gi thob byar gyur pa'o gong sa'i dngos gzhi snyoms yin pas khyab zing /
nyer bsdogs phal che ba dag pa ba dang /
bsam gtan dang po'i nyer bsdogs la dag pa ba dang /
zag med gnyis yod de /
bsam gtan dang po'i nyer bsdogs nas srid rtse'i nyer bsdogs kyi bar brgyad yod pa'i phyir /
nyer bsdogs kyi tshor ba yin na /
tshor ba btang snyoms yin pas khyab cing /
nyer bsdogs phal che ba dag pa ba dang /
bsam gtan dang po'i nyer bsdogs la dag pa ba dang /
zag med gnyis yod de /
bsam gtan gyi dngos gzhi ma thob pa'i 'phags pa rnams kyis bsam gtan dang po'i nyer bsdogs la brten nas rang gi ngos bskal gyi spang bya'i sa bon spong ba yod pa'i phyir /
nyi 'og pa'i byed brag smra ba rnams ni /
bsam gtan dang po'i nyer bsdogs la dag pa ba /
zag med nyon mongs can dang gsum yod par 'dod de /
mdzod rtsa ba las /
de dad las ni nyer bsdogs brgyad / /
dag pa bde min sdug bsngal min / /
dang po'i 'phags pa'ang kha cig gsum / /
zhes gsungs pa'i phyir /
nyi 'og pa'i lugs de mi 'thad de /
nyer bsdogs rnams rang gi 'og sa la 'dod chags dang bral byed yin la /
nyer bsdogs nyon mongs can gyis de ltar mi nus pa'i phyir /
nyer bsdogs kyis bsdus shing rang gi thob byar gyur pa'i bsam gtan gyi dngos gzhi'i snyoms 'jug thob byed kyi thabs su gyur pa'i bsam gtan gyi sas bsdus kyi dge ba'i rig pa de /
bsam gtan @# / /
gyi nyer bsdogs kyi mtshan nyid /
de la dbye na bzhi yod /
nyer bsdogs kyi sas bsdus shing /
rang gi thob byar gyur pa'i gzugs med kyi dngos gzhi snyoms 'jug thob byed kyi thabs su gyur pa'i gzugs med kyi sas bsdus kyi dge ba'i rig pa /
gzugs med kyi nyer bsdogs kyi mtshan nyid /
dbye na bzhi yod do /
gnyis pa la /
mtshan nyid /
dbye ba /
so so'i rang bzhin /
yid byed drug 'jig rten pa'i lam bzhir bsdus tshul dang bzhi las /
dang po ni /
nyer bsdogs kyi sas bsdus shing rang gi thob byar gyur pa'i bsam gtan dang po'i dngos gzhi snyoms 'jug thob byed kyi thabs su gyur pa'i bsam gtan dang po'i sas bsdus kyi dge ba'i rig pa /
bsam gtan dang po'i nyer bsdogs kyi mtshan nyid /
gnyis pa ni /
de la dbyer na /
bsam gtan dang po'i nyer bsdogs yid la byed pa'i las dang po ba dang /
nyon mongs rnam sbyong gi bsam gtan dang po'i nyer bsdogs gnyis su yod de /
nyan sa las /
de la yid la byed pa'i las dang po ba ni /
rtse gcig tu bya ba nyid la ji srid du yid la byed pa ma thob cing sems rtse gcig pa nyid la ma reg gi bar du las dang po ba yin no / /
de la nyon mongs rnam par spyong pa'i las dang po ba ni /
yid la byed pa thob pa nyon mongs pa rnams la sems sbyong par 'dod pa'i mtshan nyid so sor rig pa'i yid la byed pa las brtsams shing len pa la goms pa gang yin pa ste /
zhes gsungs pa'i phyir /
nyon mongs rnam spyong gi bsam gtan dang po'i nyer bsdogs thob pa la bsam gtan dang po'i nyer bsdogs yid la byed pa'i las dang po ba thob pa sngon du 'gro dgos te /
nyon mongs rnam sbyong gi bsam gtan dang po'i nyer bsdogs dang /
lhag mthong gis bsdus pa'i bsam gtan dang po'i nyer bsdogs gnyis don gcig /
bsam gtan dang po'i nyer bsdogs yid la byed pa'i las dang po ba dang /
zhi gnas 'ba' zhig gis bsdus pa'i bsam gtan dang po'i nyer bsdogs gnyer bsdogs gnyis don gcig pa gang zhig /
lhag mthong gis bsdus pa'i bsam gtan dang po'i nyer bsdogs thob pa la /
zhi gnas kyis bsdus pa'i bsam gtan dang po'i nyer bsdogs thob pa sngon du 'gro dgos pa'i phyir /
nyer bsdogs kyis bsdus pa'i lhag mthong thob pa la zhi gnas thob pa sngon du 'gro dgos pa'i phyir te /
spyod 'jug las /
zhi gnas rab tu ldan pa'i lhag mthong gis / /
nyon mongs rnam par 'joms par shes bya ste / /
thob mar zhi gnas btsal bya /
zhes gsungs pa'i phyir dang /
dkon mchog brtsegs par /
tshul khrims la ni gnas nas ting nge 'dzin thob te / /
ting nge 'dzin thob nas kyang shes rab sgom par byed / /
ces dang /
sgom rim las /
de ltar bas na sgrib pa mtha' dag spangs nas yongs su dag pa'i ye shes 'byung bar 'dod pas zhi gnas la gnas nas shes rab sgom par byed do / /
shes gsungs pa'i phyir /
'o na /
lhag mthong thob pa la zhi gnas thob pa sngon du 'gro dgos na /
zhi gnas sgrub tshul de gang zhe na /
'di la dbus mtha' las gsungs tshul dang kun btus dang mdo sde'i rgyan las gsungs tshul dang gnyis las /
dang po ni /
nyes pa lnga'i gnyen por spong ba'i su byed brgyad bsten pa'i sgo nas zhi gnas sgrub pas byed pa yin te /
dbus mtha' las /
nyes pa lnga spong 'du byed brgyad /
brten pa'i rgyu las byung ba'o / /
zhes gsungs pa'i phyir /
nyes pa lnga yang yod de /
ting nge 'dzin sgom pa'i sbyor ba'i tshe 'gal rkyen le lo /
ting nge 'dzin sgom pa la 'jug pa'i tshe ting nge 'dzin sgom pa'i gdams ngag brjed pa /
dngos gzhi'i tshe bying rgod /
bying rgod byung ba'i tshe gnyen po 'du mi byed pa dang /
bying rgod dang bral nas sems dmigs pa la rtse gcig tu gnas pa'i chi gnyen po mngon par 'du byed pa rnams su yod pa'i phyir te /
de nyid las /
le lo dang ni gdams ngag rnams / /
brjed dang bying dang rgod pa dang / /
'du mi byed dang 'du byed de / /
'di dag nyes pa lngar 'dod do / /
zhes gsungs pa'i phyir /
spong ba'i 'du byed brgyad yod de /
nyes pa dang po le lo'i gnyen po bzhi /
nyes pa phyi ma bzhi'i gnyen po bzhi ste brgyad yod pa'i phyir /
dang po yod de /
shin sbyangs thob pa na ting nge 'dzin sgom pa la mo spro ba'i le lo ldog pas de'i gnyen por shin sbyangs skye dgos la /
de skye ba la ting nge 'dzin @# / /
sgom pa'i brtson 'grus rtsom dgos pa /
de skye ba la ting nge 'dzin la don gnyer gyi 'dun pa skye dgos la /
de skye ba la ting nge 'dzin gyi yon ten mthong nas yid 'phrogs pa'i dad pa dgos pa'i phyir te /
de nyid las /
gnas dang de la gnas pa dang /
rgyu dang 'bras bu nyid du'o / /
zhes gsungs pa'i phyir /
don ni /
gnas ni 'dun pa ste rtsol ba'i gnas so / /
de la gnas pa ni rtsol ba'ang brtson 'grus so /
rgyu ni 'dun pa'i rgyu ste dad pa dang /
'bras bu ni rtsol ba'i 'bras bu ste shin sbyangs so / /
sngar bshad pa'i nyes pa phyi ma bzhi'i gnyen po yang yod de /
ting nge 'dzin gyi dmigs pa rnams mi brjed pa'i dran pa /
bying rgod 'byung mi 'byung rtog pa'i shes bzhin /
bying rgod kyi gnyen po mngon par du byed pa'i sems pa /
bying rgod dang bral ba'i tshe sems rnal du 'jog pa'i btang snyoms rnams su yod pa'i phyir te /
de nyid las /
dmigs pa brjed par ma gyur dang / /
bying dang rgod pa rtog pa dang / /
de spong mngon par 'du byed dang / /
zhi tshe rnal du 'jog pa'o / /
zhes gsungs pa'i phyir /
gnyis pa ni /
sems gnas pa'i thabs dgu la brten nas zhi gnas sgrub dgos par gsungs te /
kun btus las /
zhi gnas gang zhe na /
'di lta ste /
nang nyid du 'jog pa dang /
rgyun du 'jog pa dang /
bslang te 'jog pa dang /
nye bar 'jog pa dang /
dul bar byed pa dang| zhi bar byed pa dang| rnam par zhi bar byed pa dang /
rtse gcig tu 'jog pa dang /
mnyam par 'jog pa'o / /
zhes gsungs pa'i phyir /
de yang dang po nang nyid du 'jog pa ni /
dang por lha sku la sogs pa dmigs pa dang yang rung ba la sems gtad nas sgom par byed pa'i ting nge 'dzin cig la 'jog la /
de ston pa la /
mdo sde'i rgyan las /
dmigs pa la ni sems gtad nas / /
zhes gsungs /
gnyis pa rgyun du 'jog pa ni /
dmigs pa de nyid 'phro mthud du sgom par byed pa'i ting nge 'dzin cig la 'jog la /
de ston pa la /
de nyis las /
de rgyun rnam par g.yeng mi bya / /
zhes gsungs pa'i phyir /
gsum pa bslang te 'jog pa ni /
sems sngar gyi dmigs pa las g.yeng pa'i tshe slar yang sems sngar gyi dmigs pa la gtad de sgom par byed pa'i ting nge 'dzin cig la 'jog la /
de ston pa la /
de nyid las /
rnam g.yeng myur du rtogs byas la / /
de la slar ni bslang par bya / /
zhes gsungs /
bzhi pa nye bar 'jog pa ni /
dmigs pa gong 'phel du gtang ste sgom par byed pa'i ting nge 'dzin cig la 'jog la /
de ston pa la /
de nyid las /
blo ldan gong nas gong du yang / /
sems ni nang du bsdu bar bya / /
zhes gsungs /
lnga pa dul bar byed pa ni / /
ting nge 'dzin sgom pa'i tshe /
bying ba byung ba na ting nge 'dzin gyi yon tan bsam pa'i sgo nas ting nge 'dzin sgom pa la spro ba bskyed de /
sems dmigs pa la 'dzin par byed pa'i ting nge 'dzin gcig la 'jog la /
de ston pa la /
de nyid las /
de nas yon tan mthong ba'i phyir / /
ting nge 'dzin la sems dul lo / /
zhes gsungs /
drug pa zhi bar byed pa ni /
ting de 'dzin sgom pa'i tshe /
rgod pa byung pa na rnam g.yeng gi nyes dmigs bsam pa'i sgo nas ting nge 'dzin sgom pa la mi dga' ba zhi bar byas te /
sems dmigs pa la 'dzin par byed pa'i ting nge 'dzin cig la 'jog la /
de ston pa la /
de nyis las /
rnam g.yeng nyes pa mthong pa'i phyir /
de la mi dga' zhi bar bya / /
zhes gsungs /
bdun pa /
rnam par zhi bar byed pa ni /
ting nge 'dzin sgom pa'i tshe chags sems dang yi mi bde byung na de ma thag zhi bar byas te sgom par byed pa'i ting nge 'dzin cig la 'jog la /
de ston pa la /
de nyis las /
brnab sems yid mi bde la sogs / /
langs pa de bzhin zhi bar bya / /
zhes gsungs /
brgyad pa rtse gcig tu 'jog pa ni /
'bad stsol dang bcas pa'i sgo nas sems rang gi dmigs pa la ji ltar 'dod du 'jog pa'i ting nge 'dzin cig la 'jog cig la /
de ston pa la /
de nyis las /
de nas sdom brtson can gyis ni /
sems la mngon par 'du byed bcas / /
rang gi ngang gis 'byung ba thob / /
ces gsungs /
dgu pa /
mnyam par 'jog pa ni /
'bad med lhun grub tu sems rang gi dmigs rang gi dmigs pa la ji ltar 'dod 'dod du mnyam par 'jog pa'i ting nge 'dzin cig la byed la /
de ston pa la /
de @# / /
nyid las /
de goms pa las 'du mi byed / /
ces gsungs /
de lta bu'i sems gnas dgu pa de la 'dod sems rtse g+gig pa'i ting 'dzin zhes bya la /
'bad med lhun grub tu sems rang gi dmigs pa la ji ltar 'dod 'dod du mnyam par bzhag bzhin pa'i ngang nas shin sbyangs kyis zin pa'i bde ba thob pa na zhi gnas thob pa dang /
bsam gtan dang po'i nyer bsdogs thob pa /
sgom byung gi blo thob pa /
gong sa'i shes pa thob pa zhes bya la /
de ston pa la /
de nyid las /
de nas de yi lus dang sems / /
shin tu sbyang pa chen thob nas / /
yid la byed pa dang bcas pa / /
zhes gsungs /
de ltar bu'i zhi gnas de'i ngang nas rang gi dmigs pa la so sor dpyod par byed cing /
de ltar dpyad stobs kyis drangs pa'i shin sbyangs kyi bde bas ma zin pa'i rang yul la so sor rtog pa'i shes rab thob pa na /
bsam gtan dang po'i nyid so sor rig pa'i yid byed thob par 'jog pa sogs 'og tu 'chad /
de ston pa la /
de nyis las /
de yis de ni 'phel ba ring du 'gro ba yis / /
zhes gsungs /
bsam gtan dang po'i dngos gzhi'i snyoms 'jug de ston pa la /
de nyid las /
dngos gzhi'i gnas pa des thob bo / /
zhes gsungs /
'o na lhag mthong thob pa la zhi gnas thob pa sngon du 'gro dgos na /
kun btus las /
la la ni lhag mthong thob pa yin gyi zhi gnas ni ma thob ste /
de lhag mthong la brten nas zhi gnas la brtson par byed do / /
zhes gsungs pa ji lta bu zhe na /
de'i do bden bzhi mngon sum du rtogs pa'i bsam gtan dang po'i nyer bsdogs kyi sas bsdus pa'i lhag mthong la brten nas bden bzhi mngon du rtogs pa'i bsam gtan dang po'i dngos gzhi'i snyoms 'jug gi bsdus pa'i zhi gnas sgrub dgos pa lung de'i don yin pa'i phyir te /
sa'i dngos gzhir /
gang sdug bsngal nas lam gyi bar yang dag pa ji lta ba bzhin du shes la bsam gtan dang po la sogs pa ni ma thob ste /
de 'dug ma thag tu sems 'thob ste chos rab tu rnam par 'byed pa ni mi byed do / /
de lhag pa'i shes rab de nyid la brten nas lhag pa'i sems la sbyong bar byed do / /
zhes gsungs pa'i phyir /
des na sems gnas pa'i thabs gnas pa'i thabs dgu la brten nas sems rang gi dmigs pa la ji ltar 'dod 'dod du mnyam par 'jog nus pa'i shin sbyangs kyis zin pa'i ting nge 'dzin ni /
zhi gnas kyi mtshan nyid /
dbye na /
ji snyed pa la dmigs pa'i zhi gnas dang /
ji ltar pa la dmigs pa'i zhi gnas gnyis su yod /
zhi gnas zhes brjod pa'i rgyu mtshan yod de /
sems phyi rol gyi yul la phro ba zhi nas nang du dmigs pa la rtse gcig tu gnas pas na /
zhi gnas zhes brjod pa yin pa'i phyir| zhi gnas kyi ngang nas rang gi dmigs pa la dpyad stobs kyis drangs pa'i shin sbyangs kyi bde bas zin pa'i sgo nas rang yul la so sor dpyod par byed pa'i shes rab /
lhag mthong gi mtshan nyid /
de la dbye na sngar bzhin gnyis yod /
lhag mthong zhes brjod pa'i rgyu mtshan yod de /
lhag pa ste khyad par gyi don mthong bas na lhag mthong zhes brjod pa'i phyir /
nyon mongs rnam sbyong gi bsam gtan dang po'i nyer bsdogs la dbye na bsam gtan dang po'i nyer bsdogs mtshan nyid so sor rig pa'i yid byed nas /
sbyor ba mtha'i yid byed kyi bar drug yod de /
kun btus las /
yid la byed pa bdun gyis bsam gtan dang po la snyoms par 'jug pa'i phyir te /
yid la byed pa bdun gang zhe na /
mtshan nyid rab pa'i yid la byed pa dang /
mos pa las byung pa dang /
rab tu dben pa dang /
dga' ba sdud pa dang /
spyod pa dang /
sbyor ba'i mtha' dang /
sbyor pa'i mtha'i 'bras bu yid la byed pa'o / /
zhes gsungs pa'i phyir /
gsum pas so so'i rang bzhin la bsam gtan dang po'i nyer bsdogs yid la byed pa'i las dang po ba ni /
sems gnas pa'i thabs dgu la brten nas sems rang gi dmigs pa la ji ltar 'dod 'dod du 'jog pa'i zhi gnas rkyang ba la zhugs pa zhig la 'jog la /
zhi gnas de'i ngang nas 'dod pa ni sdug bsngal ches mang zhing ma zhi ba dang /
tshe thung ba sogs rags pa dang bsam gtan dang po de las bzlog ste zhi ba'i mtshan nyid du so sor thos bsam gyis dpyod par byed cing /
de ltar dpyad stobs kyis drangs pa'i shing sbyangs kyi bde ba ma skyes pa'i lhag mthong rjes mthun pa zhig la @# / /
bsam gtan dang po'i nyer bsdogs mtshan nyid so sor rog pa'i yid byed du 'jog /
de ltar bu'i mtshan nyid so sor rig pa'i yid byed de yun ring du goms par byas pa la brten nas sngar bzhin 'dod pa dang /
bsam gtan dang po la zhi ba'i rnam par so sor rtogs pa'i shas rab kyis dpyod par byed ming /
de ltar dpyad stobs kyis drangs pa'i shin sbyangs kyi bde bas zin pa ni /
bsam gtan dang po'i nyer bsdogs mos pa yid byed thob par 'jog /
de'i tshe gang zag des lhag mthong thob pa /
zhi lhag gzung 'bras thob pa la rags pa dang /
bsam gtan dang po la zhi ba'i rnam par so sor rtog pa'i shes rab kyis dpyod par byed pa'i sgom byung gi zlo thob pa yin no / /
de lta bu'i zhi lhag zung 'brel gyi ting nge 'dzin goms par byas pa la brten nas 'jig rten pa'i sgom spang du gyur pa'i 'dod nyon chen po'i dngos gnyen byed pa'i nus pa thob pa na bsam gtan dang po'i nyer bsdogs rab tu dben pa yid byed thob par 'jog /
de la drug tu yod de /
rang gi ngos skal gyi spang byar gyur pa'i 'jig rten pa'i sgom spang nyon mongs chen po skor gsum gi dngos gnyen byed pa'i 'jig rten pa'i sgom lam bar chad med lam chung ngu skor gsum /
de gsum rim pa bzhin du spangs pa'i 'jig rten pa'i sgom lam rnam grol lam rnam grol lam /
chung ngu skor gsum yod pa'i phyir /
de ltar 'jig rten pa'i 'dod nyon chen po gsum spangs pa na de nas 'dod nyon spong ba dang /
des dben pa la dga' bar 'gyur zhing /
de gnyis la phan yon du mthong nas dben pa las skyes pa'i dga' bde chung ngus reg pa na /
gnyid rmugs dang rgod pa dang bral bar bya ba'i phyir du dus dus su rab tu zhi bar 'gyur ba'i yid byed kyis dga' bar byed cing /
kun tu skyo bar byed pa'i yid byed kyis skyo bar byed pa ni dga' sdud de 'jig rten pa'i sgom spang du gyur pa'i 'dod nyon 'bring gi chen po'i dngos gnyen byed pa'i nus pa thob pa na /
bsam gtan dang po'i nyer bsdogs dga' ba sdud pa'i yid byed thob par 'jog /
de la yang drug tu yod de /
'jig rten pa'i 'dod nyon 'bring skor gsum gyi dngos gnyen rim pa bzhin du byed pa'i 'jig rten pa'i sgom lam bar chad med lam 'bring skar gsum dang /
de gsum spangs pa'i 'jig rten pa'i sgom lam rnam grol lam gsum yod pa'i phyir /
de ltar 'jig rten pa'i 'dod nyon 'bring spangs pa na dge ba la sbyor ba'i gegs byed pa'i 'dod pa'i kun dkris mi 'byung na 'di snyam du ci bdag la 'di yod bzhin du mi myong ba'am 'on te med pas ma myong snyam nas sdug pa'i mchan ma yid la byas las 'dod pa la 'dun pa 'byung ba na /
bdag gi sems 'dod pa la chags pa dang ma bral lo snyam du spang bya lhag ma spangs pa'i phyir zhi rags su sgom pa ni /
bsam gtan dang po'i nyer bsdogs dpyod pa yin la /
de ltar dpyad pas 'jig rten pa'i 'dod nyon chung ngu skor gsum ma spang par mthong nas de spong pa'i phyir /
zhi lhag sgom pas de chung ngu'i chen po'i dngos gnyen byed pa'i nus pa thob pa na bsam gtan dang po'i nyer bsdogs sbyor ba mtha'i yid byed thob par 'jog /
de la lngar yod de /
'jig rten pa'i sgom spang du gyur pa'i 'dod nyon chung ngu skor gsum gyi dngos gnyen rim pa bzhin du byed pa'i 'jig rten pa'i sgom lam bar chad med lam chen po skor gsum dang /
de chung ngu'i chen po dang /
de chung ngu'i 'bring gnyis spangs pa'i 'jig rten pa'i sgom lam rnam grol lam chen po'i chung ngu dang chen po'i 'bring snyid su yod pa'i phyir /
de chung ngu'i chung ngu spangs pa'i rnam grol lam chen po'i chen po thob pa na bsam gtan dang po'i sbyor ba mtha'i 'bras bu yid byed thob par 'jog ste /
nyan sa las /
de la mtshan nyid so sor rig pa'i yid la byed las ni spang bar bya ba gang yin pa de spang ba yongs su shes par byed /
thob par bya ba gang yin pa de yang yongs du thob par byed cing spang bar bya ba spang ba dang /
thob par bya ba thob par bya ba'i phyir sems gtor par yang byed do / /
mos pa las byung ba'i yid la byed pas ni spang bar bya ba dang /
thob par bya ba'i phyir /
yang dag par rtsom bar byed do / /
rab tu dben pa yid la byed las ni nyon mongs pa'i rnam pa chen po spong bar byed do / /
dga' ba sdud pa'i yid la byed pas ni nyon mongs pa'i rnal pa 'bring spong bar byed do / /
dpyod pa yid la byed pas ni mngon pa'i nga rgyal @# / /
med ba la sems 'jog par byed do / /
sbyor ba mthar thug pa'i yid la byed pas ni nyon mongs pa'i rnam pa chung du spong bar bya do / /
sbyor ba thar thug pa'i 'bras bu yid la byed pas ni rnam pa de dag sgom pa'i 'bras bu nyams su myong bar byed do / /
zhes gsungs pa'i phyir /
bzhi pa sngar bshad pa'i yid byed drug po de 'jig rten pa'i lam bzhir 'du ba yin te /
yid byed dang po gnyis 'jig rten pa'i sbyor ba'i lam / /
rab tu dben pa yid byed sbyor ba mtha'i yid byad gnyis 'jig rten pa'i bar chad med lam dang /
dpyod pa yid byed 'jig rten pa'i khyad par gyi lam dang /
dga' ba sdud pa'i yid byed 'jig rten pa'i lam bzhi char gyis bsdus pa yin pa'i phyir te /
bsu la las /
mtshan nyid so sor rigs pa dang mos pa yid la byed pa ni sbyor ba'i lam gyis bsdus pa yin no / /
rab tu dben pa dang /
sbyor ba mthar thug pa gnyis ni bar chad med pa'i lam /
gyis bsdus pa yin no / /
'ga' ba sdud pa ni lam rnam pa bzhi char gyis bsdus pa yin no / /
dpyod pa yid la byed pa ni khyad par gyi lam gyis bsdus pa kho na yin no / /
zhes gsungs pa'i phyir /
bsam gtan dang po'i nyer bsdogs yin na /
yid byed drug po gang rung yin pas ma khyab ste /
bsam gtan dang po'i nyer bsdogs mi lcogs med pa de de gang rung ma yin pa'i phyir /
gsum pa lhag ma rnams de dang mtshungs par bstan pa ni /
bsam gtan dang po la yid byed brgyad yod pa de bzhin du /
bsam gtan gnyis pa nas srid rtse'i bar la yid byed brgyad brgyad du yod de /
kun btus las /
bsam gtan dang po la ji lta bar 'du shes med du shes med min gyi skye mched kyi bar du yang de bzhin no / /
zhes gsungs pa'i phyir /
de yeng bsam gtan gnyis pa lta bu la mtshon na /
bsam gtan dang po la rags pa dang /
gnyis pa la zhi ba'i mtshan nyid du bltas nas sgom par byed pa'i bsam gtan gnyis pa'i zhi gnas 'ba' zhig pa de la bsam gtan gnyis pa'i nyer bsdogs yid la byed pa'i las dang po par 'jog pa sogs /
bsam gtan dang po dang 'dod pa gnyis brjes pa ma gtogs sngar bzhin byas la des gong ma gong ma la rigs 'gre'o /
khyad par ni gzugs kyi rten la sgom na bsam byung dang /
gzugs med kyi rten la sgom na thos bsam gnyis ka med par chos mngon pa'i spyi skad yin par legs bshad gser phreng las bshad do / /
bzhi pa lam dgu po gang du gtogs par bshad nga la /
bye brag smra pa rnams bsam gtan dang po gsum gyi sbyor ba mtha'i 'bras bu yid byed la nyer bsdogs dang dngos gzhi'i cha gnyis gnyis su yod de /
nyan thos dbang rtul rnams kyi rgyud kyi de gsum gyi sbyor mtha'i 'bras bu yid byed rnams bsam gtan gyi nyer bsdogs yin la /
nyan thos dbang rnon rnams kyi rgyud kyi de rnams bsam gtan gyi dngos gzhi'i snyoms 'jug yin te /
bsam gtan dang po gsum gyi nyer bsdogs dang dngos bzhi /
sa mi mtshungs pas nyan thos dbang rtul rnams kyi rang rgyud kyi bsam gtan gyi sbyor ba mtha'i 'bras bu yid byed de bsaM gtan dang po'i dngos gzhi'i ngo bor skye di ma nus pa'i phyir /
bsam gtan bzhi pa la mi mtshungs te /
bsam gtan bzhi pa'i nyer bsdogs dang dngos gzhi'i tshor ba gnyis sa mtshungs pas nyan thos dbang rtul rnams kyi rnag rgyud kyi bsam gtan bzhi pa'i sbyor ba mtha'i 'bras bu yid byed de dngos gzhi'i ngo bor skyed nus pa'i phyir /
zhes 'dod de /
mdzod las /
sa gsum las rgyal bsam gtan ni / /
nyer bsdogs las mtha'i rnam grol lam / /
gong ma'i nyer bsdogs las min 'phags / /
brgyad kyi rang gong sa las rgyal / /
zhes gsungs pa'i phyir /
rang lugs ni /
bsam gtan dang po'i sbyor ba mtha'i 'bras bu yid byed de bsam gtan dang po'i dngos gzhi'i snyoms 'jug yin la /
des gzhan rnams la rigs 'dra bar bya'o / /
gnyis pa dang thob pa'i ngo bo bshad pa la /
dngos kyi don /
dbye ba /
p+y+he ba so so'i ngo bo /
spyi'i rnam gzhag bsdus te gzhan bshad pa'o /
dang po ni /
dngos gzhis bsdus shing yan lag dang dmigs pa gang rung gi sgo nas rang gi 'og sa las 'das pa'i gong sas bsdus pa'i dge ba'i rig pa de /
gong sa'i dngos gzhi'i snyoms 'jug gi mtshan nyid /
gnyis pa de la bsam gtan gyi dngos gzhi'i snyoms 'jug dang /
gzugs med @# / /
kyi dngos gzhi'i snyoms 'jug gnyis su yod /
rgyas par dbye na /
bsam gtan dang po'i dngos gzhi'i snyoms 'jug nas srid rtse'i dngos gzhi'i snyom /
s 'jug gi bar rgyad yod /
gnyis pa ni /
yan lag gi sgo nas rang gi 'ogs las 'das pa'i bsam gtan gyi sas bsdus pa'i dge ba'i rig pa de /
bsam gtan gyi dngos gzhi'i snyoms 'jug gi mtshan nyid /
dbye na bzhi yod /
yan lag gi sgo nas rang gi 'og sa 'dod pa la 'dod chags dang bral ba'i bsam gtan dang po'i dngos gzhi'i sas bsdus kyi dge ba'i rig pa /
bsam gtan dang po'i dang gzhi'i snyoms 'jug gi mtshan nyid /
dbye na de tsam po pa dang /
khyad par can gnyis bsam gtan gyi dngos gzhi'i snyoms 'jug yang yin /
tshor ba bde ba'i sa pa'i rigs su gnas pa yang yin pa'i gzhi mthun par dmigs pa /
dang po'i mtshan nyid /
de yang yin tshor ba btang snyoms kyis pa'i rigs su gnas pa yang yin pa'i gzhi mthun par dmigs pa /
gnyis pa'i mtshan nyid /
bsam gtan dang po'i dngos gzhi'i snyoms 'jug la tsam khyad gnyis su bzhag nas /
de yan chad la mi 'jog pa'i rgyu mtshan yod de /
bsam gtan dang po'i yan lag tu gyur pa'i rtog pa la 'dod chags dang bral nas dpyod pa la 'dod chags dang ma bral ba yod /
gnyis pa yan chad kyi yan lag rnams nang phan tshun la chags bral byed dka' sla'i khyad par med pa'i phyir /
gnyis pa yan chad la mtshan nyid rigs 'dra /
bsam gtan gyi dngos gzhi'i snyoms 'jug gang zhig /
rang 'bras sdug bsngal bden pa skyed byed kyi 'khor pas bsdus pa /
rgyu snyoms 'jug gi bsam gtan gyi dngos gzhi'i mtshan nyid /
bsam gtan rnams la yan lag gi sgo nas rang gi 'ogs las 'das pa zhes brjod pa'i rgyu mtshan yod de /
de rnams gong ma gong mas rang gi 'og ma 'og ma'i yan lag rags pa las nges par 'byung ba'i phyir /
de rnams la yan lag mi 'dra ba'i khyad par yod pa'i rgyu mtshan gyis de ltar brjod pa'i phyir /
dmigs pa'i sgo nas rang gi 'ogs las 'das pa'i gzugs med kyi sas bsdus pa'i dge ba'i rig pa /
gzugs med kyi dngos gzhi'i snyom 'jug gi mtshan nyid /
dbye na bzhi yod /
dmigs pa'i sgo nas bsam gtan bzhi pa la 'dod chags dang bral ba'i nam mkha' mtha' yas kyi sas bsdus pa'i dge ba'i rig pa /
nam mkha' mtha' yas kyi dngos gzhi'i snyoms 'jug gi mtshan nyid /
des gzhan la rigs 'dra'o / /
gzugs pa med rnams la dmigs pa'i sgo nas rang gi 'ogs las 'das pa zhes brjod pa'i rgyu mtshan yod de /
de rnams gong ma gong mas rang gi 'og ma 'og ma'i dmigs pa las nges par 'byung zhing /
de rnams la dmigs pa mi 'dra ba'i khyad par yod /
yan lag mi 'dra ba'i khyad par med pas de ltar brjod pa'i phyir /
gzugs med kyi dngos gzhi'i snyoms 'dug gang zhig /
rang 'bras sdug bsngal bden pa skyed byed kyi 'khor bas bsdus pa /
rgyu snyoms 'jug gi gzugs med kyi dngos gzhi'i snyoms 'jug gi mtshan nyid /
bzhi pa la 'jig rten pa'i lam dang /
'jig rten las 'das pa'i lam dang /
de dag gi rnam gzhag gzhan bshad pa'o /
dang po la /
nyon mongs can dang /
dag pa ba bshad pa'o / / / /
dang po ni /
snyoms 'jug gi rdzas rgyun yang yin /
sgrib lung ma bstan gyi sems rtse gcig pa mtshungs ldan dang bcas pa yang yin pa'i gzhi mthun par dmigs pa de /
snyoms 'jug nyan mongs can gyi mtshan nyid /
dbye na /
bsam gtan dang po nas srid rtse'i bar brgyad yod /
des na snyoms 'jug nyon mongs can bshad pa la /
gang nyon mongs par bya ba'i gzhi /
gang gis nyon mongs par byed pa'i chos /
ji ltar nyon mongs par byad pa'i tshul /
nyon mongs can la yan lag rnam par mi 'jog pa'i rgyu mtshan no / /
dang po yod de /
bsam gtan dang gzugs med kyi dngos gzhi snyoms 'jug dag pa ba rnams de yin pa'i phyir te /
de dag la mnyam par bzhag ba na phyis nyon mongs pa zhis ci rigs par nyon mongs can du 'gyur ba'i phyir te /
mdzod las /
'jig rten pa yi dge ba ni / /
dag pa de ni des myang bya / /
zhes gsungs pa'i phyir /
gnyis pa ni /
sred pa /
lta ba /
nga rgyal /
ma rig pa rnams yin te /
mdzod las /
gzhan min bzhi zhes nyi 'og pa / /
de dag sred lta nga rgyal rmongs / /
zhes dang /
kun btus @# / /
las /
lung du ma bstan pa'i rtsa ba bzhi gang zhe na /
sred pa dang /
lta ba dang /
nga rgyal dang /
ma rig pa ste /
zhes gsungs pa'i phyir /
gsum pa yod de /
bsam gtan gyi dngos gzhi snyoms 'jug dag pa ba la mnyam par bzhag pa'i tshe snyoms 'jug gi ro byangs pa'i dbang gis sngar dge ba yin yang phyis snyoms 'jug de'i ro byangs pa'i sred pa de dang mtshungs ldan du gyur pa'i tshe ni srang pas nyon mongs par byed pa'i tshul dang /
yang bsam gtan gyi dngos gzhi'i snyoms 'jug dag pa ba la mnyam par bzhag pa'i tshe snyoms 'jug de la brten nas mngon shes kyi mthus sngon dang phyi ma'i mtha' 'ga' zhig mthong ba na 'jig rten 'di ni rtag pa'o snyam pa'i lta ba ngan pa skyes te phyis snyoms 'jug de lta ba de dang mtshungs ldan du skyes pa de lta bas nyon mongs par byed pa'i tshul dang /
yang de'i tshe bdag gis 'di thob kyi gzhan gyis ma yin no snyam pa'i sems khengs pa'i nga rgyal skyes te phyis snyoms 'jug de nga rgyal de dang mtshungs ldan du gyur pa ni nga rgyal gyis nyon mongs par byed pa'i tshul dang /
yang de'i tshe bdag gis thob pa'i snyoms 'jug 'di thar lam yin nam ma yin snyam du lam la rmongs pa'i mthas the tshom skyes te phyis snyom 'jug nge rmongs pa de dang mtshungs ldan du gyur pa ni ma rig pas nyon mongs par byed pa'i tshul yin pa'i phyir /
'o na gzugs med mngon shes kyi rten ma yin pas de la lta bas nyon mongs par byed tshul gang zhe na /
de'i tshul yod de /
sngar log par rtog pa rgyud la ldan bzhin du snyoms 'jug dag pa pa thob pa na bdag gi lta ba 'di ni mchog te 'di ni mchog te 'di'i mthus ting de 'dzin 'di thob pas so / /
zhes lta ba ngan pa la mchog 'dzin kyi lta ba skyes pas de ltar nyon mongs can du skyes pa'i phyir /
bzhi pa ni /
bsam gtan gyi snyoms 'jug nyon mongs can de rnams bsam gtan gyi snyoms 'jug ma yin te /
bsam gtan gyi snyoms 'jug yin na /
dge ba yin dgos /
de non mongs can yin pa'i phyir /
dang po grub ste /
mdzod rtsa ba las /
snyoms 'jug dge ba rtse gcig pa /
zhes gsungs pa'i phyir /
'o na /
mdzod rtsa ba las /
de ltar snyoms 'jug dngos gzhi'i rdzas / /
rnam pa brgyad bdun rnam pa gsum / /
zhes snyoms 'jug nyon mongs can snyoms 'jug gi dbye bar bshad pa dang 'gal lo / /
zhe na mi 'gal te /
de snyoms 'jug gi rdzas rgyun yin pa tsam la dgongs pa'i phyir /
dper na sa bon rul ba de sa bon min yang de sa bon gyi rdzas rgyun yin pas de las bon gyi ming gis bstan pa bzhin no / /
de ltar yang /
mdzod 'drel las /
nyon mongs can ji ltar bsam gtan yin zhe na /
log par sems pa'i phyir /
ha cang thal bar 'gyur ro / /
zhe na te /
de dang rigs mthun pa kho na la de'i ming du btas pa'i phyir te /
der na sa bon rul ba bzhin no / /
zhes gsungs pa'i phyir /
gzhan yang /
de bsam gtan gyi dngos gzhi'i snyoms 'jug ma yin te /
de bsam gtan gyi yan lag dang mi ldan pa'i phyir te /
mdzod rtsa ba las /
nyon mongs can la dga' bde dang /
rab dang shes bzhin dran pa dang / /
btang snyoms dran pa dag pa med / /
ces gsungs pa'i phyir /
des na bsam gtan dang po'i dngos gzhi'i snyoms 'jug nyon mongs can chos can /
dben pa las skyes pa'i dga' bde phan yon gyi yan lag tu mi ldan te /
'dod pa'i nyon mongs pas dben pa ma yin pa'i phyir /
bsam gtan gnyis pa'i de chos can /
nang rab tu dang ba gnyen po'i yan lag tu mi ldan te /
nyon mongs pa'i rog pas rmongs par byas pa'i phyir /
gsum pa'i de chos can /
dran shes bzhin gnyen po'i yan lag tu mi ldan te /
nyon mongs can gyi bde bas kun nas rmongs par byas pa'i phyir /
bzhi pa'i de chos can /
dran pa dang btang snyoms yongs dag gnyen po'i yan lag tu mi ldan te /
nyon mongs pas dri can du byas pa'i phyir /
de ltar yang /
mdzod 'grel las /
bsam gtan dang po la ni dben pa las skyes pa'i dga' ba dang bde ba med de /
'dod nyon gyis dben pa ma yin pa'i phyir /
zhes sogs gsungs pa'i phyir /
gnyis pa la /
khams gong gi dngos gzhi snyoms 'jug gang zhi /
'jig rten pa'i dge bar dmigs pa /
gong sa'i dngos gzhi snyoms 'jug dag pa ba'i mtshan nyid yin te /
mdzod rtsa ba las /
'jig rten pa @# / /
yi dge ba ni / /
dag pa /
zhes gsungs pa'i phyir /
dbye na bsam gtan dang po nas srid rtse'i bar brgyad yod /
mtshan nyid rigs 'dra /
de yang dang po bdun po de re re la yang dngos gzhi snyoms 'jug dag pa ba /
nyams pa cha mthun /
gnas pa cha mthun /
khyad par cha thun /
nges 'gyed cha mthun bzhi bzhir yod /
srid rtse la khyad par cha mthun med de /
srid rtse la gongs med pa'i phyir /
gzhan gsum yod /
gong sa'i dngos gzhi snyoms 'jug dag pa ba gang zhig /
rang gi 'jug thos su rang sa'i nyon mongs pa dang rang gi 'og sa'i nyon mongs gang rung skye ba dang rjes sum thun pa /
dang po'i mtshan nyid /
de gang zhig /
rang gi mjug thogs su rang sa'i dngos gzhi snyoms 'jug dag pa ba gzhan 'dren pa de /
gnyis pa'i mtshan nyid /
de gang zhig /
rang gi 'jug thogs su rang gi gong sa'i dngos gzhi snyoms 'jug dag pa ba gzhan 'dren pa dang rjes su pa'i mtshan nyid /
de gang zhig /
rang gi mjug thogs su zag pa med pa'i lam gzhan 'dren pa dang rjes su mthun pa /
bzhi pa'i mtshan nyid yin te /
mdzod las /
dag pa nyams pa cha mthun sogs / /
rnam bzhi de ni go rim bzhin / /
nyon mongs skye dang rang sa dang / /
gong dang zag med rjes mthun pa'o / /
zhes gsungs pa'i phyir /
mngon pa gong 'og tu srid rtse'i dngos gzhi snyoms 'jug zag med med par bshad kyang /
rang lugs la de yod de /
spang bya cig car ba'i nyan thos dag bcom pa des bsam gtan dang po'i dngos gzhi snyoms 'jug thob pa'i tshe /
des 'das lam kyi ngo bor gyur pa'i bsam gzugs brgyad ka thob pa'i phyir /
rtags 'og tu sgrub /
gnyis pa ni /
des na gong sa'i dngos bzhi snyoms 'jug gang zhig /
'jig rten las 'das pa'i dge bar bar dmigs pa /
gong sa'i dngos gzhi snyoms 'jug zag med kyi mtshan nyid yin te /
mdzod las /
zag med 'jig rten 'das pa'o /
zhes gsungs pa'i phyir /
dbye na /
bsam gtan dang po nas srid rtse'i bar brgyad yod /
gsum pa la /
bsam gtan gyi yan lag bshad pa /
gzugs med kyi dmigs rnams bshad pa /
bsam gtan dang gzugs med sgom pa'i 'bras bu bshad pa'o / /
dang po la /
rdzas btags kyi khyad bar /
yan lag go ngo bo /
grangs nges pa'i tshul lo / /
dang po ni /
spyir bsam gtan gyi yan lag la ming gi sgo nas bco brgyad du yod de /
dang po la yan lag lnga /
gnyis pa la gzhi /
gsum pa la lnga /
bzhi pa la bzhi yod pa'i phyir /
dang po grub ste /
de'i yan lag tu gyur pa'i rtog dpyod po'i yan lag /
der gyur pa'i dben pa las skyes pa'i dga' bde phan yon gyi yan lag /
der gyur pa'i ti nge 'dzin gnas kyi yan lag rnams su yod pa'i phyir /
gnyis pa grub ste /
de'i yan lag tu gyur pa'i nang rab tu dang ba gnyen po'i yan lag /
ting nge 'dzin las skyes pa'i dga' bde phan yon gyi yan lag /
ting nge 'dzin nas kyi yan lag rnams su yod pa'i phyir /
gsum pa grub ste /
de'i yan lag tu gyur pa'i btang snyoms dran shes bzhin gsum gnyen po'i yan lag /
dga' bas dben pa'i bde ba phan yon gyi yan lag /
ting nge 'dzin gnas kyi yan lag rnams su yod pa'i phyir /
gzhi pa grub ste /
der gyur pa'i dran pa dang btang snyoms yongs dag gnyen po'i yan lag /
tshor ba btang snyoms phan yon gyi yan lag /
ting nge 'dzin gnas kyi yan lag rnams su yod pa'i phyir /
de ltar yang /
mdzod rtsa la las /
dang po la lnga rtog dpyod dang / /
dga' dang bde dang ting 'dzin rnams / /
gnyis pa la ni yan lag bzhi / /
rab dang dang ni dga' la sogs / /
gsum pa la lnga btang snyoms dang / /
dran dang shes bzhin bde dang nas / /
mtha' na bzhi dran btang snyoms dang / /
bde min sdug min ting 'dzin rnams / /
zhes gsungs pa'i phyir /
de dag la mdzod pa ltar na rdzas bcu gcig tu 'dod de /
rtog dpyod dga' bde ting nge 'dzin rab dang dran shes bzhin 'du byed btang snyoms /
mtshor ba bde ba /
btang snyoms kyi rdzas rnams su yod pa'i phyir /
mngon pa gong ma ltar na de rnams rdzas rigs kyi sgo nas dgur 'du ste /
rtog dpyod gnyis dang /
bsam gtan dang po gnyis kyi yan lag tu gyur pa'i dga' ba /
gsum pa'i yan lag tu gyur pa'i sems tshor bde ba'i dbang po /
dran shes bzhin btang snyoms gsum /
bzhi pa'i tshor ba btang snyoms /
ting nge 'dzin rnams su 'du ba yin pa'i phyir /
rtags dang po grub ste /
rog dpyod gnyis po de rdzas tha dad pa kho na yin pa'i phyir /
gnyis pa grub ste /
de gnyis kyi yan lag tu @# / /
tu gyur pa'i dga' bde gnyis ni yid bde bar mtshungs pa'i phyir /
gsum pa grub ste /
de'i yan lag tu gyur pa'i bde ba ni dga' ba'i kun dkris dang bral ba'i sems tshor bde ba yin pa'i phyir /
bzhi pa grub ste /
gnyis pa'i yan lag tu gyur pa'i nang rab tu dang pa dang bzhi pa'i tshor ba btang snyoms /
dran pa dang btang snyoms yongs dag rnams dran pa dang /
btang snyoms su du ba'i phyir /
des na dga' bde gnyis rdzas gcig yin yang /
rab dang ni dran shes bzhin btang snyoms gsum gyi ngo bo yin pas rdzas su dbu dang lhag ma brgyad du 'dod do / /
gnyis pa la bzhi las dang po la /
bsam gtan dang po'i yan lag tu gyur pa'i rtog pa ni sems gang shes rab kyi cha la btags ba ngag gi brjod pa kun nas slong ba rang yul la rtsing ba'i rnam pas 'jug pa'i bsam gtan dang po'i sems byung zhig la 'jog /
dpyod pa ni sems gang shes rab kyi cha la btags pa rjod byed kyi ngag kun nas slong ba rang yul la zhib mor dpyod pa'i rnam pas 'jug pa'i de la byed de /
kun btus las /
rtog pa gang zhe na /
sems pa'am shes rab la brten nas kun tu 'tshul ba'i yod kyis brjod pa ste /
de ni sems rtsing ba'o / /
dpyod pa gang zhe na /
sems pa'am shes rab la brten nas so sor rtog pa'i yid kyis brjod pa ste /
de ni sems zhib pa'o /
zhes dang /
mdzod rtsa ba las /
rtog dang dpyod pa rtsing zhib nyid / /
ces gsungs pa'i phyir /
'o na de gnyis bsam gtan dang po'i dngos gzhi snyoms 'jug tsam po ba'i yan lag tu ldan pa med de /
de gnyis 'dzin stangs kyi rnam pa 'gal ba'i phyir /
zer na skyon med de /
de'i yan lag tu gyur pa'i rtog pa des rang dang mtshungs ldan gyi bsam gtan dang po dngos gzhi snyoms 'jug de ha cang rtsing par mi byed /
der gyur pa'i dpyod pa des de ha cang zhib par mi byed pa'i phyir /
dper na /
mar gsar pa chu grang mor bcug ste nyi ma la btang ba'i tshe mas ha cang dro bar mi byed /
chus ha cang grang bar mi byed pa bzhin no / /
bye brag smra pa rnams bsam gtan dang po'i yan lag tu gyur pa'i dga' ba de yid bde dang /
bde ba shin sbyangs kyi bde ba la byed /
ces zer /
mdzod rtsa ba las /
dang po ni /
shin tu sbyangs pa bde ba yin / /
zhes dang /
lung rnam gnyis phyir dga' yid bde / /
zhes gsungs pa'i phyir /
rang lugs ni /
de'i de gnyis ngo bo gcig yin te /
bsam gtan dang po'i yan lag tu gyur pa'i tshor ba sim par byong ba des rang rgyud ldan gyi gang zag gi dbang po rten bcas las rung du byed pa'i cha nas bde bar bzhag /
des rang dang mtshungs ldan gyi rnam shes 'khor bcas dga' ba rnams kyi tsham par byas pa'i sgo nas sems las rung du byed pa'i cha nas dga' bar bzhag pa'i phyir te /
nyan sar /
gzugs kyi lus dang yid kyi lus kyi tshor ba'i bde ba dang shin tu sbyangs pa'i bde ba so sor byong bar byed pas na de'i phyir /
bde ba lus kyis myong la /
zhes gsungs pa'i phyir /
der gyur pa'i ting nge 'dzin ni rang dang mtshungs ldan gyi sems sems byung rnams dmigs pa gcig la sdud par byed pa'i bsam gtan dang po'i yid byed cig la byed /
gnyis pa ni /
bye brag smra bas bsam gtan gnyis pa'i yan lag tu gyur pa'i nang rab tu dang ba ni bsam gtan dang po las nges par 'byung ba la yid ches pa'i dad pa zhig la byed de /
mdzod rtsa ba las /
rab tu dang ba dad pa yin / /
zhes gsungs pa'i phyir /
de'i yan lag tu gyur pa'i dran shes bzhin bstang snyoms gsum po de de'i yan lag tu gyur pa'i nang yongs su dang ba yin te /
bsdu bar /
de la nang yongs su dang ba'i chos kyi ngo bo nyid gang zhe na /
smras pa dran pa dang /
shes bzhin dang /
btang snyoms kyi ngo bo nyid /
ces gsungs pa'i phyir /
der gyur pa'i dga' bde gnyis sngar bzhin /
ting nge 'dzin yang sngar bzhin no / /
gsum pa ni /
bsam gtan gsum pa'i yan lag tu gyur pa'i dran pa ni bsam gtan gnyis pa'i dga' ba'i kun dkris ldog pa'i dmigs rnams mi brjed par 'dzin pa'i bsam gtan gsum pa'i sas bsdus kyi yid byed cig la 'jog /
de'i yan lag tu gyur pa'i shes bzhin ni bying rgod 'byung mi 'byung rtog pa'i gsum pa'i sas bsdus kyi yid byed cig la byed /
de'i yan lag tu gyur pa'i btang snyoms ni rtog dpyod dang dga' ba'i nyon mongs pa'i kun dkris dang bral ba'i sgo nas mi mnyam pa med par sems rang gi dmigs pa la rtse gcig tu 'jog pa'i bsam gtan gsum pa'i sas bsdus kyi 'du byed btang snyoms pa @# / /
zhig la byed /
de'i yan lag tu gyur pa'i bde ba ni dga' ba'i nyon mongs pa'i kun dkris dang bral ba'i bsam gtan gsum pa'i sas bsdus kyi sems tshor bde ba'i dbang po zhig la 'jog /
ting nge 'dzin sngar bzhin /
'o na /
bsam gtan dang po na dran shes bzhin btang snyoms gsum yod na /
de'i yan lag tu mi 'jog /
gnyis par rang gi ming nas mi smos /
gsum par rang gi ming gis smos pa'i rgyu mtshan ci yin zhe na /
de'i rgyu mtshan yod de /
bsam gtan dang por de gsum yod kyang /
de gsum rtog dpyod kyi rtog pas bslad pas de gsum de'i yan lag tu ma bzhag /
bsam gtan gnyis par de gsum yan lag tu ldan yang dga' ba'i nyon mongs pa'i kun dkris kyis sgrib pas rang ming gis ma smos par rab tu dang ba'i ming gis bstan /
bsam gtan gsum par de gsum bsam gtan gyi skyon de dag dang bral bas rang ming gis bstan pa yin pa'i phyir te /
bsdu ba las /
de la bsam gtan dang po la ni dran pa dang shes bzhin dang btang snyoms dag rtog pa dang dpyod pa'i sgo dag gis mngon par sgrib pas na de'i phyir yod kyang ma smos so / /
bsam gtan gnyis pa la ni ngo bo nyid las las byed pa dag yin yang sems dga' ba'i nyon mongs pas kun nas skris pa yin pas de'i phyir nang yongs su dang ba'i ming gis bstan to / /
bsam gtan gsum pa la ni sems kyi nye ba'i nyon mongs pa de dang bral ba'i rang gi mtshan nyid de kho nas bstan te /
zhes gsungs pa'i phyir /
bzhi pa ni /
bsam gtan bzhi pa'i yan lag tu gyur pa'i dran pa dang btang snyoms gnyis la yongs dag gi sgras ston pa'i rgyu mtshan yod de /
bsam gtan gyi skyon brgyad las grol ba'i phyir /
bsam gtan gyi skyon brgyad yod de /
rtog dpyod gnyis /
dbugs 'byung rngub gnyis /
zag bcas kyi tshor ba bde ba dang yid bde gnyis /
sdug bsngal dang yid mi bde gnyis te brgyad du yod pa'i phyir te /
mdzod rtsa ba las /
skyon brgyad las ni grol ba'i phyir / /
bzhi pa g.yo ba med pa yin / /
rtogs dang dpyod dang dbugs dag dang / /
bde ba la sogs bzhi yin no / /
zhes gsungs pa'i phyir /
des na bsam gtan bzhi pa'i yan lag tu gyur pa'i dran pa dang btang snyoms gnyis ni /
bsam gtan gyi skyon brgyad las grol ba'i bsam gtan bzhi pa'i sas bsdus kyi dran pa dang btang snyoms la rim bzhin 'jog /
der gyur pa'i btang snyoms ni de'i sas bsdus kyi 'du byed btang snyoms pa zhig la byed /
ting nge 'dzin ni sngar bzhin no / /
der gyur pa'i shes bzhin mi 'jog ste /
der bying rgod 'byung mi 'byung rtog mi dgos pa'i phyir /
rtog dpyod dang dga' bde rnams kyang bsam gtan bzhi pa la bltos nas g.yo ba'i skyon du bshad pa yin gyi rang rang gi sa la ltos nas ma yin te /
bsdu ba las /
gang gi tshe bsam gtan dang po la sogs pa'i rtog pa dang dpyod pa la sogs pas ting nge 'dzin la phan 'dogs pa dang yongs su dag par 'gyur ba'i phyir 'jug pa yin na /
ci'i phyir bcom ldan 'das kyis g.yo ba'i skyon du bstan zhe na /
smras pa gzhan gyi sa la ltos te bstan pa yin gyi rang gi sa las ni ma yin no / /
zhes gsungs pa'i phyir /
'o na bsam gtan gyi yan lag de rnams rang rang gi snyoms 'jug yin na /
de rnams yan lag lnga pa'i bsam gtan dang po'i dngos gzhi'i snyoms 'jug la sogs pa yin dgos la /
de rnams de ma yin na /
de rnams de dang de'i sas bsdus kyi yid byed kyang ma yin par 'gyur ro / /
zhe na skyon med de /
de rnams de dang de'i bsam gtan gyi dngos gzhi snyoms 'jug yin zhing /
de rnams yan lag lnga pa sogs su thal ba'i skyon med pa'i phyir /
dper na /
dpung tshogs yan lag bzhi pa'i dmag gi nang tshan du gyur pa'i rta pa'i dmag de yan lag bzhi pa'i dmag ma yin kyang /
de rnams dmag yin pa bzhin no / /
de ltar yang /
mdzod 'grel las /
yan lag bzhi pa'i dmag ji lta ba bzhin du yan lag lnga pa'i bsam gtan yang de bzhin no / /
zhes gsungs pa'i phyir /
'o na /
bsam gtan bzhi po de la mi 'dra ba'i khyad par ci yod ce na /
de'i khyad par yod de /
bsam gtan dang po dang gnyis pa la ting nge 'dzin yongs su ma rdzogs pa dang rdzogs pa'i khyad par yod /
bsam gtan gnyis pa dang gsum pa la phan 'dogs pa yongs su ma rdzogs pa dang rdzogs pa'i khyad par yod /
bsam gtan gsum pa dang bzhi pa la yongs su dag @# / /
pa ma rdzogs pa dang rdzogs pa'i khyad par yod pa'i phyir /
dang po grub ste /
de gnyis la rtog dpyod kyi rnyog mas dwangs pa dang ma dwangs pa'i khyad par yod pa'i phyir /
gnyis pa grub ste /
de gnyis la dga' ba'i nyon mongs pa'i kun dkris dang ma bral ba dang bral ba'i khyad par yod pa'i phyir /
gsum pa grub ste /
de gnyis la bsam gtan gyi skyon brgyad kyis ma dag pa dang dag pa'i khyad par yod pa'i phyir /
de ltar yang bsdu ba las /
bsam gtan dang po dang bsam gtan gnyis pa la khyad par ci yod ce na /
smras pa ting nge 'dzin yongs su rdzogs pa'i khyad par yod do| |bsam gtan gnyis pa dang gsum pa la khyad par ci yod ce na /
smras pa phan 'dogs pa yongs su rdzogs pa'i khyad par yod do / /
bsam gtan gsum pa dang bzhi pa la khyad par ci yod ce na /
smras pa yongs su dag pa rdzogs pa'i khyad par yod do / /
zhes gsungs pa'i phyir /
gsum pa grangs nges pa'i tshul ni /
ci'i phyir /
bsam gtan rnams la yan lag lnga pa dang bzhi pa bzhag ce na /
de ston pa la /
kun btus las /
gnyen po'i yan lag dang /
phan yon gyi yan lag dang /
de gnyis ka'i gnas kyi yan lag gi phyir /
zhes gsungs /
don ni /
bsam gtan gyi yan lag la bco brgyad der grangs nges pa'i rgyu mtshan yod pa yin te /
gnyen po'i yan lag /
phan yon gyi yan lag /
gnas kyi yan lag gsum gyi dbang du byas nas de ltar bzhag pa'i phyir /
de yang yin te /
bsam gtan dang po'i yan lag tu gyur pa'i rtog dpyod gnyis /
gnyis pa'i yan lag tu gyur pa'i nang rab tu dang ba dang /
gsum pa'i yan lag tu gyur pa'i dran shes bzhin btang snyoms gsum /
bzhi pa'i yan lag tu gyur pa'i dran pa dang btang snyoms yongs dag dang brgyad ste /
gnyen po'i yan lag dang /
bsam gtan dang po'i yan lag tu gyur pa'i dben pa las skyes pa'i dga' ba de gnyis /
gnyis pa'i der gyur pa'i ting nge 'dzin las skyes pa'i dga' ba de gnyis /
gsum pa'i yan lag tu gyur pa'i dga' bas dben pa'i bde ba'i dbang po /
bzhi pa'i der gyur pa'i tshor ba rnams phan yon gyi yan lag dang /
bzhi ga'i ting nge 'dzin rnams gnas kyi yan lag yin pa'i phyir /
dang po grub ste /
de rnams rang rang gi nyer bsngogs kyi gnas skabs kyi rang rang gi 'og sa'i nyon mongs spong byed kyi gnyen po'i rgyun yin pa'i phyir /
gnyis pa grub ste /
de rnams rang rang gi nyid bsngogs kyis rang rang gi 'og sa las rgyal bas thob pa'i phan yon yin pa'i phyir /
gsum pa grub ste /
de rnams rang rang gi gnyen po dang phan yon gyi yan lag rnams skyed par byed pa'i phyir /
des na yan lag de gsum gyi dbang du byas nas bci brgyad kyi grangs nges byas pa yin gyi /
bci brgyad po gang rung ma yin pa'i bsam gtan gyi dngos gzhi snyoms 'jug med pa ma yin te /
de dang mtshungs ldan gyi sems pa dang 'du shes la sogs pa'i sems sems byung rnam pa dgu po bsam gtan gyi dngos gzhi'i snyoms 'jug yin pa'i phyir /
des na bsam gtan rnams yan lag gi sgo nas rang rang gi 'ogs las 'das pa yin te /
'dod pa la 'dod chags dang bral bas bsam gtan dang po /
rtog dpyod spangs pas gnyis pa /
dga' ba spangs pas gsum pa /
bde ba spangs pas bzhi par bzhag pa'i phyir /
des na bsam gtan bzhi po de zag bcas kyi tshor ba bde sdug mngon gyur pa phra rags la nges par 'byung ba'i sgo nas bsam gtan bzhir bzhag cing /
zag bcas kyi tshor ba btang snyoms la nges par 'byung ba'i sgo nas bsam gtan gyi dngos gzhi'i snyoms 'jug lnga pa mi 'jog pa'i rgyu mtshan yod de /
so so skye bos 'du byed sdug bsngal gyi rang bzhin du rtogs dka' ba'i phyir /
mdo las /
byis pa lag mthil lta bu yis / /
'du byed rnam smin spu mi rtogs /
zhes gsungs pa'i phyir /
gnyis pa gzugs med kyi dmigs pa bshad pa la /
nam mkha' mtha' yas /
rnam shes mtha' yas /
ci yang med /
srid rtse'i dngos gzhi'i snyoms 'jug gi dmigs pa bshad pa'o / /
dang po ni /
bsam gtan bzhi pa thob pa na rnal 'byor pa des gzugs la skyon dang /
gzugs med la yon tan du mthong nas gzugs kyi 'du shes bzlog pa'i phyir /
kha dog dang dbyibs dang reg bya sogs kyi mtshan ma dang bral ba'i nam mkha'i 'du shes kho na sgom pa na /
sngo ser sogs su snang ba'i gzugs dang /
gyang dang rtsigs pa sogs su snang ba'i thogs pa dang /
@# / /
gos rgyan dang /
skyed mos tshal dang ri la sogs par snang ba'i sna tshogs pa'i 'du shes nub ste /
de dag la yid gtad kyang thams cad nas thams cad du mi 'byung ba yin te /
bsdu ba las /
ji srid du dngos gzhi la snyoms par mi 'jug pa'i bar du ni nam mkha' kho na la dmigs par byed de /
snyoms par zhugs nas ni nam mkha' de nyid dang de las gzhan pa'i rang sa'i phung po la dmigs par byed do / /
nyar bsdogs kyi tshe na ni rang gi 'og sa'i phung po rnams la yang dmigs par byed do / /
zhes gsungs pa'i phyir /
don bsdu na /
nam mkha' mtha' yas kyi dngos gzhi'i snyoms 'jug des sbyor ba'i dus su gzugs dang thogs pa'i 'du shes la rags par mthong nas de bzlog pa'i phyir du nam mkha'i 'du shes kho na la dmigs par byed cing /
das mngon du gyur pa'i dngos gzhi snyoms 'jug thob pa na yang nam mkha' de nyid las gzhan pa'i rang sa'i ming bzhi'i phung po rnams la dmigs par byed /
ces pa'o / /
gnyis pa ni /
rnam shes mtha' yas kyi dngos gzhi'i snyoms 'jug gi sbyor ba'i tshe nam mkha'i 'du shes la rags par mthong nas de nyid bzlog pa'i phyir /
rnam par shes pa'i yul can kyi rnam shes tsam dmigs yul du byas nas sgom pas /
de mngon du gyur pa'i dngos gzhi thob pa na rnam shes de nyid dang de las gzhan pa'i rang sab bsdus pa'i ming bzhi'i phung po la dmigs par byed /
gsum pa ni /
ci yang med kyi dngos gzhi snyoms 'jug gi sbyor ba'i tshe rnam shes kyi 'du shes de rags par mthong nas de bzlog pa'i phyir du gzugs can dang gzugs med kyi dmigs pa btsal ba na ci yang ma rnyed nas dmigs pa ci yang med do snyam du 'du shes pa'i 'du shes la dmigs par byed cing /
de mngon du gyur pa'i dngos gzhi snyoms 'jug thob pa'i tshe ci yang med pa'i 'du shes de nyid dang de las gzhan pa'i rang sas bsdus pa'i ming bzhi'i phung po la dmigs par byed /
bzhi pa ni /
srid rtse'i dngos gzhi'i snyoms 'jug gi sbyor ba'i tshe ci yang med do snyam pa'i 'du shes la rags par mthong nas de bzlog pa'i phyir 'du shes rags pa ni yod pa ma yin 'du shes phra ba ni med pa ma yin no snyam du 'du shes pa la dmigs par byed cing /
de mngon du gyur pa'i dngos gzhi'i snyoms 'jug thob pa'i tshe 'du shes med 'du shes med min gyi 'du shes de nyid dang de las gzhan pa'i rang sas bsdus pa'i ming bzhi'i phung po la dmigs par byed /
gzugs med bzhi po de la yan lag mi 'dra ba'i khyad par med de /
kun btus las /
gzugs med pa rnams ni zhi gnas su ro gcig pa'i phyir /
yan lag rnam par bzhag pa med do / /
zhes gsungs /
de rnams dmigs pa'i sgo nas rang rang gi 'og sa las 'das pa yin te| de dag dmigs rnams snga ma rnams dor nas phyi ma la 'jug par byed pa'i phyir /
gsum pa de dag sgom pa'i 'bras bu bshad pa ni /
tshe rabs gzhan du rgyu snyoms 'jug gi bsam gtan sgom pa'i rnam smin gyi 'bras bu dang rgyu mthun gyi 'bras bu gang rung gis bsdus pa'i skyes thob kyi chos /
'bras bu skye ba'i bsam gtan gyi mtshan nyid /
dper na tshangs ris nas 'og min gyi bar gyis sems can gyi rgyud kyi skyes thob kyi chos lta bu /
legs par bshad pa gser gyi phreng ba las ni gzugs khams pa'i snod kyi 'jig rten rnams rgyu snyoms 'jug gi bsam gtan sgom pa'i bdag 'bras dang /
de'i bcud kyi sems can rnams de'i rgyu mthun gyi 'bras bur bshad /
tshe rabs gzhan du rgyu snyoms 'jug gi gzugs med sgom pa'i rnam smin gyi 'bras bu dang rgyu mthun gyi 'bras bu gang rung gis bsdus pa'i skyes thob kyi chos /
'bras bu skye ba'i gzugs med kyi mtshan nyid /
dper na /
gzugs med rigs bzhir skyes pa'i sems can gyi rgyud kyi skyes thob kyi chos lta bu ste sngar bzhin no / /
des na bsam gtan dang po'i dngos gzhi'i snyoms 'jug dag pa ba chung 'bring chen po sgom pas tshangs ris /
tshangs pa mdun na 'don /
tshangs chen gsum gyi skye ba 'grub par byed /
de bzhin du bsam gtan gnyis pa'i de gsum gyis 'od chung /
tshad med 'od /
'od gsal gsum 'grub par byed /
bsam gtan gsum pa'i de gsum gyis dge chung /
tshad med dge /
dge rgyas gsum 'grub par byed /
bsam @# / /
gtan bzhi pa'i de gsum gyis sprin med /
bsod nams skyes /
'bras bu che ba gsum 'grub par byed de /
kun btus las /
bsam gtan dang po la chung ngu dang 'bring dang chen por bsgoms pas bsam gtan dang po'i skye ba gsum mo / /
bsam gtan dang po la ji ltar lhag ma rnams la yang de bzhin te /
bsam gtan rnams kyi skye ba gsum gsum mo / /
zhes gsungs pa'i phyir /
nam mkha' mtha' yas kyi dngos gzhi snyoms 'jug chung 'bring chen por sgom pas nam mkha' mtha' yas kyi skye ba bzang ngan 'bring gsum 'grub par byed /
des phyi ma rnams la rigs 'dra /
kun btus las /
gzugs med pa rnams ni gnas gzhan med pa'i phyir skye ba tha dad pa med do / /
de na chung ngu dang 'bring chen por sgom pas skye ba mtho ba dang dma' ba dang ngan pa dang bzang por mngon no / /
zhes gsungs pa'i phyir /
de'i skye ba bzang ngan sogs kyang gzugs med na gzugs med pas bla 'og gis phye ba'i gnas gzhan med kyang de bzhi la tshe ring thung gis skye ba mthong man dang nyon mongs mang nyung gis skye ba bzang ngan yod do / /
chung 'bring chen por sgom pa'i don yang yod de /
gus sbyor dang rgyun sbyor gang rung med par sgom pa chung ngu dang /
gang rung gcig dang ldan par sgom pa 'bring dang /
gnyis ka dang ldan par sgom pa chen por sgom pa'i don yin pa'i phyir /
bsam gtan gyi spel sgom lnga byas pas rim bzhin gnas gtsang gi skye ba lnga 'grub par byed de /
mdzod rtsa ba las /
de ni rnam pa lnga yi phyir / /
gnas gtsang skye ba lnga kho na / /
zhes gsungs pa'i phyir /
gsum pa de ltar thob pa'i rtags bshad pa ni /
bsam gtan dang gzugs med kyi dngos gzhi snyoms 'jug rnams thob pa'i rtags yod de /
bsam gtan gyi dngos gzhi snyoms 'jug rnams la snyoms par 'jug pa'i tshe lus sa'i 'og tu bying ba lta bur snang ba'i rtags 'byung la /
gzugs med kyi dngos gzhi snyoms 'jug rnams la snyoms par 'jug pa'i tshe nam mkha' la 'phur ba lta bur snang ba'i rtags 'byung ba yin te /
kun btus las /
de la bsam gtan rnams la snyoms par 'jug pa'i che ni lus sal 'gra tu bying bar snang ba lta bu'i rtags 'byung ngo / /
gzugs med pa dag la snyoms par 'jug pa'i chen ni /
lus nam mkha' la 'phur ba lta bur snang ba'i rtags 'byung ste /
zhes gsungs pa'i phyir /
bzhi pa thob pa po'i gang zag bshad pa la /
'gro ba rigs drug gi dbang du byas pa dang /
khams gsum gyi dbang du byas pa dang /
skye 'phags kyi rten gyi dbang du byas pa'o / /
dang po ni /
ngan song gsum dang sgra mi snyan pa'i rten la bsam gtan dang gzugs med kyi dngos gzhi snyoms 'jug gsar du skye ba med de /
de rnams de gsar du skye ba'i 'gal rkyen gyi rigs su gyur pa'i rnam smin gyi sgrib pa shes chen po dang ldan pa'i phyir /
lha ma yin dang za ma ma ning rnams kyi rten la de gsar du skye ba med do /
de rnams de gsar du skye ba'i gegs phrag dog gi sgrib pa shes chen po dang ldan pa'i phyir /
de rnams ma gtogs pa'i gling gsum gyi skyes pa bud med dang 'dod lha rnams kyi rten la de gsar du skye ba yod de /
de rnams kyi rten la de gsar du skye ba'i 'gal rkyen dang bral zhing mthun rkyen tshang ba yod pa'i phyir /
gnyis pa ni /
'dod pa'i rten la bsam gtan dang po'i dngos gzhi snyoms 'jug gsar du skye ba yod pa nas ci yang med kyi rten la srid rtse'i snyoms 'jug gsar du skye ba'i bar rnams su yod de /
'dod pa'i rten la bsam gtan dang po'i nyer bsngogs skye ba yod pa nas /
ci yang med kyi rten la srid rtse'i nyer bsngogs gsar du skyes ba yod pa'i bar yin pa'i phyir /
bsam gtan dang po'i rten la bsam gtan dang po'i dngos gzhi snyoms 'jug gsar du skye ba med pa sogs srid rtse'i bar la rigs 'dra ste /
bsam gtan dang po'i rten la bsam gtan dang po'i nyer bsngogs bsar du sgom pa med pa sogs yin pa'i phyir te /
bsam gtan dang po ba yin na /
bsam gtan dang po'i dngos gzhi'i snyoms 'jug thos pas khyab pa sogs yin pa'i phyir /
bsam gtan gnyis pa'i rten la bsam gtan dang po'i dngos gzhi snyoms 'jug gsar du skye ba sogs med kyang /
bsam gtan gnyis pa'i rten la bsam gtan dang po'i dngos gzhi snyoms 'jug mngon du byed pa ni yod de /
bsam @# / /
gzugs brgyad ka thob pa'i bsam gtan gnyis pa ba yod pa'i phyir /
srid rtse'i brten la ci yang med kyi dngos gzhi snyoms 'jug gsar du skye ba med kyang de'i rten la de mngon du byed pa ni yod de /
ci yang med kyi dngos gzhi snyoms 'jug tu gyur pa'i nyan thos kyi sgom lam rdo rje lta bu'i ting nge 'dzin la brten nas nyan thos dgra bcom pa'i 'bras bu mngon du byed pa'i srid rtse'i rten can gyi phyir mi 'ong yod pa'i phyir te /
mdzod rtsa ba las /
srid rtser 'phags pas ci yang med / /
mngon sum byas nas zag pa zad / /
ces gsungs pa'i phyir /
gsum pa ni /
bsam gzugs brgyad ka thob pa'i so skye yod de /
srid rtse'i rten can gyi so skye yod pa'i phyir /
bsam gtan gyi dngos gzhi'i snyoms 'jug ma thob pa'i 'phags pa mang du yod cing /
de ma thob pa'i dgra bcom pa yang yod de /
bsngags 'os bsngags bstod las /
khyod kyi bstan pa'i rjes 'brang ba / /
bsam gtan dngos gzhi ma thob kyang / /
bdud kyi mig ras btsa' bzhin du / /
srid pa dag kyang ldog par byed / /
ces gsungs pa'i phyir /
bsam gtan dang po'i dngos gzhi'i snyoms 'jug thob nas bsam gtan gnyis pa'i dngos gzhi snyoms 'jug ma thob pa'i 'phags pa yod de /
rang thob byed kyi thabs su gyur pa'i 'jig rten pa'i zhi rags kyi rnam pa can gyi lam kho na la brten nas dngos su thob pa'i phyir mi 'ong gi 'bras bu mngon du byas ma thag pa'i phyir mi 'ong des bsam gtan dang po'i dngos gzhi snyoms 'jug thob kyang bsam gtan gnyis pa'i de ma thob pa'i phyir /
byang sems yin na /
bsam gtan gyi nyer bsngogs thob pas khyab ste /
de yin na zhi lhag zung 'brel thob pas khyad pa'i phyir /
tshogs lam chen po la gnas pa'i sems dpa' yin na /
bsam gtan gyi dngos gzhi thob pas khyab ste /
de yin na chos rgyan gyi ting nge 'dzin thob pas khyab pa'i phyir te /
mdo sde'i rgyan las /
de'i tshe chos kyi rgyun las ni / /
zhes sogs gsungs pa'i phyir /
kha cig /
rab mtha'i bsam gtan yin na /
bsam gtan bzhi pa yin pas khyab par 'dod pa mi 'thad de /
bsam gzugs brgyad ka la rab mtha' yod pa'i phyir te /
kun btus las /
rnam par bzhag pas ji lta bu zhe na /
rang kyi mtha' las byung ba bsam gtan dang po nas 'du shes med /
'du shes med min gyi skye mched kyi bar du rnam par bzhag pa zhes bya'o / /
zhes gsungs pa'i phyir /
de'i don yang 'phrul pa gsum gyis spangs pa'i bsam gtan dang gzugs med de dag la rab kyi mtha' las byung ba zhes bya la /
'phel ba gsum yod de /
bsam gzugs brgyad ka la rim gyis lugs mthun dang lugs ldog tu zhugs pa ni 'phel ba chung ngu /
re re bar du bzhag ste thod rgal la lugs mthun du zhugs pa ni 'phel ba 'bring /
de nyid lugs ldog tu zhugs pa ni 'phel ba chen po yin pa'i phyir /
kha cig /
ngan song gi rten la bsam gtan gzugs med kyi dngos gzhi snyoms 'jug gsar du skye ba yod de /
de'i rten la snying rje tshad med gsar du skye ba yod pa gang zhig /
tshad med bzhi po gang rung yin na /
rang gi bdag rkyen du gyur pa'i bsam gtan gyi dngos gzhi'i sems la brten nas byung bas khyab pa'i phyir /
dang po grub ste /
de'i rtan la snying rje chen po gsar du skye ba yod pa'i phyir na ma khyab /
kha cig /
mtshams med byas pa'i rten la bsam gtan dang gzugs med kyi snyoms 'jug gsar du skye ba med par 'dod pa mi 'thad de /
rgyal po ma skyes dgras tshe de la bsam gtan gyi snyoms 'jug thob pa'i phyir te /
des tshe de nyid la bsam gtan gyi nyer bsngogs thob pa'i phyir te /
des rgyun zhugs thob pa'i phyir /
kha cig /
ngan song ba rnams bsam gtan gzugs med kyi dngos gzhi'i snyoms 'jug gsar du skye ba dang skyes zin gnas pa'i rten du mi rung ste /
de rnams rnam smin gyi sgrib pa shas chen po dang ldan pa'i phyir /
'du shes med pa dang srid rtse'i rten la de gsar du skye ba med de /
de rnams kyi rgyud la yid shes med pa'i phyir /
zer ba mi 'thad de /
dud 'gro'i rten la bsam gtan gyi dngos gzhi'i snyoms 'jug yod pa'i phyir te /
dud 'gro'i rten can gyi byang 'phags yod pa'i phyir te /
bsam bzhin du dud 'gror skye ba blangs pa'i byang 'phags yod pa'i phyir /
de 'dra'i byang 'phags de dud 'gro ma yin te /
de'i lus de dud @# / /
thos kyi dbang du byas pa yin gyi de dang 'di la 'gal ba med do zhes bya ba ni kha cig gi'o / /
zhes gsungs pa'i phyir na ma khyab ste /
nyan thos kyi grub mtha'i dbang du byas na srid rtse'i sems dang lam zag med kyi gzhi mthun med kyang /
theg chen gyi grub mtha'i dbang du byas na de 'dra'i gzhi mthun yod ces pa'i don yin pa'i phyir /
de ltar ma yin na /
de 'dra'i lung don ma grub par thal /
'dod sems dang lam zag med kyi gzhi mthun yod pa'i phyir te /
'dod pa'i sas bsdus kyi theg dman gyi mi slob lam yod pa'i phyir te /
nyan thos dgra bcom pa'i rgyud kyi so sor thar pa'i sdom pa de de yin pa'i phyir te /
de 'dod pa'i sas bsdus gang zhig /
theg dman gyi mi slob lam yin pa'i phyir /
dbang po grub ste /
so thar gyi sdom pa yin pa'i phyir /
gnyis pa grub ste /
nyan thos tshogs lam pa'i rgyud kyi so thar gyi sdom pa de nyan thos kyi tshogs lam yin pa'i phyir te /
kun btus las /
tshogs kyi lam gang zhe na /
so so skye bo tshul khrims dang /
zhes sogs gsungs pa'i phyir /
kho na re /
spang bya cig car ba'i nyan thos dgra bcom pa'i rgyud kyi bsam gtan dang po'i dngos gzhi snyoms 'jug de bsam gtan dang po'i dngos gzhi snyoms 'jug tsam khyad gnyis ka yin par thal /
de bsam gzugs brgyad ka yin pa'i phyir /
'dod na /
de rtog bcas dpyod bcas kyi bsam gtan gyi snyoms 'jug yin par thal /
'dod pa'i phyir na ma khyab /
kha cig /
de'i rgyud kyi de la tsam khyad gnyis kyi khyad par mi 'byed de| bsam gtan dang po'i dngos gzhi snyoms 'jug zag med la de med pa'i phyir zer ba mi 'thad de /
zag med sa dgu med par thal /
bsam gtan dang po'i dngos gzhi'i snyoms 'jug tsam po bar gyur ba'i lam zag med med pa'i phyir te /
kho na re /
de'i rgyud kyi bsam gtan dang po'i dngos gzhi snyoms 'jug chos can /
khyod kyi gongs med par thal /
khyod srid rtse'i dngos gzhi snyoms 'jug yin pa'i phyir na ma khyab /
kha cig /
zag med kyi bsam gzugs brgyad yin khyab mnyam yin zer na /
bsam gtan dang po'i dngos gzhi snyoms 'jug thob /
bsam gtan gnyis pa'i de ma thob pa'i phyir mi 'ong gi rgyud kyi gang zag gi bdag med mngon sum du rtogs pa'i mkhyen pa chos can /
bsam gtan gnyis pa'i dngos gzhi'i snyoms 'jug zag med du thal /
bsam gtan dang po'i de yin pa'i phyir /
gzhan yang /
rgyun zhugs zhugs pa'i rgyud kyi nyan thos kyi mthong lam bar chad med lam chos can /
srid rtse'i snyoms 'jug zag med du thal /
bsam gtan dang po'i de yin pa'i phyir /
khyab pa khas /
gsum pa tshad med bzhi bye brag tu bshad pa la /
rgyun mtshan nyid /
dbye ba /
so so'i ngo bo /
khyad chos /
sgra bshad pa /
gzhung don no| |dang po ni /
tshad med pa de rnams rang gi rgyur gyur pa'i rkyen bzhi las skye ba yin te /
dmigs rkyen bde ba dang mi ldan pa'i sems can sogs dang /
rgyu rkyen yid kyi rnam shes kyi steng gi zag med ye shes kyi sa bon dang /
bdag rkyen tshad med sogs ston pa'i bshes gnyen /
de ma thag rkyen rang gi snga rol de ma thag tu byung ba'i rig pa bzhi las skye ba'i phyir te /
mdo sde'i rgyan las /
bde dang sdug bsngal de rgyu las / /
byang chub sems dpa'i snying rje ste / /
rgyu dang bshes gnyen rang bzhin las / /
byang chub sems dpa'i snying rje'o / /
zhes gsungs pa'i phyir /
gnyis pa ni /
rang gi bdag rkyen du gyur pa'i bsam gtan gyi dngos gzhi'i sems la brten nas brtse ba sogs gang rung gi rnam pa yang dag par 'jog pa'i ting nge 'dzin shes rab mtshungs ldan dang bcas pas rab tu phye ba'i rig pa /
tshad med kyi mtshan nyid yin te /
kun btus las /
yon tan 'di rnams ji ltar mngon par 'grub ce na /
phyi rol pa'am nyan thos sam byang chub sems dpa' yang rung ste /
dag pa'i bsam gtan bzhi la brten nas tshad med pa rnams 'grub bo / /
zhes dang /
mdo sde'i rgyan las /
sems can rnams la brtse ba can / /
phrad dang bral ba'i dgongs pa can / /
mi 'bral ba yi dgongs pa can / /
phan dgongs khyod la phyag 'tshal lo / /
zhes gsungs pa'i phyir /
gsum pa ni /
de la dbye na /
byams pa tshad med /
snying rje tshad med /
dga' ba tshad med /
btang snyoms tshad med dang bzhi yod /
bzhi pa ni /
tshad med gang zhig /
sems can rnams bde ba dang ldan par 'dod pas @# / /
rab tu phye ba'i rigs su gnas pa /
dang po'i mtshan nyid yin te /
kun btus las /
byams pa gang zhe na /
bsam gtan la brten te sems can rnams bde ba dang phrad par shog cig bsam pa'i gnas pa yang dag par 'byor ba'i ting nge 'dzin dang /
shes rab gang yin pa dang /
de dag dang mtshungs par ldan pa'i sems dang sems las byung ba'i chos rnams so / /
zhes gsungs pa'i phyir /
dbye na /
sems can la dmigs pa'i byams pa /
chos la dmigs pa'i byams pa /
dmigs med la dmigs pa'i byams pa gsum yod /
tshad med gang zhig /
sems can rnams sdug bsngal dang bral bar 'dod pas rab tu phye ba'i rigs su gnas pa /
gnyis pa'i mtshan nyid yin te /
kun btus las /
snying rje gang zhe na bsam gtan la brten te sems can rnams sdug bsngal dang bral bar shog cig pa'i bsam pa'i zhes pa yang snga ma bzhin no / /
zhes gsungs pa'i phyir /
dbye na /
sems can la dmigs pa'i snying rje sogs gsum yod /
tshad med gang zhig /
sems can rnams bde ba dang mi 'bral bar 'dod pas rab tu phye ba'i rigs su gnas pa /
gsum pa'i mtshan nyid yin te /
de nyid las /
dga' ba gang zhe na /
bsam gtan la brten te sems can rnams bde ba dang mi 'bral bar shog cig pa'i bsam pa'i zhes pa yang snga ma bzhin no / /
zhes gsungs pa'i phyir /
dbye na /
sems can la dmigs pa sogs gsum du yod /
tshad med gang zhig /
sems can rnams nyon mongs pa dang mi ldan par 'dod pas rab tu phye ba'i rigs su gnas pa /
bzhi pa'i mtshan nyid yin te /
de nyid las /
btang snyoms gang ze na /
bsam gtan la brten te sems can rnams la phan pa'i bsam pa yang dag par gnas pa yang dag par 'byor ba'i zhes bya ba snga ma bzhin no / /
zhes gsungs pa'i phyir /
dbye na /
sems can la dmigs pa'i btang snyoms sogs gsum du yod /
lnga pa la /
tshad med pa de khyad chos bzhi dang ldan te /
mi mthun phyogs spong ba'i khyad par /
gnyen po'i khyad par /
dmigs pa'i khyad par /
byed las kyi khyad par rnams dang ldan pa'i phyir /
dang po grub ste /
de bzhis rim pa ltar gnod sems dang /
rnam 'tshe dang /
mi dga' ba dang /
gnod sems dang 'dod chags rnams spong bar byed pa'i phyir /
gnyis pa grub ste /
de bzhis rim pa ltar grogs rnams par mi rtog pa'i ye shes kyis zin pa'i sgo nas gnod sems sogs bzhi po de'i gnyen po thob pa'i phyir /
gsum pa grub ste /
de bzhi po re res kyang sems can dang chos dang dmigs pa med pa gsum gsum la dmigs pa'i phyir /
bzhi pa grub ste /
de bzhis sems can smin par byed pa'i phyir te /
mdo sde'i rgyan las /
brten pa'i tshangs pa mi mthun spangs /
rnam par mi rtog ye shes ldan / /
dmigs pa rnam pa gsum la 'jug /
sems can rnams ni yongs smin byed / /
ces gsungs pa'i phyir /
kun btus las /
byams pa gang zhe na /
zhes sogs kyis de bzhi khyad chos lnga ldan du bstan te /
gnas /
dmigs pa /
rnam pa /
ngo bo /
grogs kyi khyad par lnga dang ldan par bstan pa'i phyir /
dang po grub ste /
de bzhi po de rang gi bdag rkyen du gyur pa'i bsam gtan gyi dngos gzhi dag pa pa la brten pa'i phyir /
gnyis pa grub ste /
de bzhis rim pa ltar /
sems can bde ba dang mi ldan pa dang /
sdug bsngal dang ldan pa dang /
bde ba dang ldan pa dang /
nyi ring du gcod pa'i rgyu chags sdang dang ldan pa'i sems can rnams la dmigs pa'i phyir /
gsum pa grub ste /
de bzhis sems can de dag rim pa ltar /
bde ba dang phrad par 'dod pa dang /
sdug bsngal dang bral bar 'dod pa dang /
bde ba dang mi 'bral bar 'dod pa dang /
chags sdang dang bral bar 'dod pa'i rnam pa can yin pa'i phyir /
bzhi pa grub ste /
de rnams ting nge 'dzin shes rab gang rung gis bsdus pa'i phyir /
lnga pa grub ste /
de rnams sems dang sems las byung ba'i khyad par dang ldan pa'i phyir /
drug pa ni /
de bzhi la tshangs pa'i gnas pa zhes brjod pa'i rgyu mtshan yod de /
'di dag sgom pa la brten nas lha tshangs par skye bas na de ltar brjod pa'i phyir /
byams pa tshad med la tshad med ces brjod pa'i rgyu mtshan yod de /
des sems can tshad med pa la dmigs pas na de ltar brjod pa'i phyir /
snying rje tshad med la de ltar brjod pa'i rgyu mtshan yod de /
de tshogs tshad med pa'i @# / /
rgyur gyur pas na de ltar brjod pa'i phyir /
dga' ba tshad med la de ltar brjod pa'i rgyu mtshan yod de /
de tshes tshad med pa thob pa'i rgyur gyur pas na de ltar brjod pa'i phyir /
btang snyoms tshad med la de ltar brjod pa'i rgyu mtshan yod de /
de ye shes tshad med pa'i spyod yul du gyur pas na de ltar brjod pa'i phyir /
bdun pa gzhung don ni /
'jug sgrub chos can /
khyod la dgur yod de /
khyod la bsam gtan gzugs med la 'jug pa'i 'jug sgrub nas rnam mkhyen la 'jug pa'i 'jug sgrub kyi bar dgur yod pa'i phyir /
! gsum pa tshogs sgrub bshad pa la| mdo las gsungs tshul dang /
bstan bcos kyis 'grel tshul gnyis las /
dang po ni /
go sgrub kyi skabs su go cha chen po bgos pa zhes mang du gsungs pa las 'phros nas /
de nas tshe dang ldan pa rab 'byor gyis bcom ldan 'das la 'di skad ces gsol to / /
bcom ldan 'das go cha chen po bgos pa go cha chen po bgos pa zhes brjod pa /
bcom ldan 'das grangs ci tsam gyis na byang chen go cha chen po bgos pa zhes bgyi ba lags /
de skad ces gsol pa dang /
bcom ldan 'das kyis tshe dang ldan pa rab 'byor la 'di skad ces bka' stsal to / /
rab 'byor 'di la byang chen theg pa chen po'i go cha chen po 'di lta ste /
sbyin pa'i pha rol tu phyin pa'i go cha dang /
zhes sogs tshogs sgrub dang po bcu gsungs /
da nas 'jug sgrub kyi skabs su byang chen theg chen la 'dzeg pa dang 'jug par bya ba 'di las 'phros nas /
de nas tshe dang ldan pa rab 'byor gyis bcom ldan 'das 'di skad ces gsol to / /
bcom ldan 'das byang chen theg pa chen po ni gang lags /
bcom ldan 'das ci tsam gyis na byang chen theg chen la yang dag par zhugs par bgyis lags /
theg pa de gang nas 'byung ba lags /
theg pa de gang du gnas par 'gyur ba lags /
theg pa de gang zhig 'byung bar 'gyur ba lags /
zhes dri ba zhus pa la de skad ces gsol pa dang /
bcom ldan 'das kyis tshe dang ldan pa rab 'byor la 'di skad ces bka' stsal to / /
rab 'byor gang khyod de skad du byang chen theg chen ni gang lags /
zhes zer pa ni| zhes sogs te /
dri ba dang po'i lan du /
thabs mkhas nas bzungs kyi bar gsungs /
dri ba gnyis pa'i lan du /
rab 'byor gang khyod kyis 'di skad du ji ltar na byang chen theg chen la yang dag par zhugs pa yin zer ba ni /
zhes sogs sa'i tshogs gsungs /
dri ba gsum pa'i lan du /
rab 'byor gang yang khyod kyis 'di skad du thag pa de gang nas nges par 'byung bar 'gyur /
zhes smras pa ni /
zhes sogs /
mthong spang gi gnyen po'i tshogs sgrub bzhi gsungs /
dri ba bzhi pa'i lan du /
rab 'byor gang khyod kyis theg pa chen po de gang du gnas par 'gyur /
zhes smras pa ni| zhes sogs sgom spang rtog pa dang po'i gnyen po gsungs /
dri ba lnga pa'i lan du /
rab 'byor gang yang khyod kyis 'di skad du theg pa de gang zhig nges par 'byung bar 'gyur /
zhes smras pa ni /
zhes sogs sgom spang rtog pa lhag ma gsung gyi gnyen po gsungs /
gnyis pa la mtshams sbyar ba dang /
tshogs sgrub bcu bdun spyir bstan pa dang /
rtogs dka' ba bye brag tu bshad pa gsum las /
dang po ni /
'o na /
lus rnam gzhag tu go cha 'jug pa'i bya ba dang / /
tshogs ni /
zhes bshad na /
'jug sgrub kyi rjes su tshogs sgrub 'chad pa'i rgyu mtshan gang zhe na /
de'i rgyu mtshan yod de /
dam pa'i chos mtha' dag la sbyor ba'i brtson 'grus kyis nyams su blangs pa'i 'jug sgrub las tshogs gnyis rgya chen po gdon mi za bar 'byung ba'i rgyu mtshan gyis de ltar brjod pa'i phyir dang /
rgyal po g.yul du 'jug pa'i tshe dang po rang nyid kyis go legs par bgos /
de'i rjes su g.yul ngo spros pa'i lam du 'jug /
de'i rjes su yan lag bzhi pa'i dpung tshogs legs par gsog pa ltar /
dang por bsam pa rgya chen pos go bgos /
de rjes 'byor pa rgya chen po dam chos mtha' dag nyams su len pa'i 'byor ba la 'jug /
de'i rjes su tshogs gnyis rgya chen po gsog dgos pas de ltar bshad pa'i phyir /
zhes mtshams sbyor ba la /
de ltar 'jug pa byas pa la tshogs skye bas gsum pa tshogs kyi sgrub pa /
zhes gsungs /
gnyis pa la rtsa ba /
'grel pa gnyis las /
dang po ni /
mdo de'i don @# / /
bshad pa'i sgo nas tshogs legs par gsog dgos pa ltar tshogs sgrub bcu bdun spyir bstan pa la /
brtse dang sbyin la sogs pa drug /
ces gsungs /
gnyis pa la /
'grub byed kyi ngo bo /
ji ltar grub pa'i tshul /
grub pa'i nges grub pa'i grangs nges dang bzhi las /
dang po ni /
snying rje chen po dang /
zhes pa nas /
sa dang gnyen po rnams /
zhes pa'i bar gyis bshad /
gnyis pa ni /
mi dmigs pas kun rdzob kyi bden pa las mi 'da' bar theg pa chen po'i don mtha' dag sgrub pas /
zhes bshad /
gsum pa ni /
snying rje la sogs pa 'di dag gis yang dag par 'grub pa'i ngo bos byang chub chen po 'byin par byed pa'i phyir na snying rje chen po la sogs pa ni tshogs yin pas /
zhes bshad /
bzhi pa ni /
tshogs kyi sgrub pa rnam pa bcu bdun no /
zhes bshad /
gsum pa rtogs dka' ba bye brag tu bshad pa la /
de la ye shes kyi tshogs ni /
zhes gsungs so / /
de yang /
brtse dang sbyin la sogs pa drug /
ces sogs kyi don la yang /
bsam sbyor gyi dbang du byas pa dang /
mnyam par bzhag pa dang ma bzhag pa'i dbang du byas pa dang /
lta ba dang spyod pa'i dbang du byas pa dang /
'bras bu sgrub pa'i dmigs pa 'dzin pa'i dbang du byas pa dang /
yon tan gyi rten byed pa'i dbang du byas pa'i tshogs sgrub lnga las /
dang po la bsam sbyor gnyis las /
dang po bsam pas bsdus pa /
brtse ba'i tshogs sgrub ston pa la /
mdo las /
rab 'byor 'di la byang chen theg pa chen po'i go cha chen po 'di lta ste /
sbyin pa'i pha rol tu phyin pa'i go cha /
zhes sogs dang /
des stong gsum gyi stong chen po'i 'jig rten gyi khams 'di na sems can dmyal ba'i me'i phung po ji snyed pa yod pa de dag thams cad zhi bar byas shing /
sems can dmyal ba pa rnams kyi sdug bsngal rab tu bcom nas de bzhin gshegs pa dgra bcom pa yang dag par rdzogs pa'i sangs rgyas la phyag 'tshal lo / /
zhes bya ba'i sgra brjod do / /
dbyangs rjes su sgrog go /
de'i tshe sems can dmyal ba pa'i sems can de dag kyang sangs rgyas kyi sgra de thos nas dga' ba dang bde ba thob ste /
de dag dga' ba dang /
bde ba des sems can dmyal ba de dag nas rnam par ldang ngo /
zhes pa nas /
chos rnams kyi chos nyid de ni de'i phyir /
rab 'byor de ltar na byang chen go cha chen po bgos pa zhes bya'o / /
zhes gsungs /
de'i don 'chad pa la /
brtse dang /
zhes dang /
snying rje chen po dang /
zhes gsungs /
gnyis pa sbyor bas bsdus pa la sbyin sogs drug yod pa'i phyir /
dang po sbyin pa'i tshogs sgrub ston pa la /
rab 'byor gang byang chen go cha chen po bgos pa ni /
sbyin pa'i phar phyin la gnas shing /
stong gsum gyi stong chen po'i 'jig rten gyi khams bai DU r+ya'i rgyu las byung ba mngon par sprul te /
zhes sogs dang /
zas 'dod pa rnams la zas byin /
mi'i yo byad gang ci yang rung ba'i bar du byin nas sems can dag la chos ston pa ni 'di lta ste /
phar phyin drug dang ldan pa'i chos bstan pa 'di nyid do / /
zhes pa nas /
go cha chen po bgos pa zhes bya'o / /
zhes gsungs /
de'i don 'chad pa la /
sbyin la sogs pa drug /
ces dang /
sbyin pa dang /
zhes gsungs /
gnyis pa tshul khrims kyi tshogs sgrub ston pa la /
rab 'byor gang byang chen tshul khrims kyi phar phyin la gnas shing ched du bsam ste skye ba yongs su gzung bas 'khor los sgyur ba'i rigs su skyes shing /
de 'khor los bsgyur ba'i dbang phyug de la gnas nas sems can rnams dge ba bcu'i las kyi lam la rab tu 'god do / /
zhes pa nas /
rab 'byor de ltar byang chen go cha chen po bgos pa zhes bya'o / /
zhes gsungs /
de'i don 'chad pa la /
tshul khrims dang /
zhes gsungs /
gsum pa bzod pa'i tshogs sgrub ston pa la /
rab 'byor gang byang chen bzod pa'i phar phyin la gnas te /
sems can thams cad bzod pa'i phar phyin la rab tu sbyor zhing 'god do / /
zhes sogs gsungs /
de'i don 'chad pa la| bzod pa dang /
zhes gsungs /
bzhi pa brtson 'grus kyi tshogs sgrub ston pa la /
rab 'byor gang byang chen brtson 'grus kyi phar phyin la gnas shing sems can thams cad brtson 'grus kyi phar phyin la yang dag par sbyor zhing gzhog la rab tu 'god do / /
zhes sogs gsungs /
@# / /
de'i don 'chad pa la /
brtson 'grus dang /
zhes gsungs /
lnga pa bsam gtan gyi tshogs sgrub ston pa la /
rab 'byor gang byang chen bsam gtan gyi phar phyin la gnas shing sems can thams cad bsam gtan gyi phar phyin la yang dag par sbyor zhing /
zhes sogs gsungs /
de'i don 'chad pa la /
bsam gtan dang /
zhes gsungs /
drug pa sher rab kyi tshogs sgrub ston pa la /
rab 'byor gang byang chen sher la gnas shing sems can thams cad sher phyin la yang dag par sbyor zhing /
zhes sogs gsungs /
de'i don 'chad pa la /
shes rab dang /
zhes gsungs /
gnyis pa la yang mnyam par bzhag pa dang /
mnyam par ma bzhag pa'i dbang du byas pa gnyis las /
dang po mnyam gzhag gis bsdus pa la yang /
zhi gnas lhag mthong zhi lhag zung 'brel gyi tshogs dang gsum las /
dang po ston pa la /
byang chen go cha chen po bgos shing shar phyogs kyi 'jig rten gyi khams gang gA'i klung gi bye ma snyed dag tu song zhing ji ltar bdag nyid sbyin pa'i phar phyin la gnas pa de bzhin du sems can ji snyed pa de dag thams cad kyang sbyin pa'i phar phyin la sbyor zhing gzhog la rab tu 'god do / /
zhes sogs gsungs /
de'i don 'chad pa la /
zhi gnas /
zhes dang /
zhes gsungs /
gnyis pa ston pa la /
rab 'byor 'di lta ste /
dper na sgyu ma'i mkhan po'am sgyu ma'i mkhan po'i mtshan bu mkhas pa zhig gis lam po che'i bzhi mdor 'dug ste skye bo mang po'i tshogs shig mngon par sprul te /
'di snyam du bdag gis sems can tshad med grangs med pa 'di dag phar phyin drug la dgod par bya'o / /
rnam mkhyen gyi bar la dgod par bya'o snyam du sems bskyed par gyur na rab 'byor de ci snyam du sems /
sgyu ma'i mkhan po'am sgyu ma'i mkhan po'i mtshan bu des sems can gang yang phar phyin drug la bkod pa yod dam /
rnam mkhyen gyi bar la bkod pa yod dam /
gsol pa bcom ldan 'das de ni ma mchis so / /
zhes sogs gsungs /
de'i don 'chad pa la /
lhag mthong bcas pa dang /
zhes dang /
lhag mthong dang /
zhes gsungs /
gsum pa ston pa la /
gsol pa bcom ldan 'das bdag gis bcom ldan 'das kyis gsungs pa'i don 'tshal ba ste /
bcom ldan 'das gzugs ni ma bcings ma grol ba'o / /
zhes sogs gsungs /
de'i don 'chad pa la /
zung du 'brel ba'i lam gang dang / /
zhes dang /
zung du 'brel pa'i lam dang /
zhes gsungs /
gnyis pa mnyam par ma bzhag pas bsdus pa'i thabs mkhas ston pa la /
bcom ldan 'das kyis bka' stsal pa /
rab 'byor gang khyod de skad du byang chen theg chen ni gang lags /
zhes zer ba ni /
rab 'byor phar phyin drug po 'di byang chen theg pa chen po ste /
zhes sogs gsungs /
de'i don 'chad pa la /
thabs la mkhas pa gang yin dang / /
zhes dang /
thabs mkhas pa dang /
zhes gsungs /
gsum pa la /
lta bas bsdus pa'i ye shes dang / /
spyod pas bsdus pa'i bsod nams kyi tshogs gnyis las /
dang po ston pa la /
rab 'byor gang byang chen theg chen ni 'di lta ste /
nang stong pa nyid dang /
zhes pa nas /
'di ni gzhan gyi ngo bo stong pa nyid ces bya'o / /
rab 'byor 'di ni byang chen rnams kyi theg chen zhes bya'o / /
zhes gsungs /
de'i don 'chad pa la /
ye shes dang ni /
zhes dang /
ye shes dang /
zhes gsungs /
gnyis pa ston pa la /
rab 'byor gang byang chen theg chen 'di lta ste /
dpa' bar 'gro ba zhes bya ba'i ting nge 'dzin dang /
zhes pa nas /
'di ni nam mkha' ltar chags pa med pas /
rnam par grol zhing gos pa med pa zhes bya ba'i ting nge 'dzin to / /
rab 'byor 'di ni byang chen sher phyin la spyod pa'i theg chen no / /
zhes gsungs /
de'i don 'chad pa la /
bsod nams dang /
zhes dang /
bsod nams dang /
zhes gsungs /
bzhi pa la 'bras bu sgrub pas bsdus pa lam gyi tshogs dang /
dmigs pa 'dzin pas bsdus pa rten bcas kyi chos kyi chos sbyin 'dzin pa'i gzungs gnyis las /
dang po ston pa la /
rab 'byor gang byang chen theg chen ni 'di lta ste dran pa nye bar bzhag pa bzhi ste /
zhes pa nas /
'di dag ni sangs rgyas kyi chos ma 'dres pa bco brgyad de /
rab 'byor 'di yang mi dmigs pa'i tshul gyis byang chen theg chen no / /
zhes gsungs /
de'i don 'chad pa la /
lam dang /
zhes dang /
mthong ba la sogs @# / /
mthong thog mar thob pa ni mos pa las byung ba'i yid la byed pa ste sgom byung ngo / /
zhes gsungs pa'i phyir na mi 'thad de /
bsam gtan dang po'i nyer bsdogs mtshan nyid so sor rig pa'i yid nyed la gnas pa'i gang zag des de lar thob pa dus mnyi pa'i don yin pa'i phyir dang bsam gtan dang po'i nyer bsdogs mos pa yid byed ma thob par de'i mi lcogs med pa thob pa yod pa'i phyir te /
de yin na bsam gtan dang po'i byer bsdogs yid byed drug po gang rung ma yin dgos rung ma yin dg+hos pa'i phyir /
kha cig /
rang gi dmigs pa la 'bad med lhun grub tu 'jug pa'i ting nge 'dzin /
zhi gnas kyi mtshan nyed zer na /
'dod sems rtse gcig pI ting nge 'dzin chos can /
zhi gnas su thal /
mtshan nyid de'i phyir te /
chos can de'i phyir /
'dod na zhin sbyangs kyi zin par thal lo / /
'dod mi nus te /
chos can de'i phyir /
kha cig /
lus sems shin sbyangs kyi bde bas zin pa'i sgo nas rang gi dmigs pa la /
zhes sogs zer ba mi 'thad de /
gzugs med khams pa'i rgyud kyi zhi gnas de lus shin sbyangs kyis ma yin pa'i phyir te /
de la lus shin sbyang med pa'i phyir / /
ma grub na /
de na reg bya yod par thal /
ma grub pa de'i phyir /
khyab ste /
dbus mtha'i 'grel par /
reg bya'i khyad par dga' bas zin pa na lus shin tu sbyangs par rig par bya'o / /
zhes gsungs pa'i phyir /
'dod na /
de na gzugs yod par thal lo / /
kha cig /
shin sbyangs kyi bde bas zin pa'i sgo nas sems dmigs pa la 'bad med lhun grub tu 'jug pa'i rig pa /
zhi gnas kyimtshan nyid zer ba mi 'thad de /
zhi gnas dang mtshungs ldan gyi gtso bo sems zhi gnas ma yin pa'i phyir te /
zhi gnas yin na ting nge 'dzin yin dgos pa'i phyir te /
mdo sde dkon mchog sprin las /
zhi gnas ni sems rtse gcig pa'o / /
lhag mthong ni sos sor rtog pa'o / /
zhes gsungs pa'i phyir /
lam rim las /
yang dag pa'i ting nge 'dzin la brten nas sems 'jog par nyed pas na zhi gnas dang /
so sor rtog pa'i shes rab ni lhag mthong du gsungs pa'o / /
zhes gsungs pa'i phyir /
kha cig /
zhi gnas kyi ngang nas rang gi dmigs pa la so sor dpyod par byed pa'i shes rab /
lhag mthong gi mtshan nyid ser na mi mthad de /
bsam gtan dang po'i nyer bsdogs mtshan nyid so sor rig pa'i yid byed du gyur pa'i shes rab de lhag mthong mas yin pa'i phyir te /
de rang gi dmigs pa la dpyad stobs kyis drangs pa'i shin sbyangs kyis zin pa'i sgo nas rang yul so sor rtog par byed pa'i shes rab ma yin pa'i phyir te /
chos can de'i phyir /
kha cig /
dpyad stobs kyis drangs pa'i lus sems shin sbyangs kyis zin pa /
zhes sogs dang /
de 'dra'i rang yul la so sor dpyodd par byed pa'i blo zer ba gnyis la skyon yang dngar bzhin rigs 'gre'o / /
kha cig /
bsam gtan dang po'i nyer bsdogs yid byed drug po de lam bzhir 'du ste /
de'i mtshan nyid so sor rig pa'i yid nyed dang mos pa yin byed gnyis sbyor lam dang /
de'i rab tu dben pa yin byed dang /
sbyor ba ma tha'i yid byed gnyis par chad med lam dang /
de'i spyod pa yid byed khyad par gyi lam dang /
dga' ba sdud pa'i yid byed lam bzhi char gyis bsdus pa'i phyir /
zer ba mi 'thad de /
de rab tu dben pa yin byed chos can /
khyod rgyud ldan gyi phyi rol pa med par thal /
khyod bar chad med lam yin pa'i phyir /
des gzhan la rigs 'gre'o / /
kha cig /
bsam gtan dang po'i nyer bsdogs dang tshor ba bde ba'i gzhi mthun yod de /
gser phreng las /
de dag la ni nyer bsdogs brgyad / /
dag pa bde min sdug bsangl min / /
zhes pa 'di drangs nas 'dis nyer bsdogs kyi tshor ba btang snyoms su bshad pa 'dir mi bzung ngo / /
zhes gsungs pa'i phyir nam khyab ste /
lam rim las /
tsor ba sim pa'i rnam pa can gyi dga' bde ni skabs 'dir bsgrub par bya ba'i ting nge 'dzin gyi 'bras bu las 'byung yang bsam gtan dang po'i nyer bsdogs kyis bsdus pa'i ting nge 'dzin dang mtshungs ldan du mi 'byung /
zhes gsungs pa mi 'thad par thal /
dam bca' de'i phyir /
kha cig /
bsam gtan gyi dngos gzhi'i sas bsdus @# / /
kyi snyoms 'jug /
bsam gtan gyi dngos snyoms 'jug gi mtshan nyed /
des gzugs med la rigs 'dra'o / /
zer na /
'du shes med pa'i snyos 'jug chos can /
mtshon bya dang po der thal /
mtshan nyed de'i phyir /
dang po gang zhig /
snyoms 'jug yin pa'i phyir /
dang po grub ste /
de bsam gtan gyi sas bsdus yin pa'i phyir te /
mdzod rtsa ba las /
de bzhin 'du shes med snyoms 'jug /
bsam gtan tha mar 'byung 'dod pas / /
zhes gsungs pa'i phyir /
'gog pa'i snyoms 'jug chos can /
mtshon bya gnyis pa der thal /
mtshan nyed de'i phyir /
dang po gang zhig /
nyoms 'jug yin pa'i phyir /
dang po grub ste de '+zugs med kyi sas bsdus yin pa'i phyir te /
de sred rtse'i sas bsdus yin pa'i phyir te /
mdzod rtsa ba las /
'di gnas din dud srid rtser skyi / /
zhes gsungs pa'i phyir /
kha cig /
yan lag gi sgo nas rang gi 'og sa las 'da' bar byed pa'i dge sems rtse gcig pa mtshungs ldan dang bcas pa /
bsam gtan gyi dngos gzhi snyoms jug gi mtshan nyid zer ba mi 'thad de /
bsam gtan kyi dngos gzhi dngos gzhi snyoms 'jug yin na /
rang gi 'og sa las 'das pas khyab pa'i phyir /
kha cig /
rang gi 'phang byar gyur pa'i 'bras bu skye ba'i bsam gtan 'khen byed du gyur pa'i bsam gtan gyi snyoms 'jug dag pa bar dmigs pa de /
rgyu snyoms 'jug gi bsam gtan gyi mtshan nyed /
tshe rabs gzhan du rgyu snyoms 'jug gi basm gtan sgom pa la brten nas thob pa'i skyes thob kyi cho /
'bras bu skyes ba'i bsam gtan gyi mtshan nyid /
dbye na /
tsha rabs gzhan du gyur snyoms 'jug gi bsam gtan sgom pa'i rgyu mthun gyi 'bras bu /
rnam smin gyi 'bras bu /
bdag po'i 'bras bu gsum yod /
dang po ni /
sdug bden du gyur pa'i gzugs khams pa'i gang zag lta bu /
gnyis pa ni /
gsugs khams pa'i gang zag gi rgyad kyi rnam smin gyi 'bras bur gyur pa'i phung po lnga lta bu /
gsum pa ni /
gzugs khams pa'i gang zag gi gzhal med khang lta bu /
'bras bu skye ba'i bsam gtan du gyur pa'i gang zag yin na| las nyon gyi '+kor bas skye ba len pas khyab /
rgyu snyoms 'jug gi gtan yin na /
rang gi 'og sa'i rten can yin dgos kyang 'bras bu skye ba'i bsam gtan la rang sa'i rten can gyis ma khyab ste /
bskal pa 'jig pa'i tshe chos nyid kyi stobs kyis thob pa'i 'dod khams pa'i gang zag gi rgyud kyi bsam gtan dang po'i dngos gzhi snyoms 'jug de 'bras bu skye ba'i bsam gtan yin pa'i phyir /
rgyu snyoms 'jug gi bsam gtan la sbyor byung yin pas ma khyab ste /
bskal pa 'jig pa'i dus kyi tshe chos nyis kyi stobs kyis thobs pa'i 'dod khams pa'i gang zhag gi rgyud kyi bsam gtan dang po'i dngos gzhi snyoms 'jug de /
rgyu snyoms 'jug gi bsam gtan yin pa'i phyir /
zhes zer na /
bsam gtan dang po'i skye ba 'grub byed kyi las su gyur pa'i bsam gtan dang po'i dngos gzhi snyoms 'jug dag pa ba chos can /
tshan nyid der thal /
rgyu snyoms 'jug gi bsam gtan yin pa'i phyir te /
chos can de'i phyir / /
'dod na /
bsam gtan dang po'i skye ba 'phen byed kyi las su gyur pa'i bsam gtan gyi snyoms 'jug dag pa ba yin par thal /
'dod pa de la rgyu mtshan yod pa'i phyir /
'dod na /
bsam gtan dang po'i skye ba 'phen byed kyy las yin par thal /
de de yin pa'i phyir /
rtags khas /
'dod na /
bsam gtan dang po'i nyer bsdogs yin par thal lo / /
gzhan yang /
bsdug bden du gyur pa'i gsugs khams pa'i gang zag yin na /
'bras bu skye ba'i bsam gtan yin dgos par thal /
de de yin pa'i phyir /
rtags khas /
'dod na /
gsugs su nye bas 'gro ba'i phyi mi 'ong skye 'da' ba gsugs kyi skye srid du skye ba blang ma thag pa'i phyir mi 'ong chos can /
der thal /
de'i phyir /
rtags grub ste /
las nyon gyis gzhan dang du gyur pa'i gang zag gang zhig /
sdug bden du gyur pa'i gang zag dang gsugs khams p+sI gang zag gi gzhi mtshun yin pa'i phyir /
'dod na /
las nyon gyi 'khor bas skye ba len par thal lo / /
khyab pa khas /
'dod mi nus te /
tshe de la dgra bcom pa'i 'bras bu mngon du byed par nges pa'i gang zag @# / /
yin pa'i phyir /
gzhan yang /
bskal pa 'jig pa'i tshe chos nyid kyis stobs kyis thob pa'i 'dod khams pa'i gang zag gi rgyud kyi bsam gtan dang po'i dngos gzhi snyoms 'jug chos can /
skyes chob kyi chos su thob kyi chos su thal /
'bras bu skye ba'i bsam gtan yin pa'i phyir /
rtags khas /
'dod na /
de'i tshe 'dod khams pa'i gangh zag yin na /
bsam gtan dang po'i dngos gzhi snyoms gzhi snyoms 'jug thob pas kyab par thal lo / /
gzhan yang| bsam gtan gnyis pa nas bsam gtan dang por skye ba len kha ma'i gang zag gi rgyud kyi bsam gtan dang po'i skye ba 'grub byed kyi bsam gtan dang po'i dngos gzhi snyoms 'jug chos can /
rang gi 'og sa'i rten cad du thal /
rgyur snyoms 'jug gi bsam gtan yin pa'i phyir /
khyab pa khas /
'dod na /
de 'dod pa'i rten can du thal /
'dod pa gang zhig /
bsam gtan dang po'i dngos gzhi snyoms 'jug yin pa'i phyir /
des bsam gtan dang po'i dngos po nas bsam gtan dang por skye kha ma'i de dang /
bsam gtan bzhi pa nas bsam gtan bzhi par skye ba len kha ma'i rgyud kyi de dang /
de nas bsam gtan dang por skye ba len kha ma sogs la rigs 'dra bar shes par bya'o / /
kho na re /
rgyu snyoms 'jug snyoms 'jug gi bsam gtan gyi snyoms 'jug la rang gi 'og sa'i rten can yin dgo par thal /
de'i nyer bsdogs la de dgos pa'i phyir na ma khyab /
kha cig /
rgyu snyoms 'jug gi bsam gtan dang 'bras bu skye ba'i bsam gtan gnyis 'gal zer ba mi 'thad de /
bsam gtan dang po'i rten can gyis so skye'i rgyud kyi bsam gtan dang po'i dngos gzhi snyoms 'jug dag pa ba de gnyis ka yin pa'i phyir /
de 'bras bu skye ba'i bsam gtan gang zhi /
cig shog yin pa'i phyir /
dang po grub ste /
bsam gtan dang por skyes thob kyi chos yin pa'i phyir /
gnyis pa grub ste /
bsam gtan gyi dngos gzhi snyoms 'jug gang zhig /
rang 'bras sdug bsngal bden pa skyed byed kyi 'khor bas bsdus pa'i chos yin pa'i phyir /
kha cig /
'bras bu skye ba'i bsam gtan la rang gtan la rang sa'i rtan can gyi khayb zer ba mi 'thad de| bsam gtan bzhi pa'i rten can bzhi pa'i rten can gyi so skye'i rgyud kyi bsam gtan dang po'i dngos gzhi snyoms 'jug dag pa ba chos can /
der thar /
de'i phyir /
bsam gtasn bzhi par skyes thob kyi chos yin pa'i phyir /
rtags grub ste /
bsam gtan bzhi pa'i rten bzhi pa'i rten can gyi gang zag yin na| bsan gtan dang po'i dngos gzhi snyoms 'jug thob pas khyab pa'i phyir /
kha cig /
rtag dpyod gnyen po'i yan lag dang ldan pa'i sgo nas 'dod pa la 'dod chags dang bral bas rab tu phye ba'i dge sems rtse gcig pa mtshungs ldan dang bcas pa g+hang zhig /
dban pa las skyes pa'i dga' bde phan yon gyi yan lag tu ldan pa /
bsam gtan dang po'i dngos gzhi snyoms 'jug gi mtshan nyed /
nang rab rab tu dang ba gnyen po'i yan lag tu ldan pa'i sgo nas rtog dpyod gnyis ka la 'dod chags dang bral bas rab tu phye ba'i de gang zhig /
ting nge 'dzin las skyes pa'i dga' bde phan yon gyi yan lag tu ldang pa de /
gnyis pa'i mtshan nyid /
dran zhes bzhin btang snyoms gsum gnyen po'i yan lag tu ldan pa'i sgo nas dga' ba la 'dod chags dang bral ba'i de gang zhig /
dga' bas dben pa'i bde ba phan yon gyi yan lag tu ldan pas de /
gsum pa'i mtshan nyid /
dran pa dang btang snyoms yang dag gnyen po'i yan lag tu ldan pa'i sgo nas bde ba la 'do chags dang bral ba'i de gang zhig /
tshor ba btang snyoms phan yon gyi yan lag tu ldan pa /
bsam gtan bzhi pa'i dngos gzhi snyoms 'jug gi mtshan nyid zer na /
da la kha cig /
mtshan nyed dang po de mi 'thad de /
rtog dpyod gnyen po'i yan lag dang ldan pa'i bsam gtan dang po'i dngos gzhi yod pa'i phyir /
bsam gtan dang po'i dngos gzhi snyoms 'jug thob na /
gnyen po'i yan lag gtang zin pas khyab pa'i phyir te /
de thob na 'dod pa la 'dod chags dang bral zin pas khyab pa'i phyir /
zer ba mi 'thad de /
yan lag lnga dang ldang pa'i bsam gtan dang po'i dngos gzhi yod pa'i phyir dang /
rtogs dpyod gnyen po'i yan lag tu ldan pa'i bsam gtan dang po'i 039a @# / /
dngos gzhi snyoms 'jug yod pa'i phyir te /
zhes sgrib kyi gnyen po byed pa'i yan lag dang ldan pa'i rnam mkhyen yod pa'i phyir te /
rgyud bla mar /
dag gsal gnyen po'i phyogs nyed kyi / /
zhes gsungs pa'i phyir /
rang lugs kyi skyon ni /
mtshan nyid dang po mi 'thad de /
rtog dpyod gnyen po'i yan lag tu mi ldan pa'i bsam gtan dang po'i dngos gzhi snyoms 'jug khyad par can yod pa'i phyir te /
mdzod rtsa ba las /
rtog med bsam gtan khyad par can / /
zhes gsungs pa'i phyir dang /
de dben pa las skyes pa'i dga' bde phan yon gyi yen lag tu mi ldan pa'i phyir te /
de tshor ba tang snyom kyis sa pa yin pa'i phyir te /
mdzod rtsa ba las /
rnam gsum bde min sdug bsangl min / /
zhes gsungs pa'i phyir /
mtshan nyid phyi ma de rnams mi 'thad de /
sangs rgyas 'phags pa'i rgyud kyi bsam gtan gnyis pa'i dngos gzhi snyoms 'jug de rtog spyod la 'dod chags dang bral bas rab tu phye ba ma yin zhing /
de'i rgyud kyi basm gtan gzhi snyoms 'jug de tshor ba btang snyoms phan yon gyi yan lag dang ldan pa ma yin phyir /
kha cig /
sbyor pa'i dus su gzugs dang thogs pa'i 'du shes rags pa mthong nas chos thams cad nam mkha' ltar mtha' yas so snyam du bsgoms pas dngos gzhi'i skabs su de mngon gyir pa'i sems rtse gcig pa mtshungs ldang dang bcas pa /
nam mkha' mtha' yas kyi dngos gzhi snyoms 'jug gi mtshan nyid /
sbyor ba'i sus so chos thams cad nam mkha' ltar mtha' yas so snyam pa de nyid la dgag byar byas nas /
chos thams cad rnam shes ltar mtha' yas so snyam du sgom pa la brten nas dngos gzhi'i dus so /
zhes sogs rnam shes mtha' yas kyi de'i mtshan nyid /
sbyor ba'i dus su gzung bya ci yang med do snyam du sgom pa la /
zhes sogs ci yang med kyi de'i mtshan nyed /
sbyor ba'i dus su 'du shes rags pa ni nad dang 'bras dang zug rdu'o / /
'du she med pa ni kun nas nyon mongs pa'o / /
'du shes med min ni zhi ba gya nam pa'o snyam du sgom pa /
zhes sogs srid rtse ba dngos gzhi snyoms 'jug gi mtshan nyid zer na /
sangs rgyas 'phags pa 'i rgyud kyi nam mkha' mtha' yas kyi dngos gzhi chos can /
mtshan nyid dang po der thal /
mtshon bya de'i phyir /
'dod na /
chos thams cad nam mkha' ltar mtha' yas par tha /
'dod pa gang zhig /
khyod nam mkhyen yin pa'i phyir /
des phyi ma gsum la rigs 'dra'o / /
kha cig /
bsam gtan dang pa'i dngos gzhi snyoms 'jug khyad par can de yin na /
rtog dpyod gnyen po'i yan lag tu mi ldan pas ma khyag ste /
sgra don 'dres rung du 'dzin pa'i rtog par gyur pa'i bsam gtan dang po'i dngos gzhi snyoms 'jug khyad par cad de'i yan lag tu gyur pa'i rtog pa yod pa'i phyir / /
ma grub na /
de chos can /
khyod kyi yan lag tu gyur pa'i de yos par thal /
khyod kyi yan lag tu gyur pa'i dpyod pa de de yin pa'i phyir te /
de d+kh+yod kyi yan lag gang zhi /
de rtog pa yin pa'i phyir na ma khyab /
gzhan yang /
de chos can /
khyod kyi yan lag tu gyur pa'i rtog pa yod par thal /
khyod kyi yan lag tu gyur pa'i sgra don 'dres rung du 'dzin pa'i rtog pa yod pa'i phyir na ma khyab /
kha cig /
bsam gtan dang po'i dngos gzhi snyoms 'jug tsam po ba chos can /
'gog pa khyod kyi spel chos su thal /
khyod rtog dpyod gnyen po'i yan lag dang ldan pa'i bsam gtan gyi dngos gzhi snyomd 'jug yin pa'i phyir na ma khyab ste /
bsam gzugs brgyad ka la 'gog pa spel nas snyoms par 'jug pa'i yar sengs thod rgal gyi snyoms 'jug chos can /
'gog pa khyod kyi spel chos su thal /
khyod chos can de'i phyir /
khyab pa 'grig /
kho na re /
bsam gtan dang po'i dngos gzhi snyoms 'jug tsam bo ba'i yan lag tu gyur pa'i rtog pa de chos can /
rtog dpyod gnyen po'i yan lag dang ldan par thal /
m+sam gtan dang po'i dngos gzhi snyoms 'jug tsam po ba yin pa'i phyir /
rtags grub ste /
mdzod 'grel las /
yan lag bzhi pa'i dmag ji ltar ba zhin du yan lag lnga ba'i bsam gtan yang de bzhin no / /
zhes gsungs pa'i phyir /
'dod na /
de'i yan lag tu @# / /
gyur pa'i rtog pa thug med du thal /
de'i yan lag tu gyur pa'i rtog pa yod pa'i phyir na ma khyab /
sngor snang dbang shes nyams su myong ba'i rang rig thug med du thal /
de nyams su myong ba'i rang rig da yang nyams su myong ba'i rang rig yod pa'i phyir /
khyab pa 'grig /
bsam gtan dang po'i snyoms 'jug tsam po ba chos can /
khyod rang gi yan lag tu gyur pa'i rtog pa dang mtshungs ldan du thal /
khyod kyi yan lag tu gyur pa'i rtog dpyod gnyos su khye ba'i rtog pa yod pa'i phyir /
'dod na| sems rtse ba'i rnam pa can du thal /
khyod kyi yan lag tu gyur pa'i de yod pa'i phyir /
'dod na /
sems zhib pa'i phyir /
de yod pa gang zhig /
mdzod rtsa ba las /
rtog dang dpyod pa rtseng zhib nyid / /
ces gsungs pa'i phyir /
'dod na khyor rang gi yan lag tu gyur pa'i rtog dpyod gnyis su phye ba'i dpyod pa de dang mtshungs ldan du thal /
khyod kyi yan lag tu gyur pa'i de yod pa'i phyir /
'dod na /
sems zhib pa'i rnam pa can du thal /
'dod pa gang zhig /
de sems zhib /
de sems zhib pa'i rnam pa can yin pa'i phyir /
'dod na khyod rang gi yan lag tu gyur pa'i rtog dpyod gnyis su phye yin pa'i phyir zer ba mi 'thad de /
rnam mkhyen chos can /
der thal /
de'i phyir /
sems rtsing ba'i rnam pa shar ba'i blo yin pa'i phyir /
rtags gsal sla'o / /
gzhan yang /
mig shes su gyur pa'i tshor ba med par thal /
der gyur pa'i tshor ba bde ba med pa'i phyir te /
gzugs 'dzin mig shes kyi 'khor du byung ba'i de med pa'i phyir /
ma grub na /
de chos can /
rang gi 'khor du byung ba'i tshor ba bde ba dang mtshungs ldang du thal lo / /
'dod na /
gsungs yid 'ong gi rnam pa can du thal /
'dod pa gang zhig /
de gzugs yid 'ong gi rnam pa can yin pa'i phyir /
chos can de'i phyir /
'dod na /
tshor ba sdug bsngal dang sbyar nas mtshungs pa bya'o / /
kha cig /
bsam gtan gyi snyoms 'jug gang zhig /
rang gi 'og sa 'dod pa la 'dod cags dang bral bas rab tu phye ba /
bsam gtan dang po'i dngos gzhi snyoms 'jug gi mtshan nyid bsam gtan gyi snyom 'jug gang zhig /
rang gi 'og sa bsam gtan dang po la 'dod chags dang bral ba /
zhes sogs rigs 'dra zer na /
mtshan nyid dang po mi 'thad de /
spang bya ceg car ba'i nyan thos dgra bcom pa'i 'bras bu thob ma thag pa'i gang zag gi rgyud kyi rnam grol lam chos can /
mtshon bya ter thal /
mtshan nyid de'i phyir /
gzhan yang /
mi 'thad de /
sang rgyas 'phags pa'i rgyud kyi bsam gtan dang po'i dngos gzhi snyoms 'jug de bsam gtan d+nyis pa'i dngos gzhi snyoms 'jug yin pa'i phyir te /
de bsam gzugs brgyad ka yin pa'i phyir te /
de'i rgyud kyi phar phyir bcu yin khyab mnyam yin pa'i phyir /
kho na re /
sangs rgyas 'phags pa'i rgyud kyi bsam gtan dang po'i dngos gzhi snyoms 'jug chos can /
bsam gtan gnyis pa'i gong sa yin par thal /
bsam gtan gsum pa'i dngos gzhi snyoms 'jug yin pa'i phyir /
'dod mi nus te /
de'i 'og sa yin pa'i phyir /
bsam gtan dang po'i de yin phyir na /
bsam gtan dang po'i dngos gzhi snyoms 'jug yin na /
namg rab tu dang ba gnyen po'i yan lag tu mi ldan pas khyab par thal /
de yin na bsam gtan gnyis pa'i dngos gzhi snyoms 'jug ma yin dgos pa'i phyir /
'dod na /
de yin na rtog dpyod kyi rnyog pa dang bcas pas khyab par thal lo / /
'dod na /
sangs rgyas 'phags pa'i rgyud kyi bsam gtan dang po'i dngos gzhi snyoms 'jug chos can /
der thal /
de'i phyir /
des gzhan la rigs 'dra /
kho na re /
spang bya cig car ba'i nyan thos dgra bcom pa'i rgyud kyi bsam gtan gzugs med kyi dngos gzhi brgyad yin khyab mnyam du thal /
sangs rgyas 'phags pa la de'i phyir /
'dod na /
de'i rgyud kyi srid rtse'i dngos gzhi snyoms 'jug tu gyur pa'i lam zag med yod par thal /
'dod pa gang gang zhig /
de'i rgyud la bsam gtan gyi dngos gzhi'i snyoms 'jug tu gyur pa'i lam zag med yod pa'i phyir /
'dod mi nus te /
'grel chen las /
gang yang /
'dod pa khams dang srid rtse na / /
byang chub lam gyi yan lag spangs / /
zhes bya ba ni thabs la mi mkhas pa'i phyir /
nyan @# / /
med pa'i ngo bo nyid stong pa nyid dang /
rang gi ngo bo stong pa nyid /
gzhan gyi ngo bo stong pa nyid do /
zhes bya ba'i mdo 'dis yul stong nyid nyi shu dngos su bstan nas /
yul can stong nyid rtogs pa'i ye shes nyi shu shugs la 'phangs pa yin te /
des theg chen gyi tshogs lam nas sangs rgyas kyi sa'i bar gyi stong nyid rtogs pa'i ye shes nyi shu shugs la 'phangs pa'i phyir /
stong nyid dang po gsum dngos su bstan pa'i mdos /
stong nyid rtogs pa'i theg chen gyi tshog lam chung 'bring che gsum shugs la bstan /
bzhi pa ston pa'i mdos /
stong nyid rtos pa'i theg chen gyi sbyor lam dang /
lnga ba dang drug ston pa'i mdos /
rim bzhin /
sa dang po dang gnyis pa /
bdun pa dang rgyad pa ston pa'i mdos /
sa gsum pa dang bzhi pa /
dgu pa dang bcu pa ston pa'i mdos /
sa lnga pa dang drug /
bcu gcig pa ston pa'i mdos /
sa bdun pa /
bcu gnyis pa dang bcu gsum pa ston pa'i mdos /
sa rgyad pa /
bcu zhi pa dang bco lnga pa ston pa'i mdos /
sa dgu pa /
bcu drug pa dang bcu bdun pa ston pa'i mdos /
sa bcu pa 'phangs /
tha ma gsum ston pa'i mdos /
sang rgyas kyis 'phangs pa'i phyir /
ye shes dang po bcu bdun po bcu pa man chad la 'jog pa'i rgyu mtshan yod de /
de rnams ni spang bya mngon gyur pa dang /
sa bon ci rigs pa dang bral bas de ltar bzhag pa'i phyir /
tha ba gsum sangs rgyas kyis la 'jog pa'i rgyu mtshan yod de /
de gsum sgrib gnyis bag chags dang bcas pa spang pa brten yin pa dang rang byung nyid yin pa'i don gyis de ltar bzhag pa'i phyir /
gnyis pa ni /
'dir stong nyid la nyi shu yod de /
de la dgag gzhi nyi shu bden pas stong pa'i stong nyid nyi shu yod pa'i phyir /
dgag gzhi nyi shu yang yod de /
mig sogs nang gi dbang po drug / /
gzugs sogs phyi'i yul lnga /
dbang po'i rten gyis bsdus pa'i yul lnga /
chos thams cad bden pas stong pa'i stong nyid /
phyogs bcu /
myang ngan las 'das pa dang lam ste thob pa don dam pa /
rkyen las skyes pa khams gsum /
cig shor rkyen las ma skyes pa 'dus ma byas /
rtag chad kyi mthas stong pa'i mtha' las 'das /
thog ma dang tha ma dang bral ba'i 'khor ba /
phyogs re re btang ba dang blang ba med pa'i dor ba med pa /
'dus byas dang 'dus ma byas kyi stong nyid rang bzhin /
phung khams skye mched kyis bsdus pa'i chos kun /
chos skye la sogs te skye 'gags dang gzugs rung sogs sam rang gi mtshan nyid dang /
'das sogs dus gsum dang /
ldan pa ste rgyu mtshan du ma 'dus pa'i spyi tshogs tsam dngos po med pa'i ngo bo nyid dang /
ldan pa'i cig shos dngos po dang /
nam mkha' la sogs pa'i dngos po med pa dang /
stong pa ste chos rnams kyi phyin ci log pa'i ngo bo rang gi ngo bo /
chos kyi gzhan gyi ngo bo 'khor ba las gzhan te pha rol tu gyur ba'i yang dag pa'i mtha' ste nyi shur yod pa'i phyir /
gsum pa la /
don smra ba'i lugs dang /
theg chen pa'i lugs gnyis las /
dang po ni /
phungs khams skye mched ni stong gzhi yin la /
mu stegs pas btags pa'i bdag rtags pa dang gcig pu gang zag gi bdag ni dgag bya yin zhing /
de ltar na dgag gzhi phung sogs gsum mam bden bzhi'o khyad par du byas pa'i dgag pa ste /
'dul ba lung las /
'di na bdag dang sems can med / /
chos 'di rgyu dang bcas las byung /
zhes gsungs /
pa dang /
sems 'grel las /
bdag tu 'dzin pa zlog don du / /
phung po khams sogs bstan pa ste / /
zhes gsungs pa'i phyir /
des na 'di dang theg chen pa gnyis gang zag gi bdag med gnas lugs mthar thug 'dod ma gtogs pa gang zag gi bdag med la 'jog tshul mi mthun pa med de /
de ni thun mong ba yin pa'i phyir /
de ltar na yang gang zag gi bdag rang stong du 'dod cing /
phung sogs chos rnams rang gis mi stong par gzhan gang zag gis stong par 'dod de /
rang sde gnas ma bu pa'i sde pas gang zag rang rkya thub pa'i rdzas yod kyi bdag khas len ba yin te /
de ltar du /
rtog ge 'bar ba las /
lhag ma gnas ma bu pa la sogs pa sde lnga ni gang zag gi bdag tu smra ba yin te /
zhes gsungs pa'i phyir /
gnyis pa la /
dbu sems kyi lugs gnyis 'god pa /
dbu ma pa'i lugs bkod pa /
de la gzhan gyis klan ka spong ba /
sems @# / /
tsam pa'i lugs dgag pa /
ye shes kyi dbye ba gzhan ma smos pa'i rgyu mtshan bstan pa'o / /
dang po ni /
sems tsam pa ni /
gzhan dbang dgag gzhi dang /
bdag nyid su kun brtags pa'i cha dgag cha dang /
gzhan dbang kun brtags des gdor ma nas stong pa'i cha yongs grub tu 'dod de /
sum cu pa las /
grub ni de la snga ma po / /
rtag tu med par gyur pa dang / /
zhes gsungs pa'i phyir /
des na kun brtags rang gi mtshan nyid kyis stong la /
gzhan dbang dang yongs grub rang gi mtshan nyid kyis grub bar 'dod cing /
gzung 'dzin rdzas gzhan gyis stong pa'i stong nyid bden grub 'phags pa'i mnyam gzhag gi gzhal byar 'dod /
dbu ma pas ni /
chos thams cad bden pas stong pa'i stong nyid 'phags pa'i mnyam gzhag gi gzhal byar 'dod /
gnyis pa la yul lugs de gnyis kyi nang nas dbu ma pa'i lugs 'di nyid 'thad la /
de sgrub pa'i rtags slob dpon gyis rang bzhin gyi rtags 'god par bzhed la /
de'i tshul ni gang shes pa yin na /
bden pas stong pa'i rang yul la digs pas khyab /
dper na /
rmin lam du rtag glang snang ba'i shes pa bzhin /
rnam par mi rtogs pa'i ye she 'di yang shes pa yin no / /
phyogs chos grub ste /
de shes pa ma yin na des mthong ba'i don med dgos pa las de yod pa'i phyir /
de ltar yang /
rgyan snang las /
'di nyid kho na rigs pa yin te /
gang dang gang shes pa yin pa de dang de ni rang bzhin gyis stong pa nyid yid la dmigs pas khyab /
dper na /
rmi lam du rta la sogs pa'i ngo bo nyid la dmigs pa bzhin rtsod pa'i gzhi'i gnas su gyur pa'i rnam par mi rtog pa'i ye shes 'di yang shes pa yin no / /
zhes bya ba ni rang bzhin gyi gtan tshigs so / /
dmigs pa mngon sum ma yin na / /
don mthong rab tu 'grub mi 'gyur / /
zhes bya bas gtan tshigs ma grub pa ma yin la /
mi mthun phyogs lam mthong bas 'gal ba yang ma yin no / /
zhes gsungs /
gsum pa ni /
sems tsam pa ni re /
bden stong chos can /
bden par med par thal /
dmigs pa yin pa'i phyir /
'dod na| bden grub yod par thal /
'dod pa'i phyir na ma khyab ste /
lhas byin gsod mkhan gyi mchod sbyin bsad pa'i 'og tu bsad bya lhas byin slar mi ldeg pa bzhin du /
bden med bden grub bkag pas bden grub slar mi ldog pa'i phyir /
de ltar ma yin na me gsham gyi bu skyes par thal /
mo gsham gyi bskyes pa dam skyes pa yin pa'i phyir /
khyab pa khas /
bzhi pa ni /
gzhan dbang dang gnyis stong gi de kho na nyid chos can /
gzhan dbang yin par thal /
bden grub gang zhig /
yongs grub ma yin pa'i phyir /
'dod na /
rdzas su grub par thal lo / /
'dod na /
de gnyis rdzas gcig tu thal lo / /
'dod na /
gnyis stong gi de kho na nyid rdzas su grub par thal lo / /
'dod na /
de rnam par mi rtog pa'i ye shes kyi dmigs pa ma yin par thal /
de gzhan dbang yin pa'i phyir /
rdzas tha dad yin na /
de gnyis 'brel med don gzhan du thal /
de gnyis rdzas gzhan gang zhig /
de gnyis rgyu 'bras ma yin pa'i phyir /
'dod na /
gnyis stong gi de kho na nyid gzhan dbang gi gnas lugs ma yin par thal lo / /
'dod na /
de la dmig te sgom pas gzhan dbang la sgo skur cung zad kyang spong mi nus par thal lo / /
lnga pa ni /
skabs 'dir ye shes nyi shur dngos su bstan nas me long lta bu'i ye shes so dngos su ma bstan pa'i rgyu mtshan yod de /
skabs 'dir dngos su ston pa'i sher phyin gyi mdo las shugs la 'phangs pa'i stong nyid rtogs pa'i ye shes kyi tshogs tsam zhig dngos su ston par 'dod pa gang zhig /
sngar bshad pa'i ye shes kyi dbye ba mtha' dag dngos su bstan na skabs don bor ba'i gnas su 'gyur ba'i phyir /
! gnyis pa sa'i tshogs bye brag tu bshad pa la /
mtshams sbyar ba dang /
sa'i tshogs dngos bshad pa dang gnyis las /
dang po ni /
tshogs bcu bdun gyi nang nas sa'i tshogs byed brag tu bshad pa'i rgyu mtshan gang zhe na /
de'i rgyu mtshan yod de| sa'i tshogs de rjod byed kyi tshig mang zhing brjod bya'i don rgya che bas rtogs dka' ba la dgongs nas rje btsun gyis bye brag tu bshad pa'i phyir /
zhes mtshams sbyor ba la /
sa'i tshogs la sa gang gi yongs su sbyong bar gyur ba'i chos gang dag yin pa de dag tu bstan pa'i phyir bar @# / /
skabs kyi tshigs su bcad pa nyi shu rtsa gsum gsungs pa la /
zhes gsungs /
gnyis pa la /
rgyu sa dgu'i yongs sbyong bshad pa dang /
'bras bu sa bcu pa'i mtshan nyid bshad pa gnyis las /
dang po ni /
rab 'byor gang khyod kyis 'di skad du ji ltar na byang chen thig chen la yang dag par zhugs zer ba ni /
zhes sogs kyis mdo don bshad pa'i sgo nas /
rgyu sa dgu'i yongs sbyong bshad pa la /
yongs su byong ba rnam bcu yis / /
zhes sogs gsungs /
'di la yang dgu las /
sa dang po'i yongs sbyong la yang /
rtsa ba dang /
'grel pa gnyis las /
dang po ni /
rab 'byor 'di la byang chen phar phyin drug la spyod cing sa nas sar 'phar te /
rab 'byor ji ltar na byang chen pha rol tu phyin pa drug la spyod cing sa nas sar 'phar ba yin zhe na /
'di lta ste chos thams cad ni gos pa med pas so / /
de ci'i phyir zhe na chos gang yang 'ong ba'am 'gro ba'am 'pho ba'am nye bar 'pho ba med de /
de dag 'on kyang chos thams cad kyis gang yin pa de la rlom sems su mi byed cing sa de yang dag par rjes su mi mthong ngo / /
de la byang chen sa yongs su sbyong ba gang zhe na /
rab 'byor sa dang po la gnas pa'i byang chen yongs su sbyong ba bcu po 'di dag bya ste /
bcu gang zhe na /
de mi dmigs pa'i tshul gyis lhag pa'i bsam pa yongs su sbyong ba dang /
mtshan ma mi dmigs pa'i phyir phan pa'i dngos su sbyong ba dang /
sems can mi dmigs pa'i phyir sems can thams cad la sems mnyam pa nyid du yongs su sbyong ba dang /
sbyin pa dang /
gtong ba dang /
len pa mi dmigs pa'i phyir gtong ba yongs su sbyong ba dang /
des rlom sems su mi dmigs pa'i phyir dge ba'i bshes gnyen bsten pa yongs su sbyong ba dang /
chos thams cad mi dmigs pa'i phyir chos btsal ba yongs su sbyong ba dang / /
khyim mi dmigs pa'i phyir yang dang yang du 'byung ba yongs su sbyong ba dag /
mtshan dang dpe byed bzang po mi dmigs pa'i phyir sangs rgyas kyi sku la 'dod pa yongs su sbyang ba dang /
chos kyi dbye ba mi dmigs pa'i phyir chos rnam par 'grel ba yongs su sbyong ba dang /
tshig mi dmigs pa'i phyir bden pa'i tsheg yongs su sbyong ba ste /
rab 'byor yongs su sbyong ba bcu po de dag ni byang chen sa dang po la gnas pa'i bya ba dag go /
zhes dang /
de skad ces bka' stsal pa dang /
bcom ldan 'das la tshe dang ldan pa rab 'byor gyis 'di skad ces gsol to / /
bcom ldan 'das byang chen lhag pa'i bsam pa yongs su sbyong ba gang lags /
bcom ldan 'das kyis bka' stsal pa /
rab 'byor byang chen rnam mkhyen dang ldan pa'i sems bskyed pas dge ba'i rtsa ba mang po yang dag bar sdud pa ste /
'di ni rab 'byor lhag pa'i bsam pa yongs su sbyong ba'o / /
zhes pa nas /
'di lha ste ji skad du smras pa de ltar byed pa gang yin pa ste 'di ni byang chen bden pa'i tshig yongs su sbyong ba'o / /
rab 'byor de dag ni sa dang po la gnas pa'i byang chub sems dpa'i yongs su sbyong ba bcu'o / /
zhes pa'i bar mdor bstan dang rgyas bshed gnyis kyis bstan /
de'i don mdor bstan gyi sgo nas 'chad pa la /
yongs su sbyong pa rnam bcu yis / /
sa ni dang po thob 'gyur te / /
zhes gsungs /
de nyid rgyas par brgyad bshad pa la /
bsam dang phan pa'i dngos nyid dang / /
zhes sogs gsungs /
yongs sbyong du 'gyur chul ston pa la /
'di dag rang bzhi mi dmigs pas / /
yongs su sbyong bar shes par bya / /
zhes gsungs /
gnyis pa la yang /
yongs sbyong so so'i ngo bo dang /
yongs sbyong du 'gyur tshul gnyis las /
dang po ni /
rim pa ji lta ba bzhin gzhi thams cad la gya gyu med pa'i bsam pa dang /
rang dang gzhan gyi dgos pa la phan pa nyid dang /
sems can thams cad la sems rtse gcig pa nyid dang /
bdog pa thams cad yongs su gtong ba dang /
dge ba'i bshes gnyen mgu bar byed pa dang /
thig pa gsum du gtogs pa'i dam pa'i chos kyi dmigs pa 'dod pa dang /
khyim na gnas pa la mngon par mi dga' ba dang /
bla na med pa'i sangs rgyas kyi sku 'dod pa dang /
dam pa'i chos rab tu ston pa dang /
bden par smra ba nyid ces bya ba /
zhes gsungs /
gnyis pa ni /
de lta bu'i mtshan nyid kyi chos bcus rnam pa thams cad de bskyed par bya ba yin pa'i phyir /
yongs su sbyong ba'i rgyu'i khyad par ngo bo nyid mi dmigs @# / /
pas kyad par du byas pa'i mtshan nyid kyi yongs su sbyong ba dag kho nas sa dang po rab tu dga' ba thob pa yin no / /
zhes bshad /
gnyis pa sa gnyis pa'i yongs sbyong la yang /
tsal 'grel gnyis las /
dang po ni /
rab 'byor gang byang chen sa gnyis pa la gnas pas chos brgyad po 'di dag yid la bya zhing /
de dag la nan tan du bya'o / /
brgyad gang zhe na /
'di lta ste /
tshul khrims yongs su dag pa dang /
byas pa gzo ba dang /
zhes pa nas /
phar phyin lhag ma rnam sla brtson pa 'tshol ba ste /
rab 'byor byang chen sa gnyis pa la gnas pas yang dang yang du yid la bya zhing de dag la nan tan du bya ba dag go /
zhes dang /
rab 'byor de la byang chen tshul khrims yongs su dag pa gang zhe na /
'di lta ste /
nyan thos dang rang sangs rgyas kyi sems yid la mi byed cing /
zhes pa nas /
'di ni byung chen pha rol tu phyin pa rnams la brtson zhing 'tshol ba'o / /
zhes pa'i bar mdor bstan rgyas bshad gnyis kyis bstan /
de'i don 'chad pa la /
tshul khrims byas pa gzo dang bzod / /
ces gsungs so / /
gnyis pa la sbyong byed so so'i ngo bo dang yongs sbyong du 'gyur tshul gnyis las /
dang po ni /
dge ba'i chos dang sems can gyi don byed pa dang sdom pa'i tshul khrims dang /
gzhan gyis phan pa byas pa dran pa dang /
gzhan gyis gnod pa byas pa la sogs pa bzod pa dang /
dge ba'i chos sgrub pa la 'gyod pa med pa dang /
skye bo thams cad la byams pa dang /
m+kan po la sogs pa sogs pa la 'dud pa dang /
dge ba'i shes gnyen gyis bstan pa'i chos sgrub pa dang /
sbyin pa la sogs pa'i phar phyin drug la spro ba zhes gsungs /
gnyis pa ni /
de lta bu'i yongs su sbyong ba snga ma bzhin yongs su sbyong ba byas pa'i khyad par rnam pa brgyad kyis gnyis pa dri ma med pa thob pa yin no / /
zhes bshad /
gsum pa sa gsum pa'i yongs sbyong la yang tsa 'grel gnyis las /
dang po ni /
rab 'byor gang byang chen sa gsum pa la gnas pas chos lnga la mkhas par bya ste /
lnga gang zhe na /
'di lta ste /
mang du thos pas mi ngoms shing de la yang yi ge la mngon par ma zhen pa dang /
zhes pa nas /
ngo tsha shes shing khrel yod pa la gnas kyang des rlom sems su mi 'gyur ba ste /
rab 'byor chos lnga po de dag ni byang chen sa gsum pa la gnas pas gnas par bya ba dag go /
zhes dang /
de la byang chen mang du thos pas mi ngoms pa gang zhe na /
'di lta ste /
sangs rgyas bcom ldan 'das rnams kyi 'jig rten gyi khams 'di'am /
zhes pa nas /
rang sangs rgyas kyi sems la smad pa ste /
rab 'byor 'di ni byang chen ngo tsha shes shing khrel yod pa la gnas pa'o / /
zhes bstan bshad gnyis kyis bstan /
de'i don 'chad pa la /
thob bas mi ngoms nyid dang ni / /
zhes sogs gsungs /
gnyis pa la /
sngar bzhin gnyis las /
dang po ni /
dam pa'i chos nyan pas ngoms mi shes pa dang /
rnyed pa la sgos pa la mi lta ba'i sems kyis dam pa'i chos rab tu ston pa dang /
rang gi sangs rgyas kyi zhing rten dang brten pa kun tu sbyong ba dang /
phan gdags pa'i sems can mi mthun pa la sogs pa mthong bas yongs su mi skyo ba dang /
rang dang gzhan la ltos nas mi dge ba'i chos mi byed pa zhes bya ba /
zhes bshad /
gnyis pa ni /
de lta bu'i yongs su sbyong pa rnam pa lnga po snga ma bzhin du ngo bo nyid du mi rtog pas yongs su sbyang ba byas pas sa gsum pa 'od byed pa rtogs pa yin no / /
zhes bshad /
bzhi pa sa bzhi pa'i yongs sbyong la rtsa 'grel gnyis las /
dang po ni /
rab 'byor gang byang chen sa bzhi pa la gnas pas chos bcu po 'di dag yongs su blangs shing gnas par bya ste /
de dag yongs su gtong bar mi bya'o / /
bcu gang zhe na /
'di lta ste /
dgon pa la gnas pa dang /
zhes pa nas /
dngos po thams cad la ltos pa med pa ste /
rab 'byor chos bcu po de dag ni byang chen sa bzhi pa la gnas pas yongs su gtong bar mi bya zhing yang dag par blangs te gnas par byas pa la dgod /
ces dang /
de la byang chen dgon par gnas pas yongs su mi gtong ba gang zhe na nyan thos dang rang sangs rgyas kyis las bab pa gang yin pa ste /
zhes pa nas /
dngos po thams cad yid la mi byed pa gang yin pa ste /
'di ni byang chen dngos po thams cad la ltos pa med pa'o / /
zhes pa'i bar gyi bstan bshad gnyis kyis bstan /
de'i don 'chad pa la /
nags gnas 'dod chung chog shes dang / /
@# / /
zhes sogs gsungs /
gnyis pa la sngar bzhin gnyis las /
dang po ni /
dgon par gnas pa dang /
rnyed pa ma thob pa la mngon par 'dod pa med pa dang /
rnyed pa thob pa la lhag par don du gnyer ba med pa dang /
bsod snyoms pa nyid la sogs pa sbyangs pa'i yon tan yang dag par sdom pa dang /
bslab pa blangs pa srog la sogs pa'i phyir yang yongs su mi gtong ba dang /
'dod pa'i yon tan la nyes dmigs su lta bas smod pa dang /
gdul bya dan 'tshams par myang ngan las 'das pa la gzhol bar byed ba dang /
bdog pa thams cad yongs su gtong ba dang /
dge ba sgrub pa la sems mi zhum pa dang /
dngos po thams cad la mi lta ba zhes bya ba /
zhes bshad /
gnyis pa ni /
de lta bu'i yongs su sbyong ba snga ma lta bu rnam pa bcus sa bzhi pa 'od 'phro ba can gnyod pa yin no /
zhes bshad /
lnga pa sa lnga pa'i yongs sbyong la /
rtsa 'grel gnyis las /
dang po ni /
rab 'byor gang chen sa lnga pa la gnas pas chos bcu po 'di dag yongs su sbyong bar bya dag ste /
bcu gang zhe na /
'di lta ste /
khyim pa dang /
rab tu byung ba dang /
bstan pa yongs su spang bar bya ba dang /
zhes pa nas /
lhag pa'i nga rgyal dang /
khengs pa dang /
phyin ci log rnams dang /
theg tshom dang /
'dod chags dang /
zhe sdang dang /
gti mug nyams rang sa su bzhag pa yongs su spang bar bya ste /
chos bcu po de dag ni byang chen sa lnga pa la gnas pas yongs su spang bar bya'o / /
zhes dang /
de la byang chen khyim pa dang bstan pa yongs su spang bar bya ba gang zhe na /
'di lta ste /
sangs rgyas kyi zhing nas sangs rgyas kyi zhing du 'gro zhing rdzus te skye ba dang /
mgo bregs shing gos ngur smrig bgo ba gang yin pa ste /
zhes pa nas /
'di ni byang chen /
'dod chags dang /
zhe sdang dang /
gti mug nyams rang sa su mi 'dod pa'i /
zhes pa'i bar bstan bshad gnyis kyis bstan /
de'i don 'chad pa la /
'dris dang khyim la 'khren pa dang / /
zhes sogs gsungs /
gnyis pa la lngar bzhin gnyis las /
dang po ni /
rnyed pa la sogs pa'i don du rab tu byung ba la sogs pa dang /
'grogs pa dang /
dang pa can gyi khom nye bar mi bstan pa dang /
skye bo mang po'i grong la sogs pa dang /
bdag la bsngags pa dang /
gzhan la smod pa dang /
mi dge ba'i las kyi lam bcu dang /
thos pa la sogs pas rlom zhing gzhan la mi 'dud pa dang /
dge ba dang mi dge ba la bzog ste mngon par zhen pa dang| log par lta ba la sogs pa blo gros ngan pa dang /
'dod chags la sogs pa nyon mongs pa thams cad la phyogs par byed pa zhes bya ba /
zhes bshad /
gnyis pa ni /
de lta bu'i mtshan nyid kyi chos bcu rnam par spong zhing bzog pa'i chos don gyis 'phangs pa| yongs su sbyong pa rnam pa bcus snga ma bzhin dus lnga pa sbyang dka' ba thob pa yin no / /
zhes bshad /
drug pa sa drug pa'i yongs su sbyong ba la rtsa 'grel gnyis las /
dang po ni /
rab 'byor byang chen sa drug pa la gnas pas chos drug yongs su rdzogs par bya ste /
drug gang zhe na /
'di lta ste /
pha rol tu phyin pa drug go /
gzhan yang chos drug yongs su rdzogs par bya ste /
drug gang zhe na /
nyan thos kyi sems yongs su spang bar bya'o / /
zhes pa nas /
slong mo pa mthong na slong mo pa la 'khrugs par mi bya ste /
'khrugs pa'i sems spang bar bya'o / /
chos drug po de dag ni byang chen sa drug pa la gnas pas yongs su spang bar bya'o / /
zhes dang /
de la sa drug pa la chos drug yongs su mi mdor ba gang zhe na /
'di lta ste pha rol tu phyin pa drug ste /
zhes pa nas /
de ltar byang chen chos drug chos drug yongs su spang bar bya'o / /
zhes pa'i bar bstan bshad gnyis kyis bstan /
de'i don 'chad pa la / /
sbyin dang tshul khrims bzod brtson 'grus / /
zhes sogs gsungs /
gnyis pa la gnyis las /
dang po ni /
pha rol tu phyin pa drug yongs su rdzogs pas nyan thos dang rang sangs rgyas la 'dod pa dang /
ngo bo nyid mi dmigs pa la skrag pa dang /
slong ba po'i skye bos bslangs na zhum pa dang /
bdog pa thams cad rang gi dang gis gtod bar zhugs pa la mi dga' dang /
bkren yang slong ba'i skye bo spong ba'i sems spong ba ste /
zhes bshad /
gnyis pa ni /
de lta bu'i yongs su sbyong ba bcu gnyis kyis snga ma bzhin du drug pa mngon du gyur ba @# / /
pa'i lam dang /
zhes gsungs /
gnyis pa ston pa la /
rab 'byor gang byang chen theg chen ni 'di lta ste /
gzungs kyi sgo rnams te /
de yang yi ge'i tshul mnyam pa nyid dang /
yi ge rab tu 'jug pa'o / /
de yang yi ge'i tshul mnyam pa nyid dang /
yi ge'i sgo dang /
ye ge rab tu 'jug pa gang zhe na /
a zhes bya ba ni gdod ma nas ma skyes pa'i phyir chos thams cad kyi sgo'o / /
zhes sogs gsungs /
de'i don 'chad pa la /
gzungs dang /
zhes dang /
tshigs la sogs pa'i gzungs dang /
zhes gsungs /
lnga pa yon tan gyi rten byed pa'i sa'i tshogs dang /
nyes pa sel ba gnyen po'i tshogs gnyis las /
dang po ston pa la /
rab 'byor gang yang khyod kyis 'di skad du ji ltar na byang chen theg chen la yang dag par zhugs pa yin zer ba ni /
rab 'byor 'di la phar phyin drug la spyod cing sa nas sar 'phar te /
zhes sogs gsungs /
de'i don 'chad pa la /
sa bcu dang /
sa bcu dang /
zhes dang /
sa dang /
zhes gsungs /
gnyis pa ston pa la /
rab 'byor gang yab khyod 'di skad du theg pa de gang nas nges par 'byung bar 'gyur zhes smras pa ni /
nge mi dmigs pa'i tshul gyis khams gsum nas nges par 'byung bar 'gyur ro| |zhes sogs gsungs /
de'i don 'chad pa la /
gnyen po'i tshogs kyi sgrub pa yi / /
zhes dang /
gnyen po rnams /
zhes gsungs /
gzhung don ni /
tshogs sgrub chos can /
khyod la du ma yod de /
khyod la snying rje chen po'i tshogs sgrub nas /
gnyen pa'i tshogs sgrub kyi bar bcu bdun yod pa'i phyir /
skabs 'dir mtha' dpyad pa la /
mtshan nyid /
dbye gso so'i ngo bo /
sa mtshams /
des tshig /
go rims /
grangs nges so / /
dang po ni /
tshogs gnyis rgya chen pos zin pa'i theg chen gyi sbyor lam chos mchog 'bring man chad las khyad par du 'phags shing /
rang 'bras byang chen 'byin pa'i sems dpa'i rnal 'byor /
tshogs sgrub kyi mtshan nyid /
kha cig /
rang 'bras byang chen 'byin pa'i sems dpa'i rnal 'byor dang /
rang 'bras byang chen dngos su 'byin pa'i sems dpa'i rnal 'byor dang /
rang 'bras gnas skabs kyi byang chen dang /
mthar thug gi byang chen gang rung dangs su 'byin pa'i sems dpa'i rnal 'byor /
de'i mtshan nyid zer ba rnams mi 'thad da /
dang po la theg chen gyi tshogs lam gyis ma nges /
gnyis pa la theg chen gyi sbyor lam chos mchog chen pos ma nges /
gsum pa la theg chen gyi sbyor lam chos mtsheg chen po'i ye shes skad cig dang pos ma nges pa'i phyir /
gnyis pa ni /
de la dbye na /
brtse ba snying rje chen po'i tshogs sgrub nas /
gnyen po'i tshogs sgrub kyi bar bcu bdun yod pa'i phyir /
gsum pa la bcu dbun yod pa'i phyir /
gsum pa la bcu bdun yod pa'i dang po snying rje'i tshogs sgrub la /
mtshan nyid dbye ba /
khyad chos so / /
dang po ni /
tshogs sgrub gang zhig /
rang gi dmigs yul du gyur pa'i sems can sdug bsngal dang bral bar 'dod pa'i rnam pa can gyi brtse ba /
snying rje'i tshogs sgrub kyi mtshan nyid /
gnyis pa ni /
de la tshogs sgrub tu gyur pa'i sems can la dmigs pa'i snying rje /
chos la dmigs pa'i snying rje /
dmigs med la dmigs pa'i snying rje dang gsum yod /
gsum pa ni /
byang chub sems dpa'i rgyud kyi snying rje ni khyad chos du ma dang ldan te /
rgyu rkyen gyi khyad par sngon snying rje bsgoms pa'i rgyu la brten nas tshor ba bde sdug btang snyoms gsum gyi gzhan dbang du gyur nas par phyin drug gi mi mthun phyogs lhag par bstan pa'i sems can la dmigs shing /
rnam shes kyi steng gi zag med ye shes kyi sa bon dang /
snying rje chen po ston pa po'i bshes gnyen dang /
rang gi snga logs su byung ba'i byams pa chen po las byang /
dmigs pa'i khyed par sems can la dmigs shing /
rnam pa'i khyad par bu gcig pas dug zos pas nyen pa la ma sdug pas brtse ba ltar sdug bsngal dang bral bar 'dod pa'i rnam pa can dang /
byed las kyi khyad par sems can la rnam 'tshe spong zhing sems can rnams smin par byed pa'i khyad chos rnams dang ldan pa'i phyir te /
mdo sde'i rgyan las /
bde dang sdug bsngal de'i rgyu las / /
byang chub sems dpa'i snying rje ste / /
rgyu dang bshes gnyen rang bzhin las / /
byang chub sems dpa'i snying rje'o / /
zhes dang /
rab 'bar dgra yi dbang du song / /
sdug bsngal gyis no na mun pas sgrod dka'i lam la kun tu @# / /
zhugs / /
'ching ba dang yang dag ldan / /
zas chen dug dang 'dres la gzhan / /
las ni rab tu ston gyur pa / /
lam gol rab zhugs stobs chung ba'i / /
sems can rnams la snying rje'o / /
zhes sogs rgyas par gsungs pa'i phyir /
sbyin sogs drug ni phal cher go sgrub kyi skabs bzhin la /
khyad par ni /
tshogs sgrub gang zhig /
gtong ba'i sems pa khyad chos bzhi ldan pa'i tshogs sgrub kyi mtshan nyid /
de gang zhig /
spong ba'i sems pa chos bzhi ldan /
tshul khrims kyi tshogs sgrub kyi mtshan nyid /
de gang zhig /
mi 'khrugs pa'i sems pa chos bzhi ldan /
bzod pa'i tshogs sgrub kyi mtshan nyid /
de gang zhig /
dge ba la yang dag par spro ba'i sems pa chos bzhi ldan /
brtson 'grus kyi tshogs sgrub kyi mtshan nyid /
de gang zhig /
sems nang du yang dag par 'jog pa'i ting nge 'dzin /
bsam gtan gyi tshogs sgrub kyi mtshan nyid /
de gang zhig /
chos rab tu rnam par 'byed pa'i rig pa /
shes rab kyi tshogs sgrub kyi mtshan nyid /
khyad chos sogs snga ma bzhin no / /
brgyad pa zhi gnas kyi tshogs ni /
tshogs sgrub gang zhig /
sems dmigs pa la ji ltar 'dod 'dod du 'bad med lhun grub tu 'jug pa'i shin sbyangs kyi bde bas zin pa'i ting nge 'dzin /
zhi gnas kyi tshogs sgrub kyi mtshan nyid /
de gang zhig /
dmigs pa la dpyad stobs kyis drangs pa'i shin sbyangs kyi bde bas zin pa'i sgo nas rang yul la so sor rtogs pa'i shes rab /
dgu pa lhag mthong gi tshogs sgrub kyi mtshan nyid /
tshogs sgrub gang zhig /
zhi lhag gnyis kyis zin pa /
bcu pa zung du 'brel ba'i lam gyi tshogs kyi mtshan nyid /
'o na /
zhi gnas dang lhag mthong dang zung 'brel rnams ji lta bu zhe na /
'di la zhi lhag sgom pa'i phan yon /
zhi lhag gnyis ting nge 'dzin kun kyi sdud byed du bstan pa /
zhi lhag so so'i ngo bo /
sgom pa'i rgyu mtshan go rims nges tshul /
so so'i bsab tshul dang drug las /
dang po ni /
zhi lhag sgom pa phan yon khyad par can dang ldan te /
theg pa che chung gi 'jig rten dang 'jig rten las 'das pa'i yon tan thams cad zhi lhag gi 'bras bu yin pa'i phyir /
de ltar dgongs 'grel las gsungs pa'i phyir /
gnyis pa ni /
ting nge 'dzin don dub gnyer ba rnams kyis zhi lhag sbyong tshul rtsad bcad nas bslab par bya ste /
bcom ldan kyis theg pa che chung gi ting nge 'dzin ji snyed cig bka' stsal pa thams cad zhi lhag gis bsdus par dgongs 'grel las gsungs pa'i phyir /
gsum pa ni /
zhi gnas kyi ngo bo sems dmigs pa la rtse gcig tu byed pa'i ting nge 'dzin dang /
lhag mthong ni so sor rtog pa'i shes rab yin te /
mdo sde dkon mchog sprin las /
zhi gnas ni sems rtse gcig pa'o / /
lhag mthong ni so sor rtog pa'o / /
zhes gsungs pa'i phyir /
bzhi pa ni /
grol ba don du gnyer ba rnams kyis zhi lhag gnyis sgom dgos te /
zhi lhag gnyis dang bral ba'i lam gyis grol ba thob mi nus pa'i phyir te /
spyod 'jug las /
sems ni rnam par g.yeng ba'i mi / /
nyon mongs mche ba'i phrag na gnas / /
zhes dang /
bzas brjod dang ni dka' thub kun / /
yun ring dus su spyad byas kyang / /
sems gzhan yeng bas byas pa ni / /
de nyid rig pas don med gsungs / /
zhes gsungs pa'i phyir /
lnga pa ni /
dang por zhi gnas sgrub /
de nas lhag mthong bsgrub par bya ba yin te /
de nyid las /
zhi gnas rab tu ldan pa'i lhag mthong gi / /
nyon mongs rnam par 'joms par shes byas nas / /
thog mar zhi gnas btsal bya /
zhes gsungs pa'i phyir dang /
zhi gnas ma grub par lhag mthong sgrub mi nus pa'i phyir /
dang /
zhi ngas dang bral ba'i lhag mthong gis nyon mongs spong mi nus pa'i phyir /
drug pa la /
zhi gnas la bslab chul dang /
lhag mthong la bslab tshul /
zhi lhag zung du 'brel tshul dang gsum las /
dang po la /
zhi gnas kyi tshogs bstan pa /
de la brten nas zhi gnas sgom tshul /
sgom nas zhi gnas sgrub pa'i tshad dang gsum las /
dang po ni /
zhi gnas sgrub pa'i mthun rkyen bstan cing 'gal rkyen spangs pa'i sgo nas zhi gnas sgrub dgos te /
mdo sde'i rgyan las /
blo ldan gang du sgrub pa'i yul / /
legs par rnyed dang gnas bzang dang / /
sa bzang ba dang grogs bzang dang / /
rnal 'byor bde ba'i yo byad ldan / /
zhes gsungs pa ltar yin pa'i phyir /
gnyis pa la /
sbyor dngos gnyis las /
dang po ni /
sngar bshad pa'i sbyor @# / /
ba'i chos drug dang /
byang chub kyi sems sgom pa dang /
de'i yan lag tu yang sngon du skyas bu chung 'bring gi lam rim la blo sbyong ba bya'o / /
gnyis pa ni ni /
stan 'jam por lus rnam snang gi chos bdun ldan du bya ste /
ting nge 'dzin sgom pa la mi dga' zhing de'i gegs le lo la sogs pa bkag nas /
dmigs rten rgyal ba'i sku gzugs sogs la sems gtad de gong du bshad pa ltar sems gnas pa'i thabs dgus rim pa ltar bsgom par bya ste /
rgyas par byang chub lam rim pa las shes par bya'o / /
gsum pa ni /
de ltar sgom pas sems dmags pa la 'bad med lhun grub tu 'jog nus pa'i shin sbyangs kyi bde ba skyes pa na zhi gnas grub pa yin no / /
gnyis pa la /
lhag mthong gi tshogs bstan pa /
lhag mthong sgrub tshul /
grub pa'i tshad dang gsum /
dang po ni skyes bu dam pa la brten pa dang /
de la chos thos pa dang /
btsal ba dang /
de'i don tshul bzhin du sems pa sogs dgos so / /
gnyis pa la /
zhi gnas kyi ngang nas ngang gi dmigs pa la so sor rtog par byed pa yin pa la khyad par bdag med gtan la 'bebs pa'i tshe /
'khor ba'i rtsa ba phung po bden grub tu zhen pa'i bden 'dzin ngos bzung nas bden 'dzin des phung po bden grub tu bzung ba ltar grub ma grub gcig du bral la sogs pa'i rig pa yang dag pas legs par brtags te so sor dbyor par byed pa'o / /
gsum pa ni /
zhi gnas kyi ngang nas rang gi dmigs pa la so sor rtog pa'i shes rab kyis dpyad stogs kyis drangs pa'i shin sbyangs kyi zin pa ni /
lhag mthong grub pa'i tshad yin no / /
gsum pa zhi lhag zung 'brel la slob tshul ni /
de ltar zhi lhag grub pa na /
zhi lhag gnyis ya ma bral bar gcig la brten nas cig shos 'bad med du 'dren par byed pa la bslab par bya zhing /
de ltar 'dren nus pa'i shin sbyangs kyi bde ba tsol med du 'dren nus pa na zhi lhag zung du 'brel ba zhes bya'o / /
tshogs sbub gang zhig /
rnam mkhyen yid byed kyi bsam pas sems can gyi don byed pa la brtson pa /
bcu gcig pa thabs mkhas pa'i tshogs kyi mtshan nyid /
de gang zhig /
stong nyid rtogs pa'i shes rab khyad par can gyi rtogs rigs su gnas pa /
bcu gnyis pa ye shes kyi tshogs sgrub kyi mtshan nyid /
de gang zhig /
thabs khyad par can gyi rtogs rigs su gnas pa /
bcu gsum pa bsod nam kyi tshogs sgrub kyi mtshan nyid /
de gang zhig /
gong ma'i 'bras bu sgrub la brtson pa /
bcu bzhi pa la lam gyi tshogs sgrub kyi mtshan nyid /
de gang zhi /
dam pa'i chos 'dzin cing spel bar byed pa'i dran pa dang shes rab mtshungs ldan dang bcas pa'i rigs su gnas pa /
bco lnga pa gzungs kyi tshogs kyi mtshan nyid yin te /
'grel chen las /
gzugs kyi ngo bo dran pa dang shes rab kyi ting nge 'dzin te /
dran pa dang shas rab khyad par can la gzungs zhes bya'o /
zhes gsungs pa'i phyir /
dam chos 'dzin cing spal bar byed pa'i thabs rnam dag gang zhig /
dran pa dang shes rab mtshungs ldan dang bcas pas rab tu phye ba'i rigs su gnas pa /
gzungs kyi mtshan nyid /
'di'i rnam gzhag 'dir mi 'chad pas 'og tu 'chad /
de gang zhig /
rang gi 'bras bu gyur pa'i yon tan du ma'i rten byed pa /
bcu drug pa sa'i tshogs sgrub kyi mtshan nyid /
de gang zhig /
rang gi ngos skal gyi spang bya'i dngos gnyen byed pa /
bcu bdun pa gnyen po'i tshogs sgrub kyi mtshan nyid /
bzhi pa sa mtshams ni theg chen gyi sbyor lam chos mchog chen po nas rgyun mtha'i bar du yod /
lnga pa nges tshig ni /
bcu bdun po de chos can /
tshogs zhes brjod pa'i rgyu mtshan yod de /
byang chub chen po yang dag par 'dzin pa'am 'grub par byed pa'i ngo bo yin pas na de ltar brjod pa'i phyir /
tshogs kyi skad ded saM b+ha ra zhes ba'i saM na yang dag par grub pa /
b+ha ni ngo bo /
ra ne 'dzin pa la 'jug pa'i phyir /
drug pa la tshogs bcu bdun gyi go rim 'di ltar nges pa'i rgyu mtshan yod de /
sems can grangs med don byed pa la brtse ba snying rje chen pos kun nas blangs te /
sems can rnams tshe 'di'i bde ba la 'god pa la sbyin pa gtong /
phyi pa'i bde ba thob pa'i phyir tshul khribs la 'god /
gcig tu nges pa'i bde ba thob pa'i phyir bzod brtson bsam gtan gsum la 'god /
gtan du bde ba thob phyir du shes rab kyi @# / /
phar phyin la 'god /
phar phyin drug gi thabs dang ldan pa la ting nge 'dzin skye bas gzhan don la rtse gcig tu gnas pa'i zhi gnas dang /
de thob pa la phag mthong skye bas zhi gnas kyi yul mi dmigs par rtogs pa'i lhag mthong dang /
des stong nyid la dmigs pas na theg dman du lhung srid pas thabs shes kyis srid zhi'i mthar mi lhung ba'i zung du 'brel ba'i lam dang /
zhi lhag zung 'brel dang ldan pa ni /
rnam mkhyen yi byed kyis sems can gyi don byed pas de'i 'og tu thabs mkhas dang /
thabs de shes pa ni ye shes kyi tshog la sleb dgos pas stong nyid rtogs pa'i ye shes de sgom pas yang dag pa'i shes rab dang /
ting nge 'dzin gyis sems can gyi don byed pa la bsod nams 'byung bas bsod nams kyi tshogs nyis goms pa'i byang phyogs so bdun la 'bad pas mthong lam sogs thob pas de'i 'og tu lam gyi tshogs dang /
lam dang ldan pa ni /
a la sogs pa yi ge'i don bsam pa'i stobs kyis bskal pa du mar chos bstan pa'i rgyu'i dran pa gtugs pa med par 'gyur ba'i phyir de'i 'og tu tshig gi gzungs la sogs pa gzungs kyi tshogs dang /
gzungs thob pa'i rtogs pa'i gnas skabs kyi yon tan phyi ma phyi ma'i rten byed pas de nas sa'i tshogs dang /
mthong sgom gyi ngo bar gyur pa'i sas rang rang gi spang ba sbyong ba'i gnas skabs kyi dbye bas gnyen po'i tshogs su 'gyur bas de nas gnyen po'i tshogs bstan pa'i phyir /
'di gong gzungs kyi tshogs kyi skabs 'chad pas /
der 'jug rgyu yin pas gzungs la ngo bo /
dbye ba /
byed las /
sa mtshams so / /
sngar bzhin no / /
gnyis pa gzungs tsam la bzod pa thob pa'i rgyu pa'i gzungs dang /
sngags kyi gzungs /
tshig gi gzungs /
don gyi gzungs dang bzhi las /
dang po ni /
a ra pa tsa na la sogs pa'i yi ge de dag skye 'gag dang 'byung ba dang dngos po med pa la sogs pa'i don du mos te sgom pa yongs su rdzogs pa na de'i don la mi skrag pa'i bzod pa skyes te /
de'i rgyu gyur pa'i dran shes ni bzod pa'i gzungs so / /
des na bzod pa'i gzungs bzod pa nyid la mi byar bar de'i rgyu la bya ste /
'bum gyi gnod 'joms las /
bzod pa de lta bu thob pa'i rgyu'i ting nge 'dzin sgom pa'i tshe shes rab dang /
dran pa la bzod pa thob pa'i rgyu gyur pa'i gzungs zhes bya'o / /
zhes gsungs pa'i phyir /
des na bzod pa'i gzungs zhes brjod pa'i rgyu mtshan yod de /
gzungs thob pa'i mthus de ma thag tu sa dang po skye ba dang mthun pa'i bzod pa chen po skye ste don la bzod pas na de ltar brjod pa'i phyir /
gnyis pa ni /
byang sems ting nge 'dzin la dbang thob pas /
sems can gyi yams nad dang /
nyer 'tshe dang /
'khrugs pa dang /
sdig pa la sogs pa zad pa'i ched du cho rga'i khyad par 'di lta bus don de 'grub par gyur cig ces ting nge 'dzin dang smon lam gyis byin gyis brlabs te gsang khyad par can brtsams pa lta bu ste /
de yang de ltar sgrub pa'i dran shes ni gzungs mtshan nyid pa yin la /
sngags kyi yi ge rnams yul yul can gyis sam 'bras bu la rgyu'i ming gis btags nas gsang sngags kyi gzungs zhes bya'o / /
gsum pa ni /
sa thob nas phyogs bcu'i sangs rgyas kyis sngar thos ma myong ba'i chos kyi rnam grangs grangs med pa bstan pa rnams su gcig tu 'dzin par nus pa'i dran shes so / /
bzhi pa ni /
rim pa da lta bu'i chos kyi don 'dzin par nus pa'i dran shes so / /
de ltar a la sogs pa'i yi ge de dag la brten nas chos thams cad rtogs par byed pas na /
dran shes kyi gzungs de dag skye bas de dag la gzungs kyi sgo zhes bya'o / /
yang de la chung 'bring che gsum du yod de /
dang po ni /
tshe du ma btsal kyang skye ba snga mar sbyangs pa'i rnam smin gyis thob pa'i gzungs lta bu /
gnyis pa ni /
tshe 'dir thos bsam la 'bad pa dag chos kyi tshig don du ma myur du 'dzin par nus pa'i gzungs lta bu /
gsum pa ni /
ting nge 'dzin bsgoms pa'i sgom byung gi stobs kyis 'dzin par nus gzungs lta bu /
de la yang chung 'bring chen po gsum las /
dang po ni /
mos spyod kyi gnas skabs kyi gzungs la bu /
gnyis pa ni /
ma dag sa bdun gyi gnas skabs kyi gzungs lta bu /
gsum pa ni /
dag pa sa gsum @# / /
gyi gnas skabs kyi gzungs lta bu yin te /
mdo sde'i rgyan las /
rnam smin thos la goms pa dang / /
ting nge 'dzin gyis gzungs dag ni / /
chung dang 'bring dang chen po ste / /
chen po de yang rnam pa gsum / /
blo ldan ma zhugs zhugs pa yang / /
ma dag sa pa rnams kyis ni / /
chung ngu dang ni 'bring po ste / /
dag pa sa ba'i gzungs chen yin / /
zhes gsungs pa'i phyir /
gsum pa ni /
gzungs de dag byed las dang ldan te /
rgyal ba'i dam chos ma lus pa rang gis 'dzin cing gzhan la ston pa la sogs pa'i byed las dang ldan pa'i phyir te /
de nyid las /
byang chub sems dpa' yang dang yang / /
de la yang dag bstan nas ni / /
rtag tu dam pa'i chos dag kyang / /
rab tu ston cing 'dzin par byed / /
ces gsungs pa'i phyir /
bzhi pa ni /
gzungs kyi tshogs ni tshogs sgrub dang 'dra la /
gzungs tsam la /
gzungs chung du dang 'bring gnyis laM /
ma zhugs na yod /
spyir gzungs tsam gyi mtshams lam ma zhugs nas sangs rgyas kyi sa'i bar du yod /
bdun pa grangs nges ni /
'dir bstan tshogs sgrub la bcu bdun du grangs nges pa'i rgyu mtshan yod de /
bsam sbyor gnyis kyi dbang du byas nas brtse ba dang /
thun mong ma yin pa drug bzhag /
nyam par bzhag ma bzhag pa'i dbang du byas te /
zhi lhag gnyis zung 'brel thabs mkhas bzhi bzhag /
lta spyod kyi dbang du byas te ye shes dang bsod nams kyi tshogs gnyis bzhag /
'bras bu sgrub pa'i dmigs pa 'dzin pa'i dbang du byas nas lam dang gzungs kyi tshogs gnyis bzhag /
yon gyi rten byed pa'i dbang du byas nas sa dang gnyen po'i tshogs gnyis su bzhag pa'i phyir /
'o na /
de la ye shes kyi tshogs ni /
zhes sogs kyis rtogs dka' ba bya brag tu 'chad na 'chad tshul gang zhe na /
'di la ye shes kyi tshogs bye brag tu bshad pa dang / /
sa'i tshogs sgrub bye brag tu bshad pa dang nyen po'i tshogs sgrub bye brag tu bshad pa dang gsum las /
dang po la /
yul can ye shes bshad pa dang /
yul stong pa nyid bshad pa dang gnyis las /
dang po ston pa la /
de la ye shes kyi tshogs ni /
nang dang /
phyi dang de gnyis ka dang /
stong pa dang /
chen po dang /
don dam pa dang /
'dus byas dang /
'dus ma byas dang /
mtha' las 'das pa dang /
thog ma dang mtha' ma med pa dang /
dor ba med pa dang /
rang bzhin dang /
chos thams cad dang /
mtshan nyid dang /
mi dmigs pa dang /
dngos po med pa'i ngo bo nyid dang /
dngos po dang /
dngos po med ba dang /
rang gi ngo bo dang /
gzhan gyi ngo stong pa nyi8d kyi bye brag gis rnam pa nyi shu'o / /
zhes gsungs pa'i phyir /
gnyis pa ston pa la /
'dir smras pa /
nang dang phyi rol rnams dang ni /
gnyis dang stong pa'i dngos po dang / /
phyogs dang nya ngan 'das lam dang / /
rkyen las skyes dang cig shos dang / /
mtha' 'das thog mdor pa med / /
rang bzhin dang ni chos kun dang / /
chos skyi la sogs 'das sogs dang / /
ldan dang cig shos ngo bo dang / /
mkha' dang stong pa zhes bya dang / /
chos kyi gzhan gyi ngo bo nyid / /
rang rang ngo bos stong pa'i phyir / /
stong pa nyid ni nyi shur 'dod / /
ces gsungs /
gzhung don ni /
skabs 'dir tshogs sgrub bcu bdun gyi nang nas ye shes kyi tshogs bye brag tu bshad pa la rgyu mtshan yod de /
de rtogs dka' zhing rtogs na don che ba la dgongs nas de ltar bshad pa'i phyir /
'dir stan ye shes kyi tshogs chos can /
cu mar dbye ba yod de /
yul stong pa nyid nyi shu rtogs pa'i yul can ye shes nyi shu yod pa'i phyir /
'dir mtha' dpyad pa la yul can stod pa'i ye shes bshad pa dang /
yul| stong nyid nyi shu bshad pa dan /
ye shes kyi dmigs pa gang yin dpyad pa dang gsum las /
dang po ni /
mdo las rab 'byor byang chen thabs cad mkhyen pa 'di lta ste /
nang stong pa nyid dang /
phyi stong pa nyid dang /
phyi nang gnyis ka stong pa nyid dang /
stong pa nyid pa nyid dang /
chen po stong pa nyid dang /
don dam pa stong pa nyid dang /
'dus byas stong pa nyid dang /
'dus ma byas stong nyid dang /
mtha' las 'das pa stong pa nyid dang /
thog ma dang mtha' ma med pa stong pa nyid dang /
dor ba med pa stong pa nyid dang /
rang bzhin stong pa nyid dang /
chos thams cad stong pa nyid dang /
rang gi mtshan nyid stong pa nyid dang /
mi dmigs pa stong pa nyid dang /
dngos po stong pa nyid dang /
dngos po med pa stong @# / /
med pa'i ngo bo nyid stong pa nyid dang /
rang gi ngo bo stong pa nyid dang /
gzhan gyi ngo bo stong pa nyid do / /
zhes bya ba'i mdo 'dis yul stong nyid nyi shu dngos su bstan nas /
yul can stong nyid rtogs pa'i ye shes nyi shu shugs la 'phags pa yin te /
des theg chen gyi tshogs lam nas sangs rgyas kyi sa'i bar gyi stong nyid rtogs pa'i ye shes nyi shu shugs la 'phangs pa'i phyir te /
stong nyid dang po gsum dngos su bstan pa'i mdos /
stong nyid rtogs pa'i theg chen gyi tshogs lam chung 'bring chen gsum shugs la bstan /
bzhin pa ston pa'i mdos /
stong nyid rtogs pa'i thag chen gyi sbyor lam dang /
lnga pa dang drug pa ston pa'i mdos /
rim bzhin /
sa dang po dang gnyis pa /
bdun pa dang brgyad pa ston pa'i mdos /
sa gsum pa dang bzhin pa /
dgu pa dang bcu pa ston pa'i mdos /
sa lnga pa dang drug pa /
bcu gcig pa ston pa'i mdos /
sa bdun pa /
bcu gnyis pa dang bcu gsum pa ston pa'i mdos /
sa brgyad pa /
bcu pa bzhi pa dang bco lnga pa ston pa'i mdos /
sa dgu pa /
bcu drug pa dang bcu bdun pa ston pa'i mdos /
sa bcu pa 'phangs /
tha ma gsum ston pa'i mdos /
sangs rgyas kyis 'phangs pa'i phyir /
ye shes dang po bcu bdun po bcu pa man chad la 'jog pa'i rgyu mtshan yod de /
de rnams ni spang bya mngon gyur pa dang /
sa bon ci rigs pa dang bral bas de ltar bzhag pa'i phyir /
tha ma gsum sangs rgyas kyi sa la 'jog pa'i rgyu mtshan yod de /
de gsum sgrib gnyis bag chags dang bcas pa spangs pa'i rten yin pa dang rang byung nyid yin pa'i don gyis de ltar bzhag pa'i phyir /
gnyis pa ni /
'dir stong nyid la nyi shu yod de /
de la dgag gzhi nyi shu bden pas stongg pa'i stong nyid nyi shu yod pa'i phyir /
dgag gzhi nyi shu yang yod de /
mig sogs nang gi dbang po drug /
gzugs sogs phyi'i yul lnga /
dbang po'i rten gyis bsdus pa'i yul lnga /
chos thams cad bden pas stong pa'i stong nyid /
phyogs bcu /
mya ngan las 'das pa dang lam ste thob pa don dam pa /
rkyen las skyes pa khams gsum /
cig shos rkyen las ma skyes pa 'dus ma byas /
rtag chad kyi mthas stong pa'i mtha' las 'das /
thog ma dang tha ma dang bral ba'i 'khor ba /
phyogs re re btang ba dang blang ba med pa'i dor ba med pa /
'dus byas dang 'dus ma byas kyi stong nyid rang bzhin /
phung khams skye mched kyis bsdus pa'i chos kun /
chos skye la sogs te skye 'gags dang gzugs rung sogs sam rang gi mtshan nyid dang /
'das sogs dus gsum dang /
ldan pa ste rgyu mtshan du ma 'dus pa'i spyi tshogs tsam dngos po med pa'i ngo bo nyid dang /
ldan pa'i cig shos dngos po dang /
nam mkha' la sogs pa'i dngos po med pa dang /
stong pa ste chos rnams kyi phyin cim log pa'i ngo bo ni rang gi ngo bo /
chos kyi gzhan gyi pho bo 'khor ba las gzhan te pha rol tu gyur pa'i yang dag pa'i mtha' ste nyi shur yod pa'i phyir /
gsum pa la /
don smra ba'i lugs dang /
theg chen pa'i lugs gnyis las /
dang po ni /
phung khams skye mchen ni stong gzhi yin la /
mu stegs pas btags pa'i bdag rtag pa dang gcig pu gang zag gi bdag ni dgag bya yin zhing /
de ltar na dgag gzhi phung sogs gsum mam bden bzhi'i khyad par du byas pa'i dgag pa ste /
'dul ba lung las /
'di na bdag dang sems can med /
chos 'di rgyu dang bcas las byung /
zhes gsungs pa dang sems 'grel las /
bdag tu 'dzin pa zlog don du / /
phung po khams sogs bstan pa ste / /
zhes gsungs pa'i phyir /
des na 'di dang theg chen pa gnyis gang zag gi bdag med gnas lugs mthar thug tu 'dod mi 'dod ma gtogs pa gang zag gi bdag med la 'jog tshul mi mthun pa med de /
de ni thun mong ba yin pa'i phyir /
de ltar na yang gang zag gi bdag rang stong du 'dod cing /
phung sogs chos rnams rang gis mi stong par gzhan gang zag gis stong par 'dod de /
rang sde gnas ma bu pa'i sde pas gang zag rang rkya thub pa'i rdzas yod kyi bdag khas len pa yin te /
de ltar du /
rtog ge 'bar ba las /
lhag ma gnas ma bu pa la sogs pa sde lnga ni gang zag gi bdag tu smra ba yin n+te /
zhes gsungs pa'i phyir /
gnyis pa la /
dbu sems kyi lugs gnyis 'god pa /
dbu ma pa'i lugs bkod pa /
de la gzhan gyis klan ka spong ba /
sems @# / /
tsam pa'i lugs dgag pa /
ye shes kyi dbye ba gzhan ma smos pa'i rgyu mtshan bstan pa'o / /
dang po ni /
sems tsam pa ni /
gzhan dbang dgag gzhi dang /
bdag gnyis su kun brtags pa'i cha dgag cha dang /
gzhan dbang kun brtags des gdod ma nas stong pa'i cha yongs grub tu 'dod de /
sum cu pa las /
grub ni de la snga ma po / /
rtag tu med par gyur pa dang / /
zhes gsungs pa'i phyir /
des na kun brtags rang gi mtshan nyid kyis stong la /
gzhan dbang dang yongs grub rang gi mtshan nyid kyis grub par 'dod cing /
gzugs 'dzin rdzas gzhan gyis stong pa'i stong nyid bden grub 'phags pa'i mnyam gzhag gi gzhal byar 'dod /
dbu ma pas ni /
chos thams cad bden pas stong pa'i stong nyid 'phags pa'i mnyam gzhag gi gzhal byar 'dod /
gnyis pa la lugs de gnyis kyi nang nas dbu ma pa'i lugs 'di nyid 'thad la /
de sgrub pa'i rtags slob dpon gyis rang bzhin gyi rtags 'god par bzhed la /
de'i tshul ni gang shes pa yin na /
bden pas stong pa'i rang yul la dmigs pas khyab /
dper na /
rmi lam du rta glang snang ba'i shes pa bzhin /
rnam par mi rtog pa'i ye shes 'di yang shes pa yin no /
phyogs chos grub ste /
de shes pa ma yin na des mthong ba'i don med dgos pa las de yod pa'i phyir /
de ltar yang /
rgyan snang las /
'di nyid kho na rigs pa yin te /
gang dang gang shes pa yin pa de dang de ni rang bzhin gyis stong pa nyid yid la dmigs pas khyab /
dper na /
rmi lam du rta la sogs pa'i ngo bo nyid stong pa nyid la dmigs pa bzhin rtsod pa'i gzhi'i gnas su gyur pa'i rnam par mi rtog pa'i ye shes 'di yang shes pa yin no / /
zhes bya ba ni rang bzhin gyi gtan tshigs so / /
dmigs par mngon sum ma yin na / /
don mthong rab tu 'grub mi 'gyur / /
zhes bya bas gtan tshigs ma grub pa ma yin la /
mi mthun phyogs lam mthong bas 'gal ba yang ma yin no / /
zhes gsungs /
gsum pa ni /
sems tsam pa na re /
bden stong chos can /
bden par med par thal /
dmigs pa yin pa'i phyir /
'dod na| bden grub yod par thal /
'dod pa'i phyir na ma khyab ste /
lhas byin gsod mkhan gyi mchos sbyin bsad pa'i 'og tu bsad bya lhas byin slar mi ldog pa bzhin du /
bden med bden grub bkag pas bden grub slar mi ldog pa'i phyir /
de ltar ma yin na me gsham gyi bu skyes par thal /
mo gsham gyi du skyes pa na ma skyes pa yin pa'i phyir /
khyab pa khas /
bzhi pa ni /
gzhan dbang dang gnyis stong gi de kho na nyid chos can /
gzhan dbang yin par thal /
bden grub gang zhig /
yongs grub gang zhig /
yongs grub ma yin pa'i phyir /
'dod na /
rdzas su grub par thal lo / /
'dod na /
de gnyis rdzas gcig tu thal lo / /
'dod na /
gnyis stong gi de kho na nyid rdzas su grub par thal lo / /
'dod na /
de rnam par mi rtog pa'i ye shes kyi dmigs pa ma yin par thal /
de gzhan dbang yin pa'i phyir /
rdzas tha dad yibn na /
de gnyis 'brel med don gzhan du thal /
de gnyis rdzas gzhan gang zhig /
de gnyis rgyu 'bras ma yin pa'i phyir /
'dod na /
gnyis stong gi de kho na nyid gzhan dbang gi gnas lugs ma yin par thal lo / /
'dod na /
de la dmigs te sgom pas gzhan dbang la sgo skur cung zad kyang spong mi nus par thal lo / /
lnga pa ni /
skabs 'dir ye shes nyi shu dngos su bstan nas me long lta bu'i ye shes so dngos su ma bstan pa'i rgyu mtshan yod de /
skabs 'dir stong nyid dngos su ston pa'i sher phyin gyi mdo las shugs la 'phangs pa'i stong nyid rtogs pa'i ye shes kyi tshogs tsam zhig dngos su ston par 'dod pa gnag zhig /
sngar bshad pa'i ye shes kyi dbye ba mtha' dag dngos su bstan na skabs don bor ba'i gnas su 'gyur ba'i phyir /
! gnyis pa sa'i tshogs bye brag tu bshad pa la /
mtshams byar ba dang /
sa'i tshogs dngos bshad pa dang gnyis las /
dang po ni /
tshogs bcu bdun gyi nang nas sa'i tshogs bye brag tu bshad pa'i rgyu mtshan gang zhe na /
de'i rgyu mtshan yod de| sa'i tshogs de rjod byed kyi tshig mang zhing brjod bya'i don rgya che bas rtogs dka' ba la dgogs nas rje btsun gyis bye drag tu bshad pa'i phyir /
zhes mtshams sbyor ba la /
sa'i tshogs la sa gang gi yongs su spong bar 'gyur ba'i chos gang dag yin pa de dag bstan pa'i phyir bar @# / /
skabs kyi tshigs su bcad pa nyi shu rtsa gsum gsungs pa la /
zhes gsungs /
gnyis pa la /
rgyu sa dgu'i yongs sbyong bshad pa dang /
'bras bus bcu pa'i mtshan nyid bshad pa gnyis las /
dang po ni /
rab 'byor gang khyod kyis 'di skad du ji ltar na byang chen theg chen la yang dag par zhugs pa yin zhes zer ba ni /
zhes sogs kyis mde don bshad pa'i sgo nas /
rgyus dgu'i yongs sbyong bshad pa la /
yongs su sbyong ba rnam bcu yis / /
zhes sogs gsungs /
'di la yang dgu las /
sa dang po'i yongs sbyong la yang /
rtsa ba dang /
'grel pa gnyis las /
dang po ni /
rab 'byor 'di la byang chen phar phyin drug la spyod cings nas sar 'phar te /
rab 'byor ji ltar na byang chen pha rol tu phyin pa drug la spyod cing sa nas sar 'phar ba yin zhe na /
'di lta ste chos thams cad ni gos pa med pas so / /
de ci'i phyir zhe na chos gang yang 'ong ba'am 'gro ba'am 'pho ba'am nye bar 'phe ba med de /
de dag 'on kyang chos thams cad kyis gang yin pa de la rlom sems su mi byed cing sa de yang yang dag par rjes su mi mthong ngo / /
de la byang chen sa yongs su sbyong ba gang zhe na /
rab 'byor sa dang po la gnas pa'i byang chen yongs su sbyong ba bcu po 'di dag bya ste /
bcu gang zhe na /
de mi dmigs pa'i tshul gyis lhag pa'i bsam pa yongs su sbyong ba dang /
mtshan ma mi dmigs pa'i phyir phan pa'i dngos po yongs su sbyong ba dang /
sems can mi dmigs pa'i phyir sems can thams cad la sems mnyam pa nyid du yongs su sbyong ba dang /
sbyin pa dang /
gtong ba dang /
len pa mi dmigs pa'i phyir gtong ba yongs su sbyong ba dang /
des slom sems su mi dmigs pa'i phyir dge ba'i bshes gnyen bsten pa yongs su sbyong ba dang /
chos thams cad mi dmigs pa'i phyir chos btsal ba yongs su sbyong ba dang /
khyim mi dmigs pa'i phyir yang dang yang du 'byung ba yongs su sbyong ba dang /
mchan dang dpe byad bzang po mi dmigs pa'i phyir sangs rgyas kyi sku la 'dod pa yongs su sbyang ba dang /
chos kyi dbye ba mi dmigs pa'i phyir chos rnam par 'grol pa yongs su sbyang ba dang /
tshig mi dmigs pa'i phyir bden pa'i tshig yongs su sbyong ba ste /
rab 'byor yongs su sbyong ba bcu po de dag ni byang chen sa dang po la gnas pa'i bya ba dag go /
zhes dang /
de skad ces bka' stsal pa dang /
bcom ldan 'das la tshe dang ldan pa rab 'byor gyis 'di skad ces gsol to / /
bcom ldan 'das byang chen lhag pa'i bsam pa yongs su sbyong ba gang lags /
bcom ldan 'das kyis bka' stsal pa /
rab 'byor byang chen rnam mkhyen dang ldan pa'i sems bskyed pas dge ba'i rtsa ba mang po yang dag bar sdud pa ste /
'di ni rab 'byor lhag pa'i bsam pa yongs su sbyong ba'o / /
zhes pa nas /
'di lta ste ji skad du smras pa de ltar byed pa gang yin pa ste 'di ni byang chen bden pa'i tshig yongs su sbyong ba'o / /
rab 'byor de dag ni sa dang po la gnas pa'i byang chub sems dpa'i yongs su sbyong ba bcu'o / /
zhes pa'i bar mdor bstan dang rgyas bshed gnyis kyis bstan /
de'i don mdor bstan gyi sgo nas 'chad pa la /
yongs su sbyong ba rnam bcu yis / /
sa ni dang po thob 'gyur te / /
zhes gsungs /
de nyid rgyas par bshad pa la /
bsam dang phan pa'i dngos nyid dang / /
zhes sogs gsungs /
yongs sbyong du 'gyur chul ston pa la /
'di dag rang bzhin mi dmigs pas / /
yongs su sbyong bar shes par bya / /
zhes gsungs /
gnyis pa la yang /
yongs sbyong so so'i ngo bo dang /
yongs sbyong du 'gyur tshul gnyis las /
dang po ni /
rim pa ji lta ba bzhin gzhi thams cad la gya gyu med pa'i bsam pa dang /
rang dang gzhan gyi dgos pa la phan pa nyid dang /
sems can thams cad la sems rtse gcig pa nyid dang /
bdog pa thams cad yongs su gtong ba dang /
dge ba'i bshes gnyen mgu bar byed pa dang /
theg pa gsum du gtogs pa'i dam pa'i chos kyi dmigs pa 'dod pa dang /
khyims na gnas pa la mngon par mi dga' ba dang /
bla na med pa'i sangs rgyas kyi sku 'dod pa dang /
dam pa'i chos rab tu ston pa dang /
bden par smra ba nyid ces bya ba /
zhes gsungs /
gnyis pa ni /
de lta bu'i mtshan nyid kyi chos bcus rnam pa thams cad du bskyed par bya ba yin pa'i phyir /
yongs su sbyong ba' rgyu'i khyad par ngo bo nyid mi dmigs @# / /
pas khyad par du byas pa'i mtshan nyid kyi yongs su sbyong ba dag kho nas sa dang por ba tu dga' ba thob pa yin no / /
zhes bshad /
gnyis pa sa gnyis pa'i yongs sbyong la yang /
rtsa 'grel gnyis las /
dang po ni /
rab 'byor gang byang chen sa gnyis pa la gnas pas chos brgyad po 'di dag yid la bya zhing /
de dag la na na tan du bya'o / /
brgyad gang zhe na /
'di lta ste /
tshul khrims yongs su dag pa dang /
byas pa gzo ba dang /
zhes pa nas /
phar phyin lhag ma rnams la brtson pa 'tshol ba ste /
rab 'byor byang chan sa gnyis pa la gnas pas yang dang yang du yid la bya zhing de dag la nan tan du bya ba dag go /
zhes dang /
rab 'byor de la byang chen tshul khrims yongs su dag pa gang zhe na /
'di lta ste /
nyan thos dang rang sangs rgyas kyi sems yid la mi byed cing /
zhes pa nas /
'di ni byang chen pha rol tu phyin pa rnams la brtson zhing 'tshol ba'o / /
zhes pa'i bar mdor bstan rgyas bshad gnyis kyis bstan /
de'i don 'chad pa la /
tshul khrims byas pa gzo dang bzod / /
ces gsungs so / /
gnyis pa la sbyong byed so so'i ngo bo dang yongs sbyong du 'gyur tshul gnyis las /
dang po ni /
dge ba'i chos dang sems can gyi don byed pa dang sdom pa'i tshul khrims dang /
gzhan gyis phan pa byas pa dran pa dang /
gzhan gyis gnod pa byas pa la sogs pa bzod pa dang /
dge ba'i chos sgrub pa la 'gyod pa med pa dang /
skye bo thams cad la byams pa dang mkhan po la sogs pa la 'dud pa dang /
dge ba'i bshes gnyen gyis bstan pa'i chos sgrub pa dang /
sbyin pa la sogs pa'i phar phyin drug la spro ba zhes bya ba /
zhes gsungs /
gnyis pa ni /
de lta bu'i yongs su sbyong ba snga ma bzhin yongs su sbyong ba byas pa'i khyad par rnam pa brgyad kyi sa gnyis pa dri ma med pa thob pa yin no / /
zhes bshad /
gsum pa sa gsum pa'i yongs sbyong la yang rtsa 'grel gnyis las /
dang po ni /
rab 'byor gang byang chen sa gsum pa la gnas pas chos lnga la mkhas par bya ste /
lnga gang zhe na /
'di lta ste /
mang du thos pas mi ngoms shing de la yang yi ge la mngon par ma zhen pa dang /
zhes pa nas /
ngo tsha shes shing khrel yod pa la gnas kyang des rlom sems su mi 'gyur ba ste /
rab 'byor chos lnga po de dag ni byang chen nas gsum pa la gnas pas gnas par bya ba dag go / /
zhes dang /
de la byang chen mang du thos pas mi ngoms pa gang zhe na /
'di lta ste /
sangs rgyas bco ldan 'das rnams kyi 'jig rten gyi khams 'di 'am zhes pa nas /
rang sangs rgyas kyi sems la smad pa ste /
rab 'byor 'di ni byang chen ngo tsha shes shing khrel yod pa la gnas pa'o / /
zhes bstan bshad gnyis kyis bstan /
de'i don 'chad pa la /
thos pas mi ngoms nyid dang ni / /
zhes sogs gsungs /
gnyis pa la /
sngar bzhin gnyis las /
dang po ni /
dam pa'i chos nyan pas ngoms mi shes pa dang /
rnyed pa la sogs pa la mi lta ba'i sems kyis dam pa'i chos rab tu ston pa dang /
rang gi sangs rgyas kyi zhing rten dang brten pa kun tu sbyong ba dang /
phan gdags pa'i sems can mi mthun pa la sogs pa mthong bas yongs su mi skyo ba dang /
rang dang gzhan la ltos nas mi dge ba'i chos mi byed pa zhes bya ba /
zhes bshad /
gnyis pa ni /
de lta bu'i yongs su sbyong ba rnam pa lnga po snga ma bzhin du ngo bo nyid du mi rtog pas yongs su sbyang ba byas pas sa gsum pa 'od byed pa rtogs pa yin no / /
zhes bshad /
bzhi pa sa bzhi pa'i yongs sbyong la rtsa 'grel gnyis las /
dang po ni /
rab 'byor gang byang chen sa bzhi pa la gnas pas chos bcu po 'di dag yongs su blangs shing gnas par bya ste /
de dag yongs su gtong bar mi bya'o / /
bcu gang zhe na /
'di lta ste /
dgon pa la gnas pa dang /
zhes pa nas /
dngos po thams cad la ltos pa med pa ste /
rab 'byor chos bcu po de dag ni byang chen sa bzhin pa la gnas pas yongs su gtong bar mi bya zhing yang dag par blangs te gnas par byas pa la dgod /
ces dang /
de la byang chen dgon par gnas pas yongs su mi gong ba gang zhe na nyan thos dang rang sangs rgyas kyis las bab pa gang yin pa ste /
zhes pa nas /
dngos po thams cad yid la mi byed pa gang yin pa ste /
'di ni byang chen dngos po thams cad la ltos pa med pa'o / /
zhes pa'i bar gyi bstan bshad gnyis kyis bstan /
de'i don 'chad pa la /
nags gnas 'dod chung chog shes dang /
@# / /
zhes sogs gsungs /
gnyis pa la sngar bzhin gnyis las /
dang po ni /
dgon par gnas pa dang /
rnyed pa ma thob pa la mngon par 'dod pa med pa dang /
rnyed pa thob pa la lhag par don du gnyer ba med pa dang /
bsod snyoms pa nyid la sogs pa sbyangs pa'i yon tan yang dag par sdom pa dang /
bslab pa blangs pa srog la sogs pa'i phyir yang yongs su mi gtong ba dang /
'dod pa'i yon tan la nyes dmigs su lta bas smod pa dang /
gdul bya dang 'tshams par mya ngan las 'das pa la gzhol bar byed pa dang /
bdog pa thams cad yongs su gtong ba dang /
dge ba sgrub pa la sems mi zhum pa dang /
dngos po thams cad la mi lta ba zhes bya ba /
zhes bshad /
gnyis pa ni /
de lta bu'o yongs sus byong ba snga ma lta bu rnam pa bcus sa bzhi pa 'ong 'phro ba can gnon pa yin no / /
zhes bshad /
lnga pa sa lnga pa'i yongs sbyong la /
rtsa 'grel gnyis las /
dang po ni /
rab 'byor gang byang chen sa lnga pa la gnas pas chos bcu po 'di dag yongs su sbyong bar bya ba dag ste /
bcu gang zhe na /
'di lta ste /
khyim pa dang /
rab tu byung ba dang /
bstan pa yongs su spang bar bya ba dag /
zhes pa nas /
lhag pa'i nga rgyal dang /
khengs pa dang /
phyin ci log rnams dang /
the tshom dang /
'dod chags dang /
zhes sdang dang /
gti mug nyams rangs su bzhag pa yongs su spang bar bya ste /
chos bcu po de dag ni byang chen sa lnga pa la gnas pas yongs su spang bar bya'o / /
zhes dang /
de la byang chen khyim pa dang bstan pa yongs su spang bar bya ba gang zhen /
'di lta ste /
sangs rgyas kyi zhing nas sangs rgyas kyi zhing du 'gro zhing rdzus te skye ba dang /
mgo bregs shing gos ngur smrig bgo ba gang yin pa ste /
zhes pa nas /
'di ni byang chen /
'dod chags dang /
zhes sdang dang /
gti mug nyams rangs su mi 'dod pa'i /
zhes pa'i bar bstan bshad gnyis kyis bstan /
de'i don 'chad pa la /
'dris dang khyim la 'khren pa dang / /
zhes sogs gsungs /
gnyis pa la sngar bzhin gnyis las /
dang po ni /
rnyed pa la sogs pa'i don du rab tu byung ba la sogs pa dang /
'grogs pa dang dang pa can gyi khyim nye bar mi bstan pa dang /
skye bo mang po'i grong la sogs pa dang /
bdag la bsdags pa dang /
gzhan la smod pa dang /
mi dge ba'i las kyi lam bcu dang /
thos pa la sogs pas rlob zhing gzhan la mi 'dud pa dang /
dge ba dang mi dge ba la bzlog ste mngon par zhen pa dang /
log par lta ba la sogs pa blo gros ngan pa dang /
'dod chags la sogs pa nyon mongs pa thams cad la phyogs par byed pa zhes bya ba /
zhes bshad /
gnyis pa ni /
de lta bu'i mtshan nyid kyi chos bcu rnam par spong zhing bzlog pa'i chos don gyis 'phangs pa /
yongs su sbyong ba rnam pa bcus snga ma bzhin du sa lnga pa sbyang dka' ba thob pa yin no / /
zhes bshad /
drug pa sa drug pa'i yongs su sbyong ba la rtsa 'grel gnyis las /
dang po ni /
rab 'byor byang chen sa drug pa la gnas pas chos drug yongs su rdzogs par bya ste /
drug gang zhe na /
'di lta ste /
pha rol tu phyin pa drug go /
gzhan yang chos drug yongs su rdzogs par bya ste /
drug gang zhe na /
nyan thos kyi sems yongs su spang bar bya'o / /
zhes pa nas /
slong mo pa mthong nas slong mo pa la 'khrigs par mi bya ste /
'khrugs pa'i sems spang bar bya'o / /
chos drug po de dag ni byang chen sa drug pa la gnas pas yongs su spang bar bya'o / /
zhes dang /
de la sa drug pa la chos drug yongs su mi 'dor ba gang zhe na /
'di lta ste pha rol tu phyin pa drug ste /
zhes pa nas /
de ltar byang chen chos drug yongs su spang bar bya'o / /
zhes pa'i bar bstan bshad gnyis kyis bstan /
de'i don 'chad pa la /
sbyin dang tshul khrims bzod brtson 'grus / /
zhes sogs gsungs /
gnyis pa la gnyis las dang po ni /
pha rol tu phyin pa drug yongs su rdzogs pas nyan thos dang rang sangs rgyas la 'dod pa dang /
ngo bo nyid mi dmigs pa la skrag pa dang /
slong ba po'i skye bos bslangs na zhum pa dang /
bdog pa thams cad rang gi dang gis gtod bar zhugs pa la mi dga' ba dang /
bkren yang slong ba'i skye bo spong I sems spong ba ste /
zhes bshad /
gnyis pa ni /
de lta bu'i yongs su sbyong ba bcu gnyis kyis snga ma bzhin du sa drug pa mngon du gyur pa @# / /
kun shes par 'gyur ba yin no / /
zhes bshad /
bdun pa sa bdun pa'i yongs sbyong la spang bya dang /
gnyen po gnyis las /
dang po la /
rtsa 'grel gnyis las /
dang po ni /
rab 'byor gang byad chen sa bdun pa la gnas pas chos nyi shu mi bya ste /
nyi shu gang zhe na /
'di lta ste /
bdag tu 'dzin par mi bya'o / /
zhes pa nas /
stong pa nyid la 'gal ba ste /
rab 'byor chos nyi shu bo de dag ni byang chen sa bdun pa la gnas pas mi bya'o / /
zhas dang /
de la ji ltar na byang chen bdag tu 'dzin par mi byed ce na de ni 'di ltar bdag shin tu med pa'i phyir /
de ltar byang chen bdag tu 'dzin par mi bya'o / /
zhes pa nas /
de ni 'di ltar chos thams cad stong pa nyid la 'gal bar mi byed pa'i phyir te de ltar byang chen stong pa nyid la 'gal bar mi bya'o / /
zhes pa'i bar bstan bshad gnyis kyis bstan /
de'i don 'chad pa la /
bdag dang sems can 'dzin pa dang / /
zhes gsungs /
gnyis pa la /
spang bya nyi shu'i ngo bo dang /
de spangs pas thob tshul gnyis las /
dang po ni /
bdag dang /
sems can dang /
srog dang /
gang zag dang /
chad pa dang /
rtag pa dang /
mtshan ma dang /
rgyu dang /
phung po dang /
khams dang /
skye mched dang /
khams gsum po la gnas pa dang /
chags pa dang /
sam kun tu zhum pa dang /
sangs rgyas dang /
chos dang /
dge 'dun dang /
tshul khrims su lta ba'i mngon par zhen pa dang /
stong pa nyid la rtsod pa dang /
'gal ba brjod pa 'dzin pa yongs su spangs pa ste /
zhes bshad /
gnyis pa ni /
nyes pa de lta bu nyi shu dang bral nas /
bzlog pa'i chos don byis 'phangs pa yongs su sbyong ba rnam pa nyi shus snga ma bzhin du sa bdun pa ring du song ba kun shes par 'gyur ba yin no / /
zhes bshad /
gnyis pa la /
mtshams sbyar /
rtsa ba /
'grel pa gsum las /
dang po ni /
don gyis 'phangs pa'i chos nyid bstan pa'i phyir /
zhes byis 'phangs pa yongs su sbyod ba rnam pa nyi shus snga ma bzhin du sa bdun pa ring du song ba kun shes par 'gyur ba yin no / /
zhes bshad /
gnyis pa la /
mtshams sbyar /
rtsa ba /
'grel pa gsum las /
dang po ni /
don gyis 'phangs pa'i chos nyid bstan pa'i phyir /
zhes bshad /
gnyis pa ni /
des chos nyi shu pa'i 'di dag yongs su rdzogs par bya ste /
nyi shu gang zhe na /
stong pa nyid yongs su rdzogs par bya ba dang /
zhes pa nas /
bdag gi ngo bo ston pa ste /
rab 'byor chos nyi shu po de dag ni /
byang chen sa bdun pa la gnas pas yongs su rdzogs par bya'o / /
zhes dang /
de la ji ltar byang chen stong pa nyid yongs su rdzogs par bya ba yin zhe na /
rang gi mtshan nyid stong pa nyid nye bar bzung nas rdzogs pa ni byang chen stong pa nyid yongs su rdzogs pa ste /
zhes pa nas /
'di ni byang chen thams cad du bdag gi do bo ston pa'i zhes pa'i bar bstan bshad gnyis kyis bstan /
de'i don 'chad pa la /
rnam thar sgo gsum shes pa dang / /
zhes sogs gsungs /
gsum pa la /
sbyong byed so so'i ngo bo nyid dang /
sbyangs pas sa thob tshul lo / /
dang po ni /
rnam par thar pa'i sgo stong pa nyid dang /
mtshan ma med pa dang /
smon pa med pa yang dag par shes pa dang /
dge ba bcu'i las kyi lam la gsad par bya ba dang /
gsod pa po dang /
bsad pa mi dmigs pa la sogs pa dang /
skye bo thams cad la dmigs pa'i snying brtse ba dang /
dngos por dmigs pa med pa dang /
chos thams cad mnyam pa nyid du rtogs pa dang /
theg pa chen po gcig tu rtogs pa dang /
mi skye ba yongs su shes pa dang /
chos zab mo la nges par rtogs pa'i bzod pa khong du chud pa dang /
shes bya thams cad theg pa chen po'i thabs kyi sgo nas rab tu ston pa dang /
rtog pa thams cad gcod pa dang /
mtshan mar mdzin pa'i rtog pa med pa dang /
'jig tshogs la lta ba la sogs pa lnga 'dor ba dang /
'dod chags la sogs pa nyon mongs pa spong ba dang /
zhi gnas sgom pa dang /
shes rab dang thabs la mkhas par byed pa dang /
sems nye bar zhi ba dang /
gzugs la sogs pa la thogs pa med pa'i ye shes dang /
mngon par zhen pa'i gnas ma yin pa dang /
ji ltar 'dod pa bzhin du dus mnyam du sangs rgyas kyi zhing thams cad du 'gro ba dang /
gdul bya dang mthun par thams cad du bdag gi lus rab tu ston pa zhes bya ba /
zhes bshad /
gnyis pa ni /
yongs su sbyong ba rnam pa nyi shu po 'dis kyang snga ma bzhin du sa bdun pa rtogs par 'gyur ba yin no / /
zhes bshad /
brgyad pa sa brgyad pa'i yongs sbyong la rtsa 'grel gnyis las /
dang po ni /
rab 'gyor gang byang chen sa brgyad pa la gnas pas chos bzhi po 'di dag yongs su rdzogs @# / /
par bya ste /
bzhi gang zhe na /
'di ltar sems can thams cad kyi sems kyi spyod pa'i rjes su 'jug pa dang /
zhes pa nas /
sangs rgyas la bsnyen bkur zhing sangs rgyas kyi sku yang dag pa ji lta ba bzhin du rtogs pa ste /
zhes sogs dang /
rab 'byor gang byang chen sa brgyad pa la gnas pas chos bzhi yongs su rdzogs par bya ste /
bzhi gang zhe na 'di lta ste /
dbang po mchog dang mchog ma yin pa shes pa dang /
zhes pa nas /
sems can rnams kyi dge ba'i rtsa ba ji lta ji ltar 'grub par 'gyur ba de ltar yongs su 'grub cing ched du bsams shing srid pa nye bar len te /
rab 'byor chos bzhi po de dag ni byang chen sa brgyad pa la gnas pas yongs su rdzogs par bya'o / /
zhes dang /
de la byang chen sems can thams cad kyi sems kyi spyod pa'i rjes su 'jug pa gang zhe na /
sems gcig gi sems can thams cad kyi sems kyi spyod pa yongs su shes pa gang yin pa ste /
zhes pa nas /
sems can yongs sus smin par bya ba'i phyir te /
des na byang chen ched du bsams shing srid pa nye bar len pa'o / /
zhes pa'i bar bstan bshad gnyis kyis bstan /
de'i don 'chad pa la /
sems can kun yid shes pa dang / /
zhes sogs gsungs /
gnyis pa la gnyis las /
dang po ni /
sems can thams cad kyi sems kyi spyod pa ji lta ba bzhin shes pa dang /
'jig rten gyi khams su rdzu 'phrul gyi mngon par shes pas brtse ba dang /
sangs rgyas kyi zhing rten gser la sogs pa'i ngo bor yongs su sgyur ba dang /
rnam pa thams cad du chos yongs su brtags pas sangs rgyas mnyes par byed pa dang /
lha'i mig skyed pa dang /
sangs rgyas kyi zhing brten pa sems can yongs su sbyong ba dang /
thams cad du sgyu ma lta bur gnas pa dang /
sems can thams cad kyi don mthong nas blo sngon du btang ba'i skya ba yongs su 'dzin pa zhes bya ba /
zhes bshad /
gnyis pa ni /
yongs su sbyong ba'i chos de lta bu rnam pa brgyad kyis snga ma bzhin tu sa brgyad pa mi g.yo ba nyams su myong bar gyur pa yin no / /
zhes bshad /
dgu pa sa dgu pa'i yongs sbyong la /
rtsa 'grel gnyis las /
dang po ni /
rab 'byor gang byang chen sa dgu pa la gnas pas chos bcu gnyis yongs su rdzogs par bya ste /
bcu gnyis gang zhe na /
'di lta ste /
smon lam mtha' yas pa yongs su bzung ste /
zhes pa nas /
yon tan thams cad yongs su rdzogs pa phun sum tshogs pa ste /
rab 'byor chos bcu gnyis po de dag ni byang chen sa dgu pa la gnas pas yongs su rdzogs par bya'o / /
zhes dang /
de ltar /
na byang chen ji lta ji ltar smon pa de lta de ltar phun sum tshogs par 'gyur ba yin zhe na /
de la byang chen phar phyin drug yongs su rdzogs pa'i phyir /
zhes pa nas /
sangs rgyas kyi zhing rnam par dag pa gang yin pa ste /
de ni byang chen yon tan thams cad yongs su rdzogs pa phun sum tshogs pa'o / /
zhes pa'i bar bstan bshad gnyis kyis bstan /
de'i don 'chad pa la /
smon lam dag ni mtha' yas dang / /
zhes sogs gsungs /
gnyis pa la sngar bzhin gnyis las /
dang po ni /
smon lam mtha' yas pa dang lha la sogs pa sems can thams cad kyi skad shes pa dang /
spobs pa chu bo ltar mi zad pa dang /
skye bo thams cad kyis bsngags pa'i mngal du 'jug pa dang /
rgyal po la sogs par gnas pa dang /
nyi ma la sogs pa las skyes pa dang /
ma la sogs pa dang legs par 'brel ba'i gnyen dang /
rang dbang ba'i 'khor dang /
brgya byin la sogs pas mngon par bstod par skye ba dang /
sangs rgyas la sogs pas bskul te /
nges par 'byung ba dang /
yid bzhin gyi nor bu dang 'dra ba'i shing a {shwat+tha} la sogs pa dang /
sangs rgyas dang sangs rgyus kyi chos kyi ngo bor gyur pa'i yon tan thams cad yongs su rdzogs par byed pa zhes bya ba /
zhes bshad /
gnyis pa ni /
de lta bu'o phun sum tshogs pa'i mtshan nyid kyi yongs su sbyong ba rnam pa bcu gnyis pos snga ma bzhin du yongs sus byong ba byas pa'i khyad par dag gis sa dgu pa legs pa'i blo gros mngon du byed pa yin no / /
zhes pas 'chad do /
! /
'di dag gi skabs su mtha' dpyad pa la /
sa lam gyi rnam gzhag spyir bstan pa dang /
skabs 'dir bstan gyi byang sems 'phags pa'i sa'i rnam gzhag bye brag tu bshad pa'o / /
dang po la /
mtshan nyid /
dbye ba /
so so'i rang bzhin /
@# / /
'pho tshul /
ming gi rnam grangs /
sgra bshad pa'o / /
dang po ni /
rang gi 'bras bur gyur pa'i yon tan du ma'i rten byed pa'i lam zhugs kyi mngon par rtogs pa /
sa lam gnyis su phye ba'i sa'i mtshan nyid /
nges 'byung gi bsam pa bcos ma ma yin pas zin pa'i mngon par rtogs pa /
lam gyi mtshan nyid /
sa lam gnyis su phye ba'i sa dang lam gnyis don gcig /
gnyis pa la /
theg dman dang /
theg chen gyi sa gnyis su yod /
gsum pa la /
theg dman gyi lam zhugs kyi mngon par rtogs pa /
theg dman rang rgyud kyi lam gyi mtshan nyid /
rang gi 'bras bur gyur pa'i yon tan du ma'i rten byed pa'i theg dman lam zhugs kyi mkhyen pa /
theg dman gyi sa'i mtshan nyid /
de gnyis don gcig /
de la dbye na /
dman pa sa brgyad du yod de /
rigs kyi sa nas /
rang sangs rgyas kyi sa'i bar rab /
dkar po rnam par mthong ba'i sa nas nyan thos kyi sa'i bar brgyad du yod /
tshig don 'og tu 'chad /
yang de la nyan thos kyi sa dang /
rang sangs rgyas kyi sa gnyis su yod /
rang gi 'bras bur gyur pa'i yon tan du ma'i rten byed pa'i nyan thos lam zhugs kyi mngon rtogs /
nyan thos kyi sa'i mtshan nyid /
des cig shos la rigs 'dra de la dbye na /
nyan thos kyi tshogs lam sogs lnga yod /
nyan thos kyi chos mngon rtogs /
nyan thos kyi rtogs lam gyi mtshan nyid /
bye na chung 'bring chen po dang /
mngon sum /
rjes dpag /
dpyad shes dang gsum las /
dang po ni /
nyan thos tshogs lam pa'i rgyud kyi mngon shes dang po lnga lta bu /
gnyis pa ni /
de'i rgyud kyi rtags yang dag la brten nas gang zag gi bdag med gsar du rtogs pa'i blo lta bu /
gsum pa ni /
de'i rgyud kyi gang zag gi bdag med rtogs zin goms pa'i blo lta bu /
nyan thos kyi don mngon rtogs /
nyan thos kyi sbyor lam gyi mtshan nyid /
dbye na drod sogs bzhi yod /
dang po gsum la chung 'bring chen po gsum gsum du yod /
de la der gyur pa'i mngon sum sogs sngar bzhin no / /
nyan thos kyi bden pa mngon rtogs /
nyan thos kyi mthong lam gyi mtshan nyid /
dbye na /
nyan thos kyi mthong lam mnyam gzhag ye shes /
rjes thob ye shes /
de gnyis gang rung ma yin pa'i nyan thos kyi mthong lam dang gsum du yod /
rang yul du gyur ba'i bdag med la rtse gcig tu mnyam par bzhag pa'i nyan thos kyi bden pa mngon rtogs /
dang po'i mtshan nyid /
dbye na /
nyan thos kyi mthong lam bar chad med lam /
rnam grol lam /
de gnyis gang rung ma yin pa'i nyan thos kyi mthong lam mnyam gzhag ye shes dang gsum du yod /
gang zag gi bdag med la rtse gcig tu mnyam par bzhag pa'i nyan thos kyi bden pa mngon rtogs gang zhig /
rang gi ngos skal gyi spangs byar gyur pa'i nyon sgrib kun brtags kyi dngos gnyan byed pa /
dang po'i mtshan nyid /
dbye na /
nyan thos kyi mthong lam bzod pa brgyad yod /
nyan thos kyi mthong lam bar chad med lam gang zhi /
rang gi ngos skal gyi spang byar gyur pa'i 'dod pa'i sas bsdus kyi sdug bsngal mthong spang nyon sgrib kyi dngos gnyen byed gnyan thos kyi mthong lam sdug bsngal chos bzod kyi mtshan nyid /
de gang zhig /
rang gi ngo skal gyi spang byar gyur pa'i khams gong ma'i sas bsdus kyi sdug bsngal mthong spangs nyon mongs kyi dngos gnyen byed pa /
nyan thos kyi mthong lam sdug bsngal rjes bzod kyi mtshan nyid /
des bden pa gzhan gsum la rigs 'dra /
gang zag gi bdag med la rtse gcig tu mnyam par gzhag pa'i nyan thos kyi bden pa mngon rtogs gang zhig /
rang 'dren byed kyi bar chad med lam gyi ngos skal gyi spang byar gyur pa'i nyon sgrib kun brtags las dngos su grol ba /
nyan thos kyi mthong lam rnam grol lam gyi mtshan nyid /
dbye na /
nyan thos kyi mthong lam shes pa brgyad yod /
de gnyis gang rung ma yin pa ni stong nyid la rtse gcig tu mnyam par bzhag pa'i nyan thos kyi mthong lam mnyam gzhag ye shes lta bu /
nyan thos kyi mthong lam mnyam gzhag ye shes las langs pa'i nyan thos kyi bden pa mngon rtogs gang zhig /
rang rgyud ldan gyi gang zag gi rgyud la mngon gyur du 'byung ba /
nyan thos kyi mthong lam rjes thob ye shes kyi mtshan nyid /
de gnyis gang rung ma yin pa ni /
nyan thos mthong lam bar chad med lam pa'i rgyud kyi byams sogs tshad med @# / /
bzhi lta bu /
rang gi rgyur gyur pa'i mthong lam rdzogs rjes su byung zhing rang gi 'bras bur gyur pa'i nyan thos kyi ming slob lam ma skyes gong gi nyan thos kyi rjes la mngon rtogs /
nyan thos kyi sgom lam gyi mtshan nyid /
dbye na /
nyan thos kyi sgom lam mnyam gzhag ye shas dang /
de'i rjes thob ye shes /
de gnyis gang rung ma yin pa'i nyan thos kyi sgom lam dang gsum las /
rang yul du gyur pa'i bdag med la rtse gcig tu mnyam par bzhag pa'i nyan thos kyi rjes la mngon rtogs /
dang po'i mtshan nyid /
dbye na /
nyan thos kyi sgom lam par chad med lam dang /
nyan thos kyi sgom lam rnam grol lam de gnyis gang rung ma yin pa'i de dang gsum las /
gang zag gi bdag med la rtse gcig tu mnyam par bzhag pa'i nyan thos kyi rjes la mngon rtogs gang zhig /
rang gi ngos skal gyi spang byar gyur pa'i sgom spang nyon sgrib kyi dngos gnyen byed pa /
dang po'i mtshan nyid /
dbye na /
chung 'bring chen po dgur yod /
rgyas par dbye na brgyad cu gya gcig yod /
de gang zhig /
rang dang mnyam gzhag thun gcig la skyes pa'i nyan thos kyi sgom lam bar chad med lam gyi ngos skal gyi sgrib pa las grol ba /
gnyis pa'i mtshan nyid /
dbye na sngar bzhin /
des na de gnyis gang rung ma yin pa sogs sngar bzhin no / /
nyan thos lam gyi bgrod pa mthar phyin pa'i nyan thos kyi mkhyen pa /
nyan thos kyi mi slob lam gyi mtshan nyid /
des rang rgyal gyi tshogs lam sogs la rigs 'dra /
gnyis pa theg chen gyi lam la /
rang gi 'bras bur gyur pa'i yon tan du ma'i rten byed pa'i theg chen gyi lam zhugs kyi mngon rtogs /
theg chen gyi sa'i mtshan nyid /
dbye na /
theg chen so skye'i sa dang /
theg chen 'phags pa'i sa gnyis las /
gnyis pa 'og tu 'tshad de 'dra'i theg chen so skye'i mngon rtogs /
dang po'i mtshan nyid /
dbye na /
theg chen gyi tshogs lam dang /
theg chen gyi sbyor lam gnyis las /
theg chen gyi chos mngon rtogs /
dang po'i mtshan nyid /
dbye na chung 'bring chen po gsum dang /
mngon sum sogs gsum yod /
byang sems kyi don mngon rtogs /
gnyis pa'i mtshan nyid /
dbye na theg chen gyi sbyor lam drod sogs bzhi yod /
de re re la chung 'bring chen po gsum gsum ste bcu gnyis yod /
de re re la der gyur pa'i mngon sum sogs gsum yod tshul sngar bzhi na /
bzhi pa 'pho tshul la /
gnas skabs nyan thos su rigs nges pa'i lam zhugs kyi gang zag gi rgyud la nges 'byung gi bsam pa bcos ma ma yin pa nam skyes pa na /
des nyan thos kyi tshogs lam chung ngu thob par 'jog /
de'i rjes su de'i rgyud la nges drangs pa'i de 'bring skyes /
de'i rjes su de chen po skyes /
gnas skabs nyan thos su rigs nges pa'i nyan thos kyi tshogs lam chen po la gnas pa'i gang zag des gang zag gi bdag med la dmigs pa'i lhag mthong thob pa dang /
nyan thos kyi sbyor lam drod thob pa dus mnyam /
de'i rjes su de'i rgyud la nyan thos kyi sbyor lam rtse mo /
de rjes de bzod pa skyes shing /
nyan thos kyi sbyor lam chos mchog dang /
nyan thos kyi mthong lam bar chad med lam rnams mnyam gzhag thun gcig la skyes pa yin no / /
gnas skabs nyan thos su rigs nges pa'i nyant hos kyis byor lam chos mchog la gnas pa'i gang zag des gang zag gi bdag med mngon sum du gsar du rtos pa na /
nyan thos kyi mthong lam thob par 'jog /
de dang nyan thos kyi mthong lam rnam grol lam gnyis mnyam gzhag thun gcig la skyes /
des gang zag gi bdag med rtogs zin goms par byas pa la brten nas sgom spang nyon sgrib chen po'i chen po'i dngos gnyen nam thob pa na nyan thos kyi sgom lam bar chad med lam chung ngu'i chung du thob par 'jog /
nges de nam spangs pa dang nyan thos kyi sgom lam rnam grol lam chung ngu'i chung ngu thob par 'jog /
des chung 'dring chen po dgu la rigs 'dra /
nges sgom spang nyon sgrib nam spang pa na nyan thos kyi mi slob lam thob par 'jog /
des rang rgyal la rigs 'dra /
spang bya cig car pa'i nyan thos kyi mthong lam bzod pa brgyad cig car dang /
shes pa brgyad kyang cig car du skye /
spang bya rim gyis nyan thos kyi shes bzod skad cig ma bcu @# / /
drug /
rim can du skye ba yin no / /
theg chen la dman lam sngon du ma song ba'i theg chen rigs des kyi byang sems tshogs lam chen po pa des stong nyid la dmigs pa'i sgom byung thob pa na /
theg chen chen gyi sbyor lam drod thob par 'jog /
de 'dra'i theg chen gyi sbyor lam chos mchog chen po la gnas pa'i sems dpa' des stong nyid mngon sum du rtogs pa dang /
theg chen gyi mthong lam thob pa dus mnyam /
dman lam sngon du song ba la /
dman lam du stong nyid rtogs ma myong ba'i byad sems tshogs lam pa de 'pho tshul sngar bzhi no / /
dman lam du stong nyid rtags pa'i theg dman tshogs la pa tsam gyi rtogs pa sngon du song ba'i byang sems tshog lam pa yang sngar bzhin la /
dman lam du stong nyid rtogs pa'i theg dman sbyor lam pa tsam gyi rtogs pa sngon du song ba'i byang sems tshogs lam pa des theg chen gyi tshogs lam pa gyi gnas skabs su tshogs gnyis ci tsam bsags dgos pa bsags zin pa'i skad cig gnyis pa der thog chen gyi sbyor lam drod thob par 'jog /
dman lam du stong nyid rtogs pa'i theg dman 'phags pa'i rtogs pa sngon du song ba'i byang sems tshogs lam pa yang sngar bzhin la| de 'dra'i byang sems sbyor lam pa des sbyor lam pa des sbyor lam gyi gnas skabs su tshogs gnyis ci tsam bsags dgos pa bsags zin pa'i skad cig gnyis pa der theg chen gyi mthong lam thob par 'jog /
des na theg chen gyi sbyor lam chos mchog chen po'i ye shes dang /
theg chen gyi mthong la bar chad med lam dang /
theg chen gyi mthong lam rnam grol lam rnams mnyam gzhag thun gcig la skye /
de rjes theg chen gyi mthong lam rjes thob ye shes skye /
de rjes sa dang po'i bar chad med lam dang /
rnam grol lam gang rung ma yin pa'i sa dang dang po'i mnyam gzhag ye shes gcig dang /
sa dang po'i skad cig tha ma'i sgom lam bar chad med lam dang sa gnyis pa'i sgom lam rna grol la rnams mnyam gzhag thun gcig la skye ba sogs phyi ma rnams rigs 'dra /
sa dang po'i rnam grol lam las langs pa'i rjes thob tu sgom spang bden 'dzin chen po'i chen po rags pa spong phyir du tshogs gnyis rgya chen po bsags pa la brten nas /
de spong nus su mthong ba na /
de spong phyir du stong nyid la rtse gcig tu mnyam par bzhag pa'i ye shes de /
de'i dngos gnyen du song pan sa dang po'i sgom la bar chad med lam thob par 'jog cing /
des drangs pa'i rnam grol lam thob pa na sa gnyis pa'i rnam grol lam thob pa yin no / /
rnam grol lam de las langs pa'i sa gnyis pa'i rjes thob kyi gnas skabs su sgom spang bden 'dzin chen po'i chen po spong phyir du tshogs gnyis rgya chen po bsags /
de ltar bsags pa la brten nas de spong nus su mthong ba na de spong phyir du stong nyid la rtse gcig tu mnyam par bzhag pa'i mnyam gzhag de lta bu de'i dngos gnyen du song ba na sa gnyis pa'i bar chad med lam thob par 'jog /
des drangs pa'i rnam grol la thob pa nas gsum par 'phos pa sogs rigs 'dra'o / /
lnga pa ming gi rnam grangs la /
sa dang /
lam dang /
mkhyen pa dang /
lam zhugs kyi mngon rtogs rnams ming gi rnam grangs yin /
tshogs lam thar pa cha mthun /
dang pa'i sa /
chos mngon rtogs rnams ming gi rnam grangs yin /
sbyor lam /
nges 'byed cha mthun /
nges 'byed yan lag /
don mngon rtogs sogs ming gi rnam grangs dang /
mthong lam /
bden pa mngon rtogs gnyis ming gi rnam grangs dang /
sgom lam /
rjes la mngon rtogs gnyis ming gi rnam grangs dang /
mi slom lam /
dgra bco pa'i mkhyen pa /
nyon sgrib spangs pa'i lam rnams ming gi rnam grangs yin no / /
drug pa sgra bshad pa la /
theg chen gyi tshogs lam chos can /
khyod la tshogs lam zhes brjod pa'i rgyu mtshan yod de /
thar pa thob pa'i phyir du tshogs bsags pa'i lam gyi dang po yin pa'i rgyu mtshan gyis de ltar brjod pa'i phyir /
thar pa cha mthun zhes brjod pa'i rgyu mtshan yod de /
nyon sgrib spangs pa'i 'go bden thar pa yin zhing /
nyon sgrib kun brtags spangs pa'i 'phog bde na thar pa'i cha yin pas /
khyod de thob pa dang rjes su mthun pa'i lam yin pa'i rgyu mtshan gyis de ltar brjod pa'i phyir /
dang pa'i @# / /
sa zhes brjod pa'i rgyu mtshan yod de /
dad sogs yul lnga la mkhas pa'i gnas skabs kyi lam yin pas de ltar brjod pa'i phyir /
chos mngon rtogs zhes brjod pa'i rgyu mtshan yod de /
chos gsung rab kyi tshig don gtan la 'bebs pa'i gnas skabs kyi lam yin pas de ltar brjod pa'i phyir /
theg chen gyi sbyor lam ches can /
sbyor lam zhes brjod pa'i rgyu mtshan yod de /
bden pa mngon sum du mthong ba la sbyor bar byed pa'i lam yin pas de ltar brjod pa'i phyir /
nges 'byed cha mthun zhes brjod pa'i rgyu mtshan yod de /
theg chen gyi mthong lam bar chad med lam lta bu mnyam gzhag rnam par mi rtog pa'i ye shes yin zhes yin zhing des rgyu mthong spang las des par 'byed pas de la nges 'byed ces bya la /
khyod mnyam gzhag rnam par mi rtog pa'i ye shes de thob pa dang rjes su mthun pa'i lam yin pas de ltar brjod pa'i phyir /
nges 'byed yan lag ces brjod pa'i rgyu mtshan yod de /
de'i yan lag ste rgyu yin pas de ltar brjod pa'i phyir /
don mngon rtogs zhes brjod pa'i rgyu mtshan yod de /
gsung rab kyi don bdag med khra bas gang rung la sgom byung gi myong ba 'don pa'i gnas skabs kyi lam yin pas de ltar brjod pa'i phyir /
theg chen gyi mthong lam chos can /
mthong lam zhes brjod pa'i rgyu mtshan yod de /
bden pa mngon sum du gsar du mthong ba'i gnas skabs kyi lam yin pas de ltar brjod pa'i phyir /
bden pa mngon rtogs zhes brjod pa'i rgyu mtshan yod de /
bden pa mngon sum du rtogs pa'i lam yin pas de star brjod pa'i phyir /
theg chen gyi sgom lam chos can /
sgom lam zhes brjod pa'i rgyu mtshan yod de /
bdag med mngon sum du rtogs zin rgyun ldan du sgom par byed pa'i gnas skabs kyi lam yin pas de ltar brjod pa'i phyir /
rjes la mngon rtogs zhes brjod pa'i rgyu mtshan yod de /
bden pa mngon sum du rtogs zin rtogs pa'i gnas skabs kyi lam yin pas de ltar brjod pa'i phyir /
dgra bcom pa'i mkhyen pa chos can /
me slob lam zhes brjod pa'i rgyu mtshan yod de /
chags bcas rnams kyi phyag bya ba'i 'os su byur pa dang /
nyon sgrig spang ba'i lam yin pas de ltar brjod pa'i phyir /
des theg dman la yang rigs 'dra /
kha cig /
yon tan du ma'i rten byed pa'i mngon rtogs /
sa'i mtshan nyid zer /
kha cig /
de sa lam gnyis su phye ba'i sa'i mtshan nyid /
zer na 'thad de /
rim pa ltar /
sa yin na /
sra zhing 'thas pa yin dgos pa'i phyir dang /
bum pa'i chos nyid mngon sum du rtogs pa'i thogs chen gyi mthong blam de yon tan du ma'i rten ma yin pa'i phyir /
kha cig /
stong nyid rtogs pa'i shes rab kyis zin pa'i byang 'phags kyi mngon rtogs /
byang sems kyi sa'i mtshan nyid /
zer ba mi 'thad de /
byang sems kyi sgyor lam byang sems kyi sa yin pa'i phyir te /
de byang sems kyi mos spyod kyi sa yin pa'i phyir /
kha cig /
chos nyid la rtse gcug tu mnyam par bzhag pa'i ye shes gang zhig /
gden 'dzin dun brtags kyi dngos gnyen byed pa de /
sa dang po'i bar chad med lam gyi mtshan nyid /
zer ba me 'thad de /
sa dang po'i sgom lam bar chad med lam yod pa'i phyir /
bden 'dzin kun brtags kyi rgyur gyur pa'i sa dang po'i mthong lam bar chad med lam yod pa'i phyir /
kha cig /
de gang zhig /
bden 'dzin lhan skyes chen po'i chen po'i dngos gnyen byed pa /
theg chen gyi sgom lam bar chad med lam chung ngu'i chung ngu'i mtshan nyid /
zer ba mi 'thad de /
sa dang po'i sgom lam bar chad med lam de chung ngu'i chung ngu yi pa'i phyir /
de yod pa'i phyir te| kun btus las /
byang chub sems dpa' rnams kyi sa bcu rnams su sgom pa'i lam la shes bya'i sgrib pa'i gnyen po'i lam sgom gyi /
zhes gsungs pa'i phyir /
kha cig /
rang rgyud ldan gyi gang zag gi rgyud kyi yon tan du ma'i rten byed pa'i sa dang po'i ye shes de /
sa dang po rab tu dga' ba'i mtshan nyid /
zer ba mi 'thad de /
sa dang po'i ye shes de mtshan nyid de ma yin pa'i phyir /
de sa dang po pa'i rgyud kyi rtogs pa'i yon tan gyi rten ma yin pa'i phyir te /
de gnyis dus mnyam pa'i phyir /
kha cig /
chos nyid la rtse gcig tu mnyam par bzhag pa'i sa dang @# / /
po'i ye shes gang zhig /
bden 'dzin kun brtags spangs pa /
sa dang po'i rnam grol lam gyi mtshan nyid /
zer ba mi 'thad de /
sa dang po'i sgom lam bar chad med lam gyis de spangs pa'i phyir /
kha cig /
sa dang po'i rnam grol lam las langs pa'i sgra don 'dres rung du 'dzin pa'i sa dang po'i ye shes gang zhig /
rang rgyud ldan gyi gang zag gi rgyud la mngon gyur du 'byung ba /
sa dang po'i rjes thob ye shes kyi mtshan med /
zer ba mi 'thad de /
de yin na rtog pa yin pas ma khyab pa'i phyir te /
lam sgrig las /
sgrub pa sgom lam rjes thob kyi gnas skabs su 'byung yang rten 'brel sgyu ma sta bur gsal bar snang ba sgra don 'dres dung du 'dzin pa'i rtog bral lo /
zhes gsungs pa'i phyir /
sa nas sar 'pho ba'i tshe rjes thob nas mnyam gzhag tu 'pho zer ba mi 'thad de /
sa dang po pas sa dang po'i ngos skal gyi sgrib pa spangs pa dang /
sa gnyis par 'pho ba dus mnyam /
sa bdun pa pas sa bdun pa'i ngos skal gyi sgrib pa spangs pa dang /
sa brgyad par 'pho ba dus mnyam pa'i phyir /
dang po grub ste /
des sa dang po'i yong sbyong rdzogs pa dang /
der 'pho ba dus mnyam pa'i phyir te /
rgyan snang las /
sa gang gis yongs su sbyong bar 'gyur pa'i chos gang dag yongs sum rdzogs pa de srid du sa de yin la rdzogs nas sa gzhan yin par shes par bya'o / /
zhes gsungs pa'i phyir /
gnyis pa grub ste /
sa bdun pa'i skad cig tha ma'i ye shes des rang nyid ma spangs pas na de mdal gyi dri ma dang bcas pa'i gnas skabs dang mtshungs la /
sa brgyad pa'i skad cig dang po'i ye shes des rang nyid spangs pa na de mngal gyi dri mas dag pa'i rnam smin gyi lus dang /
mtshungs par 'jog pa'i sgrib pa gcig yod pa'i phyir te /
rgyud bla mar /
sa bdun la brten dri ma ni / /
mngal sbubs dri ma dag dang mtshungs / /
mngal sbubs bral 'dra mi rtog pa'i / /
ye shes rnam par smin pa bzhin / /
zhes gsungs pa'i phyir /
kho na re /
sa dang po'i skad cig tha mar skyes pa'i bar chad med lam chos can /
khyod kyis dngos su drangs pa'i sa dang po'i rnam grel lam yod par thal /
khyod sa dang po'i bar chad med lam yin pa'i phyir na ma khyab ste /
sa bcu pa'i skad cig tha ma'i bar chad med lam chos can /
der thal /
de'i phyir /
khyab pa 'grig /
kho na re /
sa gnyis pa'i rnam grol lam yin na /
rang dngos su 'dren byed kyi sa gnyis pa'i bar chad med lam yod dgos par thal /
sa dang po la de'i phyir na ma khyab /
kha cig /
sa dang po'i sgom lam rnam grol las lam dang /
sgom lam rjes thob ye shes yod de /
rgyud bla ma'i dar TIk las /
mthong lam yun shin tu thung zhing sa dang po bskal pa'i yun gyi rdzogs dgos pas sgom pa'i lam yang yod par shes par bya'o / /
zhes gsungs pa'i phyir na ma khyab ste /
de mthong lam mnyam gzhag ye shes yun shin tu thung zhes pa'i don yin pa'i phyir /
kha cig /
sa dang po'i bar chad med lam dang /
theg chen gyi sgom lam bar chad med lam chung ngu'i chung ngu don gcig zer ba mi 'thad de /
lam sgrig las /
sa dang po'i skad cig gnyis pa nas sgom lam du bzhag pa ni sgom lam chung ngu'i chung ngur 'du bas sgom lam la dgur grangs ma nges pa'i skyon med de /
zhes gsungs pa'i phyir /
kha cig /
sa bcu pa des sa bcu'i yon tan rdzogs par thob zer na /
des sa bcu'i skyon zad par spangs par thal /
de ma bca' 'thad pa'i phyir /
'dod na /
des shes sgrib zad par spangs par thal lo / /
gnyis pa la /
skabs 'dir bstan gyi byang sems 'phags pa'i sa'i rnam gzhag bshad pa /
khyad par gyi bzhi sa'i ngo bo /
khyad par gyi chos sa'i rna gzhag /
khyad par de ldan gyi sa'i des tshig bshad pa'o / /
dang po la /
rang bzhin dngos dang /
dbye ba gnyis las /
dang po ni /
stong nyid mngon sum du rtogs pa'i shes rab kyis zin pa'i theg chen slob pa 'phags pa'i mngon rtogs gang zhig /
rang gi 'bras bur gyur pa'i yon tan du ma'i rten byed pa /
byang sems 'phags pa'i sa'i mtshan nyid /
gnyis pa la /
dbye ba /
so so'i ngo bo /
grangs nges /
sa bcur 'byed pa'i rgyu mtshan no / /
dang po la /
byang sems 'phags pa'i sa de la dbye na bcur yod de /
sa dang po rab tu dga' ba /
gnyis pa dri ma med pa /
gsum @# / /
pa 'od byed pa /
bzhi pa 'od 'phro ba /
lnga pa sbyangs dka' ba /
drug pa mngon du gyur pa /
gdun pa ring du song ba /
brgyad pa mi g.yo ba /
dgu pa legs pa'i blo gros /
bcu pa chos kyi sprin rnams su yod pa'i phyir /
gnyid pa la bcu yod pa'i dang po la /
par phyin bcu'i nang nas gtso bor sbyin pa'i phar phyin gyi nyams sen ches lhag pas zin pas rab tu phye ba'i byang sems 'phags pa'i mngon rtogs gang zhig /
rang gi 'bras bur gyur pa'i yon tan du ma'i rten byed pa /
dang po'i mtshan nyid /
dbye na /
sa dang po'i mnyam gzhag ye shes /
sa dang po'i rjes thob ye shes /
de gnyis gang rung ma yin pa'i sa dang po'i ye shes dang gsum las /
rang yul du gyur pa'i bdag med la rtse gcig tu mnyam par bzhag pa'i sa dang po'i ye shes gang zhig /
rang rgyud ldan gyi gang zag gi rgyud la mngon gyur du 'byung ba /
dang po'i mtshan nyid /
dbye na /
sa dang po'i bar chad med lam dang /
sa dang po'i rnam grol lam dang /
de gnyis gang rung ma yin pa'i sa dang po'i mnyam gzhag ye shes dang gsum yod /
chos nyid la rte gcig tu mnyam par gzhag pa'i sa dang po'i mnyam gzhag ye shes gang zhig /
rang gi ngos skal gyi spang byar gyur pa'i bden 'dzin gyi dngos gnyen byed pa /
dang po'i mtshan nyid /
dbye na /
sa dang po'i mthong lam bar chad med lam dang /
sa dang po'i sgom lam bar chad med lam gnyis yod /
de gang zhig /
rang gi ngos skal gyi byar gyur pa'i bdin 'dzin dun brtags kyi dngos gnyen byed pa /
dang pI mtshan nyid /
dbye na /
theg chen gyi mthong lam bzod pa brgyad yod /
de gang zhig /
der byur pa'i bden 'dzin lhan skyes kyi dngos gnyen byed pa /
gnyis pa'i mtshan nyid /
sa dang po'i skad cig tha mar skyes pa'i sa dang po'i bar chad med lam lta bu'o / /
de gang zhig /
rang dang mnyam gzhag thun gcig la skyes pa'i sa dang po'i bar chad med lam gyi ngos skal gyi spang byar gyur pa'i sgrib pa las gral ba /
sa dang po'i rnam grol lam gyi mtshan nyid /
dbyi na /
theg chen gyi mthong lam shes pa brgyad yod /
de gnyis gang rung ma yin pa'i sa dang po'i mnyam gzhag ye shes ni /
sa dang po'i rjes thob kyi rjes su chos nyid la rtse gcig tu mnyam par bzhag pa'i sa dang po'i mnyam gzhag ye shes lta bu /
sa dang po'i mnyam gzhag ye shes las langs pa'i sa dang po'i ye shes gang zhig /
rang rgyud ldan gyi gang zag gi rgyud la ngon gyur du 'byung ba /
sa dang po'i rjes thob ye shes kyi mtshan nyid /
de gnyis gang rung ma yin pa'i sa dang po'i ye shes ni /
theg chen gyi mthong lam bar chad med lam pa'i rgyud kyi kun rdzob sems bskyid dang /
sa dang po'i rjes thob pa'i rgyud kyi stong nyid mngon sum du rtogs pa'i mkhyen pa lta bu'o / /
phar phyin bcu'i nang nas gtso bor tshul khrims kyi phar phyin gyi nyams len ches lhag pas zin pa'i byang sems 'phags pa'i mngon rtogs gang zhig /
rang gi 'bras bur gyur pa'i yon tan du ma'i rten byed pa /
gnyis pa'i mtshan nyid /
dbye na /
sa gnyis pa'i mnyam gzhag ye shes dang /
de'i rjes thob ye shes /
de gnyis gang rung ma yin pa'i sa gnyis pa'i ye shes dang gsum yod /
rang yul du gyur pa'i bden med la rtse gcig tu mnyam par bzhag pa'i sa gnyis pa'i ye shes gang zhig /
rang rgyud ldan gyi gang zag gi rgyud la mngon gyur du 'byung ba /
dang po'i mtshan nyid /
dbye na /
sa gnyis pa'i rnam grol lam dang /
sa gnyis pa'i bar chad med lam dang /
de gnyis gang rung ma yin pa'i sa gnyis pa'i mnyam gzhag ye shes dang gsum yod /
de gang zhig /
rang dngos su 'dren byed kyi bar chad med lam gyi ngos skal gyi spang byar gyur pa'i bden 'dzin lhan skyes chen po'i chen po rags pa las grol ba /
dang po'i mtshan nyid /
de dang la gnyis pa'i thog ma'i rnam grol lam don gcig /
de gang zhig /
rang gi ngos skal gyi spang byar gyur pa'i bden 'dzin lhan skyes chen po'i chen po phra ba'i dngos gnyen byed pa /
gnyis pa'i mtshan nyid /
sa gnyis pa'i skad cig tha ma'i bar chad med lam dang don gcog /
sa gnyis pa'i mnyam gzhag ye shes las langs pa'i sa gnyis pa'i ye shes gang zheg /
rang ldan gyi @# / /
gang zag gi rgyud la mngon gyur du 'byung ba /
sa gnyis pa'i rjes thob ye shes kyi mtshan nyid /
gzhan gnyis sngar bzhin rigs 'dra /
des mtshon nas /
sa gsum pa nas sa bcu pa'i par la bzod pa'i phar phyin sogs lhag ma brgyad sbyar nas mtshan nyid 'jog tshul rigs 'dra zhing /
sgom spang bden 'dzin chen po'i chen po /
sgom spang bden 'dzin chen po'i 'bring /
chen po'i chung du /
'gring gi chen po /
'gring gi 'gring /
'gring gi chung ngu /
chung ngu'i chen po /
chung ngu'i 'bring /
chung bu'i chung du rnams spang gnyen du sbyar nas /
snga ma bzhin rigs 'drO / /
gsum pa la /
byang sems 'phags pa'i sa la bcu po 'dir grangs nges te /
sa'i yongs sbyong la mi 'dra ba bcur yod pa'i phyir te /
rgyun snang las /
mthong ba dang sgom pa'i lam la yongs su sbyong ba'i chos kyi dbye bas rab tu dga' ba la sogs pa'i sa bcur rnam par gzhag go /
zhes gsungs pa'i phyir /
bzhi pa ni /
byang sems 'phags pa'i sa de la bcur 'byed pa'i rgyu mtshan yod de /
gong nas gong du yon tan gyi grangs 'phel ba'i khyad par dang /
thun mong ma yin pa'i nus mthu thob pa'i khyad par /
phar phyin bcu'i nyams len lhag pa'i phyad par /
rnam smin gyi skye ba 'dzin tshul sogs kyi rnam par dbye bas bcur bzhag ste /
'jug 'grel las /
de yang gong nas gong du yon tan gyi grangs dang /
mthu phul du byung ba thob pa dang /
sbyin pa la sogs pa'i pha rol tu phyin pa thob pa dang /
rnam par smin pa 'phel ba'i bye brag gis sa rab tu dga' ba la sogs pa'i rnam par dbye bas rnam pa bcur gzhag go /
zhes gsungs pa'i phyir /
gnyis khyad par gyi chos sa'i yon tan gyi rnam gzhag bshad pa la /
phar phyin lhag pa'i khad par /
bslab pa gsum la slob pa'i khyad par /
zag med kyi phung po lnga sbyod tshul gyi khad par /
kun rdzob pa'i yon tan gyi khad par /
skye ba 'dzin tshul gyi khad par /
gnyen pa'i rogs pa'i gyad par /
spang bya mi mthun phyogs kyi khyad par /
thob pa'i rtags kyi khyad par /
sa thob pa'i 'bras bu'i khyad par /
yongs su sbyong ba'i chos kyi khad par dang bcu las /
dang po ni / /
sa bcu po de la phar phyin lhag pa'i khyad par yod de /
sa dang por sbyin pa'i phar phyin gyi nyams len ches lhag par thob /
sa gnyis par tshul khrims kyi phar phyin gyi nyams len ches lhag par thob /
sa gsum par bzod pa'i phar phyin gyi nyams len ches lhag par thob /
sa bzhi par brtson 'grus kyi par phyin 'grus gyi phar phyin gyi nyams lin ches lhag par thob /
sa lnga par bsam gtan gyi phar phyin gyi nyams len ches lhag par thob /
sa drug par shes rab gyi phar phyin gyi nyams len ches lhag par thob /
sa bdun par thabs kyi phar phyin gyi nyams len ches lhag par thob /
sa brgyad par smon lam gyi phar phyin gyi nyams len ches lhag par tho /
sa dgu par stobs kyi phar phyin gyi nyams len chas lhag par thob /
sa bcu par ye shes kyi phar phyin gyi nyams len ches lhag par thob pa'i phyir /
de yang gtso bor nyams su len pa yin gyi /
gzhan dus bcu po re rer yang phar phyin bcu po thams cad kyang nyams su len pa la khyad par med de /
dgus mthar /
khad par can dang khyad par chan dang khyad med ni / /
sa bcu dag tu shes par bya / /
zhes gsungs pa'i phyir /
gnyis pa la /
sa bcu po 'di la b+nas pa'i byang chub sems dpa' bslab pa gsum 'bras bu dang bcas pa'i yon tan dang ldan pa yin te /
sa dang por chos nyid mngon su du rtogs pa'i sgo nas bslab pa gsum la spyod pa'i rten thob /
sa gnyis par lhag pa tshul khrims kyi bslab pa la slob /
sa gsum par lhag pa ting nge 'dzin gyi bslab pa la slob /
sa bzhi par brton 'grus kyi phar phyin gyi nyams len lhag pa'i sgo nas byang chub kyi phyogs mthun la mkhas pa'i shes rab kyi bslab pa la slob /
sa lnga par bsam gtan kyi phar phyin gyi nyams len lhag pa'i sgro nas bden bzhi shes pa'i shes rab kyi bsalb pa la slob /
sa drug par sher phyin gyi nyams len lhag pa'i sgo nas kun nas nyon mongs pa dang /
rnam byang gi rten 'brel sugs 'byung ldog la mkhas pa'i shes rab kyi bslab pa la slob pa yin pa'i phyir te /
mdo sde'i rgyan las /
chos nyid rab tu rtogs nas 'dis @# / /
lhag pa'i tshul khrims lhag sems dang /
lhag pa'i shes rab la rjes slob / /
shes rab spyod yul gnyis yin te / /
chos kyi de nyed dang de ni / /
mi shes shes sogs 'jug pa nyid /
ches gsungs pa'i phyir /
sa bdun pa yan chad du bslab pa gsum la bslang pa'i 'bras bu'i yon tan do thob pa yin te /
sa bdun par mtshan ma med cing rtsol ba dang bcas pa'i yon tan /
sa brud par 'bad rtsol rags pa med cing rnam par dag pa'i 'bras bu dang /
sa dgu par so so yang dag pa'i rig pa bzhi thob pa'i sgo nas sems can smin pa'i 'bras bu dang /
sa bcu par las la dbang thob pa'i sgo nas ting nge 'dzin dang gzungs kyi sgo'i 'bras bu thob pa'i phyir /
te /
de nyid las /
bslab pa rnams dang sgom pa yis / /
'gras bu gzhan ni rnam pa bzhi /
mtshan med 'du byed dang bcas par / /
gnas pa 'bras bu dang po yin / /
de nyid mngon du byed med na| |zhing gi rnam par dag pa dag /
'bras bu gnyis par 'dod pa yin / /
sems can smin pa 'grub nyid dang / /
ting 'dzin dang gzungs rnams ni / /
'grub pa 'bras bu dam pa yin / /
'bras bu rnam pa 'di bzhi ni /
sa bzhi po la yang dag brten / /
zhes gsungs pa'i phyir /
gsum pa la /
sa bcu la gnas pa'i byang sems rnams kyis zag med kyi phung po lnga sbyong tshul yod de /
sa dang por chos nyid mngon sum du rtogs pa'i sgo nas phyad po lnga sbyong pa'i rten thob ste /
sa gnyis par tshul khrims kyi phung po sbyong /
sa gsum par ting nge 'dzin gyi phung po sbyong /
sa bzhi pa /
sa lnga pa /
sa drug pa gsum du shes rab kyi phung po rnam par sbyong /
lhag ma bzhir 'bras bu bzhi thog pa la gegs byed ki sgrib pa bzhi sbyong ba'i sgo nas rnam par grol ba'i phung po sbyong zhing /
sangs rgyas kyi sar thogs pa'i sgrib pa sbyong ba'i sgo nas rnam par grol ba'i ye shes kyi phung po rnam par sbyong bar byed pa'i phyir te /
de nyid las /
chos nyid rab tu rtogs nas 'dir / /
tshul khrims kyi ni phung po sgyong / /
de yi 'og tu ting 'dzin dang / /
shes rab phung po rnam par sbyong / /
de las gzhan pa dag las ni / /
sgrib rnam bzhi dang thogs pa yi / /
sgrig pa las ni rnam grol dang / /
grol ba'i ye shes dam par sbyong / /
zhes gsungs pa'i phyir /
bzhi pa la /
sa bcu po la yon tan gyi grangs 'phel ba'i phyad par yod de /
sa dang por skad cig ma gcig la ting nge 'dzin mi 'dra ba brgyad la snyoms par 'jug nus /
sangs rgyas brgya'i zhal mthong ba /
de dag gis byin gyi brlabs pa shes pa dang /
'jig rten gyi khams mi 'dra ba brgya g.yo bar byed nus pa dang /
sangs rgyas kyi zhing brgyar 'gro nu pa dang /
'jig rten gyi khams brgya snang ngar byed pa dang /
sems can brgya smin par byed pa dang /
bskal pa brgyar gnas par byed pa dang /
bskal pa brgya'i sngon dang phyi ma'i mtha' la ye shes kyi gzigs pa 'jug pa dang /
chos kyi sgo mi 'dra ba brgya 'byed pa dang /
rang gi lus brgyar sprul nas pa dang /
lus re re'i 'khor du sems can brgya brgyas bskor ba skad cig ma gcig la ste yon tan gyi sde tshan brgya phrag bcu gnyis thob la /
de bzhin du sa gnyis par skad cig ma gcig la ting nge 'dzin mi 'dra ba stong la snyoms par 'jug nus pa dang /
sangs rgyas stong mngong ba sogs /
yon tan sde tshan stong phrag bcu gnyis dang /
sa gsum par skad cig ma gcig la ting nge 'dzin 'bum phrag gcig la snyoms par 'jug pa dang /
sangs rgyas 'bum phrag gcig mthong ba sogs yon tan 'bum phrag sde tshan bcu gnyis dang /
sa bzhi par skad cig ma gcig la ting nge 'dzin bye ba phrag brgya la snyoms par 'jug pa sogs yon tan sde mtshan bye ba phrag brgya bcu gnyis dang /
sa lnga par ting nge 'dzin bye ba phrag stong la snyoms par 'jug pa sogs yon tan sde chan bye ba phrag stong bcu gnyis dang /
sa drug par ting nge 'dzin bye ba brgya phrag stong la snyoms par 'jug pa sogs yon tan sde tshan bye ba brgya phra stong bcu gnyis dang /
sa bdun par ting nge 'dzin bye ba khrag khrig 'bum la snyoms par 'jug pa sogs yon ran sde tshan bye ba khra khrig 'bum phrag bcu gnyis dang /
sa brgyad par ting nge 'dzin stong gsum gyi stong chen po'i 'jig rten gyi khams 'bum phrag gcig gi rdul phra rab kyi grangs dang mnyam pa la snyoms par 'jug pa sogs yon tan sde tshan stong gsum gyi 'jig rten gyi khams @# / /
'bum phrag gcig gi rdul phra rab kyi grangs dang mnyam pa bcu gnyis dang /
sa dgu par stong gsum gyi 'jig rten gyi grangs med pa 'bum phrag bcu'i rdul phar rab kyi grangs dang mnyam pa'i ting nge 'dzin la snyoms pa'i ting nge 'dzin la snyoms par 'jug pa sogs yon tan sde tshan stongs gsum gyi khams drangs med pa 'jum phrag bcu'i rdul gyi grangs dang mnyam pa bcu gnyis dang /
sa bcu par skad ma gcig la sangs rgyas kyi zhing brjod du med pa'i rdul phra rab kyi grangs dang mnyam pa'i ting nge 'dzin la snyoms par 'jug nus pa sogs yon tan sde tshan sangs rgyas kyi zhing brjod du med pa'i yang brjod du med pa'i rdul phra rab kyi grangs dang mnyam pa bcu gnyis thob pa'i bar rnams su yod pa'i phyir /
lnga pa la /
dbang dang /
rnam smin gyi skye ba gnyis las /
dang po la du ma yod de /
byang sems mos spyod pa rnams 'dod par las dbang gis skye ba len pa dang /
sa thob pa rnams kyis dud 'gro sogs dman gnas su smon lam gyi dbang gis skye ba dang /
bsam gtan gyi dbang gis gzugs khams su skye ba sogs bzlog nas 'dod par skye ba ting nge 'dzin gyi skye ba dang /
sprul pa dga' ldan gyi gnas la sogs par skye ba ston pa dbang 'byor ba'i dbang gis skye ba rnams su yod pa'i phyir te /
mdo sdu'i rgyan las /
blo ldan rnams kyi las dang mi / /
gzhan yang smon lam dag dang ni / /
ting nge 'dzin dang dbang 'byor ba'i / /
dbang gis skye bar 'dod pa yin / /
zhes gsungs pa'i phyir /
gnyis pa la /
sa bcu la gnas pa'i byang sems 'phags pa la rnam smin gyi skye ba 'dzin tshul gyi khyad par yos de /
sa dang po bas 'dzam bu gling la dbang ba'i 'khor los sgyur ba'i rgyal por skye ba 'dzin /
sa gnyis pa pas gling bzhi la dbang ba'i 'khor los sgyur ba'i rgyal por skye ba 'dzin /
sa gsum bcu rtsa bsum dang /
sa bzhi pa pas 'thab bral dang /
sa lnga pa pas dga' ldan dang /
sa dug pas 'phrul dga' dang /
sa bdun pa pas gzhan 'phrul dbang byed dang /
sa brgyad pa pas stong gi bdag po /
sa dgu pa pas stong gnyis kyi bdag po tshangs pa dang /
sa bcu pa pas gnas gtsang me rnams su lha'i rgyal por skye ba 'dzinb pa'i bar rnams su yong ba'i phyir /
drug pa gnyen po rtogs pa'i khyad par bshad pa la /
sa bcu la chos nyid rtogs tshwul mi 'dra ba'i khyad par bcu byod de /
sa bcu'i mnyam gzhag tu chos nyid bden med du mngon sum du rtogs pa la khyad par med kyang /
rjes thob kyi tshe nges pa mi 'dra ba re re 'dren pas rtogs tshul mi 'dra ba'i khyad par re re yos pa'i phyir /
de ltar yang /
rgyan rnang las /
gang gi tshe chos thams cad bdag med pa'o zhes bsgoms pas cha med pa nyid kyi chos kyi dbyang bdag nyid thams cad kyis rtogs su zin kyang nges pa skye pa la ltos nas /
kun tu 'gro ba'i don gyis so sor rtogs pa'i phyir chos thams cad ngo bo nyid med par mngon du byed pa'i shes pa shin tu gsal ba skye bar 'gyur ba dang / /
byang chub sems dpa'i skyon med pa la yang dag par zhugs pas mthong ba'i lam thob par 'gyur ro / /
zhes gsungs pa'i phyir /
de yang /
sa dang por chos dbyings de rgyud thams cad la khyad par med par kun tu 'gro ba'i don gyi gnas su rtogs pa yin te /
sa dang po'i mnyam gzhag tu chos thams cad kyi chos nyid mngon sum du rtogs pa'i rjes thob tu de ltar rtogs pa'i phyir /
sa gnyis par chos dbyings de mchog gi don du rtogs te /
sa gnyis pa'i rjes thob pa'i mchog dbyings de sgrib d+nyis spangs rung du rtogs pa'i phyir /
sa gnyis par byang chub sems dpa'i tshul khrims gsum lhag pa'i sgo nas theg chen gyi lam theg dman gyi lam las mchog yin par rtogs pa'i phyir /
sa gnum par chos dbyings rgyu mthun gsungs pa thob pa'i thob pa'i mchog gi gnas su rtogs te /
sa gsum par theg pa chen po'i gsung rab thos pa 'tshol ba ni /
rgyu mthun du rjes thob tu rtogs pa'i phyir /
sa bzhi par chos dbyings de lung gi chos sred pa'i 'dzin pa med pa'i don gyi gnas su rtogs te /
sa bzhi par lung gi chos la sred pa yang log pa'i phyir dang /
sa bzhi pa'i rjes thob tu bslab pa gsum gyi yon tan khyad par can thob pa'i phyir /
sa lnga par ngar 'dzin pa'i rgyud tha dad pa med pa'i don @# / /
gyi gnas su rtogs tu /
der bdag gzhan thams cad kyi chos nyid rabg bzhin mnyam pa nyid du rtogs pa'i phyir /
sa drug par chos dbying de nyon mongs dang rnam dag ma yin pa'i son gyi gnas su rtogs te /
sa drug pa'i rjes thob tu rten 'brel gyi chos nyid la kun nas nyan mongs pa dang /
rnam byang du 'gyur ba'i chos gang yang med par rtogs pa'i phyir te /
der rten 'brel shes pa'i shes rab thob pa'i phyir /
sa bdun par chos dbyings de lung gi chos kyi mtshan ma la tha dad med pa'i don kyi gnas su rtogs pa'i phyir te /
der mtshan ma mad pa'i yon ten thob pa'i sgom nas lung gi chos la mtshan mar 'jan pa ldog pa'i phyir /
sa brgyad par chos dbying de bri med 'phel med kyi don gyi gnas su rtogs te /
de la kun byang bri 'phel med pa'i don gyi gnas su rtogs pa'i phyir te /
sa brgyad par mi rtog pa'i ye shes la sbang thob pa'i te /
sa brgyad par chos dbying de mi rtog pa'i ye shes la dbang ba dang /
zhing dag pa la dbang ba'i gnas su rtogs pa'i phyir te /
sa brgyad par mi skye ba'i chos la bzod pa thob pa'i phyir /
sa dgu par chos par chos dbying de ye shes la dbang pa'i gnas su rtogs /
der so so yang dag par rig pa bzhi thob pa'i phyir /
sa bcu pa'i rjes thob tu chos dbying de las la dbang ba'i gnas nyid du rtogs te /
sa bcu pa'i rjes ltar bzhed pa bzhin du sprul nas sems can gyi don byed pa'i phyir /
de ltar chos dbyings bcu la sgrib pa'i nyon mongs can ma yin pa'i mi shes pa shes sgrib bcu po yang gnyen po sa bcus rim pa ltar spong ste /
de dag gi mi mthun phyogs yin pa'i phyir /
de ltar dbus mtha' las /
kun tu 'gro don chog gi don /
rgyu mthun don gyi mchog nyid dang / /
yongs su 'dzin pa med don dang / /
rgyud rnams tha dad med don dang / /
nyon mongs rnam dang min don dang / /
tha dad med pa'i don nyid dang / /
bri med 'phel ba med don dang / /
dbang ni rnam pa bcu yi gnas / /
chos kyi dbyings la ma rig pa / /
nyon mongs ma yin sgrib pa bcu / /
sa bcu'i mi mthun phyogs rnams kyi / /
gnyen po dag ni sa yin no / /
zhes gsungs pa'i phyir /
gzhan yang /
sa bcu po de la ting gne 'dzin dang srung ba'i phyad par yod de /
sa dang po ni /
rin chen ye shes yang dag 'chags / /
zhes bya ba'i ting nge 'dzin gyi thob cing khyad par gyi byin rlabs zhes bya ba'i gzungs kyis srung ngo / /
sa gnyis pa ni /
gnas med pa'i ting nge 'dzin gyis thob cing gnas kyis mi thub pa'i gzungs kyis srung ngo / /
sa gsum pa ni /
rab tu mi g.yo ba'i ting nge 'dzin rab tu gnas pa'i gzung /
sa bzhi pa ni /
phyir mi ldog pa'i ting nge 'dzin gyi gzungs /
rab tu gnas pa'i gzungs /
gdul dka' ba'i gzungs /
sa lnga pa ni /
rin po cha'i me tog gi ting nge 'dzin yon tan sna tshogs bkod pa'i gzungs /
sa drug pa ni /
nyi ma'i dkyil 'khor kyi gzi rjid kyi gzungs /
ye shes kyi dkyil 'khor sgron me'i gzungs /
sa bdun pa ni /
don thams cad 'grub pa'i khyad par du 'phags pa'i gsungs /
sa brgyad pa ni /
de ltar sangs rgyas mngon sum du gzigs pa'i gzungs kyis srung ngo / /
rtogs pa med pa'i tog gi gzungs kyis srung ngo / /
sa dgu pa ni /
ye shes sgron ma'i ting nge 'dzin gyi gzungs kyis srung ngo / /
sgo mtha' yas pa'i rgun gyi gzungs kyis srung ngo / /
sa bcu pa ni /
dpa' bar 'gro ba'i ting nge 'dzin gyis thob cing zad mi shas pa'i za ma tog gi gzungs kyis srung ngo / /
bdun pa spang bya mi mthun phyogs kyi khyad par bshad pa la /
thun mong ma yin pa dang /
thun mong ba gnyis las /
dang po ni /
sa bcu po re re la rang gi spang byar gyur pa'i shin tu rmongs pa gnyis gnyis dang /
de'i gnas ngan len mi mthu phyogs re yod de /
sa dang po la gang zag dang chas la mngon par zhen pa'i rmongs pa dang /
dan song ba'i nyong mongs pas 'jugs pa'i rmongs pa dang /
sa gnyis pa la ltung ba phra mo'i 'khrul ba la rmong pa dang /
las kyi rnam pa sna tshogs la mngon par zhen pa'i rmongs pa dang sa gsum pa la'dod chags pa'i rmongs pa dang /
thos pa'i gzungs yongs su rjogs pa la mngon par zhen pa'i rmongs pa dang /
sa bzhi pa la snyoms 'jug la sred pa'i rmongs pa dang /
chos la @# / /
sred pa'i rmongs pa dang /
sa lnga pa la 'khor ba la gcig tu mi phyogs shing mngon du phyogs pa yid la byed pa'i rmongs pa dang /
myang 'das la gcig tu mi phyogs shing mngon du phyogs pa yid la byed pa'i rmongs pa dang /
sa drug pa la 'du byed kyi 'jug pa mngon du bya ba la rmongs pa dang /
mtshan ma mang po 'byung ba la rmongs pa dang /
sa bdun pa la mtshan ma phra mo 'byung ba'i rmongs pa dand /
mtshan med yid la byed pa'i thabs pa dang /
sa brgyad pa la mtshan med la rtsol ba'i rmongs pa dang /
mtshan mar 'dzin pa la dbang thob pa'i rmongs pa dang /
sa dgu pa la chos bstan pa dang chos kyi tshig dang yi ge dpag tu med pa dang gong nas gong gu shes rab dang spobs pa la gzungs kyi dbang la dang /
spobs pa'i dbang pa dang /
sa bcu pa la mngon shes chen po la dang /
gsang ba phra mo la 'jug pa la rmongs pa dang /
bcu gcig pa shes bya thams cad la chags pa shin tu phra mo dang /
thogs pa shin tu rmongs pa gnyis rnams su yod pa'i phyir te /
sa la 'jug pa las /
yan lag bcu gcig rdzogs gyur pas / /
rab dga' la sogs sa bcu gcig /
rmongs gnyis gnas ngan lan gcig pa / /
mi mthun phyogs te tha dad 'dod / /
ces gzungs pa'i phyir /
gnyis pa la mthong spang log zhugs kyi sgo nas dbye ba dang /
sgom spang sa'i sgo nas dbye ba dang /
de ltar phyi ba'i rnam gzhag dpyad pa /
ji ltar spong tshul dang bzhi las /
dang po la /
spyi'i grangs dang /
sog par 'jug chul gnyis las / /
dang po la /
spyir theg chen gyi mthong spang nyon sgrib la brgya dang bcu gnyis /
mthong spang shes sgrib la brgya dang brgyad yod de /
'dod pa'i sas bsdus kyi mthon spang nyon mongs bzhi bcu /
gong ma'i sas bsdus kyi mthong spangs nyon mongs bdun cu rtsa gnyis yod pa gang zhig /
theg chen gyi mthong spang du gyur pa'i 'dod pa'i sas bsdus kyi mthong spang shes sgrib so drug /
gzugs gzugs med kyi sas bsdus kyi so drub yod pa'i phyir /
dang po grub ste /
der gyur pa'i 'dod pa'i sas bsdus kyi sdug bsngal mthong spangs nyong mongs bcu /
kun 'byung mthong spang nyon mongs bcu /
'gog pa mthong spang nyon mongs bcu /
lam mthong spang nyon mongs bcu yod pa'i phyir /
dang po grub ste /
'dod pa'i sas bsdud kyi sdug bsngal mthong spang nyon mong su gyur pa'i 'dod chags /
khong khro /
nga rgyal nyon mongs can gyi ma rig pa rig pa /
the tshom nyon mongs bcu /
'gog pa mtshogs su lta ba /
log par lta ba /
mthar 'dzin par lta ba /
lta ba mchog 'dzin /
tshul khrims dang brtul zhugs mchog 'dzin rnams su yod pa'i phyir /
des phyim gsum la rigs 'dra ste /
rgyan snang las 'dir yang /
'dod chags dang /
khong khro dang /
nga rgyal dang /
ma rig pa dang /
the tshom dang /
'jig tshogs su lta ba dang /
log par lta ba dang /
mthar 'dzin par lta ba dang /
lta ba mchog tu 'dzin pa dang /
tshul khrims dang brtul zhugs mchog tu 'dzin pa rnams 'dod pa'i khams na bden pa bzhi'i mthong bas spang bar bya ba'i bzhi bcu yin no / /
zhes gsungs pa dang /
kun btus su yang /
'dod pa'i khams na sdug bsngal mthong bas spang ba ni bcu yin no / /
sdug bsngal mthong bas spang par bya ba la ji lta ba bzhin du kun 'byung dang /
'gog pa dang lam mthong bas spang bar bya ba yang de bzhin no / /
zhes gsungs pa'i phyir /
rtsa rtags gnyis pa grub ste /
gzugs kyi sas bsdus kyi theg chen gyi mthong spang so drug /
gzugs med kyi sas bsdus kyi so drug yod pa'i phyir /
dang po grub ste /
gzugs kyi sas bsdus kyi theg chen gyi sdug bsngal mthong spang nyon mongs su gyur pa'i 'dod chags /
nga rgyal /
nyon mongs can gyi ma rig pa /
nyon mongs can gyi the tshom /
'jig lta /
log lta /
mthar lta /
lta ba mchog 'dzin /
tshul khrims dang brtul zhugs mchog 'dzin te dgu /
des lhag ma gsum la rigs 'dra ba'i phyir /
gnyis pa grub ste /
sngar bzhin yod pa'i phyir te /
rgyan snang las /
de bzhin du gzugs dang gzugs med pa na bden pa bzhi'i mthong bas slang bar bya ba'i khong khro brgyad bor nas bdun cu rtsa gnyis so / /
zhes dang /
kun btus las @# / /
gzugs kyi khams na sdug bsngal mthong bas spang bar bya bdag ni dgu'o / /
sdug bsngal mthong bas spang bar bya ba la ji lta ba bzhin kun 'byung dang 'gog pa dang lam mthong bas spang bar bya ba yang de bzhin no / /
gzugs khams ji lta bar gzugs med pa'i khams na yang de bzhin no / /
de dag mdor bsdu na mthong bas spang bar bya ba'i nyon mongs pa brgya rtsa bcu gnyis so / /
zhes gsungs pa'i phyir /
rtsa rtags gsum pa grub ste /
'dod pa'i sas bsdus kyi mthong spang shes sgrib ldog pa gzung rtog dgu /
de'i 'jug pa gzung rtog dgu /
de'i rdzas 'dzin rtog pa dgu /
de'i btags 'dzin rtog pa dgu ste so drug yod pa'i phyir /
bzhi pa grub ste /
des rigs 'dra ba'i phyir /
gnyis pa la /
'o na /
mthong spang nyon mongs rnams log zhugs kyi sgo nas bshad na /
'jug mkhan bzhin du /
'jug yul ni gang /
'jug tshul ji lta bu zhe na /
'jug mkhan nam /
'jug pa po la bcur yod de /
de la 'dod chags sogs sngar drangs pa bcu yod pa'i phyir /
'jug pa'i yol yang yod de /
bden pa bzhi po de yin pa'i phyir /
'jug tshul gsum yod /
de /
dngos su log par zhugs pa dang /
brgyud nas log par zhugs pa dang /
dbang gis log par zhugs pa rnams su yod pa'i phyir /
dang po grub ste /
'jig lta /
log lta /
mthar lta /
ma rig pa the tshom ste lnga ni bden pa la dngos su log par zhugs pa'i phyir te /
'jig ltas bden pa bzhi la bdag dang bdag gi bar 'dzin /
log ltas bden pa'i rnam pa de dang de dag med par ltar ba'am de dag ji ltar gsungs pa las bden pa'i rnam par sgro 'dogs par byed /
mthar ltas bden bzhi la rtag pa dang chad par 'jin /
nyon mongs can gyi ma rigs pas bden bzhi'i rang bzhin la rmongs pa dang /
the tshom nyongs can gyid de dag la de las bstan pa ltar yin min yid gnyis za bas bden bzhi la nyon mongs pa gzhan gyis bar ma chod par phyir ci log tu 'dzin pa'i phyir /
gnyis pa grub ste /
lta pa mchog 'jugn dang /
tshul khrims dang /
brtul zhugs mchog 'dzin dang /
'dod cags dang /
nga rgyal ste bzhi ni bden bzhi la brgyud nas log par zhugs pa'i phyir te /
dang po des bden bzhi la dngos su logs par zhus pa'i lta ba la mchog tu sgro 'dogs /
gnyis pas lta ngan dang 'brel ba'i spyod ngan las bdag grol dang nges 'byin du lta /
gsum pas lta ngan de la sred par byed /
bzhi pas lta ngan gyis sems khyengs par byed pas bden pa dang bar du dmigs tshul gzhan gyis bar chod pa'i nyon mongs la phyin log tu dmigs pa'i phyir ro / /
gsum pa grub ste /
kho khro'i dbang gis log par zhugs pa'i phyir te /
de rang gi lta ba dang mi mthun pa'i lta ba la kun nas mnar sems pa'i dbang gis log par zhugs pa'i phyir ro / /
gnyis pa sgom spang sa'i sgo nas dbye ba la /
spyir theg chen gyi sgom spang nyon sgrib dan /
shes sgrib gnyis su yod de /
theg chen gyi sgom spang nyon mongs bcu drub dang /
theg chen gyi sgom spang shes sgrib brga dang brgyad rnams su yod pa'i phyir /
dang po grub ste /
'dod pa'i sas bsdus kyi theg chen gyi sgom spang nyon mongs su gyur pa'i 'dod chags dang /
zhe sdang /
nga rgyal /
nyon mongs can gyi ma rig pa /
'jug lta mthar 'dzin lta ba ste drug /
gzugs kyi sas bsdus kyi theg chen gyi sgom spang nyon mongs su gyur pa'i 'dod chags /
nga rgyal /
nyon mongs can gyi ma rig pa /
'jig ltam thar 'dzin pa'i lta pa ste lnga /
de bzhi du gzugs med kyi sas bsdus kyi de lnga rnams su yod pa'i phyir te /
rgyan snang las /
de bas na sa dang po'i skad cig ma dang po ni mthong ba'i lam yin la /
de las gzhan skad cig gnyis pa la sogs pa nas rdo rje lta bur brjod pa bar chad med pa'i lam gang las de ma thag tu sangs rgyas kyis kun tu 'od thob par 'gyur pa'i bar 'di thams cad ni chos kyi dbyings mchog gi don la sogs pa so sor rtogs pa sgom pa'i lam yin pa'i phyir bshad do / /
de la yang nyon mongs pa drug ci rig par spong ste /
'di lta ste /
'dod chags dang /
zhi ldang dang /
nga rgyal dang /
'jigs tshogs tu lta ba dang /
mthar 'dzin par lta ba ste 'dod @# / /
pa na spyad pa drug go /
de dag nyid las zhi sdang bton pas gzugs dang gzugs med pa na spyod pa bcu yin no / /
mthong ba dang sgom pa'i lam la yongs su sbyong ba'i chos kyi dbye bas rab tu dga' ba la sogs pa'i sa bcur rnam par bzhag /
ces dang /
kun btus las /
'dod pa'i khams na sgom pas spang bar bya ba drug go /
'jig tshogs la lta ba dang /
mthar 'dzin par lta ba lhan cig tu skyes pa dang /
'dod chags dang /
khong khro dang /
nga rgyal dang /
ma rig pa'o / /
gzugs khams na khong khro ma gtongs pa lnga'o / /
gzugs khams na ji lta bar gzugs med pa'i khams na yang de bzhin ta /
de dag mdor bsdu na nyon mongs pa bcu drug ni sgom pas spang bar bya par rigs so / /
zhes gsungs pa'i phyir /
de la dbye na zhi drug yod de /
'dod pa na drug /
bsam gtan bzhi la lnga bzhi nyi shu /
gzugs med bzhi la lnga bzhi nyi shu yod pa'i phyir /
sa la che 'bring chung ngu'i rnam pa'i sgo nas phye na sa dgu po re re la /
kho khro zhi sdang ma gtogs pa lnga la dgu dgur phye bas gya gcig pa lnga /
'dod pa'i khong khro'am khe sdang la dgur phye bas bzhi brgya dang bxu bzhi yod do / /
rtsa rtags gnyis pa grub ste /
'dod pa'i sas bsdus kyi theg chen gyi sgom spang shes sgrub 'jug pa gzung rtog dgu /
sdog pa gzung rtog dgu /
rdzas 'dzin rtog pa dgu ste so drug /
de bzhi du gzugs gzugs med la yang se drug tu yod pa'i phyir /
gzum yod pa'i phyir /
gzum pa de ltar phye ba'i rnam gzhag dpyad pa la /
ci'i phyir mthong spang rnams la log zhugs kyi sgo nas dang /
sgom spang rnams la sa'i sgo nas 'byed ce na /
mthong spang la log zugs kyi sgo nas 'byed pa'i rgyu mtshan yod de /
mthong spang de grub mtha' ngan pas yid bslad pas bskyed pa'i rigs sam cha yin pas bden pa mngon sum du mthong ba tsham gyi spong ba'i rgyu mtshan gyi da ltar phya ba yin pa'i phyir /
sgom spang sa'i sgo nas 'byed pa'i rgyu mtshan yid de /
sgom spang de bden pa mngon su du mthong ba sgoms pas che rims nas rim pas spong dgos kyi /
bden pa mngon sum du mthong btsam gyim spong mi nus pa'i phyir /
de grub mtha' ngan pas kun brtags pa tsam las byung ba ma yin par thog ma med pa nas rjes su zhugs pa lhan skyes kyi cha phra ba yin pa'i phyir /
spyir spang bya tsam la /
ngo bo /
dbye ba /
bsdu ba /
so so'i rang bzhin no / /
dang po ni /
mngon mthong dang des lags gang rung gi yon tan mthong zhing thob pa la gegs byed kyi sgrib pa'i rigs lu gnas pa gang zhig /
rang gi gnyen po stobs ldan gyi spang byar dmigs pa /
'dir bstan spang bya'i mtshan nyid /
gnyis pa ni /
rgyas nga rang dbye na /
spang gnyen gyi rnam dbye mtha' yas pa med kyang cung zad dbye na /
'jig rten pa'i lam gyi spang bya dang /
mthong spang sogs su yod /
de la rigs kyi sgo nas /
chags pa'i sgrub pa /
thobs pa'i spring pa /
dman pa'i sgrig pa dang gsum las /
dang po ni /
nyon sgrib lta bu /
gnyis pa ni /
shes sgrib lta bu /
gsuM pa na /
dmen pa'i zhi bde la thugs phrogs nas theg chen sems bskyed la bar du gcod pa'i sgrib pa lta bu ste /
mdo sde'i rgyan las /
lam 'gog pa ni mi mthun phyogs / /
zhes gsung pa'i phyir yang de la /
nyon mongs pa'i sgrib pa /
shes bya'i sgrib pa /
snyoms 'jug gi sgrib pa segs mtha' yas pa zhis gsungs rab rnams las gsungs kyang mang du dogs pas re zhig bzhag go / /
gsum pa ni /
sgrib pa'i rigs thams cad bsdu na nyon sgrib dang /
shes sgrib gnyis su 'du ste /
gtso bor thar pa thob pa la bar du gcod byad kyi rigs su gnas pa'i sgrib pa dang /
gtso bor thams cad mkhyen pa thob pa la bar du gcod byed kyi rigs su gnas pa'i sgirb pa gnyis su 'du ba yin pa'i phyir /
sgrib pa gnyis po de zad na sgrib pa thams cad las grol ba thob par 'gyur te /
dbus mthar /
nyon mongs pa yi sgrib pa dang / /
shes bya'i sgrib pa gnyis su bstan / /
de ni sgrib pa thams cad do / /
de zad nas ni grol bar 'dod / /
ces gsungs pa'i phyir /
bzhi pa /
gtso bor thar pa tsam thob pa la bar du gcod byed kyi sgrib pa'i rigs su gnas pa /
nyon sgrib kyi mtshan nyid /
dbye na /
mngon gyur pa dang /
sa @# / /
bo na gyi cha gnyis yod /
dang po la /
rtsa nyon drug /
nye nyon nyi shu rnams su yod pa'i phyir /
gnyis pa ni /
nyon mongs mngon gyur pa snga ma snga mas phyi ma phyi ma skyed pa'i nus pa la nyon mongs pa'i sa bon zhes bya ste /
des rgyu rkyen tshang na rang gi 'bras bur gyur pa'i nyon mongs pa'i sa bon byed pa'i phyir /
gtso bor thams cad mkhyen pa thob pa la bar du gcod pa'i sgrib pa'i rigs su gnas pa /
shes sgrib kyi mtshan nyid /
dbye na /
mngon gyur pa dang /
sa bon gyi cha gnyis yod /
dang po la brgya rtsa brgyad yod /
gnyis pa ni /
shes sgrib rtog pa de rnams kyi snga ma snga mas phyi ma phya ma skyed pa'i nus pa lta bu'o / /
mi sdug pa sgom pa'i ting nge 'dzin dang /
zhi rags kyi rnam pa can gyi so skye'i ting nge 'dzin sogs la brten nas zil gyis gnon par nus pa'i spang byar dmigs pa /
'jig rten pa'i lam gyi spang bya'i mtshan nyid /
ci yang med pa man chad kyi sas bsdus kyi 'jig rten pa'i sgom spang nyon mongs dang /
sgo gsum gyi spyod pa ngan pa sogs du mar yod /
spang bya kun brtags su dmigs pa gang zhig /
rang gi dngos gnyen du gyur pa'i bar chad med lam gyi gzhom byar dmigs pa /
mthong spang gi mtshan nyid /
spang bya lhan skyes gang zhig /
rang gi dngos gnyen du gyur pa'i bar chad med lam gyi gzhom byar dmigs pa /
sgom spang gi mtshan nyid /
dbye ba sogs sngar bzhin no / /
bzhi pa ji ltar spong tshul bshad pa la /
mthong spang spong tshul dang /
sgom spang spong tshul gnyis las /
dang po ni /
theg dman gyi dbang du byas na /
spang bya cig car pa'i rgyun zhugs zhugs pa'i rgyud kyi nyan thos kyi mthong lam bar chad med lam des khams gsum gyi bden pa la dmigs pa'i mthong spang nyon mongs brgya dang bcu gnyis cig car du spang ba'i dngos gnyen byed de /
de'i rgyud kyi mthong lam bzod pa brgyad ngo bo gcig la ldog pa tha dad pa yin pa'i phyirk /
spang bya rim gyis pa'i rgyun zhugs zhugs pas mthong spang nyon sgrib spong tshul yod de /
de'i rgyud kyi nyan thos kyi mthong lam sdug bsngal chos bzod de 'dod pa'i sas bsdus kyi sdug bsngal mthong spang nyon mongs kyi dngos gnyen byas te /
de si rjes su de spangs pa'i nyan thos kyi mthong lam sdug bsngal chos shes skye /
de rjes de'i rgyud kyi nyan thos kyi mthong lam kun 'byung chos bzod skye /
des 'dod pa'i sas bsdus kyi kun 'byung mthong spang nyon mongs kyi dngos gnyen byed pa sogs rim bzhin sbyar bar ? theg chen gyi dbang du byas na /
theg chen gyi mthong lam sdug bsngal chos bzod des khams gsum gyi mthong spang nyon mongs brgya dang bcu gnyis dang /
mthong spang shes sgrib brgya rtsa brgyad cig car du spong la /
de yang spyir gnyen po la mthong spang rnam par sun 'byin pa'i gnyen po dang dang /
mthong spang gi spong ba'i gnyen po /
de'i rten gnyen po /
de thag bsrid ba'i gnyen po dang bzhi las /
dang po ni /
byang sems tshogs lam pa'i rgyud kyi mthong spang gi nyes dmigs sems pa'i blo lta bu'o / /
gnyis pa ni /
byang sems kyi sbyor lam bzhi dang /
theg chen gyi mthong lam bzod pa brgyad lta bu'o / /
gsum pa ni /
theg chen gyi mthong lam shes pa brgyad lta bu'o / /
bzhi pa ni /
theg chen gyi mthong lam rjes thob ye shes lta bu'o / /
kun btus las /
yang gnyen po rnam pa bzhi ste /
rnam par sun 'byin pa'i gnyen po dang /
spong ba'i gnyen po dang /
rten gnyen po dang /
thag bsrid ba'i gnyen po sgom pa zhes bya'o / /
rnam par sun 'byin pa'i gnyen po gang zhe na /
zag pa dang bcas pa'i 'du byed rnams la nyes dmigs su lta ba'o / /
spong ba'i gnyen po gang zhe na /
sbyor ba dang bar chad med lam mo / /
rten gnyen po gang zhe na /
rnam par grol ba'i lam mo / /
thag bsrid ba'i gnyen po gang zhe na /
de'i gong ma'i lam mo / /
zhes gsungs pa'i phyir /
'o na /
theg chen gyi mthong lam bar chad med lam des mthong spang rtog pa spong tshul gang zhe na /
'di la bshad bya'i lung 'god pa dang /
de'i don bshad pa gnyis las /
dang po ni /
kun btus las /
spong bas ji lta bu zhe na /
ji ltar spong ba dang yid la byed pa ji 'dra ba dang gang zhig gang la spong ba'o / /
ji ltar spong zhe na /
yongs su shes pa dang /
yongs su spong ba dang /
gnyen po rnyed pas so / /
yongs su shes pa gang zhe na /
de'i gzhi'i dngos po yongs su shes pa dang /
ngo bo @# / /
nyid yongs su shes pa dang nyes dmigs yongs su shes pa'o / /
yongs su spong ba gang zhe na /
'byung bar 'gyur ba dang du mi len pa'o / /
gnyin po rgyad pa gang zhe na /
ma skyes pa spang ba'i phyir lam rnyed pa gang yin pa'o / /
yid la byed pa ci 'dra bas spong zhe na /
'dres pa dmigs pas spong ste /
chos bdag med pa'i zhes bya'o / /
mi rtag pa'i rnam pa gang yin pa de dag ni bdag med pa yongs su sbyong bar byed pa'o / /
gang zhig gang la spong zhe na /
'das pa ni 'gags pa'i phyir ma yin /
ma 'ongs pa ni ma byung ba'i phyir ma yin no / /
da lta ba ni lam dang dus mnyam du mi 'jug pa'i phyir ma yin no / /
'on kyang nyon mongs pa'i gnas ngan len gang yin pa de las spong ste /
gnas ngan len gyi rnam pa gang gi gnyen po'i rnam pa de 'byung ba dang /
gnas ngan len gyi rnam pa de 'gags pa ni mnyam pas mnyam pa ste /
dper na snang ba dang mun pa 'byung ba dang 'gags pa bzhin no / /
zhes gsungs /
gnyis pa la /
rang lugs gzhag pa /
gzhan lugs dgag pa gnyis /
dang po la des spang bya ji ltar spong tshul /
spang bya dus gsum pa gang spong ba dang /
spangs pas grol ba thob pa'i don no / /
dang po ni /
theg chen gyi mthong lam bar chad med lam des mthong spang rtog pa ji ltar spong ba'i tshul yod de /
des de'i sa bon spong ba'i sgo nas de spong ba'i phyir /
mthong spang rtog pa'i sa bon spangs pa la mthong spang rtog pa spang dgos zhis brjod pa'i tshul yod de /
mthong spang rtog pa tsam spangs nas mthong spang rtog pa'i sa bon ma spang na mthong spang rtog pa slar yang mngon du gyur pa srid la /
de'i sa bon spangs na /
da slar mngon du gyur pa mi srid pas de ltar brjod pa'i phyir /
gnyis pa ni /
theg chen gyi mthong lam bar chad med lam des mthong spang rtog pa dus gusm pa gang spong zhe na /
des rang dus na 'das pa'i mthong spang rtog pa 'gags pa rnams ni bum pa tho bas bcom pa'i tshul gyis spong ba ma yin te /
de gnyis dngos su phrad pa mi srid pa'i phyir /
nges rang dus su ma 'ongs pa'i mthong spang rtog pa rnams bdun nas 'phul ba'i tshul gyis spong ba ma yin te /
de gnyis dngos su phrad pa mi srid pa'i phyir /
des rang dang dus mnyam pa'i mthong spang rtog pa de lta ba rnams mdzo sprel g.yang la lhung ba ltar spong ba ma yin te /
de gnyis dngos su phrad pa mi srid pa'i phyir /
'o na /
des ji ltar spong zhe na /
des de'i sa bon spong ba'i sgo nas de spong ba yin te /
theg chen gyi mthong lam bar chad med lam skye ba la mngon du phyogs pa dang /
mthong spang rtog pa'i sa bon gyi rigs 'dra phyi ma 'gags pa la mngon du phyogs pa dus mnyam zhing /
de skyes pa dang cig shos 'gags pa dus mnyam pa'i tshul gyis spong ba'i phyir te /
dper na mar me yul gzhan nas rim gyis 'ong ba'i che /
ra phugs kyi mun pa de rang gi rigs 'dra phyi ma bskyed pa'i nus ldan du yod la /
de nas mar me sgo drung na sleb pa na /
des rang gi rigs 'dra phyim bskyed pa nus med du byas /
de nas mar mer phugs su sleb ma thag der mun pa med kyang de ra phugs kyi mar me'i lag rjes min gyi /
sgo drung gi mar mes de rigs 'dra phyi ma skyed pa'i nus med du byas pa'i lag rjas yin la /
de nas skad cig gnyis pa dar gnas der snang bas khyab pa gcig 'byung bas de ra phugs kyi mar mes mun pa la gnod pa byas pa'i lag rjes yin pa bzhin no / /
gsum pa ni theg chen gyi mthong lam sdug bsngal chos bzod la gnas pa'i sems dpa' des mthong spang rtog pa spang pa'i grol ba thob pa'i tshad yod de /
des mthong spang rtog pa'i sa bon slar mi skye ba'i ches can du byas pa na /
des de spang pa yin pa'i phyir te /
kun btus las /
ma 'ongs pa na gnas ngan lan de mi skye ba'i chos can du byas pa de nyid spangs pa yin no / /
zhes dang /
rnam bshad las /
'o na ji ltar zhe na /
sngar gnyan po'i phyogs sgom pa la brten nas /
gnyen bo de skye ba la mngon du phyogs pa dang /
spang bya'i sa bon gyi rigs 'dra phyi ma 'gags pa la mngon du phyogs pa dus mnyam zhing /
gnyen po skyes pa dang de 'gag pa dus mnyam pa'i sgo nas spang bya skye mi rung gi chos can du byas pa ni gnod pa byas pa'i don no / /
zhes gsungs pa'i phyir /
des na 'das lam gyis spang bya'i sa bon spangs pa ni phan yon khyad par can dang ldan te /
zag mad kyi dga' bde khyad par can thobs pa dang theg pa gsum gyi spangs rtogs kyi yon tan @# / /
gyi rigs dang gis 'phel bar 'gyur ba'i phyir /
gnyis pa la kha cig /
mthongs spang rtog pa'i sa bon mthong spang rtogs pa'i rgyu yin zer ba mi 'thad de /
de'i sa bon 'gags pa'i snga rol tu cig shos 'gags pa'i phyir te /
sbyor lam chos mchog tha ma'i tshe mthong spang rtogs pa 'gags zin pa'i phyir te sbyor lam chos mchog tha ma la gnas pa'i sems dpa'i rgyud la mthong spang rtog pa med pa'i phyir /
kha cig / /
theg chen gyi mthong lam bar chad med lam skyes pa dang /
mthong spang rtog pa 'gags pa dus mnyam zer ba mi 'thad de / /
mthongs spang rtog pa'i sa bon 'gags pa dang de skyes pa dus mnyam pa gang zhig /
mthong spang rtog pa 'gag pa dang de'i sa bon 'gags pa dus mi mnyam pa'i phyir /
kho na re /
theg chen gyi mthong lam par chad med lam skyes na mthong spang rtog pa'i sa bon 'gags pas khyab par thal / /
de skyes pa dang cig shos 'gags pa dus mnyam pa'i phyir na ma khyab bo / /
yang kho na re /
gang zag de'i rgyud la theg chen gyi mthong lam bar chad med lam skye ba la mngon du phyogs pa dang /
de'i rgyud la cig shos shos 'gags pa la mngon du phyogs pa dus mnyam ste /
de'i rgyud la de skyes pa dang /
de'i rgyud la de'i ngos skal gyi spang byar gyur pa'i sgrib pa 'gags pa dus mnyam pa'i phyir /
zhes zer ba mi 'thad de /
theg chen mthong lam bar chad med lam pa'i rgyud la theg chen mthong lam bar chad med lam skye ba la mngon du phyogs pa dang /
de'i rgyud la de'i ngos skal gyi spang byar gyur pa'i sgrib pa 'gags pa la mngon du phyogs pa dus mnyam par thal /
de'i rgyud la de skyes pa dang /
de'i rgyud la cig shes 'gags pa dus mnyam pa'i phyir /
khyab pa khas /
der thal /
de'i ngos kal gyi slar byar gyur pa'i sgrib pa 'gags pa gang zhig /
de'i rgyud la de skyes bar 'dod dgos pa'i phyir /
rtags der thal /
de'i rgyud la theg chen gyi mthong lam bar chad med lam skyes pa'i phyir /
gzhan yang gang zag de'i rgyud la theg chen gyi mthong lam bar chad med lam skyes na /
de'i rgyud la cig shos 'gags pas khyab par thal de'i rgyud la skyes pa dang /
de'i rgyud la cig shos 'gags pa dus mnyam pa'i phyir rtags khas /
rtsa bar 'dod na /
theg chen mthong lam bar chad med lam pa'i rgyud la de skye ba la mngon du phyogs pa yod par thal lo / /
gzhan yang /
rgyun mtha'i bar chad med lam pa'i rgyud la theg chen gyi mthong lam bar chad med lam skye ba la mngon du phyogs pa dang /
de'i rgyud la cig shos 'gags pa la mngon du phyogs pa dus mnyam par thal /
de'i rgyud la de skyes pa dang /
de'i rgyud la cig shos 'gags pa dus mnyam pa'i phyir /
khyab pa khas /
der thal /
de'i rgyud la cig shos 'gags pa gang zhig /
gang zag de'i rgyud la de skyes pa dang /
de'i rgyud la cig shos 'gags pa dus mnyam pa'i phyir /
rtags khas /
dang po der thal /
de'i rgyud la de 'das pa'i phyir /
des me du sogs la rigs 'dra'o / /
rong Tik pa na re /
theg chen gyi mthong lam bar chad med lam de mthong spang rtog pa'i dngos gnyen ma yin te /
mthong spang rtog pa 'das pa rnams de'i dus su 'gags /
de ma 'ongs pa rnams de'i dus su ma skyes /
de da lta ba rnams lam dang mnyam du mi 'jug pas dngos su gnod byed med pa'i phyir /
mthong spang rtog pa'i sa bon la mi mtshungs te /
des dmigs rnam mi 'dzin pas lam da lta ba dang mnyam du 'jug pa'i phyir /
des na /
de de'i sa bon gyi dngos gnyen yin /
zhes zer na /
shes bya chos can /
nyi 'ong kyis khyab pa'i gzhir de'i bsal byar gyur pa'i mun pa yod par thal /
theg chen mthong lam bar chad med lam pa'i rgyud la de'i ngos kal gyis pang byar gyur pa'i sgrib pa yod pa'i phyir /
gzhan yang /
theg chen mthong lam bar chad med lam dang de'i ngos kal gyi spang byar gyur pa'i sgrib pa gnyis lhan cig mi gnas 'gal ma yin par thal /
de la gnas pa'i sems dpa'i rgyud la de'i ngos skal gyi spang byar gyur pa'i sgrib pa yod pa'i phyir /
rtags khas /
'dod mi nus te /
kun btus las /
gnyen po'i rnam pa de byung ba dang /
zhes sogs gsungs pa'i phyir /
kho na re /
theg chen mthong lam bar chad med lam dang /
mthong spang rtog pa'i sa bon gnyis dngos su @# / /
phrad pa med par thal /
de gnyis dus mi mnyam pa'i phyir /
'dod na /
de gnyis dngos su gnod bya gnod byed ma yin par thal /
'dod pa'i phyir na ma khyab ste /
dngos rgyu dngos 'bras sogs skyon mang ngo / /
gzhan yang /
lam ma zhugs kyi gang zag gi rgyud kyi shes sgrib kyi dngos gnyen bar chad med la gcig med par thal /
de'i dngos gnyen bar chad med lam yin na /
de dang dngos su phrad dgos pa'i phyir /
rtags don gyis song /
'dod mi nus te /
de spangs pa'i rnam grol lam yod pa'i phyir te /
de spangs pa'i gang zag yod pa'i phyir /
kha cig /
theg chen mthong lam bar chad med lam pas mthong spang rtog pa'i sa bon spangs par thal /
de'i rgyud la de med pa'i phyir na /
des nyon sgrib spangs par thal /
de'i rgyud la de med pa'i phyir /
kha cig /
theg chen mthong lam bar chad med lam gyi dus na mthong spang rtog pa'i sa bon med /
rgyun mtha'i bar chad med lam gyi dus na gnas ngan len gyi dri ma phra mo yod zer na /
de 'gog pa la /
rnam bshad las /
kha cig /
mthong lam bar chad med lam gyi dus na dngos su gnod bya med par khas blangs nas /
rgyun mtha'i bar chad med lam gyi dus na gnas ngan len gyi dri ma phra mo yod par 'dod pa ni skye 'gyur gyi spong pa dang /
'gags 'gyur gyi spong ba'i grub mtha' phyogs gcig tu sdud pa yin /
zhes gsungs /
don ni /
bar chad med lam skye bzhin pas rang gi ngos skal gyi spang bya 'gags bzhin pa spong bar thal /
theg chen mthong lam bar chad med lam skye bzhin pa dang de'i ngos kal gyi spang bya 'gags bzhin pa dus mnyam pa'i phyir te /
de skyes pa dang cig shos 'gags pa dus mnyam pa'i phyir te /
de'i dus na cig shos med pa'i phyir /
rtags khas /
'dod na /
bar chad med lam skye 'gyur gyis rang gi ngos skal gyi spang bya 'gags 'gyur spong bar thal lo / /
'dod mi nus te /
bar chad med la 'gags 'gyur gyis rang gi ngos skal gyi spang bya rang dus su 'gags 'gyur spang ba'i phyir te /
rgyun mtha'i bar chad med lam 'gags 'gyur gyis rang dus su gnas ngan len gyi dri ma 'gags 'gyur spong ba'i phyir /
de 'gags bzhin pas cig shos 'gags bzhin pa sdong ba'i phyir /
de'i dus na cig shos yod pa'i phyir /
kha cig /
sgrib pa de'i dngos gnyen yin na /
rang nyid skye ba la mngon du phyogs pa dang /
spang bya de 'gags pa la mngon du phyogs pa dus mnyam yin pas khyab zer na /
theg chen mthong lam bar chad med lam dang /
mthong spang rtogs pas ma nges so / /
gnyis pa skom spang spong tshul la yang /
theg dman gyi dbang du byas pa dang /
theg chen gyi dbang du byas pa gnyis las /
dang po la /
sgom spang nyon mongs las dgu'i dbye bas bya gcig yod pa la /
spang bya cig car ba'i theg dman ni 'das lam la brten nas khams gsums dgu'i sgom spang nyon mongs chen po'i chen po dgu cig car du spong ba nas de chung ngu'i chung du dgu cig car du spong bar byed /
spang bya rim gyis pa'i nyan thos kyis ni dang por 'dod pa'i sas bsdus kyi sgom spang nyon mongs dgu rim bzhin spong ngo / /
de rjes bsam gtan dang po sogs rim gyis spong bar byed la /
de la yang 'jig rten pa'i lam zhi rags rnam pa can la brten nas ci yang med man chad kyi 'jig rten pa'i sgom spang nyon mongs bdun cu rtsa gnyis spong ba yod kyang /
srid rtse'i sas bsdus kyi de spong mi nus te /
de 'das lam la brten nas spang dgos pa'i phyir /
zhib tu sngar bshad zin to / /
gnyis pa ni /
theg chen gyi dbang du byas pa la /
sa dang po nas bcu pa'i bar gyi sgom lam bar chad med lam bcus thog chen gyi sgom spang nyon mongs bcu drug dang /
sgom spang shes sgrib pa rgya dang brgyad cig car du sdong bar byed la /
de yang khams gsum sa dgu'i sgom spang nyon mongs dgu re re la che 'bring chung du dgu dgu dang /
sgom spang shes sgrib la yang de bzhin du phe nas de chen po'i chen po la rags pa dang phra ba gnyis su phe nas /
dang po des sas dang po'i sgom lam bar chad med lam gyis spong /
gnyis pa de sa gnyis pa'i bar chad med lam gyis spong /
de chen po'i 'bring de sa gsum pa'i bar chad med lam gyis spong de chen po'i chung du de sa bzhi pa'i bar chad med lam gyis spong /
de 'bring gi @# / /
chen po sa lnga pa'i bar chad med lam gyis spong /
de 'bring gi 'bring de sa drug pa'i bar chad med lam gyis spong /
de 'bring gi chung du de sa bdun pa'i bar chad med lam gyis spong /
de chung ngu'i chen po de sa brgyad pa'i bar chad med lam gyis spong /
de chung ngu'i 'bring de sa dgu pa'i bar chad med lam gyis spong /
de chung ngu'i chung du de sa bcu pa'i bar chad med lam gyis spong zhing /
ji ltar spong ba'i tshul yod de /
spang bya de dang de'i sa bon spong ba'i sgo nas de dang d+de spong ba'i phyir /
brgyad pa sa thob pa'i rtags kyi khyad par bshad pa la /
sa la zhugs pa'i rtags de la bcur yod de /
sa rang rang gi yon tan snang ba dang bcas pa /
sa gong ma gong ma'i yon tan thob pa la mos pa /
zab pa dang rgya che ba la sems mi zhum pa /
gzhan don gyi dka' spyad la mi dman pa /
lam sgom pa la gzhan gyi dring mi 'jog pa'i bdag nyid /
sa thams cad kyi rgyu dang ngo bo'i sgrub tshul rab tu rtogs pa /
sems can kun la sems mnyam pa /
bdud sdig can gyis dkri bar mi thub pa /
'khor los sgyur rgyal sogs kyi bde ba la yang rjes su chags pa med pa dang / /
kun la sems ni snyoms pa dang /
dkris dang rjes su chags med dang / /
thabs shes 'khor du skye ba ni / /
kun la rtag tu 'dod pa yin / /
zhes gsungs pa'i phyir /
gzhan yang /
sa thob pa'i rmi lam gyi rtags bcu 'byung ste /
sa dang po'i rjes thob tu stong gsum gyi stong chen po'i 'jig rten gyi khams gter bye ba khrag khrig brgya stong gis gang ba rmi ba dang /
sa gnyis pa'i rjes thob tu stong gsum lag mthil ltar mnyam pa la rin po che du mas legs par brgyan pa rmi ba dang /
sa gsum pa'i rjes thob tu rang nyid dpa' zhing brtan la mtshon cha dang go cha thogs te phas rgol mtha' dag 'dul ba rmi ba dang /
sa bzhi pa'i rjes thob du phyogs bzhin sa rlang gi dkyil 'khor bzhis thams cad dang ldan pa'i sa chen po la me tog sna tshogs 'thong ba rmi ba dang /
sa lnga pa'i rtes thob tu rgyan thams cad kyis brgyan pa'i bud med kyis mgo la ma tog tsam pa ka'i phreng ba 'dogs pa rmi pa dang /
sa drug pa'i rjes thob tu them skas bzhi dang ldan pa'i rdzing gsar gyi bye ma brdal ba la dwangs shing rnyog pa med pa'i yan lag brgyad dang ldan pa'i chus yongs su gang ba me tog ut+pala dang /
kun mud ta dang /
padma dkar pos brgyan pa mthong nas de la bdag nyid rtse dgas rol ba rmi ba dang /
de yang rdzing sangs rgyas kyi bstan pa /
them skas bzhi de la 'jug pa'i sgo grub mtha' bzhi /
gser gyi bye ma brdal ba ni gzhi rigs /
dwangs shing rnyog pa med pa ni rang bzhin gyi rnam dag dang glo bur rnam dag /
yan lag brgyad ldan gyi chus gang ba ni 'phags pa'i lam yan lag brgyad /
ud pa la ni nyan thos /
ku mu ta ni rang rgyal /
padma dkar po ni byang sems so / /
sa bdun pa'i rjes thob tu g.yas g.yon gnyis nas sems can dmyal ba'i g.yang sa mthong ste /
de la bdag nyid ma smas mnyams par slar ldog pa rmi ba dang /
sa brgyad pa'i rjes thob tu phrag pa gnyis na ri dwags kyi rgyal po seng ge ral pa can cod pa na thogs pa gcan gzan phra mo thams cad skrag par byed cing gnas pa rmi ba dang /
sa dgu pa'i rjes thob tu 'khor los sgyur pa'i rgyal po mthong ste /
skye bo bye ba khrag khrig brgya stang du mas yongs su bskor zhid mdun gyis bltas te /
mgo bo'i steng na rin po che sna tshogs pas spras pa'i gdugs dkar po 'dzin pa rmi ba dang /
sa bcu pa'i rjes thob tu de bzhin gshegs pa'i sku mthong ste mdog gser lta bu 'od 'doms gang ba tshangs pa khrag khrig brgya stong du mas yongs su bskor zhing mdun gyis bltas pa la chos ston pa /
rmi ba 'byung ba'i phyir /
rmi ltas kyi mtshan ma 'di dag skabs ma yin par 'byung na sngags sam bdud kyi mthu yin no / /
zhes tshig gsal las bshad do / /
gzhan yangs thob pa'i che grub pa thob ma thob kyi khyad par yod de /
mos spyod kyi skabs su @# / /
'phags pa'i spangs rtogs ma grub pa de sa thob nas grub cing /
ma dags bdun du 'bad rtsol gyis mngon par 'du mi byed pa de ma grub la /
dag pa sa gsum du de grub pa yin pa'i phyir te /
mdo sde'i rgyan las /
sa rnams thams cad ma grub dang / /
grub pa dag tu shes par bya / /
grub pa dag kyang ma grub dang / /
grub pa de dag tu yang 'dod / /
ces gsungs pa'i phyir /
byang chub sems dpa' yin pa'i rtags de la yang du ma yod de /
gzhan la snying rje che ba dang /
phyin drug gi gtam snyan par smra ba /
blo gros shin tu bstan pa /
lag pa brkyang ste mchod sbyin 'khor mor byed pa /
mdo sde zab mo'i dgongs pa ji lta ba bzhin du 'grel par nus pa rnams su yod pa'i phyir te /
mdo sde'i rgyan las /
brtse dang snyan par smra ba dang / /
brtan pa nyid dang lag brkyang nyid / /
dgongs pa zab mo nges 'grel ba / /
'di dag blo ldan rnams kyi rtags / /
zhes gsungs pa'i phyir /
'o na byang chub sems dpa' de la dbye na du yod ce na /
de la rten gyi sgo nas khyim pa dang rab byung gnyis yod pas rab byung gi rten can rnams snga ma las tshes khyad par du 'phags pa yin te /
de nyid las /
byang chub sems dpa' rtag tu ni / /
khyim pa 'khor los sgyur rnams su / /
gyur nas skye ba thams cad du / /
sems can rnams kyi don byed do / /
sa rnams kun la blo ldan gyis / /
rab byung len pas thob pa dang / /
chos nyid kyis ni thob pa gzhan / /
rab tu byung bar ston byed yin / /
rab tu byung ba'i phyogs dag ni / /
yon tan tshad med rnams dang ldan / /
de ltas sdom brtson khyim pa yi / /
byang chub sems dpa' rnams las 'phags / /
zhes gsungs pa'i phyir /
yang byang chub sems dpa' la lta ba rnam par dag pa'i sa dang po ba /
tshul khrims rnam par dag pa'i sa gnyis pa ba /
mi nyams pa'i bsam gtan la mnyam par bzhag pa'i sa gsum pa ba /
mdo sde la sogs pa nyid chos la tha dad pa nyid kyis nga rgyal spangs pas sa bzhi pa ba /
sems dpa' dang bsam pa rnam par dag pa'i rgyud thams cad mnyam pa nyid du 'jug pa'i sa lnga pa ba /
rten cing 'brel par 'byung ba'i de bzhin nyid nang du gnas pa'i sa drug pa ba /
mtshan ma med par gnas pa'i mthus skad cig re re la byang chub kyi phyogs dang mthun pa'i chos sum cu so bdun sgom nus pa'i sa bdun pa ba /
lhun gyis grub par gnas pa'i sa brgyas pa ba /
sems can yongs su smin par byed pa la mkhas pa'i sa dgu pa ba /
mngon par shes pa chen po thob pa'i sa bcu pa ba rnams su yod de /
de nyid las /
byang chub sems dpa'i lta ba rnam dag pa / /
tshul khrims shin tu rnam dag mnyam par bzhag /
chos la nga spangs rgyu dang kun nyon mongs / /
rnam par dag pa thams cad nga rgyal med / /
skad cig gcig blo thob pa btang snyoms pa / /
zhing rnams sbyong ba sems can smin byed par / /
mkhas pa mthu chen lus yongs rdzogs pa dang / /
nges par ston la mkhas pa dbang bskur yin / /
zhes gsungs pa'i phyir /
byang chub sems dpa'i mtshan gyi rnam grangs de la yang du ma yod de /
de nyid las /
byang chub sems dpa' sems dpa' che / /
blo ldan nyid dang gsal ba'i mchog /
rgyal ba'i gzhi dang ni / /
rgyal byed rgyal ba'i myu gu dang / /
dpal ldan nyid dang 'phags pa'i mchog / /
ded dpon dang ni grags mchog dang / /
snying rje can dang bsod nams che / /
dbang phyug de bzhin chos dang ldan / /
zhes gsungs pa ltar bcu drug tu yod pa'i phyir /
dgu pa sa thob pa'i 'bras bu'i khyad par yod de /
gnas skabs kyi 'bras bu sa phyi ma rnams 'thob cing mthar thug gi 'bras bu yang dag par rdzogs pa'i sangs rgyas kyi go 'phang thob par 'gyur ba'i phyir /
bcu pa yongs su sbyong ba'i khyad par la /
ngo bo /
dbye ba /
so so'i rang bzhin no / /
dang po ni /
rang gang la ldan pa'i sa de'i skyon sel zhing yon tan rdzogs par byed pa'i yon tan /
sa'i yongs sbyong gi mtshan nyid /
gnyis pa ni /
de la dbye na /
rgyus dgu'i yongs sbyong dgu yod /
de yang dngos bstan gyi dbang du byas pa yin gyi sa bcu pa'i yongs sbyong med pa ma yin te /
sa bcu pa'i skyon sel bar byed cing yon tan rdzogs par byed pa'i sa bcu pa'i ye shes yod pa'i phyir /
skabs @# / /
'dir sa bcu pa'i yongs sbyong dngos su mi ston pa'i rgyu mtshan yod de /
sa dgu pa'i yongs sbyong bstan pa la brten nas rtogs nus pa'i phyir /
gsum pa la /
sa'i skyon sel bar byed cing yon tan rdzogs par byed pa'i sa dang po'i ye shes /
sa dang po'i yongs sbyong gi mtshan nyid /
des gzhan rnams la rigs 'dra /
so sor dbye na /
sa dang po la yongs sbyong bcu /
gnyis pa la brgyad /
gsum pa la lnga /
bzhi pa la bcu /
lnga pa la bcu /
drug pa la bcu gnyis /
bdun pa la nyi shu /
brgyad pa la brgyad /
dgu pa la bcu gnyis rnams su yod pa'i phyir /
sa dang po la lhag pa'i bsam pa yongs su sbyong ba nas /
dam pa ltar gzhan mi bslu ba'i bden tshig smra ba yongs su sbyong ba'i bar bcu dang /
sa gnyis pa la tshul khrims gsum yongs su dag par byed pa'i yongs sbyong nas /
sems can gyi don du sbyin sogs pha rol tu phyin pa drug la rtag tu brtson pa'i yongs sbyong gi bar brgyad dang /
gsum pa la /
phyogs bcu'i sangs rgyas rnams kyis ci gsungs pa'i chos thams cad nyan cing gzung bar sems pa thos pas mi ngoms pa'i yongs sbyong nas /
rang gzhan gyi don la ltos nas nyan rang gi sems yid la mi byed pa'i ngo tsha khrel yod kyi yongs sbyong gi bar lnga dang /
sa bzhi pa la theg dman yid byed kyi bsam pas dben pa'i dgon pa na gnas par yongs su sbyong ba nas /
dngos po thams ca la mtshan mar mi 'dzin pas lta ba med pa yongs su sbyong ba'i bar bcu dang /
lnga pa la /
bsnyen bkur sogs kyi ched du rab byung dang khyim pa dang 'grogs shing 'dris pa spong ba'i yongs sbyong nas /
'dod chags sogs nyon mongs thams cad la mngon du phyogs par byed cing /
sems pag yongs su gtong ba spong ba'i yongs sbyong gi bar bcu dang /
sa drug pa la gzhan don du zang zing dang bu dang chung ma dang rang gi lus srog gtong ba'i yongs sbyong nas /
bdog pa thams cad btang zhing rang nyid bkren yang spong ba rnams thob pa med par spong ba'i sems spong ba'i yongs sbyong gi bar bcu gnyis dang /
sa bdun pa la /
bdag tu 'dzin pa spong ba'i gnyen por chos thams cad rang gi ngo bos stong par shes pa'i yongs sbyong nas /
stong nyid 'gal bar brjod pa ste dngos por 'dzin pa spong ba'i gnyen por mngon zhen can gyi sems can rnams bsgral phyir du gdul bya'i blo dang mthun par 'khor gyi dkyil 'khor du rang gi lus rab tu ston pa'i yongs sbyong gi bar nyi shu dang /
sa brgyad pa la /
sems gcig gis sems can thams cad kyi sems kyi spyod pa bzang ngan rnams ji lta ba bzhin du rab tu shes pa'i yongs sbyong nas /
lus gang gis sems can gyi don du 'gyur tshul mthong nas blo sngon du btang zhing ched du bsam ste skye ba yongs su 'dzin pa'i yongs sbyong gi bar brgyad dang /
sa dgu pa la /
phar phyin drug rdzogs pas ji ltar smon pa mtha' yas pa 'grub pa'i yongs sbyong nas /
rten sangs rgyas dang brten pa stobs la sogs pa'i sangs rgyas kyi chos kyi ngo bor gyur pa'i yon tan thams cad yongs su rdzogs par byed pa'i yongs sbyong gi bar bcu gnyis rnams su yod pa'i phyir /
'o na yongs sbyong de rnams spang ma thob pa'i yon tan thob phyir du sbyong ba yin nam /
thob zin gong 'phel du bya ba'i phyir sbyong ba yin zhe na /
kha cig /
ma thob pa thob phyir du sbyong ba yin te /
dper na chu 'dren pa'i phyir du yur ba 'chos pa bzhin no / /
zhes zer ba mi 'thad de /
sa de'i yongs sbyong yin na sa de'i dus su yod dgos pa'i phyir /
des na thob zin gong 'phel du bya ba'i phyir sbyong ba yin te /
dper na /
khang bzang byi dor byed pa bzhin no / /
gsuM pa khyad par de ldan gyi sa'i nges tshig bshad pa la /
spyi'i nges tshig /
so so'i nges tshig gnyis las /
dang po ni /
sa'i skad dod b+hu mi zhes pa 'byung ba /
nges tshig bstan pa'i dbang du byas nas /
theg chen gyi tshogs lam sogs las zhes brjod pa'i rgyu mtshan yod de /
sa 'di skye 'gro rnams kyi rten yin pa dang /
de la brten nas rtsi bcud la sogs pa 'phel ba ltar 'di dag gis kyang gdul bya'i 'byung po dpag tu med pa ngan 'gro'i 'jig pa med par byed pa dang /
yon tan gong nas gong du 'phel ba'i rten byed pas sa zhes brjod pa yin pa'i phyir te /
mdo sde'i rgyan las /
'byung @# / /
ba dpag med 'jig phyir / /
dpag tu med pa de dag la / /
chos phyir gong du 'gro ldan phyir / /
de dag nyid ni so sor 'dod / /
ces gsungs pa'i phyir /
gnyis pa la / /
dang po la rab tu dga' ba zhes brjod pa'i rgyu mtshan yod de /
sa dang po nas rdzogs pa'i byang chub la nye ba dang /
sems can gyi don sgrub pa mthong ba la rab tu dga' ba khyad par can skye bar 'gyur bas de ltar brjod par byed de /
mdo sde'i rgyan las /
byang chub lam ni nye ba dang / /
sems can don sgrub mthong ba la / /
rab tu dga' ba skye 'gyur te / /
de'i phyir rab dga' zhes brjod do / /
zhes dang /
rin chen phreng ba las /
de dag dang po rab dga' ba / /
byang chub sems dpa' dga' byed phyir / /
kun tu sbyor ba gsum spangs phyir / /
de bzhin gshegs pa'i rigs skyes phyir / /
zhes gsungs pa'i phyir /
sa gnyis pa la dri ma med pa zhes brjod pa'i rgyu mtshan yod de /
de 'chal tshul dang theg dman yid byed kyi rtsol ba'i dri ma dang bral ba'i rgyu mtshan gyis de ltar brjod pa'i phyir te /
mdo sde'i rgyan las /
'chal tshul rtsol ba'i dri bral phyir / /
dri ma med pa'i sa zhes bya / /
zhes dang /
rin chen phreng bar /
gnyis pa dri ma med ces bya / /
lus dang ngag dang sems kye las / /
bcu char dri ma med pa'i phyir / /
zhes gsungs pa'i phyir /
sa gsum pa la 'od byed pa zhes brjod pa'i rgyu mtshan yod de /
sa gsum pa nas lus spog la mi lta bar rang nyid kyis kyang lung gi chos 'tshol ba dang /
gzhan la yang lung gi chos snang ba chen po byed pas na de ltar brjod pa'i phyir te /
mdo sde'i rgyan las /
chos kyi snang ba chen po ni / /
zhes dang /
rin chen phreng bar /
sa gsum pa ni 'od byed pa / /
ye shes zhi ba'i 'od 'byung phyir / /
zhes gsungs pa'i phyir /
sa bzhi pa la 'od 'phro ba zhes brjod pa'i rgyu mtshan yod de /
der byang chub kyi phyogs dang mthun pa'i chos dang ldan pa'i sgo nas rang gi ngos skal gyi sgrib gnyis sreg par byed pa'i ye shes kyi 'od ma ltar 'phro ba'i rgyu mtshan gyis de ltar brjod pa'i phyir te /
mdo sde'i rgyan las /
'di ltar byang chub phyogs mthun chos / /
rab tu 'phro byed 'od lta bu / /
de dang ldan phyir sa de ni / /
gnyis po sreg byed 'od 'phro can / /
zhes dang /
rin chen phreng ba las /
bzhi pa 'od 'phro can zhes bya / /
yang dag ye shes 'od 'byung ba'i / /
zhes gsungs pa'i phyir /
sa lnga pa la sbyang dka' ba zhes brjod pa'i rgyu mtshan yod de /
sems can smin par byed pa dang sems can smin par byed pa'i tshe gsul bya'i log sgrub bzod par dka' ba de blo ldan byang chub sems dpa' rnams kyis sbyang dka' ba yin la sa lnga par de sbyang nus shing de nyid bdud rnams kun gyi sa pham par dka' bas de ltar brjod pa'i phyir te /
mdo sde'i rgyan las /
sems can yongs su smin byed cing / /
rang gi sems kyang rjes su bsrung / /
blo ldan rnams kyis sbyang dka' ba / /
de'i phyir sbyang dka' zhes brjod do / /
zhes dang /
rin chen phreng bar /
lnga pa shin tu dpang dka' bdud / /
kun gyis shin tu thug dka' phyir / /
zhes gsungs pa'i phyir /
sa drug pa la mngon du gyur pa zhes brjod pa'i rgyu mtshan yod de /
der rten 'brel lugs 'byung du sgom pas 'khor ba las mngon gyur /
rten 'brel lugs ldog sgom pas myang 'das la mngon du gyur pas de ltar brjod pa'i phyir te /
mdo sde'i rgyan las /
shes rab pha rol phyin brten pas / /
'khor ba dang ni mya ngan 'das / /
gnyis las mngon du gyur pa'i phyir / /
mngon du gyur pa'i sa zhes bshad / /
ces dang /
rin chen phreng bar /
drug pa mngon phyogs zhes bya ste / /
sangs rgyas chos la mngon phyogs phyir / /
zhes gsungs pa'i phyir /
sa bdun pa la ring du song ba zhes brjod pa'i rgyu mtshan yod de /
sa bdun par lam ring du sgom pa la brten nas mtshan bcas rtsol bcas kyi lam mthar thug pa dang /
bgrod pa gcig pa'i lam dang 'brel bas de ltar brjod pa'i phyir te /
mdo sde'i rgyan las /
brgod pa gcig dang 'brel ba'i phyir / /
ring du song ba'i sar 'dod do / /
zhes dang /
rin chen phreng bar /
bdun pa ring du song ba ste / /
grangs ni ring du song ldan phyir / /
zhes gsungs pa'i phyir /
sa brgyad pa la mi g.yo ba zhes brjod pa'i rgyu mtshan yod de /
sa brgyad par mtshan bcas kyi 'du byed dang /
mtshan med rtsol bcas kyi 'du byed @# / /
gnyis kyis g.yo ba med pa'i rgyu mtshan gyis de ltar brjod pa'i phyir te /
mdo sde'i rgyan las /
'du byed gnyis kyis mi g.yo'i phyir / /
mi g.yo ba zhes nges par brjod / /
ces dang /
rin chen phreng bar /
de ni brgyad pa gzhon nu'i sa / /
mi g.yo ba ste mi rtog phyir / /
zhes gsungs pa'i phyir /
sa dgu pa la legs pa'i blo gros zhes brjod pa'i rgyu mtshan yod de /
sa dgu par so sor yang dag par rig pa'i blo bzang po thob pa'i rgyu mtshan yod de /
sa dgu par so sor yang dag par rig pa'i blo bzang po thob pa'i rgyu mtshan gyis de ltar brjod pa'i phyir te /
mdo sde'i rgyan las /
so so yang dag rig blo bzang / /
sa de legs pa'i blo gros yin / /
zhes dang /
rin chen phreng bar /
sa dgu la ni legs pa yi / /
blo gros yin te rgya chen bzhin / /
gang phyir so so yang dag rig /
thob pas 'di ni blo gros bzang / /
zhes gsungs pa'i phyir /
sa bcu pa la chos kyi sprin zhes brjod pa'i rgyu mtshan yod de /
nam mkha' la sprin 'khrigs te char phab nas 'jig rten gyi lo thog rnams rgyas par byed pa ltar /
byang sems sa bcu pa pa'i shes rgyud nam mkha' dang 'dra ba la gzungs dang ting nge 'dzin la sogs pa'i yon tan gyi sprin 'khrigs te chos kyi chad phab nas gdul bya'i dge ba'i lo tog rgyas par byed pa'i rgyu mtshan gyis de ltar brjod pa'i phyir te /
mdo sde'i rgyan las /
sprin bzhin gnyis kyis nam mkha'i khams / /
khyab pa'i phyir na chos kyi sprin / /
zhes dang /
rin chen phreng bar /
bcu pa chos kyi sprin yin te / /
dam pa'i chos kyi char 'bebs phyir / /
zhes gsungs pa'i phyir /
gnyis pa 'bras bu'i sa'i mtshan nyid bshad pa la /
mdo las gsungs tshul dang /
bstan bcos kyis 'grel tshul gnyis las /
dang po ni /
mdo las /
rab 'byor sa bcu pa la gnas pa'i byang chen de bzhin gshegs pa nyid du brjod do / /
zhes dang /
de la byang chen sa bcu pa la gnas pa nyid bzhin gshegs pa nyid ces bya ba gang zhe na /
byang chen gang gi phyir na /
thams cad yongs su rdzogs par 'gyur ba ste /
de ni de bzhin gshegs pa'i stobs bcu dang /
zhes pa nas /
rab 'byor de ltar byang chub chen po la yang dag par zhugs par rig par bya'o / /
zhes pa'i bar bstan bshad gnyis gsungs /
gnyis pa la /
mtshams sbyar /
rtsa ba /
'grel pa dang gsum las /
dang po ni /
rgyu'i dgu'i yongs sbyong bstan nas 'bras bu'i sa bcu pa yongs sbyong gi sgo nas mi 'chad par mtshan nyid kyi sgo nas 'chad pa'i rgyu mtshan gang zhe na /
de'i rgyu mtshan yod de /
rgyu sa dgu'i yongs sbyong bstan pas 'bras bu'i sa bcu pa'i yongs sbyong rtogs nus pa la dgongs nas /
skabs 'dir sa bcu pa mtshan nyid kyi sgo nas dngos su bstan pa'i phyir /
zhes mtshams sbyor ba la /
rgyu'i sa rnams kyi yongs su spyad pa de ltar nges par bstan nas /
'bras bu'i sa nyid du de dag ma bshad par sa thams cad bsdu ba'i sgo nas sa bcu pa'i mtshan nyid /
ces gsungs pa'i phyir /
gnyis pa ni /
mdo de'i don bshad pa la /
sa dgu 'das nas ye shes ni / /
zhes sogs gsungs / /
gsum pa la /
sa bcu pa mtshan gzhi'i sgo nas ngos bzung ba dang /
'da' bya sa dgu'i rang bzhin bshad pa gnyis las /
dang po ston pa la /
de ltar sa dgu 'das nas sa bcu pa la ni byang chub sems dpa' sangs rgyas kho nar brjod par bya yi /
yang dag par rdzogs pa'i sangs rgyas ni ma yin no / /
zhes 'byung ba'i phyir| sangs rgyas kyi sa de la smon lam shes pa gang gis gnas pa de ni sa bcu pa yin par shes par bya ba yin no / /
zhes gsungs /
gnyis pa ston pa la /
nyan thos la sogs pa'i rigs dang /
'bras bu dang po la zhugs pa dang /
rgyun du zhugs pa dang /
lan cig phyir 'ong ba dang /
phyir mi 'ong ba dang /
dgra bcom pa nyid ces bya ba drug dang /
tshul gsum rnam par bzhag par dgongs pas bsdus pa lhag ma zhugs pa gsum dang /
rang sangs rgyas rnams go rims bzhin du /
rigs dang /
brgyad pa dang /
mthong ba dang /
srang ba dang /
'dod chags dang bral ba dang /
byas pa rtogs pa dang /
nyan thos dang /
rang sangs rgyas kyis rnams dang /
ji skad bshad pa'i byang chub sems dpa'i sa rnam pa dgu po gcig kho na ste /
zhes gsungs /
sa bcu pa'i rjes thob ye shes chos can /
byang chub sems dpa'i sa bcu pa yin te /
'dab @# / /
bya sa dgu las 'das pa'i ye shes gang zhig /
khyod la gnas pa'i gang zag gi dbang du mdzad nas sa bcu pa la ni byang chub sems dpa' sangs rgyas kho nar brjod par bya yi /
yang dag par rdzogs pa'i sangs rgyas ni ma yin no / /
zhes bshad pa'i phyir /
sa bcu pa la sangs rgyas kyis zhes brjod pa'i rgyu mtshan yod de /
sa bcu pa ba 'dis rjes thob kyi gnas skabs su 'bad rtsol rags pa nye bar zhi ba'i sgo nas gzhan don byed tshul sangs rgyas dang mnyam pa rjes mthun pa thob pa'i rgyu mtshan gyis de ltar brjod pa'i phyir /
yang dag par rdzogs pa'i sangs rgyas ma yin par brjod pa'i rgyu mtshan yod de /
de de las spangs rtogs dman pa'i phyir te /
de ltar yang /
rgyud bla ma las /
byang chub sems dpa'i tshul 'di ni / /
rjes thob de bzhin bshegs rnams dang / /
sems can yang dag sgrol pa la / /
'jig rten na ni mnyam pa nyid / /
de lta mod kyis rdul dang / /
rgya mtsho ba glang rmig rjes chu / /
khyad par gang yin sangs rgyas dang / /
byang chub sems dpa'i khyad 'di nyid / /
ces gsungs pa'i phyir /
'dir bstan 'da' bya sa dgu yod de /
rigs kyis /
brgyad pa'i sa /
mthong ba'i sa /
srab pa'i sa /
'dod chags dang bral ba'i sa /
byas pa rtogs pa'i sa /
nyan thos kyi sa /
rang sangs rgyas kyi sa /
sngar bshad pa'i byang sems kyi sa dgu po gcig tu byas pa'i byang sems kyi sa rnams su yod pa'i phyir /
dang po ni /
nyan thos kyi sbyor lam lta bu| gnyis pa ni /
rgyun zhugs zhugs pa'i mngon rtogs lta bu /
gsum pa ni /
rgyun zhugs kyi mngon rtogs lta bu /
bzhi pa ni /
phyir 'ong gi mngon rtogs lta bu / /
lnga pa ni /
phyir mi 'ong gi mngon rtogs lta bu /
drug pa ni /
nyan thos dgra bcom pa'i mngon rtogs lta bu /
bdun pa ni /
zhugs pa gzhan gsum gyi mngon rtogs lta bu /
brgyad pa ni /
rang sangs rgyas kyi mngon rtogs lta bu /
dgu pa sla'o / /
sa bcu pa'i ye shes de 'dir bstan theg pa gsum po de las 'da' ba'i tshul yod de /
dang po gnyis la shes mthong gis bltas nas 'da' /
phyi ma la ni gnas nas 'da' bar byed pa'i phyir /
zhugs pa lhag ma gsum gyi mngon rtogs la nyan thos kyi sa zhes gcig tu bsdus nas ston pa'i rgyu mtshan yod de /
'dir bstan 'da' bya'i theg pa de la nyan thos kyi theg pa dang /
rang rgyal gyi theg pa dang /
byang sems kyi theg pa gsum du yod ces shes par bya ba'i phyir du yin pa'i phyir /
des na rang gi 'da' byas gyur pa'i 'da' byas dgu rdzogs rjes su byung zhing /
mdo las sangs rgyas kyi sa zhes brjod pa'i sems dpa'i rnal 'byor mthar thug /
sa bcu pa'i ngo bo /
dbye na /
sa bcu thob ma thag pa /
skye ba gcig gi sa thogs pa /
srid pa tha ma'i ye shes dang gsum du yod /
gsum pa gnyen po'i tshogs sgrub bye brag tu bshad pa la /
mdo las gsungs tshul dang /
bstan bcos kyis 'grel tshul gnyis las /
dang po la brgyad las /
mdo las mthong spang kun nas nyon mongs gzung rtog gi gnyen po ston pa la /
rab 'byor gang yang khyod kyis 'di skad du theg pa de gang nas nges par 'byung bar 'gyur /
zhes pa nas /
de mi dmigs pa'i tshul gyis khams gsum nas nges par 'byung bar 'gyur /
rnam pa thams cad mkhyen pa nyid du gnas par 'gyur ro / /
zhes sogs dang /
de rnam byang gzung rtog gi gnyen po ston pa la /
rab 'byor gang mtshan nyid med pa'i chos rnams nges par 'byung bar 'dod pa de ni sbyin pa'i pha rol tu phyin pa nges par 'byung ba 'dod du zad do / /
zhes sogs dang /
de rdzas 'dzin rtog pa'i gnyen po ston pa la /
rab 'byor gang mtshan nyid med pa'i chos rnams nges par 'byung bar 'dod pa de na dgra bcom pa nges par 'byung bar 'dod du zad do / /
zhes gsungs so / /
de btags 'dzin rtog pa'i gnyen po ston pa la /
rab 'byor gang mtshan nyid med pa'i chos rnams nges par 'byung bar 'dod pa de ni ming nges par 'byung bar 'dod du zad do / /
zhes pa nas /
rab 'byor de ltar rnam grangs 'dis ni /
'di ltar theg chen ni khams gsum nas rnam pa thams cad mkhyen pa nyid du gnas par shes par bya ste /
theg pa chen po de ni bskyed du med pa'o / /
zhes @# / /
gsungs /
de sgom spang kun nas nyon mongs gzung rtog gi gnyen po ston pa la /
rab 'byor gang khyod kyis 'di skad du theg chen de gang du gnas par 'gyur zhes smra ba ni /
theg chen des gang du yang gnas par 'gyur ba med de /
de ci'i phyir /
zhe na /
'di lta ste /
chos thams cad ni mi gnas pa ste /
rab 'byor 'on kyang theg chen ni mi gnas pa'i tshul gyis gnas par 'gyur ro / /
zhes sogs dang /
de rnam byang gzung rtog gi gnyen po ston pa la /
rab 'byor gang yang khyod kyis 'di skad du theg pa des /
gang zhig nges par 'byung bar 'gyur zhes smra ba ni /
theg pa des gang yang nges par 'byung bar 'gyur ba med de /
de ci'i phyir zhe na /
rab 'byor de ni 'di lta ste /
theg pa gang yin pa dang /
gang nges par 'byung bar 'gyur ba dang /
gang gis nges par 'byung bar 'gyur ba dang /
gang nas nges par 'byung bar 'gyur ba'i chos de dag thams cad ni med cing mi dmigs pa'i phyir /
zhes sogs dang /
de rdzas 'dzin rtog pa'i gnyen po ston pa la /
rgyun du zhugs pa dmigs su med do / /
zhes sogs dang /
de btags 'dzin rtog pa'i gnyen po ston pa la /
mtha' las 'das pa rnam par dag pa'i phyir rgyun du zhugs pa'i 'bras bu mi dmigs pas rgyun du zhugs pa'i 'bras bu dmigs su med do / /
zhes pa nas /
rab 'byor de ltar na byang chen sher phyin la spyod cing chos thams cad mi dmigs pa'i tshul gyis theg pa chen pos rnam pa thams cad mkhyen pa nyid du nges par 'byung bar 'gyur ro / /
zhes pa'i bar gsungs /
gnyis pa la mtshams sbyar ba /
rtsa ba /
'grel pa gsum las /
dang po ni /
tshogs sgrub bcu bdun gyi nang nas gnyen po'i tshogs sgrub bye brag tu 'chad pa'i rgyu mtshan gang zhe na /
de'i rgyu mtshan yod de /
de rtogs dka' ba la dgongs nas rje btsun gyis bye brag tu bshad pa'i phyir /
zhes mtshams sbyor ba la /
gnyen po'i tshogs la bar skabs kyi tshigs su bcad pa /
zhes gsungs /
gnyis pa ni /
mdo de'i don bshad pa'i sgo nas /
gnyen po'i tshogs sgrub brgyad ston pa la /
mthong dang sgom pa'i lam dag la / /
zhes sogs gsungs /
gsum pa ni /
de'i don 'chad pa la /
gzung ba'i rnam par rtog pa kun nas nyon mongs pa'i dngos po tsam dang gnyen po'i rten can gnyis dang /
'dzin pa la rnam par rtog pa gang zag rdzas su yod pa dang /
skyes bur btags pa'i rten can gnyis so sor mthong ba'i lam dang sgom pa'i lam la spong bas /
gzung ba dang 'dzin par rnam par rtog pa brgyad nye bar zhi bar bya ba'i phyir /
bden pa gnyis ka'i rnam pa la brten nas mngon du bya ba'i mi mthun pa'i phyogs kyi rab tu dbye bas lam gnyis po kho na'i gnas skabs kyi khyad par gnyen po rnam pa brgyad do / /
zhes gsungs /
skabs 'dir bstan gyi gnyen po'i tshogs sgrub chos can /
khyod la du mar yod de /
khyod la rnam pa brgyad yod pa'i phyir /
des na rang gi ngos skal gyi spang byar gyur pa'i bden 'dzin gyi dngos gnyen du gyur ba'i theg chen gyi bar chad med lam /
skabs 'dir bstan gyi gnyen po'i tshogs sgrub kyi mtshan nyid /
dbye na /
mthong lam gnyen po'i tshogs sgrub dang /
sgom lam gnyen po'i tshogs sgrub gnyis yod /
gnyen po'i tshogs sgrub gang zhig /
mthong spang gi dngos gnyen du dmigs pa /
dang po'i mtshan nyid /
dbye na /
mthong spang gzung 'dzin gyi rnam par rtog pa bzhi'i dngos gnyen bzhi yod /
de gang zhig /
sgom spang gi dngos gnyen du dmigs pa /
gnyis pa'i mtshan nyid /
dbye na /
sgom spang gzung 'dzin gyi rnam par rtog pa bzhi'i dngos gnyen bzhi yod /
! bzhi pa nges 'byung sgrub pa bshad pa la /
mdo bstan bcos gnyis las /
dang po ni /
theg chen gyi mtshan nyid sngar gsungs pa dang 'chad 'gyur rnams la ci'i phyir theg chen zhes bya snyam pa'i khong gnas kyi dri ba'i lan ston pa la /
de nas tshe dang ldan pa rab 'byor gyis bcom ldan 'das la 'di skad ces gsol to / /
bcom ldan 'das theg chen zhes bgyi ba 'di ni /
zhes @# / /
sogs gsungs so / /
gnyis pa la mtshams sbyar /
rtsa ba /
'grel pa gsum las /
dang po ni /
lus rnam gzhag tu /
tshogs ni nges par 'byung bcas rnams / /
zhes 'chad na /
tshogs sgrub kyi rdzas su nges 'byung sgrub pa 'chad pa'i rgyu mtshan ci yin zhe na /
de'i rgyu mtshan yod de /
de ltar tshogs gnyis rgya chen po bsags pa las rnam mkhyen du gdon mi za bar nges par 'byung ba'i rgyu mtshan gyis de ltar brjod pa'i phyir /
dper na rgyal po g.yul du 'jug pa'i tshe thog mar go bgos /
de'i rjes su g.yul ngo sprod pa'i lam du zhugs te /
yan lag bzhi pa'i dpung gi dmag bsags nas pha rol gyi rgol ba bcom ste /
'gran zla'i dgra la rang nyid dbang bsgyur ba ltar yin pa'i phyir /
zhes mtshams sbyor ba la /
de ltar tshogs bsags pa la nges par 'byung bas bzhi pa nges par 'byung ba'i sgrub pa /
zhes gsungs /
gnyis pa ni /
mdo de'i don bshad pa'i sgo nas nges 'byung sgrub pa de la brgyad du phye nas 'chad pa la /
ched du bya dang mnyam nyid dang / /
zhes sogs gsungs /
gsum pa ni /
de nyid tshig don gyi sgo nas 'chad pa la /
ched du bya dang /
zhes sogs gsungs /
'di la yang brgyad yod pa'i /
dang po ched du bya ba gsum nges par 'byung ba'i sgrub pa ston pa la /
bcom ldan 'das theg pa chen po theg pa chen po zhes bgyi ba 'di ni lha dang mi dang lha ma yin du bcas pa'i 'jig rten zin gyis mnan te 'byung bar 'gyur ro / /
de'i slad du theg pa chen po zhes bgyi'o / /
bcom ldan 'das theg chen ni nam mkha' dang mnyam ste /
zhes sogs dang /
rab 'byor gal te rigs kyi sa'i chos dngos por yod pa zhig yin te /
dngos po med pa ma yin na ni /
zhes sogs dang /
rab 'byor gal te byang chen sems dang po bskyed pa nas nye bar bzung ste /
snying po byang chub la 'jug gi bar du sems bskyed pa ji snyed cig 'byung ba de dag gi dngos po med pa zhig yin te /
zhes sogs gsungs /
de'i don 'chad pa la /
ched du bya dang /
zhes dang /
ched du bya ba ji skad bshad pa dang /
zhes gsungs /
gnyis pa mnyam nyid du nges par 'byung ba ston pa la /
rab 'byor gang khyod kyis theg pa de ni nam mkha' dang mnyam pa'o / /
zhes smras pa ni /
de de bzhin no /
|theg pa de ni nam mkha' dang mnyam pa'o / /
rab 'byor 'di lta ste /
dper na /
nam mkha' la ni shar phyogs mi dmigs so / /
zhes sogs gsungs /
de'i don 'chad pa la /
mnyam nyid dang /
zhes dang /
chos thams cad mnyam pa nyid dang /
zhes gsungs /
gsum pa sems can gyi don du nges par 'byung ba ston pa la /
rab 'byor gang yang 'di skad du ji ltar nam mkha' la ni sems can gzhal du med grangs med tshad med pa rnams kyi go skabs med pa de bzhin du theg chen 'dis sems can gzhal du med grangs med pa rnams kyi go skabs 'byed pa yin no / /
zhes sogs gsungs /
de'i don 'chad pa la /
sems can don dang /
zhes dang /
sems can gyi don byed par byed pa dang /
zhes gsungs /
bzhi pa 'bad pa med par nges par 'byung ba ston pa la /
rab 'byor gang yang khyod kyis 'di skad du theg pa chen po de la 'ong ba'am 'gro ba yang mi mthong gnas pa yang mi mthong ngo / /
zhes smras pa ni /
rab 'byor de de bzhin no / /
de de bzhin te /
theg chen la 'ong ba'am 'gro ba mi mthong ngo / /
zhes sogs gsungs /
de'i don 'chad pa la /
'bad med dang /
zhes dang /
mtshan ma med par thams cad byed pa nyid kyis lhun gyis grub pa dang /
zhes gsungs /
lnga pa mtha' las 'das par nges par 'byung ba ston pa la /
rab 'byor gang yang khyod kyis 'di skad du theg pa 'di la sngon gyi mtha' mi dmigs /
phyi ma'i mtha' mi dmigs /
dbus mi dmigs /
theg pa de ni dus gsum mnyam pa nyid lags pa de'i phyir theg chen zhes bgyi'o / /
zhes smras pa ni /
de de bzhin no / /
de de bzhin te /
dper na nam mkha' ni dus gsum mnyam pa nyid kyi slad du sngon gyi mtha' mi dmigs /
zhes sogs @# / /
gsungs /
de'i don 'chad pa la /
mtha' las 'das par nges 'byung dang / /
zhes dang /
rtag pa dang /
chad pa dang bral ba'i ngo bo'i gnas skabs kyi khyad par dang /
zhes gsungs /
drug pa thob pa'i mtshan nyid du nges par 'byung ba ston pa la /
de nas tshe dang ldan pa rab 'byor gyis bcom ldan 'das la 'di skad ces gsol to / /
bcom ldan 'das de ltar byang chen rnams kyis theg chen dus gsum mnyam pa nyid ces bgyi ba 'di legs par gsungs pa ni legs so legs so / /
zhes sogs dang /
theg chen 'di la bslab cing 'das pa'i byang chen rnams kyis kyang rnam mkhyen nyid thob par 'gyur ro / /
zhes gsungs so / /
de'i don 'chad pa la /
thob pa'i mtshan nyid nges 'byung dang / /
zhes dang /
theg pa gsum gyi don thams cad 'thob pa dang /
zhes gsungs /
bdun pa rnam mkhyen du nges par 'byung ba ston pa la /
tshe dang ldan pa shA ri'i bus tshe dang ldan pa rab 'byor la 'di skad ces smras so / /
tshe dang ldan pa rab 'byor byang chen sher phyin la spyod pa'i tshe chos 'di dag la ji ltar yongs su rtogs /
tshe dang ldan pa rab 'byor byang chen ni gang /
sher phyin ni gang /
yongs su rtogs pa ni gang /
de skad ces smras pa dang /
tshe dang ldan pa rab 'byor gyis tshe dang ldan pa shA ri'i bu la 'di skad ces smras so / /
tshe dang ldan pa shA ri'i bu gang yang 'di skad du byang chen ni gang zhes zer ba ni /
gang gi ni sems can nyid byang chub yin pa de'i phyir byang chen zhes bya'o / /
zhes gsungs /
de'i don 'chad pa la /
rnam pa thams cad mkhyen nyid dang / /
zhes dang /
ji skad bshad pa'i rnam pa thams cad mkhyen pa nyid dang /
zhes gsung /
brgyad pa lam la nges par 'byung ba ston pa la /
de nas tshe dang ldan pa shA ri'i bus tshe dang ldan pa rab 'byor la 'di skad ces smras so / /
tshe dang ldan pa rab 'byor ji ltar na byang chen pha rol tu phyin pa drug la spyod pa'i tshe byang chub kyi lam yongs su sbyong ba yin /
rab 'byor gyis smras pa /
tshe dang ldan pa shA ri'i bu sbyin pa'i pha rol tu phyin pa ni 'jig rten pa yang yod 'jig rten las 'das pa yang yod ces pa nas /
sems can grangs med pa tshad med bdag gis byang chub du sems bskyed par gyur te / /
zhes pa'i bar gsungs /
de'i don 'chad pa la /
lam gyi yul can nges 'byung ste /
zhes dang /
de'i khyad par gyi lam ste /
zhes gsungs /
nges par 'byung tshul ston pa la /
nges par 'byung bar bya ba'i gzhi de lta bu dag las khyad par du 'phags pa'i chos gzhan med pa'i phyir thams cad mi dmigs pa nyid kyis /
zhes gsungs /
nges 'byung sgrub pa la brgyad du 'byed pa'i rgyu mtshan ston pa la /
nges par 'byung ba rnam pa brgyad yin pas nges par 'byung ba'i sgrub pa ni rnam pa brgyad yin no / /
zhes gsungs /
gzhung don ni /
des 'byung sgrub pa chos can /
khyod la rnam pa brgyad yod de /
khyod la nges par 'byung ba'i sgo nas rnam pa brgyad yod pa'i phyir /
brgyad pa la /
mtshan nyid /
dbye ba /
go rim /
nges par 'byung tshul /
brgyad du phye ba'i rgyu mtshan /
nges par 'byung ba'i gzhi bshad pa /
sa mtshams so / /
dang po ni /
rnam mkhyen du gdon mi za bar nges par 'byin par byed pa'i dag sa'i rnal 'byor /
nges 'byung sgrub pa'i mtshan nyid /
gnyis pa la /
dbye na /
brgyad du yod de /
ched du bya ba chen po gsum du nges par 'byung ba'i sgrub pa dang /
mnyam pa nyid du nges par 'byung ba'i sgrub pa dang /
sems can thams cad kyi thob bya'i don du nges par 'byung ba'i sgrub pa dang /
'bad pa med par lhun gyis grub par nges par 'byung ba'i sgrub pa dang /
mtha' las 'das par nges par 'byung ba'i sgrub pa dang /
thob pa'i mtshan nyid du nges par 'byung ba'i sgrub pa dang /
rnam mkhyen du nges par 'byung ba'i sgrub pa dang /
lam yul can du byas nas nges par 'byung ba'i sgrub pa rnams su yod pa'i phyir /
gsum pa brgyad po 'di'i go rim 'di ltar nges pa'i rgyu mtshan yod de /
gtso bo yin pas dang por ched @# / /
du bya ba la nges par 'byung ba bstan /
mnyam pa nyid rtogs pa med par ched du bya bar 'byung mi nus pas de'i rjes su ched du bya ba /
sems can gyi don bya ba'i sgo nas bsod nams ma bsags par mnyam pa nyid du rtogs pa'i nges par 'byung mi nus pas de rjes sems can gyi don du nges par 'byung /
nges 'byung 'bad med du 'byung ba med par sems can gyi don du 'byung ba rdzogs par mi 'gyur bas de rjes su 'bad med lhun grub kyi nges 'byung /
rtag chad kyi mtha' dang bral bar 'byung ba med par 'bad med du 'byung bar mi 'gyur bas de rjes mtha' las 'das pa'i nges 'byung /
theg pa gsum so so'i yon tan gyi rigs rdzogs pa'i gnas skabs khyad par can du 'byung ba med par mtha' 'das su 'byung ba med pas de rjes thob pa'i mtshan nyid du nges par 'byung ba /
rnam mkhyen du nges par 'byung ba med par thob pa nges par 'byung ba med pas de rjes su rnam mkhyen du nges par 'byung ba dang /
lam gyi nges 'byung med par rnam mkhyen du nges par 'byung ba med pas de rjes lam gyi yul can gyi nges par 'byung ba'i sgrub pa bstan pa'i phyir /
bzhi pa nges par 'byung tshul yod de /
chos thams cad bden par mi dmigs par rtogs pa nyid kyis nges par 'byung ba'i phyir /
lnga pa ni nges 'byung sgrub pa la brgyad du 'byed pa'i rgyu mtshan yod de /
nges par 'byung ba'i gzhi la brgyad du yod pas de ltar phye ba'i phyir /
drug pa ni /
nges par 'byung bar bya ba'i gzhi la brgyad du yod de /
sngar bshad pa'i ched du bya ba chen po gsum /
chos thams cad mnyam pa nyid du rtogs pa /
snying rjes sems can gyi don thob par bya ba ste mtha' yas par byed pa /
de gnyis zung du 'brel bas gzhan don 'bad med lhun grub tu byed pa /
zung 'jug gi lam la brten nas rtag pa sngon mtha' 'khor ba dang chad pa phyi mtha' gnyis dang bral bar byed pa'i gnas skabs kyi khyad par mi gnas ? myang 'das /
yum gyur yod pa las theg pa gsum gyi thob bya'i don spangs rtogs kyi rigs thams cad thob pa /
rnam pa thams cad mkhyen pa nyid ni /
zhes sogs sngar bshad pa'i mi rtog ye shes kyi ngo bo nyid kyi rnam mkhyen /
rnam mkhyen de'i khyad par gyi lam ste brgyad yod pa'i phyir /
des na 'di dag gi mdo las nges par 'byung ba bstan pas nges par 'byung byed kyi sgrub pa yang bstan pa yin no / /
bdun pa sa mtshams ni /
dag pa sa gsum gyi gnas skabs na yod do / /
des na nges 'byung sgrub pa brgyad po 'di nges par 'byung sa mthar thug tu 'byin byed yin la /
de la yang slob pa'i sgo nas mthar thug pa dang /
mi slob pa'i sgo nas mthar thug pa gnyis su yod de /
dang po bdun po de mi slob pa'i lam du yod la /
tha ma slob lam ni yod pa'i phyir te /
de yin na rnam mkhyen gyi rgyu'i lam khyad par du 'gyur ba bar chad med pa'i rtse sbyor yin dgos pa'i phyir /
gsum pa skabs bsdu ba ni /
shes rab kyi pha rol tu phyin pa'i man ngag gi bstan bcos mngon par rtogs pa'i rgyan 'grel pa dang bcas pa'i rgya cher bshad pa legs par bshad pa gser gyi phreng ba dang rnam bshad snying po'i rgyan rnam pa gnyis kyi dka' ba'i gnad gsal bar byed pa legs bshad skal bzang glu dbang gi rol mtsho zhes bya ba las skabs dang po'i spyi don rdzogs so / / / /
smras pa /
rab 'byor le'u'i shugs la bstan pa yi / /
thob bya rnam mkhyen mtshon byed chos bcu yis / /
mtshon nas ji bzhin gsal mdzad rtsa 'grel gyi / /
dgongs pa phyin ci ma log 'chad byed pa'i / /
rnam bshad rnam pa gnyis kyi dka' ba'i gnas / /
rje btsun ngur smrig 'dzin pas legs gsungs pa| |yongs 'dzin nyin byed dbang po'i gsung zer las / /
byung rnams shog bu'i chu skyes 'dab mar bkod / /
'dir 'bad rnam dkar gangs ri'i mdog 'dra' / /
'dis mtshon dge ba gzhan yang ci mchis pa / /
'di nas bzung ste chos sku ma thob par / /
@# / /
'di 'dra'i bstan la thos bsam byed par shog / / /
sher phyin sbas don rin chen gsal ba'i gter / /
mdo rgyan 'grel gsum sbyar ba'i legs bshad tshe / /
klu dbang rol mtsho rgyas byed sbyor brtson dges / /
rmad byung bshad sgrub dga' ston rgyas gyur cig / / /
dge legs 'phel / /
