@# / /
yid dang kun gzhi'i dka' gnas rgya cher 'grel pa legs par bshad pa'i rgya mtsho zhes bya ba'i rtsa ba dang /
de'i 'bru 'grel snying po'i gnad don gsal ba'i sgron me zhes bya ba bzhugs so / /
@# / /
rgyal dang rgyal ba'i sras rnams gshegs pa'i bshul / /
legs gsungs legs lam ji bzhin thugs chud nas / /
ma nor ma 'dres rdzogs par ston mdzad pa'i / /
mkhas pa'i mkhas pa de la mgos phyag 'tshal / /
rnam rig gzhung gi shin tu dka' ba'i gnas / /
yid dang kun gzhi gsal bar bstan pa dang / /
bdag nyid dran pa gso bar bya ba'i phyir / /
bla ma'i gsung la brten nas 'dir bshad bya / /
smra ba'i dam pas theg pa mchog /
'dzin par lung bstan 'phags pa klus / /
theg mchog rgyas par mdzad pa'i rjes / /
lung bstan brnyes pa'i thogs med kyis / /
srol gtod sngon du dbu ma nyid / /
mtshan nyid sgrub par byed pa dang / /
dgu dang gcig pur 'dod pa dgag /
don rnam bzhi yis kun gzhi dang / /
nyon mongs can yid shes par bya / /
mtshan nyid gnyis las kun gzhi ni / /
rten dang brten pa'i dbye ba yis / /
mtshan nyid rnam pa gnyis @# / /
su 'dod / /
de la rten gyur kun gzhi ni / /
don dang sems can bag chags kyi / /
rnam par rig pa mi rig pa / /
lung du ma bstan reg la sogs / /
lnga nyid dang ldan sa bon gyi / /
dbang gis gnas don lus su ni / /
snang phyir dmigs pa dag tu 'dod / /
kun gzhi'i gzung cha dag la ni / /
rnam shes lnga yis 'dzin byed cing / /
drug pas tha snyad 'dogs pas na / /
khams gnyis dag tu nges pa ste / /
de lta min na gzugs med pa / /
gzugs kyi 'du shes ma 'das dang / /
gzugs can pa ru thal 'gyur te / /
shes la gzugs su snang ba las / /
ma gtogs phyi rol med phyir ro / /
'og na'ang sems can gcig gi ni / /
kun gzhi la ni snod dang bcud / /
thams cad snang na gzugs khams kyi / /
lha la'ang dmyal snang 'byung ba dang / /
dmyal ba la yang lha rnams kyi / /
snod bcud snang ba 'byung ba dang / /
tha mal rnams la bskal pa yi / /
yul sna tshogs pa snang bar 'gyur / /
dngos su rang gi dbang don no / /
brgyud nas de yi tshogs drug gi /
yul du snang bar gang nus pa / /
kun gzhi'i yul du'ang 'jog pa yin / /
dbang don las gzhan drug pa'i yul / /
kun gzhi'i yul du mi 'gyur te / /
drug pa brtags pa'i yul can dang / /
kun gzhi bkrar 'dzin gyis dben phyir / /
bag chags bsgo gzhi yin phyir dang / /
dge dang mi dge mngon gyur dang / /
rgyud gcig la ni 'jug pa'i phyir / /
ma sgrib lung ma bstan du grub / /
lung ma bstan dang mi gsal phyir / /
reg sogs lngar nges tshor ba ni / /
bar ma'o 'di la bdag tu ni / /
sbyor ba'i phyir na kun gzhi'o / /
lhag ma med dang rdo rje lta'i / /
bar du rgyun mi chad du 'jug /
brten pa sa bon kun gzhi ni / /
sgo bar byed pas sgo gzhi la / /
'gag la sngon du phyogs pa'i tshe / /
bzhag pa'i nus pa'o sgo gzhi ni / /
bstan lung ma bstan bsgo bya ba / /
sgo bar byed dang 'brel ba dang / /
mtha' gcig rten du gyur pa ste / /
khyad par lnga dang ldan pa'o / /
phyi dang nang dang mi gsal ba / /
gnyis dang kun rdzob nyid dang ni / /
dam pa'i don te de dag kun / /
sa bon rnam pa drug tu 'dod| |gzhan yang sngon brjod bdag lta dang / /
srid pa'i yan lag bag chags gsum / /
thun mong thun mong ma yin dang / /
tshor dang bcas dang tshor med pa'i / /
sa bon rnam bzhi gnas ngan len / /
shin tu sbyangs dang spyad zin dang / /
ma zin pa dang bzhi ru'ang gsungs / /
bag chags de yang rten las ni / /
rdzas gcig tha dad gang yang min / /
sa bon dmigs rnam yod pa dang / /
'gro ba lnga yi sa bon @# / /
rnams| |'chol ba nyid du 'gyur ba dang / /
khams kyang 'chol phyir gcig nyid min / /
rten gcig la ni kun gzhi gnyis / /
yod par 'gyur bas so so min / /
des na rten las de nyid dang / /
gzhan du brjod du med pa ste / /
btags yod tsam du gnas phyir ro / /
'jog byed dge sogs gang yin kyang / /
bzhag pa'i bag chags lung ma bstan / /
dge dang mi dge mtshan nyid par| |'dod la sgrub par byed pa med / /
bag chags 'jog pa'i tshul la gsum / /
chos nyid kyis gnas sngon med bskyed / /
de dag gnyis kar 'dod pa'o / /
kun nas nyon mongs chos thams cad / /
rgyu 'am 'bras bu'i dngos po ru / /
sbyor ba'i phyir na kun gzhi'o / /
de phyir dbang thob dgra bcom la / /
kun gzhi yod pa ma yin te / /
'jog byed gnyis po med phyir ro / /
nyon mongs can yid mtshan nyid ni| |kun gzhi rnam smin cha nyid la / /
bdag lta bsgribs la lung ma bstan / /
reg dang chags sogs dgu kho na / /
'gog pa mnyam gzhag gnas skabs dus / /
dbang thob dgra bcom mthar thug go |nyon mongs can du 'jog byed pa'i / /
gang zag 'dzin pa log gyur kyang / /
de yi rig tsam yod phyir dang / /
chos 'dzin skyed nus ma log phyir / /
yid shes med dang mnyam pa nyid / /
thob pa'i skyon gnyis ring du spangs / /
yid ches lung dang rigs pa yis / /
rnam shes drug las tha dad pa'i / /
yid dang kun gzhi rnam par shes / /
yod par khong du chud par bya / /
rnal 'byor spyod pa'i gzhung lugs nas| |sgrub byed rigs pa mtha' yas pa / /
gsungs kyang len dang dang po gsal / /
sa bon las dang lus tshor dang / /
snyoms 'jug 'chi 'pho mi rung ba / /
brgyad du 'dus phyir 'dir bshad bya / /
kun gzhi rnam par shes pa de / /
theg dman gtsug lag rnams su yang / /
kun gzhi rtsa ba'i rnam shes dang / /
srid pa'i yan lag ji srid pa'i / /
phung po'i rnam grangs dag gis bstan / /
de ltar gsungs pa'i kun gzhi la / /
dbyig shes mi'u thung dbyangs sgrogs gsum / /
rim bzhin phung po tshor ba dang / /
'jig lta gsum la dgongs zhes 'dod / /
theg pa 'og ma'i lugs dag la / /
tshul de mi rung med mod kyi / /
theg chen pa rnams lung de'i don / /
kun gzhi rnam par shes pa ru / /
'dod pa ches cher bzang ba ste / /
gang phyir dbyig shes sogs kyis ni / /
bkral ba skyon dang ldan phyir ro / /
nyon mongs can gyi yid med na / /
ma 'dres pa yi ma rig dang / /
lnga po dag dang 'dra ba dang / /
snyoms par 'jug pa'i bye brag dang / /
nges tshig med pa'i skyon du 'gyur / /
'du shes med par skyes pa'i rgyun / /
ngar 'dzin med pa'i skyon du 'gyur / /
ngar 'dzin pa dang ldan pa ni / /
rnam pa kun tu mi 'thad phyir / /
nyon yid yod par shes par bya / /
bdun pa len pa'i rnam shes dang / /
kun gzhi gsum du 'chad pa dang / /
dgu pa dri med rnam shes su / /
'dod pa yang dag bden pa'i lugs / /
tshogs brgyad dag las logs pa yi / /
gtso bo rnam shes yod gyur na / /
rtag pa'i dngos por 'gyur ba'i phyir / /
tshogs dgur 'dod la sgrub byed med / /
yid shes gcig nyid dbang drug gi /
@# / /
rten la so sor rgyu ba'i tshe / /
so so'i ming du btags pa tsam / /
bram ze'i tshoms dang skye mched ni / /
bcu gnyis ston pa'i mdo las kyang / /
gcig pur gsungs dang rnam shes drug /
yid kyi skye mched yin gsungs phyir / /
shes kun yid shes gcig pu lo / /
lung don gzhan du nus phyir dang / /
dbang shes kyis kyang lkog gyur dang / /
'das dang ma 'ongs 'dzin gyur phyir / /
tshogs gcig 'dod pa mun sprul lo / /
de phyir yid ches lung rigs kyis / /
grub pa rnam shes brgyad yin phyir / /
gsang ba'i gnas la mi zhum pa'i / /
mkhas pas brgyad nyid 'dod par bya / /
yid dang kun gzhi'i dka' ba'i gnas / /
gsal bar ston 'di mkhas mchog rnams / /
ji ltar bzhed bzhin bla ma yi / /
gsung la brten nas rgyal khams pa / /
blo bzang grags pas sbyar ba yi / /
dge des thub bstan rgyas gyur cig / / /
oM swa sti /
rnam rig gzhung gi shin tu dka' ba'i gnas / /
yid dang kun gzhi gsal bar ston pa yi / /
legs par bshad pa rgya mtsho'i rtsa ba 'di / /
dad ldan bzo rigs bsam grub tshe ring gis / /
par du bskrun pa'i rab dkar dge tshogs kyis / /
tshe rabs kun tu dal 'byor rten thob cing / /
rgyal ba'i dam chos ma lus 'dzin pa la / /
'jam dpal snying po de dang mtshungs par shog /
! na mo gu ru mu ni in+d+ra su ma ti kirti ya| |thub dbang bstan pa'i nyi ma 'od po che / /
'phrin las snang ba'i mnga' bdag mi pham mgon / /
legs gsung 'dzam gling rgyas la thogs med dpal / /
dgongs pa skong mdzad tsong kha pa la 'dud / /
gang gis bdag rgyud byin rlobs dgongs don gnad / /
gting zab rgya mtshor blo chung sbal pa'i rkyal / /
mdzes par mi 'gyur mnog chung don las ci / /
de lta'ang nan bskul don du gleng gzhir dgod / / / /
'dir rje rgyal ba gnyis pa'i legs bshad rgya mtsho lta bu las yid dang kun gzhi'i dka' ba'i gnas rgya cher 'grel pa zhes bya ba'i rtsa ba 'bru bsnon gyi sgo nas cung zad 'chad pa la /
mchod par brjod cing rtsom bar dam bca' ba dang /
sems tsam gyi grub mtha' ji ltar byung ba'i gleng bslang ba dang /
de las 'byung ba'i kun gzhi dang nyon yid kyi rnam gzhag gtan la dbab pa dngos dang /
brtsams pa mthar phyin pa'i dge ba bsngo ba dang bzhi /
dang po 'chad par byed pa la /
rtsa ba las /
rgyal dang rgyal ba'i sras rnams gshegs pa'i bshul / /
legs gsung legs lam ji bzhin thugs chud nas / /
ma nor ma 'dres rdzogs par ston mdzad pa'i / /
mkhas pa'i mkhas pa de la mgos phyag 'tshal / /
zhes mchod brjod dang /
rnam rig gzhung gi shin tu dka' ba'i gnas / /
yid dang kun gzhi gsal bar bstan pa dang / /
bdag nyid dran pa gso bar bya ba'i phyir / /
bla ma'i gsung la brten nas 'dir bshad bya / /
zhes rtsom pa dam bca' gsungs /
gnyis pa 'chad pa la /
smra ba'i dam pas theg pa mchog /
'dzin par lung bstan 'phags pa klus / /
theg mchog rgyas par mdzad pa'i rjes / /
lung bstan brnyes pa'i thogs med kyis / /
srol btod sngon du dbu ma nyid / /
ces gsungs /
tshigs bcad de gsum gyi don 'dir mang bar 'gyur bas ma spros shing mdo'i khungs 'og tu 'chad do / /
@# / /
bstan bcos gang las bshad pa ni /
spyir rje btsun byams pas rgyan gnyis /
'byed gnyis /
rgyud bla ma ste byams chos sde lnga mdzad /
'phags pa thogs med kyis sa'i dngos gzhi /
gzhi bsdu ba /
rnam grangs bsdu ba /
rnam par bshad pa'i sgo bsdu ba /
rnam par gtan la dbab pa bsdu ba ste /
rgyas pa'i bstan bcos sa sde lnga dang /
bsdus pa'i bstan bcos la theg pa thun mong gi sdoms mngon pa kun las btus dang /
theg chen thun mong ma yin pa'i sdoms theg bsdus te sdoms rnam gnyis mdzad /
slob dpon dbyig gnyen gyis 'byed gnyis dang mdo sde rgyan gsum gyi 'grel pa dang /
rnam bshad rig pa /
las sgrub pa'i rab byed /
nyi shu pa'i rab byed /
phung po lnga'i rab byed /
sum cu pa'i rab byed de pra ka ra Na sde brgyad du grags pa mdzad /
de rnams la byams pa dang 'brel ba'i chos sde nyi shu zhes grags /
de dag gi 'grel pa dang bcas pa nas kun gzhi dang nyon yid kyi rnam gzhag bstan pa mang du yod la /
sa'i dngos gzhi las /
rnam shes lnga dang ldan pa'i sa / /
yid kyi sa dang gzhan gsum ste / /
rtog dpyod bcas la sogs pa dang / /
ting 'dzin bcas dang ma bcas dang / /
sems yod pa dang sems med dang / /
thos dang bsam dang sgom ldan dang / /
de bzhin theg pa gsum ldan dang / /
phung por bcas dang phung med gzhan / /
zhes sdoms su mdzad pa ltar dbang po'i rnam shes lnga'i sa la sogs pa'i sa bcu bdun gyi rnam gzhag rgyas par gsungs nas kun gzhi dang nyon yid kyi rnam gzhag gsal bar ma bstan pa'i rgyu mtshan ni /
gtan la dbab pa bsdu ba las /
rnam par shes pa lnga dang ldan pa dang yid kyi sa'i rnam par gtan la dbab pa ni sa bon gyi gnas kun gzhi rnam par shes pa zhes gang smos pa'o / /
de'i yod pa nyid dang rab tu dbye ba ni ma bstan te /
ci'i phyir ma bstan pa dang /
ji ltar na de'i yod pa nyid dang rab tu dbye ba rig par bya zhe na /
de ni bcom ldan 'das kyis gsang ste bstan cing rnam par gzhag pa yin pas na de'i phyir ma bstan te /
bcom ldan 'das kyis ji skad du / /
len pa'i rnam par shes pa zab cing phra / /
zhes sogs khungs su drangs nas gsungs /
de nas /
len dang dang po gsal ba dang / /
zhes sogs sdoms su mdzad nas kun gzhi 'thad pa'i rigs pa brgyad dang /
de nas /
dmigs dang mtshungs par ldan pa dang / /
gcig gi rkyen nyid gcig yin dang / /
lhan cig dngos pos 'jug pa dang / /
kun nas nyon mongs ldog pa yin / /
zhes sdoms su mdzad nas kun gzhi rnam shes 'jug pa'i rnam gzhag bzhi dang /
sdog pa'i rnam gzhag gcig gi sgo nas rgyas par bshad cing nyon yid kyi rnam gzhag kyang cung zad bstan /
de dag gi don bsdus nas sum cu par /
rnam par smin dang /
ngar sems dang / /
yul la rnam par rig pa'o / /
zhes kun gzhi dang nyon yid dang 'jug shes gsum mdor bstan nas /
de la kun gzhi rnam shes ni / /
rnam smin sa bon thams cad pa / /
de ni len pa dag dang gnas / /
zhes sogs kyis kun gzhi dang /
de la gnas pa rang byung zhing / /
de la dmigs pa yid ces bya / /
zhes sogs kyis nyon yid kyi rnam @# / /
gzhag gsungs /
theg bsdus las /
shes bya'i gnas dang mtshan nyid der 'jug dang / /
de yi rgyu 'bras de rab dbye ba dang / /
bslab pa gsum dang de 'bras spangs pa dang / /
ye shes theg pa mchog gyur khyad par 'phags / /
bstan 'di 'di ltar gzhan la ma mthong la / /
'di dag byang chub mchog gi rgyur mthong bas / /
gnas bcu bstan pas khyad zhugs gang yin pa / /
theg pa chen po sangs rgyas bkar 'dod do / /
zhes sdoms su mdzad pa ltar theg pa chen po nyid nyan rang gi theg pa las khyad par du 'phags pa'i gnas rnam pa bcu gsungs pa las dang po shes bya'i gnas la kun gzhi dang nyon yid kyi rnam gzhag rgyas par gsungs /
de dag gi don phyogs gcig tu dril nas dri ma med pa'i lung rigs kyis mtha' chod par gtan la 'bebs pa'i sngon med kyi legs bshad rmad du byung ba ni rje bla mas mdzad pa'i 'di'i dka' 'grel legs bshad kyi rgya mtsho zhes bya ba'i rtsa 'grel gnyis yin la /
'di'i rnam gzhag dang mtha' gcod rgyas par gzhan du spros shing /
'dir rtsa ba 'bru bsnon gtso bor byas te mdor bsdus zhig 'chad par bya'o / /
gsum pa de las 'byung ba'i kun gzhi dang nyon yid kyi rnam gzhag gtan la dbab pa la /
lus mdor bstan pa dang /
yan lag rgyas par bshad pa gnyis /
dang po la /
rtsa ba dgod pa dang /
de'i don bshad pa gnyis /
dang po ni /
mtshan nyid sgrub par byed pa dang / /
dgu dang gcig pur 'dod pa dgag /
don rnam bzhi yis kun gzhi dang / /
nyon mongs can yid shes par bya / /
zhes gsungs /
gnyis pa de'i don bshad pa ni /
kun gzhi dang nyon mongs can gyi yid gnyis kyi rnam par gzhag pa chos can /
don rnam pa bzhi'i sgo nas shes par bya ste /
dmigs rnam ngo bo grogs sogs kyi sgo nas mtshan nyid gtan la dbab pa dang /
de gnyis yod par bsgrub par byed pa'i lung rigs kyi sgrub byed dgod pa dang /
rnam shes grangs mang bar thal ba tshogs dgu 'dod pa dgag pa dang /
rnam shes grangs nyung bar thal ba tshogs gcig pur 'dod pa dgag pa bzhi'i sgo nas shes par bya ba yin pa'i phyir /
gnyis pa rgyas par bshad pa la /
de ltar don rnam pa bzhi las /
dang po la /
kun gzhi'i mtshan nyid gtan la dbab pa dang| nyon yid kyi mtshan nyid gtan la dbab pa gnyis /
dang po la /
dbye ba'i sgo nas mdor bstan pa dang /
phye ba so so'i rang bzhin rgyas par bshad pa gnyis /
dang po ni /
rtsa ba las /
mtshan nyid gnyis las kun gzhi ni / /
rten dang brten pa'i dbye ba yis / /
mtshan nyid rnam pa gnyis su 'dod / /
ces gsungs /
ngag don ni /
kun gzhi'i mtshan nyid dang nyon yid kyi mtshan nyid gnyis las dang po gtan la dbab pa la rnam smin gyi kun gzhi'i mtshan nyid dang sa bon gyi kun gzhi'i mtshan nyid gtan la dbab pa mi 'dra ba rnam pa gnyis su yod par 'dod dgos te /
kun gzhi la ni rten du gyur pa rnam smin gyi kun gzhi dang brten pa sa bon gyi kun gzhi gnyis su dbye ba yi rgyu mtshan gyis de ltar 'thad pa'i phyir /
rnam smin gyi kun gzhi la rten dang /
sa bon gyi kun gzhi la brten pa zhes brjod pa'i rgyu mtshan yod de /
rnam smin gyi kun gzhi ni sa bon gyi kun gzhi @# / /
rnams 'jog sa'i gzhi dang gnas sa'i rten yin pas na rten dang /
sa bon gyi kun gzhi ni rnam smin gyi kun gzhi la gnas pa'i tshul gyi brten pa yin pas na de ltar brjod pa'i phyir /
'dir cung zad dpyad na sa bon gyi kun gzhi kun gzhi'i dbye bar 'dod pa mi 'thad de /
de kun gzhi btags pa ba yin gyi dngos ma yin pa'i phyir dang /
kun gzhi dang rnam smin gyi kun gzhi don gcig yin pa'i phyir /
des na sgras brjod rigs gyi dbye ba sbyor dgos pa'i phyir zhes grags che ba snang la /
'o na /
sa bon gyi kun gzhi kun gzhi ma yin na /
dka' 'grel las /
kun gzhi sa bon gyi cha de la ci'i phyir kun gzhi zhes bya zhe na /
zhes pa nas /
spyir kun gzhi zhes 'byung ba'i don ni 'dir chos kun sbyor ba'i phyir yin la /
bye brag tu kun gzhi sa bon gyi cha la kun gzhi zhes pa ni /
zhes sogs kun gzhi'i 'jog byed gnyis gsungs pa mi 'thad par thal /
kun gzhi sa bon gyi cha kun gzhir 'jog pa'i 'jog byed med pa'i phyir /
gzhan yang 'di'i gong 'og dang gzhung mang por kun gzhi sa bon gyi cha dang rnam smin gyi cha zhes yang yang 'byung ba'ang mi 'thad par thal /
de 'thad na de gnyis gang las phye ba'i cha can yod dgos /
de yod na de kun gzhi las gzhan du 'os med pa'i phyir /
gzhan yang /
rnam smin gyi kun gzhi dang sa bon gyi kun gzhi zhes pa'i tha snyad dang go don ma grub par thal /
de gzhi mthun bsdu ba'i sgrar byas nas rnam smin yang yin kun gzhi yang yin pas na rnam smin gyi kun gzhi dang sa bon yang yin kun gzhi yang yin pas na sa bon gyi kun gzhir 'jog pa'i don ma yin pa'i phyir /
rtags dngos /
dpyod do / /
gnyis pa so so'i rang bzhin rgyas par bshad pa la /
rten du gyur pa rnam smin gyi kun gzhi bshad pa dang /
brten pa sa bon gyi kun gzhi bshad pa gnyis /
dang po la /
dmigs pa sogs kyi khyad par bzhi bshad pa dang /
sgra bshad pa dang /
'jug ldog gi dus bstan pa dang gsum /
dang po la /
spyir bstan pa dang /
so so'i khyad par zhib tu bshad pa dang gnyis /
dang po ni /
de la rten gyur kun gzhi ni / /
don dang sems can bag chags kyi| |rnam par rig pa mi rig pa / /
lung du ma bstan reg la sogs / /
lnga nyid dang ldan /
zhes gsungs /
de yang /
sum cu pa las /
de ni len pa dag dang gnas / /
rnam par rig pa mi rig pa / /
rtag tu reg dang yid byed dang / /
reg dang 'du shes sems par ldan / /
zhes pa'i don bsdus pa yin pas de gnyis kyi ngag don phyogs gcig tu bshad na /
kun gzhi de la de ltar gnyis yod pa'i nang nas sa bon gyi rten du gyur pa'i kun gzhi de ni chos can /
dmigs pa'i khyad par yod de /
phyi snod kyi 'jig rten dang gzugs sogs don lnga ni snod kyi rnam rig dang don gyi rnam rig dang gnas kyi rnam rig yin zhing /
dbang rten khog pa'i lus dang mig sogs dbang po sems can lnga ni lus kyi rnam rig dang nye bar blangs bya yin pas len pa'i rnam rig dang /
skye ba po sogs kyi bdag dang phung khams skye mched kyi chos kun la yid shes kyis 'di dang 'di zhes sgro btags pa'i ngo bo nyid la mngon par zhen te mngon par brjod pa las byung ba'i bag chags ni bag chags kyi rnam rig dang lus nye bar len pa po yin pas len pa'i rnam rig yin la /
de lta bu'i nang @# / /
bcud kyi rnam rig gam len pa'i rnam par rig pa gnyis po dag dang phyi'i snod gnas kyi rnam par rig pa gsum la dmigs pa'i phyir /
'dir bag chags la zhes dpe mang por 'byung ba ni yig nor 'dra'o / /
de chos can /
rnam pa'i khyad par yod de /
rnam rig de dag dngos su snang yang rung mi snang yang rung kun gzhi rang nyid kyis 'di dang 'di'o zhes gzhal ba dang nges pa'i tshul gyis rnam par mi rig pa ste rtogs par mi nus la /
rjes su'ang de ltar nges pa 'dren mi nus pa'i rnam pa shin tu mi gsal ba yin pa'i phyir /
de chos can /
ngo bo'i khyad par yod de /
dge mi dge gang du yang lung du ma bstan pa yin pa'i phyir /
de chos can /
grogs kyi khyad par yod de /
dus rtag tu rang gi 'khor reg pa dang /
la sogs pa yid byed dang /
rig pa ste tshor ba dang /
'du shes dang /
sems pa ste sems byung kun 'gro lnga kho na nyid dang mtshungs ldan yin pa'i phyir /
gnyis pa so so'i khyad par zhib tu bshad pa la /
dmigs rnam la mtha' gcod pa dang /
ngo bo nges pa'i sgrub byed dgod pa dang /
grogs nges pa'i sgrub byed dgod pa dang gsum /
dang po la /
bag chags dmigs par 'jog pa la dpyad pa dang /
snod bcud dmigs par 'jog pa la dpyad pa gnyis /
dang po ni /
kha cig /
kun gzhi'i steng gi bdag dang chos kun brtags pa'i ngo bo nyid la mngon par zhen te mngon par brjod pa las byung ba'i bag chags chos can /
khyod kun gzhi'i dmigs par 'jog pa mi rigs par thal /
khyod de la snang mi nus pa'i phyir /
der thal /
khyod de dang ngo bo gcig pa'i tshul gyi de nyid du brjod du med /
de dang ngo bo tha dad pa'i tshul gyi de nyid las gzhan du yang brjod du med pa'i phyir zer na /
de'i lan 'chad pa la /
sa bon gyi /
dbang gis gnas don lus su ni / /
snang phyir dmigs pa dag tu 'dod / /
ces gsungs /
don ni /
de lta bu'i bag chags kyi sa bon chos can /
khyod kun gzhi'i rnam shes kyi dmigs pa dag tu 'dod rigs te /
khyod de la snang ba'i sgo nas de'i dmigs par mi 'gyur yang khyod kyi nus pa brtas pa'i dbang gis kun gzhi rnam shes de nyid gnas dbang rten khog pa dang /
don gzugs sogs yul lnga dang /
lus mig sogs dbang po lnga ste snod bcud kyi rnam pa de dag tu ni snang ba'i phyir na de'i dmigs par bzhag rung ba'i phyir /
de yang yin te /
chos de blo de'i dmigs par 'jog pa la chos de blo de la nges par snang mi dgos pa'i phyir /
der thal /
dper na /
theg chen mthong lam bar chad med lam lta bu'i shes pa de yul gzugs kyi dbang gis gzugs phyi rol don gyis stong ba'i rnam pa can du byung ba gang zhig /
de'i tshe gzugs de de la mi snang yang de'i dmigs par 'dod dgos pa lta bu yin pa'i phyir /
lugs 'dir kun gzhi rnam shes nyid dbang don bag chags gsum du snang bar 'jog pa yin te /
ji skad du /
don dang sems can du / /
snang ba'i rnam par shes pa ni / /
rab tu skye'o / /
zhes gsungs pa'i phyir /
bag chags dmigs par 'jog tshul de yang khams 'og ma gnyis kyi dbang du byas pa yin gyi /
gzugs med du de ltar 'jog pa ma yin te /
gzugs med du bag chags dmigs @# / /
par 'gyur ba'i dbang don de dag dngos su med pa'i phyir /
des na gzugs med du bag chags kun gzhi'i dmigs par 'jog tshul yod de /
kun gzhi rnam shes nyid bag chags kyi mthus phyis gnas don lus gsum por snang rung yin pas de ltar 'jog rigs pa'i phyir te /
dper na /
'bru'i sbyang na gnas pa'i sa bon skam po de phyis chu lud sogs kyi rkyen dang 'phrad na myu gu bskyed rung yin pas des myu gu'i rkyen byed par 'jog pa lta bu yin pa'i phyir /
kun gzhi rnam shes kyi dmigs par gyur pa'i bag chags la mngon brjod kyi bag chags kho nar nges par 'dod na /
mi 'thad de /
theg bsdus las /
rnam rig bco lnga'i dang po dgu mngon brjod kyi bag chags las byung ba dang /
bdag dang gzhan du snang ba'i rnam rig gnyis bdag lta'i bag chags las byung ba dang /
bde 'gro dang ngan 'gro dang 'chi 'pho ba dang skye bar snang ba'i rnam rig bzhi srid pa'i yan lag gi bag chags las byung bar gsungs pa'ang bag chags de dang de'i nus pa rgyas pa'i dbang gis kun gzhi rnam shes nyid de dang de'i rnam par snang ba la 'jog dgos pas gong gi rigs pa dang mtshungs la /
de bzhin du mig shes la sngon po snang ba dang sngon po sngon por snang ba lta bu rang gi rigs mthun gyi bag chags las byung bar gsungs pas bag chags de yang de'i dmigs par 'jog dgos pa'i phyir /
gnyis pa dbang don dmigs par 'jog pa la dpyad pa ni /
'o na /
dbang don gyi snod bcud gnyis po de kun gzhi rnam shes la dngos su snang ba'i sgo nas de'i dmigs par 'jog na gzugs med kyi kun gzhi rnam shes la'ang de gnyis snang ngam zhe na /
de'i lan 'chad pa la /
kun gzhi'i gzung cha dag la ni / /
rnam shes lnga yis 'dzin byed cing / /
drug pas tha snyad 'dogs pas na / /
khams gnyis dag tu nges pa ste / /
de lta min na gzugs med pa / /
gzugs kyi 'du shes ma 'das dang / /
gzugs can pa ru thal 'gyur te / /
shes la gzugs su snang ba las / /
ma gtogs phyi rol med phyir ro / /
zhes gsungs /
don ni /
kun gzhi rnam shes la dbang don snod bcud gnyis po snang ba ni 'dod gzugs kyi khams 'og ma gnyis kho na dag tu nges pa yin te /
kun gzhi'i rnam shes kyi gzung cha dbang don gnyis po dag las gzugs sogs don lngar snang ba'i cha ni de dang rten gcig pa'i gang zag gi mig gi rnam shes sogs dbang po'i rnam shes lnga po de yis rim pa bzhin du 'dzin par byed dgos shing /
dbang don gnyis ga snang ba'i cha la ni de 'dra'i gang zag gi drug pa yid kyi rnam shes kyis 'di dang 'di zhes tha snyad 'dogs rung ba dgos pa gang zhig /
de bas na gzugs med du de ltar 'dzin pa dang tha snyad 'dogs rung ba med pa'i phyir /
rtags dang po'i zur dang po der thal /
rten gcig gi kun gzhi'i rnam shes la dngos su snang ba'i don lnga po de rten de'i dbang shes lnga po la rim pa bzhin du nges par snang dgos pas de de la lkog tu gyur pa mi srid pa'i phyir /
de ltar min na gzugs med pa rnams gzugs kyi 'du shes yod pa las ma 'das par thal ba dang /
gzugs can pa ru thal bar @# / /
'gyur te /
de'i kun gzhi'i rnam shes la gzugs can gyi snod bcud mtshan nyid pa dngos su snang ba'i phyir /
rtags khas /
khyab ste /
'dod gzugs kyi khams 'og ma gnyis na'ang gzugs kyi 'du shes yod pa dang gzugs can par 'jog pa'i don nang gi shes pa la dbang don sogs gzugs su snang ba yod pa tsam la 'jog pa yin gyi /
de ltar ma gtogs pa'i phyir rol nas grub pa'i gzugs med pa'i phyir ro / /
'dod mi nus te /
mdo las /
thogs pa'i 'du shes kyang nub /
sna tshogs pa'i 'du shes kyang nub /
ces gsungs pa'i phyir /
gzugs med kyi kun gzhi rnam shes la gzugs can gyi snod bcud mi snang ba'i rgyu mtshan yod de /
sngon gzugs snang bkag pa'i snyoms 'jug bsgoms pa'i mthus gzugs med du gnas kyi ring la de snang bar 'gyur ba'i sa bon gyi bag chags sad pa la re zhig gnod pa byas pa'i dbang gis yin pa'i phyir te /
dper na /
'du shes med pa'i snyoms 'jug bsgoms pa'i mthus rang dus dang 'du shes med pa bar gnas kyi ring la rnam shes tshogs drug rnams skye 'gyur gyi bag chags sad pa la re zhig gnod pa byas pa'i sgo nas 'gog pa lta bu yin pa'i phyir /
de la kho na re /
gzugs med kyi kun gzhi'i rnam shes la dmigs pa med par thal /
de la dbang don lus gsum po gang yang mi snang ba gang zhig /
bag chags de'i dmigs par 'jog pa'i don de'i dbang gis gnas don lus su snang ba gang yang med pa'i phyir /
'dod na /
dmigs pa dang bral ba'i shes pa yod par thal lo zhe na /
skyon med de /
theg bsdus las /
'das sogs de bzhin rmi lam dang / /
gzugs brnyan rnam pa gnyis po yang / /
dmigs pa yod pa ma yin pas / /
de ni dmigs par rung phyir ro / /
zhes gsungs pa ltar /
spyir shes pa rnams las dmigs pa yod pa la bltos dgos mi dgos gnyis yod la /
bye brag tu kun gzhi'i rnam shes ni dmigs pa yod pa la bltos dgos pa ma yin te /
de 'gro ba gang rung skyes nas ma shi'i bar rnam smin du gyur nas skad cig kyang rigs 'dra rgyun chad med par 'phen byed kyi las kyi stobs kyis 'jug pa'i phyir /
des na gzugs med du dbang don bag chags gsum las bag chags nyid kun gzhi'i dmigs par 'jog pa yin te /
de'i don gong du bshad zin pa ltar yin pa'i phyir /
'on kyang der ming gzhi'i phung po la dmigs pa yod cing yid dbang la dmigs pa sogs yod med dpyad rgyu yod do / /
'o na /
de ltar yin na khams 'og ma gnyis su kun gzhi'i rnam shes gcig la snod bcud kyi rdzas thams cad snang ba yin nam zhe na /
de'i lan ston pa la /
'og na'ang sems can gcig gi ni / /
kun gzhi la ni snod dang bcud / /
thams cad snang na gzugs khams kyi / /
lha la'ang dmyal snang 'byung ba dang / /
dmyal ba la yang lha rnams kyi / /
snod bcud snang ba 'byung ba dang / /
tha mal rnams la'ang bskal pa yi / /
yul sna tshogs pa snang bar 'gyur / /
zhes gsungs /
don ni /
khams 'og ma gnyis na'ang @# / /
spyir kun gzhi la snod bcud snang yang sems can gcig gi ni kun gzhi'i rnam shes la ni snod dang bcud kyi rdzas thams cad snang ba ma yin te /
de ltar snang na skyon du ma 'byung ba'i phyir /
gal te de ltar snang na dmyal ba pa ma zad 'dod pa'i lha mi dang gzugs khams kyi lha la'ang lcags bsregs 'bar bas bsregs shing mtshon gyis bcad btub dang mun nag bu yug 'tshub pa sogs tsha grang gi dmyal snang mtshan nyid pa 'byung bar thal ba dang /
lha mir ma zad dmyal ba pa la yang mi'i gnas kyi ri ra ba khang khyim sogs dang 'dod gzugs kyi lha rnams kyi gzhal med khang dang longs spyod bdud rtsi la sogs pa'i snod bcud yid du 'ong ba mtshan nyid pa'i snang ba 'byung bar thal ba dang /
mngon shes dang ldan pa ma zad mngon shes sogs ma thob pa'i sems can tha mal pa rnams la'ang gnas kyi bskal pa thag ring po dang dus kyi bskal pa 'das ma 'ongs lta bu'i bskal don du song ba'i yul gyi bkod pa sna tshogs pa rnams kyang snang bar 'gyur ba yin par thal /
'dod pa'i phyir /
'dod na /
lha mi la'ang dmyal ba'i sdug bsngal de dag gis gdungs pa dang /
dmyal ba pas kyang lha mi'i bde ba de dag myong ba dang /
tha mal pa de rnams kyis kyang mngon shes kyi yul myong bar thal /
'dod pa gang zhig /
de ltar snang ba de de dag gi kun gzhi'i steng gi bag chags sad pa la bltos pa'i sgo nas snang ba yin pa'i phyir /
khyab ste /
kun gzhi'i steng gi bag chags sad stobs kyi mthus de ltar snang ba yin na snang ba tsam des phan gnod kyang de ltar byed pa yin pa'i phyir te /
dper na /
sngags rdzas kyis bslad pa'i mthus sgyu mas sprul pa'i gshin rje la gshin rje rang mtshan par snang ba na de ltar snang ba tsam gyis 'jigs pa bskyed pa dang /
sgyu mas sprul pa'i na chung la na chung mtshan nyid par snang ba na de ltar snang ba tsam gyis chags pa bskyed pa lta bu yin pa'i phyir dang /
gzugs can gyi snod bcud ma dag pa rnams kun gzhi'i steng gi bag chags sad pa'i mthus snod bcud de dang de'i rnam par snang ba tsam yin gyi /
de ltar ma gtogs pa'i phyi rol gyi snod bcud med pa'i phyir /
'dir rigs pas spros na 'jog mtshams shin tu dka' ba yod kyang tshul 'di'i go ba 'chags pa la /
theg bsdus las /
yi dwags dud 'gro mi rnams dang / /
lha rnams ji ltar rigs rigs su / /
dngos gcig yid ni tha dad phyir / /
don ma grub par 'dod pa yin / /
'das sogs de bzhin rmi lam dang / /
zhes sogs phyi don med pa dpe dang bcas pa gsungs pa'i don shes dgos so / /
'o na /
khams 'og ma gnyis na kun gzhi rnam shes la snod bcud ji lta bu zhig snang ba yin zhe na /
de ston pa la /
dngos su rang gi dbang don no / /
brgyud nas de yi tshogs drug gi /
yul du snang bar gang nus pa / /
kun gzhi'i yul du 'jog pa yin / /
zhes gsungs /
don ni /
khams 'og ma gnyis na kun gzhi la snod bcud snang tshul yod de /
de gnyis na kun gzhi'i dngos su dmigs pa ni rang rang gi dbang po dang don yin no / /
de yang @# / /
'dod khams na rten gyi gang zag rang rang gi dbang po sems ldan lnga dang de la snang ba'i yul don lnga'am dbang don ci rigs dang /
gzugs khams na rten gyi gang zag rang rang gi mig rna lus kyi dbang po sems ldan gsum dang de la snang ba'i don gzugs dang sgra dang reg bya gsum yin la /
brgyud nas dmigs pa ni gang zag de yi rnam shes tshogs drug gam ci rigs pa'i yul du snang bar gang nus pa de de'i kun gzhi'i rnam shes kyi snang ba'i dmigs yul du 'jog pa yin pa'i phyir /
de yang kun gzhi rgyud ldan gyi mi'i rgyud la mig shes rgyu ba'i skabs kyi de'i mig dbang dang don gzugs gnyis de'i mig shes la dngos su snang ba'i cha nas de'i kun gzhi rnam shes la dngos su snang bar 'jog pas de'i dngos kyi dmigs pa dang /
de'i rgyud la mig shes mi rgyu ba'i skabs kyi de'i mig dbang dang don gzugs gnyis skabs der de'i mig shes la mi snang yang de ma thag rkyen nam tshang ba na de'i mig shes bskyed pa'i yul du snang nus su yod pas na de'i brgyud pa'i dmigs par 'jog pa yin la /
des dbang don gzhan rnams la'ang shes par bya zhing /
de ltar zhib cha mang du 'don dgos pa yod do / /
de la kha cig /
kun gzhi rgyud ldan gyi gang zag gi rgyud kyi yid shes kyi yul yin na /
de'i rgyud kyi kun gzhi'i rnam shes kyi yul yin pas khyab par thal /
gong gi dam bca' de'i phyir zer na /
de'i dmigs bsal 'chad pa la /
dbang don las gzhan drug pa'i yul / /
kun gzhi'i yul du mi 'gyur te / /
drug pa btags pa'i yul can dang / /
kun gzhi bkrar 'dzin gyis dben phyir / /
zhes gsungs /
don ni /
dbang don bag chags gsum las gzhan pa'i drug pa yid kyi rnam shes kyi yul du gyur pa'i gsung rab yan lag bcu gnyis lta bu dang /
'das ma 'ongs sogs nang gi bag chags sad stobs kyis snang ba ma yin pa'i ldan min 'du byed dang sgro btags sam btags yod kyi chos rnams kun gzhi'i rnam shes kyi yul du mi 'gyur ba yin te /
drug pa yid kyi rnam shes ni de dag 'di dang 'di zhes tha snyad byas te sgro btags pa'i yul can du rung ba yin pa'i phyir dang /
kun gzhi'i rnam shes ni de dag la 'di dang 'di zhes tha snyad 'dogs pa'i 'du shes bkrar 'dzin gyis dben pa ste de dang bral ba'i phyir /
gong du drangs pa'i lung dang rtsa ba dag las kun gzhi'i dmigs pa 'chad pa na sems can zhes pa ltar kun gzhi'i dngos kyi dmigs par gyur pa'i dbang po yin na dbang po sems ldan yin dgos zhing /
rnam shes tshogs bdun 'khor bcas kyang kun gzhi'i dmigs par 'jog gam dpyad dgos pa yod do / /
gnyis pa ngo bo nges pa'i sgrub byed dgod pa la /
bag chags sgo gzhi yin phyir dang / /
dge dang mi dge mngon gyur dang / /
rgyud gcig la ni 'jug pa'i phyir / /
ma sgrib lung ma bstan du grub / /
ces gsungs /
don ni /
kun gzhi'i rnam shes chos can /
ma sgrib lung ma bstan kho na nyid du grub pa yin te /
dge mi dge lung ma bstan gsum ga'am ci rigs pa'i bag chags bsgo gzhi yin pa'i phyir dang /
dge ba @# / /
dang mi dge ba dang sgrib lung ma bstan gyi sems mngon gyur ba gsum po gang yang rung ba dang rgyud gcig la ni dus gcig tu 'jug pa'i phyir /
khyab ste /
dge ba yin na gzhan gnyis dang mi mthun pas de gnyis kyi bag chags sgo gzhir mi rung ba'i phyir dang nyon mongs can gyi sems de gnyis dang lhan cig tu 'jug pa mi rung ba'i phyir /
de bzhin du gzhan gnyis la'ang bsgrub tshul rigs bsgre'o / /
de la ma bsgribs pa zhes bya ste /
thar pa thob pa la ma bsgribs pas na de ltar brjod pa'i phyir /
de ltar 'thad de /
sum cu pa las /
de ni ma sgrib lung ma bstan / /
zhes de'i 'khor gyi tshor ba ma sgrib lung ma bstan du gsungs pas grub pa'i phyir /
gsum pa grogs nges pa'i sgrub byed dgod pa la /
lung ma bstan dang mi gsal phyir / /
reg sogs lngar nges tshor ba ni / /
bar ma'o / /
zhes gsungs /
don ni /
kun gzhi'i rnam shes chos can /
khyod kyi 'khor du sems byung nga gcig gi nang nas reg sogs kun 'gro lnga kho nar nges pa yin te /
sems gang zhig /
rang gi 'khor du sems byung gzhan rnams mi 'byung ba'i phyir /
de chos can /
rang gi 'khor du rtsa nyon drug dang nye nyon nyi shu rnams mi 'byung ste /
khyod nyon mongs can ma yin pa'i sems yin pa'i phyir /
de chos can /
rang gi 'khor du dge ba bcu gcig mi 'byung ste /
lung ma bstan gyi sems yin pa'i phyir /
de chos can /
rang gi 'khor du yul nges lnga mi 'byung ste /
yul dngos su snang yang de la bye brag tu phye nas nges pa'i rnam pa mi gsal ba'i sems yin pa'i phyir /
de chos can /
rang gi 'khor du gzhan 'gyur bzhi mi 'byung ste /
gnyid nyon mongs can ni gti mug la btags pa dang /
gnyid dge ba dang lung ma bstan gnyis dang 'gyod pa dang rtog dpyod gnyis rnams shes rab la btags pa gang zhig /
khyod kyi 'khor du de dag gi gdags gzhi gti mug dang shes rab mi 'byung ba'i phyir /
kun gzhi'i 'khor gyi tshor ba ni bde sdug gang yang ma yin pa'i bar ma myong ba'i tshor ba btang snyoms kho nar gnas pa yin te /
de la tshor ba bde ba yod na bsam gtan bzhi pa yan chad dang ngan song gsum po rnams tshor ba bde ba'i sar 'gyur ba dang /
de la tshor ba sdug bsngal yod na bsod nams dang mi g.yo ba'i las kyis rnam smin sdug bsngal 'phen par 'gyur ba dang /
gzugs gzugs med kyi khams gnyis po tshor ba sdug bsngal kyi sar 'gyur ba'i skyon yod pa'i phyir /
de yang yin te /
de res 'ga' tshor ba bde ba'i ngo bor 'gyur ba dang res 'ga' tshor ba sdug bsngal gyi ngo bor 'gyur ba med pa'i phyir te /
de 'khor ba thog ma med pa nas slar ji srid 'jug gi bar du rgyud rigs 'dra rgyun chags su 'jug pa'i phyir /
der thal /
kun gzhi rnam shes de ltar 'jug pa gang zhig /
de gnyis mtshungs ldan yin pa'i phyir /
des na gang zag cig gi rgyud la tshor ba bde sdug btang snyoms gsum gcig gi 'jug thogs su gcig 'byung ba ni 'jug shes gzhan gyi 'khor du 'byung ba yin la /
de yang kun gzhi'i rnam shes ni dmigs rnam shin tu mi gsal ba'i blo yin pas bde sdug mi myong yang de la bde sdug snang ba'i dbang gis 'jug shes 'khor gyi tshor @# / /
bas bde sdug myong ba 'dod dgos so / /
'on kyang kun gzhi'i rnam shes gang zag tu 'dod pa la 'dir 'jog mtshams dka' ba yod do / /
gnyis pa sgra bshad pa la /
'di la bdag tu ni /
sbyor ba'i phyir na kun gzhi'o / /
zhes gsungs /
don ni /
kun gzhi'i rnam shes 'di chos can /
khyod la kun gzhi zhes bya ste /
gang gi phyir na 'gro ba lnga'i sems can kun 'dir nyon yid kyis rang skya thub pa'i gang zag gi bdag tu phyin ci log tu ni sbyor ba ste blta ba'i gzhi yin pa'i phyir dang /
der ma zad /
dge sogs kyi sa bon kun bsgo ba'i gzhi yin pa'i phyir /
phyi ma der thal /
kun btus dar Tik las| kun gzhi'i rnam par shes pa zhes bya ste /
sems gang /
sa bon thams cad bsgo ba'i gzhir gyur pa'i phyir /
zhes gsungs pa'i phyir /
ming gi rnam grangs ni /
theg chen thun mong ma yin pa la grags pa'i dbang du byas na /
'di la shes bya'i gnas zhes bya ste /
shes bya'i mtshan nyid ngo bo nyid rnam pa gsum gyi don bde blag tu rtogs pa la 'di khong du chud pa la bltos pa'i phyir /
yang 'phen byed kyi dge mi dge gang rung gi las kyi bag chags 'bras bu nyid du rnam par smin pa'i ngo bor gyur pas na rnam smin gyi rnam shes dang /
kun nyon gyi chos kun gyi sa bon thams cad 'di la yod pas na sa bon thams cad pa'i rnam shes zhes bya ste /
sum cu pa las /
de la kun gzhi rnam shes ni / /
rnam smin sa bon thams cad pa / /
zhes gsungs pa'i phyir /
yang des skye gnas bzhi po rnams su gcig nas gcig tu brgyud de nying mtshams sbyar nas skye ba len pa dang /
de'i tshe yang mig sogs gzugs can gyi lus sngar med len pa'i tshul gyis 'grub par byed pa dang /
de nas ji srid ma shi'i bar du lus de ma zhig par len pa'i tshul gyis bzung bas na len pa'i rnam shes zhes bya ba dang /
de yang 'jig rten pa'i blos gting dpag par mi nus pas na zab pa dang /
nyan rang rnams kyis shes mi nus pas na phra ba dang /
sa bon thams cad pa yin pa dang /
chu bo chen po'i rgyun bzhin du thog ma med pa nas 'khor bar ji srid gnas kyi bar du rgyud rigs 'dra rgyun chad med par 'jug pa dang /
des na shes bya phra ba'i gnas de la mno bsam med pa'i byis pa nyan rang man chad la bstan na de ni gang zag gi bdag tu grub pa'o zhes log par rtog par 'gyur na mi rung ngo snyam du dgongs nas de dag la gsang nas ma bstan cing snod rung gi gdul bya byang sems rnams la ma gsang bar bstan pa yin te /
dgongs 'grel las /
len pa'i rnam par shes pa zab cing phra / /
sa bon thams cad chu bo'i rgyun bzhin 'bab / /
bdag tu rtog par 'gyur na mi rung zhes| |byis pa rnams la ngas ni de ma bstan / /
zhes gsungs pa'i phyir /
yang theg pa thun mong ba la grags pa'i ming gi rnam grangs kyi dbang du byas na de la sems dang yid dang rnam shes zhes bya ba yin la /
de yang sgra don thun mong ba'i dbang du byas na rnam shes tshogs brgyad ka la sems dang yid dang rnam shes zhes bya yang sgra don mi 'dra ba so sor yod de /
theg bsdus kyi 'grel pa don gsang rnam nges las /
gang @# / /
gi tshe rnam par shes pa brgyad car gyi tshogs la bya ba de'i tshe ni kun gzhi'i rnam par shes pa ni sogs pas na sems so / /
nyon mongs pa can gyi yid ni don sems pas na sems so / /
rnam par shes pa drug gi tshogs ni sna tshogs la dmigs pa'i phyir sems so / /
rnam par shes pa tshogs brgyad car yang mtshungs pa de ma thag pa'i don nam rtogs pa'i don gyis gdags pa'i sgo nas yid yin no / /
rnam par shes pa tshogs brgyad car yang yul so sor rig pa'i don gyis na rnam par shes pa yin no / /
zhes gsungs pa ltar yin pa'i phyir /
yang sgra don thun mong ma yin pa'i dbang du byas na sems yid rnam shes gsum 'gal bar 'jog pa yin te /
lang gshegs las /
sems ni kun gzhi rnam par shes / /
ngar sems pa ni yid yin no / /
gang zhig yul la 'dzin byed pa / /
de ni rnam par shes zhes bya / /
zhes de gsum gyi sgra don de ltar gsungs pa'i phyir /
theg bsdus las /
kha cig 'di snyam du sems dang yid dang rnam par shes pa zhes bya ba ni don gcig kho na ste /
'dir tshig 'bru tha dad do snyam du sems pa de yang mi 'thad de /
yid dang rnam par shes pa gnyis don tha dad par dmigs pa'i phyir ro / /
de'i phyir sems kyang don tha dad par 'gyur ro / /
zhes gsungs pa'i phyir /
gsum pa 'jug ldog gi dus bstan pa la /
lhag ma med dang rdo rje'i lta'i / /
bar du rgyun mi 'chad du 'jug /
ces gsungs /
don ni /
sa bon gyi rten du gyur pa'i rnam shes de la kun gzhi dang rnam smin gnyis ka yin pa'i cha dang rnam smin rkyang pa'i cha yin pa gnyis yod pas dang po'i ldog tshul 'og tu 'chad la /
'dir spyi'i dbang du byas nas rnam shes rnam smin gyi cha'i 'jug ldog gi dus yod de /
tshe gcig la 'jug tshul ni 'khor ba thog ma med pa nas 'phen byed dge mi dge'i las so sos ji ltar 'phangs pa bzhin 'gro ba bzang ngan de dang de'i rnam smin du gyur te nying mtshams sbyar ba nas ji srid ma shi'i bar du rgyun mi chad du 'jug cing /
skye ba brgyud nas 'jug tshul ni de yang las snga mas 'phangs pa'i nus pa zad nas shi ba dang las phyi mas 'phangs pa'i rnam smin du gyur nas skye ba gcig nas gcig tu brgyud de rigs 'dra rgyun mi chad du 'jug la /
rgyun du 'jug tshul ni de yang gtan rigs chad sogs 'ga' zhig gi rgyud la ldog pa med cing /
rigs yod kyi gang zag la ni theg dman gyi dbang du byas na phung po lhag ma med pa'i myang 'das mngon du byed kha ma'i bar dang /
theg chen gyi dbang du byas na sgom lam rdo rje lta bu'i ting nge 'dzin gyi bar du rgyun mi chad du 'jug cing de gnyis kyi rjes skad cig gnyis pa nas ldog pa'i phyir te /
sum cu pa las /
las kyi bag chags 'dzin gnyis kyi / /
bag chags bcas pa snga ma yi / /
rnam par smin pa zad nas gzhan / /
rnam smin bskyed pa de yin no / /
zhes gsungs pa'i phyir /
'di la kha cig /
de mi 'thad par thal /
ngan 'gro nas shi 'phos te bde 'gro'i bar srid du skyes pa'i tshe rnam smin gyi rnam shes ldog dgos pa'i phyir /
der thal /
de'i tshe ngan 'gro'i rnam smin gyi rnam shes ldog dgos @# / /
pa'i phyir zer na ma khyab /
rtags grub ste /
theg bsdus las /
rnam par smin pa'i rnam par shes pa rgyun chad pa ni nying mtshams sbyor ba ma gtogs pa gzhan du mngon par 'grub pa med pa'i phyir /
zhes gsungs pa'i phyir /
'dod mi nus te /
de'i tshe ngan 'gro nas shi 'phos pa dang bde 'gro'i bar srid du skyes pa gnyis srang mda'i mtho dma' bzhin du dus mnyam pa gang zhig /
khyod ltar na de'i tshe rnam smin gyi rnam shes grub pa yin pa'i phyir te /
de'i tshe bde 'gro'i bar srid kyi rnam smin gyi rnam shes grub pa yin pa'i phyir /
khyab pa dngos /
gzhan yang /
de'i tshe shi 'phos pa po dang skye ba len pa po'i rnam shes med par thal /
de'i tshe kun gzhi rnam shes med pa'i phyir te /
de'i tshe rnam smin gyi rnam shes med pa'i phyir /
rtags song /
mang du spros pas chog go /
des na 'jug tshul gong du bshad pa ltar 'thad pa yin te /
dper na chu bo chen po ni rgya mtshor ma sleb kyi bar du rgyun mi chad par 'bab pa de bzhin du rnam smin gyi rnam shes sam len pa'i rnam shes de thog ma med pa nas ji srid gnas ma gyur gyi bar du rigs 'dra rgyun mi chad par 'jug pa'i phyir dang /
rnam shes tshogs gzhan bdun ni rang rang gi yul sna tshogs dang 'phrad pa'i dbang gis chu'i rlabs bzhin du glo bur glo bur du 'byung ba'i phyir /
zur dang po der thal /
dgongs 'grel las| sa bon thams cad chu bo'i rgyun bzhin 'bab / /
ces pa dang /
sum cu pa las /
de ni rgyun 'bab chu bo bzhin / /
zhes gsungs pa'i phyir /
zur phyi ma der thal /
lang gshegs las /
kun gzhi'i chu bo de bzhin du / /
sna tshogs yul gyi rlung gi bskyod / /
rnam shes sna tshogs rba rlabs rnams / /
gar bzhin rab tu 'byung bar 'gyur / /
zhes gsungs pa'i phyir /
de yang 'jug tshul bzhi dang ldog tshul gcig yod de / /
bsdu ba las /
dmigs dang mtshungs par ldan pa dang / /
gcig gi rkyen nyid gcig yin dang / /
lhan cig dngos pos 'jug pa dang / /
kun nas nyon mongs ldog pa yin / /
zhes gsungs pa'i phyir /
bzhi pa lhan cig dngos pos 'jug tshul la gsum yod de /
de nyid las /
de ltar na 'jug pa'i rnam par shes pa dang lhan cig gi dngos po dang /
tshor ba dang lhan cig gi dngos po dang /
dge ba la sogs pa dang lhan cig gi dngos pos kyang kun gzhi rnam par shes pa lhan cig gi dngos pos 'jug pa rnam par gzhag par rig par bya'o / /
zhes gsungs pa'i phyir /
'jug shes dang lhan cig tu 'jug pa la'ang bdun yod de /
'jug shes gcig kho na dang lhan cig tu 'jug pa nas 'jug shes bdun ka dang lhan cig tu 'jug pa'i bar yod pa'i phyir /
lugs 'dir rnam smin ni rnam smin gyi rnam shes mtshungs ldan dang bcas pa kho na la 'jog dgos te /
de yin na 'gro ba gang du skye ba blangs pa der 'phen byed kyi las kyis ji ltar 'phangs pa bzhin skyes nas ma shi'i bar du rigs 'dra rgyun chags su 'jug pa dgos pa gang zhig /
dbang sogs shes pa dang bcas pa gzhan rnams ni tshe der bar skabs su 'dor ba yod pa'i phyir dang /
de dge ba yin na mi dge ba'i sems skad cig kyang skye mi nus pas nyon mongs ldog pa med par thal @# / /
ba'i phyir dang /
de mi dge ba yin na dge sems skad cig kyang skye mi nus pas gnyen po skye ba med par thal ba sogs gnod byed mtha' yas pa 'jug pa'i phyir /
dang po gong du drangs pa'i theg bsdus kyi lung gis bsgrub /
phyi ma rnams der thal /
theg bsdus las /
ci'i phyir dge ba dang mi dge ba'i chos rnams kyi rnam par smin pa ma sgrib la lung du ma bstan pa'i rnam par smin pa zhes bya zhe na /
ma sgrib la lung du ma bstan pa 'di ni dge ba dang mi dge ba dang 'gal ba med de /
dge ba dang mi dge ba ni phan tshun mi mthun no / /
rnam par smin pa yang dge ba dang mi dge bar 'gyur na ni kun nas nyon mongs pa log par mi 'gyur ro / /
de lta bas na rnam par smin pa'i rnam par shes pa ni ma sgrib la lung du ma bstan pa nyid do / /
zhes gsungs pa'i phyir dang /
sems can gyi rgyud kyi dbang po rten bcas kyi gzugs can rnams rnam smin las skyes pa yin gyi rnam smin ma yin pa'i phyir /
'on kyang de rnam smin phal pa yin par bshad pa'ang yod do / /
sangs rgyas kyi sa na rnam smin yod par 'dod pa ni grub mtha' gzhan gyi lugs yin pas 'dir sangs rgyas kyi sa na rnam smin med de /
de yod na me long lta bu'i ye shes de yin dgos pa las de dge ba yin pa'i phyir /
'on kyang dag sa'i skabs su rnam smin yod pa dang bsam gyis mi khyab pa'i 'chi 'pho yod par bshad cing kun btus su zag med kyi las kyis rnam smin mi 'phen par gsungs pas dpyad par bya ba mang ngo / /
mdor bsdu na /
nyon yid kyis gang zag gi bdag tu blta ba'i gzhir ma spangs pa'i tshul du yod cing /
ma bsgribs lung ma bstan gyi ngo bor gyur pa'i rnam smin gang zhig /
rang gi grogs kun 'gro lnga kho na dang mtshungs ldan gyi shes pa cha phra ba'i dmigs rnam shin tu mi gsal zhing thog ma med pa nas 'khor bar ji srid gnas kyi bar rgyud rigs 'dra rgyun chags su 'jug pa'i rigs su gnas pa'i gtso bo'i rnam rig gi shes pa de kun gzhi rnam shes kyi ngo bo 'am mtshan nyid du 'jog /
de la dbye tshul du ma yod de /
khams kyi sgo nas dbye na gsum dang /
sa'i sgo nas dbye na dgu dang /
'gro ba'i sgo nas dbye na lnga 'am drug dang /
'jug ldog gi sgo nas dbye na 'khor bar gtan du 'jug cing ldog pa med pa dang 'khor bar gtan du mi 'jug cing ldog pa yod pa'i kun gzhi rnam shes gnyis dang /
rten gyi sgo nas dbye na skye 'phags kyi kun gzhi rnam shes gnyis dang /
kun nyon gyi rgyu 'bras kyi sgo nas dbye na sa bon thams cad pa'i kun gzhi rnam shes dang /
rnam smin gyi kun gzhi rnam shes gnyis dang /
rgyud kyi sgo nas dbye na dpag tu med pa rnams su yod pa'i phyir /
sa bon thams cad pa'i rnam shes dang len pa'i rnam shes dang rnam smin gyi rnam shes gsum don gcig kyang de gsum kun gzhi rnam shes dang don mi gcig ste /
kun gzhi rnam shes la de gsum gyis khyab kyang de gsum la kun gzhi rnam shes kyis ma khyab pa'i phyir te /
nyan rang dgra bcom pa dang dag sa'i byang sems kyi rgyud la de gsum yod kyang kun gzhi rnam shes med pa'i phyir / /
gnyis pa brten pa sa bon gyi kun gzhi bshad pa la /
ngo bo mdor bstan pa dang /
khyad chos rgyas par bshad pa gnyis /
dang po ni /
@# / /
brten pa sa bon kun gzhi ni / /
bsgo bar byed pas sgo gzhi la / /
'gag la mngon du phyogs pa'i tshe / /
bzhag pa'i nus pa'o / /
zhes gsungs /
don ni /
brten pa sa bon gyi kun gzhi'i ngo bo ni yod de /
bsgo bar byed pa po rnam shes tshogs bdun 'khor bcas kyis sgo gzhi kun gzhi'i rnam shes la dus sgo byed rang nyid 'gag pa la mngon du phyogs pa'i tshe na rang gi 'bras bu rnam smin dang rgyu mthun dang bdag 'bras gsum sogs gang yang rung ba skyed byed du dge mi dge lung ma bstan gsum ci rigs pa'i sa bon bzhag pa'i nus pa de de yin pa'i phyir /
gnyis pa khyad chos rgyas par bshad pa la /
gang la bsgo ba'i sgo gzhi bshad pa dang| gang gis bsgo ba'i sgo byed bshad pa dang /
gang bsgo ba'i sa bon gyi dbye ba bshad pa dang /
bsgos pa'i bag chags de rten gyi rnam shes dang rdzas gcig dang tha dad gang yin dpyad pa dang /
bag chags ji ltar 'jog pa'i tshul bshad pa dang /
sgra bshad pa dang /
'jug ldog gi dus bstan pa dang bdun /
dang po ni /
sgo gzhi ni /
brtan lung ma bstan bsgo bya ba / /
bsgo bar byed dang 'brel ba dang / /
mtha' gcig rten du gyur pa ste / /
khyad par lnga dang ldan pa'o / /
zhes gsungs /
don ni /
bag chags sgo gzhi de ni khyad par lnga dang ldan pa zhig dgos te /
ji srid sgo byed yod kyi bar du bag chags bsgod rung zhing chud mi za ba'i gzhir gnas pa'i brtan pa dang /
bag chags sgo gzhir bya rung ba'i ma bsgribs lung ma bstan yin pa dang /
sgo gzhir bya bar nus pa dang /
bsgo bar byed pa po dang lhan cig tu 'phrad pa'i 'brel ba yod pa dang /
mtha' gcig tu bag chags kyi rten du gyur pa ste de rnams dgos pa las de dag kun gzhi'i rnam shes dang de'i rdzas rgyun gyi rnam shes la rung ba yin gyi de las gzhan la mi rung ba'i phyir /
khyad par dang po dgos te /
bag chags bsgo gzhi la nang shes rgyud kyis bsdus pa dgos la /
de yang rnam shes tshogs bdun 'khor bcas dang dbang po rten bcas kyi gzugs rnams ni rlung dang sgra glog bzhin du mtha' gcig tu brtan pa ma yin pas de dag la bag chags 'chags su mi nus shing gal te 'chags su chug kyang bar skabs su rigs rgyun ldog par 'gyur bas bag chags chud za bar 'gyur ba'i skyon yod pa'i phyir /
de dag bar skabs su rigs rgyun ldog pa yod de /
sum cu pa las /
yid kyi rnam shes 'byung ba ni / /
rtag tu'o 'du shes med pa pa / /
snyoms par 'jug pa rnam gnyis dang / /
sems med gnyid dang brgyal ma gtogs| |zhes de dag gi skabs su yid kyi rnam shes mi 'byung ba dang /
'jig rten 'das pa'i lam na med / /
'gog pa'i snyoms par 'jug na med / /
ces de gnyis na nyon yid med par gsungs pa'i phyir dang| gzugs med du dbang po rten bcas kyi gzugs shes dang /
gzugs khams su sna lce'i shes pa med pa'i phyir dang /
'dod khams su'ang dbang shes rnams yod med ci rigs 'byung ba'i phyir /
khyad par gnyis pa grub ste /
dge ba ni dri shin tu bzang ba'i tsan dan dang gla rtsi lta bu dang /
mi dge ba dang sgrib lung ma bstan gnyis ni dri ngan pa'i sgog skya lta bu yin pas de dag phan tshun du bag chags bsgod mi rung @# / /
zhing| des na de la dri mnyam pa til lta bu'i ma bsgribs lung ma bstan yin pa zhig dgos pa'i phyir /
khyad par gsum pa grub ste /
de la rkyen gyis khyad par du byar rung ba dang 'bras bu bskyed pa'i nus pa 'jug rung ba'i mi rtag pa zhig dgos pa yin gyi rtag pa la sa bon bsgod mi nus pa'i phyir /
khyad par bzhi pa grub ste /
dper na til la sna ma dzA ti'i dri bsgod pa la de gnyis snod gcig tu lhan cig 'phrad pa'i 'brel ba yod pa dgos pa bzhin du bag chags bsgod pa la gang zag rgyud gcig la sgo gzhi rang nyid yod pa dang lhan cig tu sgo byed skye 'gag byas pa'i 'brel ba dang ldan pa dgos kyi des na rgyud tha dad pa'i chos dang rgyud gcig kyang lhan cig tu ma 'phrad pa dang dus mi mnyam pa'i chos rnams sgo gzhi dang sgo byed du mi rung ba'i phyir /
khyad par lnga pa grub ste /
kun gzhi'i 'khor gyi reg sogs lnga po rnams kyang rnam grangs kyi rten du gyur pa yin kyang skad cig re re bzhin kun gzhi'i rnam shes la brten nas 'byung dgos pas na mtha' gcig tu rten du gyur pa ma yin pas sgo gzhir mi rung ba'i phyir /
de dag bag chags sgo byed kyang ma yin te /
de dag dmigs rnam shin tu mi gsal ba'i blo yin pa'i phyir /
de dag skye ba'ang rigs mthun gyi bag chags bzhag pa la bltos mi dgos te /
'phen byed kyi las kyi stobs kyis 'jug pa'i phyir /
gnyis pa gang gis bsgo ba'i sgo byed bshad pa ni /
bag chags sgo byed la 'jug shes tshogs bdun 'khor bcas su nges pa yin te /
de la dmigs rnam gsal ba'i shes pa zhig dgos pa'i phyir| de yang de bdun kas rgyu mthun gyi bag chags 'jog pa yin te /
de rnams kyis rang rang gi rigs 'dra bskyed pa'i bag chags 'jog pa'i phyir /
tshogs drug 'khor bcas kyis dge sogs gsum ka'i bag chags 'jog pa yod de /
de dag la dge sogs gsum ga yod pa'i phyir /
nyon yid 'khor bcas kyis lung ma bstan kho na'i bag chags 'jog pa yin te /
de ji srid 'jug gi bar du rtag tu lung ma bstan gyi ngo bor gnas pa'i phyir /
yang 'dzin pa gnyis kyi bag chags ni nyon mongs can ma yin pa'i lta ba mtshungs ldan dang bcas pas 'jog cing mngon brjod kyi bag chags sogs gsum 'jog tshul 'og tu 'chad pa las shes so / /
'dir zhib cha mang du spros dgos pa yod do / /
gsum pa gang bsgo ba'i sa bon gyi dbye ba bshad pa la /
sa bon drug tu dbye ba dang /
gsum du dbye ba dang /
bzhi tshan gnyis su dbye ba dang gsum /
dang po 'chad pa la /
phyi dang nang dang mi gsal ba / /
gnyis dang kun rdzob nyid dang ni / /
dam pa'i don de de dag kun / /
sa bon rnam pa drug tu 'dod / /
ces theg bsdus su 'byung ba 'di gsungs /
don ni /
sa bon gyi rigs de dag kun bsdu na sa bon rnam pa drug tu dbye bsdur 'dod pa yin te /
'bru dang rtsa ba dang sdong po'i sa bon sogs rgyud kyis ma bsdus pa'i sa bon rnams phyi'i sa bon dang /
rgyud kyis bsdus pa'i sa bon thams cad pa'i rnam shes kyi steng gi sa bon rnams nang gi sa bon dang /
phyi nang gi sa bon de gnyis kyang ngo bo'i sgo nas 'jog na dge bar mi gsal ba'i lung ma bstan gyi sa bon dang /
mi dge bar mi @# / /
gsal ba'i lung ma bstan gyi sa bon te sa bon mi gsal ba gnyis su nges pa dang /
rnyed tshul gyi sgo nas 'jog na phyi'i sa bon rnams ni tha snyad pa'i shes pa'i yul du grags pa tsam gyi kun rdzob nyid kyi sa bon dang ni nang gi sa bon rnams ni don dam par dpyad bzod kyis rnyed pa'i don dam pa'i don gyi sa bon te de drug tu 'du ba'i phyir /
'di dag gi khyad par gyi chos dang 'bras bu la bya ba byed tshul sogs mang du shes dgos pa yod do /
gnyis pa gsum du dbye ba 'chad pa la /
gzhan yang mngon brjod bdag lta dang / /
srid pa'i yan lag bag chags gsum / /
zhes gsungs /
don ni /
der ma zad gzhan 'jog byed kyi sgo nas sa bon gsum du dbye ba yang yod de /
mngon brjod kyi bag chags dang /
bdag lta'i bag chags dang /
srid pa'i yan lag gi bag chags dang gsum yod pa'i phyir /
dang po yod de /
'jog byed yid shes kho nas 'jog cing /
'bras bu gtso bo'i dbang du byas na gzugs nas rnam mkhyen gyi bar gyi chos rnams kyi ngo bo dang khyad par gyi tha snyad sna tshogs pa 'dogs par byed pa'i yid shes 'byung ba'i thun mong ma yin pa'i rgyu rkyen byed pa'i sa bon dang /
'bras bu phal pa'i dbang du byas na theg bsdus nas bshad pa'i rnam rig bco lnga'i nang nas lus kyi rnam rig sogs rnam rig dang po dgu po 'byung ba'i thun mong ma yin pa'i rgyu rkyen byed pa'i sa bon de de yin pa'i phyir /
de la spros pa'i bag chags zhes bya ste /
de yid shes yul sna tshogs la spros pa 'am 'phro ba'i rgyu byed pa'i bag chags yin pa'i phyir /
gong gi gnyis pa yod de /
'jog byed nyon yid 'khor bcas kyis 'jog cing gang zag rang nyid la bdag tu snang ba'i rnam rig dang rang dang rgyud tha dad pa la gzhan du snang ba'i rnam rig bar pa gnyis 'byung ba'i thun mong ma yin pa'i rgyu byed pa'i sa bon de de yin pa'i phyir /
'di la 'jig tshogs la lta ba'i bag chags zhes bya ste /
de 'jig lta 'byung bar byed pa'i sa bon yin pa'i phyir /
der nges pa'ang ma yin te /
bdag lta lhan skyes kyi bag chags ni yid gnyis kas 'jog cing /
bdag lta kun brtags kyi bag chags ni /
yid shes kho nas 'jog pa'i phyir /
gong gi gsum pa yod de /
'jog byed 'jug shes drug po dge mi dge gang yang rung bas 'jog cing /
srid pa 'khor ba'i bde 'gror snang ba'i rnam rig dang /
ngan 'gror snang ba'i rnam rig dang /
'chi 'pho bar snang ba'i rnam rig dang /
skye bar snang ba'i rnam rig phyi ma bzhi po rnams 'byung bar byed pa'i sa bon de de yin pa'i phyir /
de la ming gi rnam grangs su rnam smin gyi bag chags dang las kyi bag chags zhes bya yang /
sa bon rang ldog de de ltar ma yin te /
de la rten 'brel yan lag bcu gnyis 'byung ba'i bag chags yod pa'i phyir te /
theg bsdus kyi 'grel pa bshad sbyar las /
srid pa yan lag gi bag chags kyi bye brag ces bya ba ni bsod nams dang bsod nams ma yin pa dang mi g.yo ba'i 'du byed kyi dbang gis lha la sogs pa'i 'gro ba rnams su ma rig pa nas rga shi la thug pa rnams kyi bag chags kyi bye brag go /
zhes pa dang /
bde 'gro la sogs pa'i rnam par rig pa ni ma rig pa la sogs pa'i @# / /
srid pa'i yan lag bcu gnyis kyi bag chags kyi rgyu las byung ba'o / /
zhes gsungs pa'i phyir /
mdor bsdu na /
theg bsdus nas bshad pa'i rnam rig bco lnga so so'i ngos 'dzin dang bag chags gang las byung ba'i tshul bshad sbyor las gsungs te / /
de nyid las /
lus dang lus can dang za ba po'i rnam par rig pa zhes bya ba la sogs pa de la lus kyi rnam par rig pa ni dbang po gzugs can du snang ba ste /
de bzhin du 'og ma rnams la yang snang ba'i sgra sbyar bar bya'o / /
lus can gyi rnam par rig pa ni yid do / /
za ba po'i rnam par rig pa ni yid kyi rnam par shes pa'o / /
des nye bar spyad par bya ba'i rnam par rig pa ni phyi'i skye mched rnams so / /
de la nye bar spyod pa'i rnam par rig pa ni rnam par shes pa lnga po dag go /
dus kyi rnam par rig pa ni dus gsum du snang ba'o / /
grangs kyi rnam par rig pa ni gcig la sogs par bgrang bar snang ba'o / /
yul gyi rnam par rig pa ni grong dang kun dga' ra ba sogs par skyang ba'o / /
tha snyad kyi rnam par rig pa ni mthong ba dang /
thos pa dang /
bye brag byed pa dang /
rnam par shes pa'o zhes bya'o / /
bdag dang gzhan gyi bye brag gi rnam par rig pa ni ngar 'dzin pa dang| nga yir 'dzin par 'chad pa lus la sogs pa'i rnam par rig pa ste /
nga'o / /
nga'i 'o / /
'di ni nga'o ma yin gyi 'di ni gzhan gyi'o / /
zhes bya ba la sogs ba bye brag tu 'dzin pa'i phyir ro / /
bde 'gro dang ngan 'gro dang 'chi 'pho dang skye ba'i rnam par rig pa ni lha dang /
mi dang /
sems can dmyal ba dang /
dud 'gro dang /
yi dwags dang /
skye ba dang /
'chi bar snang ba'o / /
de la lus dang lus can dang /
zhes bya ba nas /
tha snyad kyi rnam par rig pa gang yin pa de ni mngon par brjod pa'i bag chags kyi sa bon las byung ba'i phyir ro / /
zhes bya ba'i bar ni de'i rgyu las byung ba'i phyir ro / /
de bzhin du gzhan gyi bye brag gi rnam par rig pa ni bdag tu lta ba'i bag chags kyi rgyu las byung ba ste /
nyon mongs pa can gyi yid sa bon yin pa'i phyir ro / /
bde 'gro la sogs pa'i rnam par rig pa ni ma rig pa la sogs pa'i srid pa'i yan lag bcu gnyis kyi bag chags kyi rgyu las byung ba'i phyir ro / /
zhes gsal bar gsungs pa ltar yin pa'i phyir /
lugs 'dir dbang po lnga dang don lnga sogs rnam rig tu 'jog pa'i don ni de dag shes rig yin pa'i don ma yin te /
bag chags brten byung gi gang zag gis de dag la yid gtad pa'i tshul gyis ma brtags ma dpyad pa'i tshe na de dag phyi rol rgyang chad kyi tshul du ji ltar snang ba ltar de dang de'i tha snyad byed cing de'i tshe de dag shes pa'i bdag nyid du grub par mi 'dod kyang /
brda byang gi skyes bus yid gtad pa'i tshul gyis brtags shing dpyad pa'i tshe na de dag phyi rol rgyang chad du med par nang gi shes pa nyid de dang de'i rnam par snang tsam dang rnam par rig tsam yin pa la de dang de'i tha snyad btags tsam dang shes pa'i bdag nyid du grub pa'i don yin pa'i phyir /
de'i tshe de dag shes pa las rgyang chad kyi snang ba'i cha de la brjod du med pa'i dngos po zhes bya ba yin te /
de'i tshe de dang nang gi shes pa dang gcig yin pa'i tshul gyi shes pa de nyid du brjod du med /
de de dang ngo bo tha dad yin pa'i tshul gyi de las gzhan du'ang brjod du med pa yin pa'i phyir /
des na shes pa mi 'dra ba gnyis kyis yul gzugs lta bu @# / /
gcig la bltas pa na dang po'i tshe de gnyis kyi gzung cha thun mong ba yod kyang de de gnyis kyi bdag nyid du grub par mi 'dod cing /
phyi ma'i tshe de gnyis la gzung cha thun mong ba mi 'char bar gzung cha thun mong ma yin pa re 'char bas de nyid shes pa de dang de'i bdag nyid du grub par 'dod pa yin pa'i phyir /
'dir mang du spros pa yod do / /
gsum pa bzhi tshan gnyis su dbye ba las bzhi tshan dang por 'chad pa la /
thun mong thun mong ma yin dang / /
tshor dang bcas dang tshor med pa / /
sa bon rnam bzhi /
zhes gsungs /
don ni /
sa bon bzhi tshan dang po yod de /
phyi snod kyi 'jig rten ri rab khang khyim sogs 'grub pa'i sa bon lta bu thun mong ba'i sa bon dang /
nang bcud kyi 'jig rten phung khams skye mched sogs 'grub pa'i sa bon lta bu thun mong ma yin pa'i sa bon dang /
de yang gnyis pa 'di la tshor ba dang bcas pa 'byung ba'i sa bon dang /
dang po la tshor ba med pa 'byung ba'i sa bon zhes bya ba rnam pa bzhi yod pa'i phyir /
bzhi tshan gnyis pa 'chad pa la /
gnas ngan len /
shin tu sbyangs dang spyad zin dang / /
ma zin pa dang bzhi ru'ang gsungs / /
zhes gsungs /
der ma zad bzhi tshan gnyis pa'i dbye ba'ang yod de /
rtsa nyon drug dang nye nyon nyi shu'i sa bon lta bu gnas ngan len gyi sa bon dang /
dge ba zag bcas kyi sa bon lta bu shin tu sbyangs pa'i sa bon dang /
dge mi dge'i sa bon gnyis rim pa bzhin bde 'gro dang ngan 'gro'i rnam smin gyi ngo bor spyad zin pa 'am smin zin pa lta bu spyad zin pa'i sa bon dang /
mngon brjod kyi bag chags lta bu spyad ma zin pa'i sa bon dang rnam pa bzhi ru dbye ba'ang theg bsdus las gsungs pa'i phyir /
bzhi pa bsgos pa'i bag chags de rten gyi rnam shes dang rdzas gcig dang tha dad gang yin dpyad pa la /
dpyod tshul dngos dang /
de'i grub don rdzas btags gang du gnas pa bshad pa gnyis /
dang po la /
dam bca' bzhag pa dang /
sgrub byed dgod pa gnyis /
dang po 'chad pa la /
bag chags de yang rten las ni / /
rdzas gcig tha dad gang yang min / /
zhes gsungs /
don ni /
brten pa kun gzhi'i steng gi bag chags de yang chos can /
khyod rang gi rten du gyur pa'i kun gzhi'i rnam shes las ni rdzas gcig dang rdzas tha dad gang yang min te /
de dang rdzas gcig ma yin pa gang zhig / /
de dang rdzas tha dad ma yin pa'i phyir /
gnyis pa sgrub byed dgod pa la gnyis las /
dang po de de dang rdzas gcig ma yin pa'i sgrub byed dgod pa la /
sa bon dmigs rnam yod pa dang / /
'gro ba lnga yi sa bon rnams / /
'chol ba nyid du 'gyur ba dang / /
khams kyang 'chol phyir gcig nyid min| |zhes gsungs /
don ni /
de de dang rdzas gcig nyid min te /
de ltar yin na de la skyon gsum 'jug pa'i phyir /
de yang skyon dang po ni /
'o na kun gzhi sa bon gyi cha de la dmigs rnam yod par thal /
kun gzhi rnam shes la dmigs rnam yod pa gang zhig /
de gnyis rdzas gcig yin pa'i phyir /
'dod mi nus te /
sa bon la dmigs pa dang rnam pa med do / /
zhes @# / /
bshad pa dang 'gal ba'i phyir /
skyon gnyis pa ni /
bde 'gro'i rnam smin gyi sa bon rnams ngan song gi rnam smin gyi sa bon dang ngan song gi rnam smin gyi sa bon rnams bde 'gro'i rnam smin gyi sa bon yin pa sogs 'gro ba lnga'i rnam smin gyi sa bon rnams 'chol ba nyid du 'gyur bar thal /
'gro ba lnga'i rnam smin gyi sa bon rnams rdzas gcig yin par 'dod pa'i phyir /
der thal /
gang zag gcig gi rgyud la 'gro ba lnga'i rnam smin gyi sa bon lnga po dus mnyam du yod pa gang zhig /
de rnams gang zag de'i rgyud kyi kun gzhi'i rnam shes skad cig ma gcig po de dang rdzas gcig yin pa'i phyir /
phyi ma khas /
dang po sla /
ma khyab na /
de 'dra'i sa bon lnga po de rdzas gcig yin par thal /
de rnams rdzas cha shas 'byed du med pa zhig yin pa'i phyir /
der thal /
de 'dra'i kun gzhi rnam shes skad cig ma gcig po de rdzas cha shas 'byed du med pa zhig yin pa gang zhig /
de rnams de dang rdzas gcig yin pa'i phyir /
gong du 'dod na /
bde 'gro'i rnam smin gyi sa bon de 'jog byed mi dge bas bzhag par thal ba sogs 'phen no / /
skyon gsum pa ni /
der ma zad gzugs khams 'dod khams su 'gyur ba sogs khams kyang 'chol ba nyid du 'gyur ba thal /
gzugs khams kyi rnam smin gyi sa bon des 'dod pa'i rnam smin 'grub pa yod pa'i phyir /
der thal /
'dod pa'i rten la gzugs kyi snyoms 'jug bsgoms pa'i mthus gzugs khams kyi rnam smin gyi sa bon de 'dod pa'i rten de'i rgyud kyi kun gzhi'i rnam shes la bsgod dgos pa gang zhig /
sa bon des 'dod pa'i rnam smin 'grub pa'i phyir /
dang po sla /
phyi ma der thal /
de 'dod pa'i sar gtogs kyi rnam smin gyi sa bon yin pa'i phyir /
der thal /
de gsar du bzhag sa'i kun gzhi rnam shes de 'dod pa'i sar gtogs kyi kun gzhi'i rnam shes yin pa gang zhig /
de de dang rdzas gcig yin pa'i phyir /
dang po sla /
phyi ma khas| de bzhin du gzugs med khams kyang khams 'og ma gnyis su thal ba sogs gong bzhin 'phen no / /
gnyis pa de de dang rdzas tha dad ma yin pa'i sgrub byed dgod pa la /
rten gcig la ni kun gzhi gnyis / /
yod par 'gyur bas so so min / /
zhes gsungs /
don ni /
kun gzhi'i steng gi bag chags de kun gzhi'i rnam shes dang rdzas so so ba ma yin par thal /
de ltar yin na gang zag rten gcig gi rgyud la ni kun gzhi'i rnam shes gnyis yod par 'gyur ba'i skyon yod pa'i phyir /
de'i tshul yang gang zag rten gcig gi rgyud kyi kun gzhi'i steng gi bag chags de rnam smin gyi rnam shes las gzhan pa'i kun gzhi'i rnam shes gnyis pa zhig yin par thal /
de 'dus byas yin pa gang zhig /
ldan min 'du byed ma yin /
gzugs kyang ma yin /
rnam shes tshogs bdun 'khor bcas su gtogs pa gang yang ma yin /
rnam smin gyi rnam shes kyi 'khor yang ma yin pa'i phyir /
gzhan rnams sgrub tshul sla /
rtags gnyis pa der thal /
khyod ltar na de rdzas su grub pa gang zhig /
@# / /
skabs 'dir ldan min 'du byed la rdzas grub mi 'jog pa'i phyir /
gong du 'dod na /
gang zag gcig gi rgyud la kun gzhi'i rnam shes gnyis yod par thal /
'dod pa'i phyir| 'dod na /
de gnyis chos can /
brtan pa rang dbang can gyi rnam shes yin par thal /
kun gzhi'i rnam shes yin pa'i phyir /
'dod na /
de gnyis gcig la gcig rag ma las par 'jug pa dang gcig la gcig ma brten par 'jug par thal /
'dod pa'i phyir /
'dod na /
de gnyis rten brten pa ma yin par thal lo / /
gzhan yang de gnyis rgyud ldan gyi gang zag chos can /
rgyud tha dad yin par thal /
rnam shes brtan pa rang dbang can gnyis rgyud ldan gyi gang zag yin pa'i phyir /
mang du spros pas chog go /
gnyis pa de'i grub don rdzas btags gang du gnas bshad pa la /
dngos dang /
zhar byung dge sogs gang du 'jog bshad pa gnyis /
dang po ni /
des na rten las de nyid dang / /
gzhan du brjod du med pa ste / /
btags yod tsam du gnas phyir ro / /
zhes gsungs /
don ni /
de de dang rdzas gcig dang rdzas tha dad gang yang ma yin par sngar bkod pa'i rigs pa de dag gis grub pa des na de 'dra'i bag chags de rten kun gzhi'i rnam shes las rdzas gcig pa'i tshul gyi de nyid du brjod du med pa dang /
yang de nyid las rdzas tha dad pa'i tshul gyi gzhan du 'di'o zhes brjod du med pa yin te /
kun gzhi'i rnam shes la kun nyon gyi chos sogs bskyed pa'i nus pa yod pa'i nus pa'i cha de la bag la nyal gyi ngo bo zhes btags pa'i btags yod tsam du gnas pa'i phyir ro / /
de chos can /
btags yod yin te /
shes pa ma yin pa'i ldan min 'du byed yin pa'i phyir| khyab ste /
kun btus kyi 'grel pa rgyal sras ma las /
de ltar sems dang ldan pa ma yin pa'i 'du byed kyi chos 'di rnams ni gnas skabs dag la gdags pa'i phyir thams cad btags par yod par rig par bya'o / /
zhes gsungs pa'i phyir /
'dir kun gzhi'i rnam shes dang de'i steng gi bag chags gnyis rdzas gcig la ldog pa tha dad par 'dod pa yod kyang /
de ni mi 'thad de /
de ltar 'dod pa ni gzung lugs gzhan gyis bshad tshul ltar yin gyi skabs 'di'i rang lugs kyi bshad tshul ma yin pa'i phyir /
dka' 'grel las /
bag chags zhes bya ba ni nus pa'i khyad par te nus pa yang nus pa can dang de nyid dang gzhan zhes brjod par bya ba ma yin no / /
zhes pa nas /
sku mched dgongs pa gcig go /
zhes pa'i bar gyi don grub pa'i phyir| des na slob dpon chos grags sogs kyis dngos po yin na rdzas su grub pas khyab pa bzhed kyang slob dpon thogs med sku mched kyis dngos po la rdzas btags gnyis su phye nas ldan min 'du byed gang yin rdzas grub tu mi bzhed pa'i khyad par 'byed dgos te /
dka' 'grel las /
gal te sa bon dngos por 'dod la rdzas su mi 'dod na sngon med pa'i lugs so @# / /
zhe na /
de la'ang nyes pa med de /
slob dpon 'di sku mched dngos po la rdzas btags gnyis su 'byed de /
ldan min 'du byed 'dus byas su bzhed la rdzas su mi bzhed pa'i phyir ro / /
de nyid kyi phyir yang slob dpon so so'i lugs ma 'dres par 'byed pa ni mkhas pa 'dzangs pa gsal ba yid gzhungs pa'o / /
zhes gsungs pa'i phyir /
des na gzung 'dzin gnyis lta bu rdzas tha dad ma yin na de gnyis rdzas gcig yin dgos shag byed pa mang yang 'dir bshad pa ltar na de gnyis rdzas gcig dang rdzas tha dad gang yang ma yin par 'dod dgos pa ltar snang ste dpyad par bya ba mang du yod do / /
spyir rdzas btags 'dod tshul gyi khyad par yod de /
bye brag tu smra bas don dam bden pa dang rdzas yod don gcig /
kun rdzob bden pa dang btags yod don gcig tu 'dod /
thal 'gyur bas rdzas yod mi 'dod cing gzhi grub na btags yod yin pas khyab par 'dod /
mdo sde pa nas rang rgyud pa'i bar rnams kyis shes bya la rdzas btags gnyis su phye nas 'dod par mtshungs pa'i phyir /
de yang lugs 'dir rdzas btags kyi khyad par yod de /
chos gang ci 'dra zhig yin yang rung ste rang nyid blo yul du 'char ba la de las gzhan pa'i chos dag blo yul du 'char ba sngon du song ba la mi bltos shing /
de las gzhan pa'i chos dag blo yul du 'char ba da lta yod pa la mi brten par chos rang gi mtshan nyid dam ngo bo de dang de blos 'dogs te 'dzin par byed nus pa'i tshugs thub tu grub pa'i chos de rdzas yod dang /
chos gang ci 'dra zhig yin yang rung ste rang nyid blo yul du 'char ba la de las gzhan pa'i chos dag blo yul du 'char ba sngon du song ba la bltos dgos shing /
de las gzhan pa'i chos dag blo yul du 'char ba da lta yod pa la brten nas rang gi mtshan nyid dam ngo bo de dang de blos 'dogs te 'dzin par byed dgos pa'i tshugs thub tu ma grub pa'i chos de btags yod du 'jog pa'i phyir te /
bsdu ba las /
gang ci yang rung ste de las gzhan pa dag la mi bltos shing /
de las gzhan pa dag la mi brten par rang gi mtshan nyid 'dogs par byed pa de ni mdor na rdzas su yod par rig par bya'o / /
gang ci yang rung ste de las gzhan pa dag la bltos shing /
de las gzhan pa dag la brten nas rang gi mtshan nyid 'dogs par byed pa de ni mdor na btags pa'i yod par rig par bya'i /
rdzas su yod pa ma yin te /
zhes gsungs pa'i phyir ro| |de yang dbang po'i spyod yul du gyur pa'i gzugs sgra dri ro reg bya rnams dbang shes kyi gzung yul du byas nas blor 'char ba la sgras brjod pa sogs la brten pa'i sgra spyi dang don spyi blo yul du 'char ba la bltos mi dgos par 'char nus pas na rdzas yod du 'jog /
shes pa thams cad rang nyams su myong ba'i rang rig mngon sum lta bu'i gzung yul du 'gyur [fol+lowing sec+tion was not awilable w+hen this edition was prin+ted /
and is sup+p+lied from another /
probably the originalH] ba la rang las gzhan pa'i chos gzhan blo yul du 'char ba la brten mi dgos par 'dzin nus pas na rdzas yod du 'jog par 'dod pa yin zer ba mi 'thad de /
khro ba dang 'khon 'dzin 'tshig pa phrag dog nam 'tshe rnams khong khro la btags pa dang /
ser sna dang rgyags pa rgod pa gsum 'dod chags la btags pa dang /
'chab pa dang g.yo rgyu rmugs gnyid 'gyod pa rnams gti mug la btags pa'i btags yod sogs shes pa la btags yod du ma zhig bsdu ba las gsungs pa'i phyir /
yin kyang / /
bzhag pa'i bag chags lung ma bstan zhes gsungs /
don ni /
bag chags 'jog byed rnam shes tshogs bdun 'khor bcas las dge ba dang sogs pas bsdus pa mi dge ba dang lung ma bstan gang yin kyang des bzhag pa'i bag chags ni lung ma bstan nyid yin te /
dper na tshi gu'i rtsi sna tshogs kyis bsgyur ba'i ras de tshon gyi snod du ma bcug pa'i dus na kha dog sna tshogs su mi snang bar kha dog gcig nyid du gnas kyang tshon gyi snod du bcug pa'i tshe na kha dog sna tshogs pa'i dbye ba 'byung ba de bzhin du kun gzhi'i rnam shes la 'jog byed 'jug shes dge mi dge sna tshogs kyis bag chags bsgos pa'i tshe bag chags kyi dus na dge mi dge sna tshogs su med par lung ma bstan gcig tu gnas kyang 'bras bu'i dus na de las dge mi dge sogs chos sna tshogs 'byung bar gsungs pa'i phyir /
de ltar yang theg bsdus las /
bag chags tha dad pa ma yin cing sna tshogs pa ma yin pa chos tha dad pa sna tshogs dag gi rgyur ji ltar rung zhe na /
dper na tshi gu'i rtsi sna tshogs kyis bsgyur ba'i ras sna [page num+bers reser+wed from this edition for mis+sing sec+tion sup+p+lied by preceding] @# / /
tshogs su mi snang ba gang gi tshe tshon gyi snod du bcug pa de'i tshe ras la tshon rnams kyi dbye ba tha dad pa rnam pa sna tshogs du ma ston pa de bzhin du kun gzhi'i rnam par shes pa bag chags sna tshogs kyis bsgos pa yang bag chags kyi dus na sna tshogs ma yin kyang 'bras bu mngon par 'grub pa'i tshon gyi snod du mngon par phyogs na chos sna tshogs tshad med pa dag ston te /
'di ni theg pa chen po la phra ba mchog tu zab pa'i rten cing 'brel bar 'byung ba'o / /
zhes gsungs pa'i phyir /
kha cig /
de mi 'thad de /
kun btus las /
rjes su 'brel ba'i dge ba gang zhe na /
de dag nyid kyi bag chags so / /
zhes pa dang /
rjes su 'brel ba'i mi dge ba gang zhe na /
de dag nyid kyi bag chags so / /
zhes dge mi dge'i bag chags gnyis rim pa bzhin rjes 'brel gyi dge mi dger gsungs pa'i lung gis gnod pa'i phyir dang /
de gnyis kyis rnam smin gyi rgyu mi byed pa dang rgyu mthun gyi 'bras bu mi bskyed par thal lo zhe na /
de dgag pa la /
dge dang mi dge mtshan nyid par / /
'dod la sgrub par byed pa med / /
ces gsungs /
don ni /
dge mi dge'i bag chags gnyis rim pa bzhin dge ba dang mi dge ba mtshan nyid par 'dod pa mi 'thad de /
de ltar 'dod pa la sgrub par byed pa'i lung rigs kyi sgrub byed yang dag pa med pa'i phyir /
de ltar lung sgrub byed du mi 'gro ste /
rjes 'brel gyi dge ba yin na dge ba yin pas ma khyab /
de bzhin du mi dge ba dang /
gzugs sogs la rigs 'gre ba'i phyir /
ma grub na /
khams gong ma ba'i rgyud kyi mi dge ba'i bag chags chos can /
mi dge ba yin par thal /
rjes 'brel gyi mi dge ba yin pa'i phyir /
khyab pa khas /
rtags der thal /
mi dge ba'i bag chags yin pa'i phyir /
de bzhin du gzugs med pa'i rgyud kyi gzugs kyi sa bon chos can /
gzugs yin par thal /
rjes 'brel gyi gzugs yin pa'i phyir /
khyab pa khas /
de ltar rigs pa yang sgrub byed du mi 'gro ste /
rnam smin 'phen byed ni 'jog byed dge mi dge mngon gyur bas byed pas de'i bag chags des rnam smin 'phen par byed pa ma yin kyang de 'grub par byed pas na rnam smin gyi rgyur rung ba'i phyir /
de gnyis kyis rgyu mthun gyi 'bras bu mi bskyed pa'i skyon yang med de /
'bras bu de bag chags 'jog byed dang rigs 'dra ba bskyed pa'i phyir /
lnga pa bag chags ji ltar 'jog pa'i tshul bshad pa la /
bag chags 'jog pa'i tshul la gsum /
chos nyid kyis gnas sngon med bskyed / /
de dag gnyis kar 'dod pa'o / /
zhes gsungs /
don ni /
bag chags 'jog pa'i tshul la sems tsam pa'i slob dpon rnams la lugs mi 'dra ba gsum byung ste /
slob dpon chos skyong sogs dang de'i rjes su 'brangs nas don gsang mkhan po sogs kyis bag chags rnams ni sgo byed la ma bltos par chos nyid kyis gnas pa kho na yin cing des na 'jug shes rnams kyis @# / /
sa bon rnying pa bso ba 'ba' zhig yin zhes 'dod pa dang /
slob dpon zla 'od sogs kyis bag chags ni sgo byed kyis sngon med gsar du bskyed pa dang sngon bskyed pa phyis sgo byed kyis bso bar byed pa kho na yin gyi sgo byed la ma bltos par chos nyid kyis gnas pa ma yin zhes 'dod pa dang /
slob dpon gzhan gyis ni /
bag chags la sgo byed la ma bltos par thog ma med pa nas chos nyid kyis gnas pa dang /
'jog byed kyis sngon med gsar du bskyed pa de dag gnyis ka yod par 'dod pa rnams su yod pa'i phyir /
de la lugs dang po mi 'thad de /
rnam smin gyi sa bon dang rgyu mthun gyi sa bon gnyis chos nyid kyis mi gnas pa'i phyir /
de ltar gnas na sngar sgo gzhi khyad chos lnga ldan du bshad pa dang 'gal ba sogs gnod byed mang du 'jug pa'i phyir /
gzhan yang /
tshe 'dir mtshams med kyi las gsar du bsags pa las byung ba'i dmyal bar rnam smin myong bar 'gyur ba'i rnam smin gyi sa bon de thog ma med pa nas chos nyid kyis gnas par thal /
de rnam smin gyi sa bon yin pa'i phyir /
khyab pa dngos zhes sogs gnod byed mtha' yas pa 'jug go / /
lugs gnyis pa mi 'thad de /
zag med kyi sa bon de chos nyid kyis gnas pa'i sa bon yin pa'i phyir te /
rang bzhin gnas rigs de de ltar yin pa'i phyir /
byang sa las /
de la rang bzhin du gnas pa'i rigs ni /
byang chub sems dpa' rnams kyi skye mched drug gi khyad par gang yin pa ste /
de ni gcig nas gcig tu brgyud de 'ongs pa thog ma med pa'i dus can chos nyid kyis thob pa de lta bu yin no / /
zhes gsungs pa'i phyir /
'dir rigs gnyis kyi rnam gzhag 'chad pa skabs su bab na'ang mang bar 'gyur bas ma spros so / /
drug pa sgra bshad pa la /
kun nas nyon mongs chos thams cad / /
rgyu 'am 'bras bu'i dngos po ru / /
sbyor ba'i phyir na kun gzhi'o / /
zhes gsungs /
don ni /
brten pa sa bon gyi kun gzhi la kun gzhi zhes bya ste /
rang nyid nyon mongs pa dang las dang skye ba gsum gyi kun nas nyon mongs pa'i chos thams cad kyi rgyu rkyen yin pas de dag gi rgyu'i dngos por gyur par sbyor ba'am /
chos de dag rang nyid kyi 'bras bu'i dngos po ru 'gyur bar sbyor bar byed pa'i phyir na de ltar bshad pa'i phyir /
kun gzhi rnam smin gyi cha la kun gzhi zhes pa'i sgra bshad gong du bshad zin pa ltar ro / /
bdun pa ldog dus bstan pa ni /
de phyir dbang thob dgra bcom la / /
kun gzhi yod pa ma yin te / /
'jog byed gnyis po byed phyir ro / /
zhes gsungs /
don ni /
sgra bshad pa'i rgyu mtshan de'i phyir na dbang thob pa'i byang sems sa brgyad pa yan chad dang nyan rang dgra bcom rnams kyi rgyud la kun gzhi sa bon gyi cha dang rnam smin gyi cha gnyis po gang yang yod pa ma yin te /
de rnams kyi rgyud la sngar bshad pa ltar gyi kun gzhir 'jog byed gnyis po gang yang med pa'i phyir te /
de rnams kyis nyon mongs ma lus par spangs zin pa'i phyir ro / /
de ltar yang /
sum cu pa las /
dgra bcom @# / /
nyid nas de ldog go /
zhes gsungs pa'i phyir /
ldog tshul 'di yang bsdu ba las kun gzhi'i rnam shes dang 'jug shes gnyis yod med kyi mu bzhi gsungs pa de'i dbang du byas pa yin gyi /
kun btus kyi lugs la byang sems rnams kyis sgrib gnyis cig car du spong bar bshad pas khyad par mang du 'byed dgos pa yod do / /
de'i 'jug dus yod de /
don gsang las /
srid pa'i yan lag gi bag chags kyi sa bon ni rnam par smin pa'i 'bras bu ma byung gi bar du'o / /
'jig tshogs la lta ba'i sa bon dang nyon mongs pa can gyi spros pa'i bag chags kyi sa bon ni gnyen po ma byung gi bar du'o / /
dge ba dang lung ma bstan gyi spros pa'i bag chags kyi sa bon yang nyan thos dang rang sangs rgyas de dag gi ni yongs su mya ngan las ma 'das kyi bar du'o / /
de bzhin gshegs pa'i ni rdo rje lta bu'i bar du rgyun 'jug pa tsam gyis rgyun chags su 'byung ngo / /
zhes bag chags gsum gyi 'jug dus de ltar bshad pa'i phyir /
des na nyan rang dgra bcom pa dang dag sa'i byang sems rnams kyi rgyud la dge ba'i sa bon dang lung ma bstan gyi sa bon yod kyang de dag la kun gzhi zhes mi bya ste /
sngar bshad pa'i kun gzhi'i 'jog byed kyi don ma tshang ba'i phyir /
'dir sa bon gyi kun gzhi kun gzhi ma yin du chug kyang sgra bshad dang ldog 'jug ni de ltar 'dod dgos pas sa bdun pa man chad kyi byang 'phags kyi rgyud kyi sa bon gyi kun gzhi de kun nyon gyi chos gsum po'i rgyu rkyen yin pa dang de dag rang gi rgyu 'bras kyi dngos por sbyor tshul dang de 'dra'i byang 'phags rnams zag bcas zag med kyi las gang gis skye ba len pa sogs dpyad dgos pa mang du yod do / /
gnyis pa nyon yid kyi mtshan nyid gtan la dbab pa la /
dmigs rnams sogs bzhi bshad pa dang /
sgra bshad pa dang /
sa gang du gtogs dpyad pa dang /
'jug ldog gi dus bstan pa dang bzhi /
dang po ni /
nyon mongs can yid mtshan nyid ni / /
kun gzhi rnam smin cha nyid la / /
bdag blta bsgribs la lung ma bstan /
reg dang chags sogs dgu kho na / /
zhes gsungs /
don ni /
nyon mongs can gyi bdun yid kyi mtshan nyid dam ngo bo ni yod de /
dmigs pa kun gzhi rnam smin gyi cha kho na nyid la dmigs nas rnam pa de la gang zag gi bdag tu blta ba'i sgo nas ngar rlom pa'i rnam pa can gyi bsgribs la lung du ma bstan pa gang zhig /
rang gi 'khor reg sogs kun 'gro lnga dang chags sogs nyon mongs bzhi ste dgu kho na dang mtshungs ldan gyi brtan pa'i rnam shes de de yin pa'i phyir /
de ltar yang sum cu pa las /
de la gnas pa rang byung zhing / /
de la dmigs pa yid ces bya / /
rnam sems ngar sems bdag nyid can / /
bsgribs la lung du ma bstan pa'i / /
nyon mongs bzhi dang rtag tu 'grogs / /
bdag tu lta dang bdag tu rmongs / /
bdag rgyal bdag tu chags pa ste / /
gang du skyes pa de'i 'o gzhan / /
reg sogs kyang ste /
zhes gsungs pa'i phyir /
des kun gzhi rnam smin gyi rdzas de dngos su snang ba'i sgo nas rnam pa'i yul du byas pa ma yin te /
de la gang zag gi bdag tu 'khrul pa tsam gyi rnam pa can yin pa'i phyir /
nyon yid ma @# / /
sgrib pa ma yin te /
de dgra bcom thob pa'i tshe na yid gsal rig tsam gyi ngo bor gnas gyur pa'i phyir dang /
slob pa'i mnyam bzhag zag med dang 'gog snyoms kyi gnas skabs na'ang yid gsal rig tsam gyi ngo bor gnas skabs gnas 'gyur ba'i phyir dang /
sangs rgyas pa'i tshe na mnyam nyid ye shes kyi ngo bor gnas gyur pa'i phyir /
phyi ma der thal /
mdo sde rgyan las /
nyon mongs can yid gnas gyur pa / /
mnyam nyid ye shes brjod par bya /
zhes gsungs pa'i phyir /
'di la kha cig /
nyon yid chos can /
sgrib pa yin par thal /
sgrib lung ma bstan yin pa'i phyir /
der thal /
bsgribs la lung ma bstan yin pa'i phyir zer na /
ma khyab ste /
nyon yid la bsgribs zhes pa'i don ni des thar pa sogs chos gzhan la phar bsgribs pa'i don ma yin gyi yid rang ? nyid rang dang mtshungs ldan gyi nyon mongs pa bzhis bsgribs te rnyog rnyog por byas pa'i don yin par dka' 'grel las zhib tu gsungs pa'i phyir /
de lung ma bstan yin te /
de dge sems yin na mi dge ba'i sems skyes pa'i skabs med /
de mi dge ba'i sems yin na dge sems skyes pa'i skabs mi srid par 'gyur ba'i phyir /
der thal /
de brtan pa'i rnam shes yin pas so skye'i rgyud la 'khor mtshungs ldan dang bcas pa thog ma med pa nas bzung ste 'phags lam ma thob kyi bar du mngon gyur rigs 'dra rgyun chags su mi 'byung ba'i skabs med pa gang zhig /
yid kyi dge mi dge'i sems gnyis dus mnyam du 'byung ba med pa'i phyir /
de'i 'khor gyi tshor ba de tshor ba btang snyoms kho nar nges pa yin te /
de tshor ba bde sdug gang rung yin na rigs pa gong dang 'dra ba'i skyon 'jug pa'i phyir /
de'i 'khor du rnam g.yeng sogs drug 'byung yang 'khor dgur grangs ma nges pa'i skyon med de /
rnam g.yeng ni nga rgyal la btags pa dang /
bag med ni 'dod chags dang gti mug gnyis la btags pa dang /
rgod pa ni 'dod chags la btags pa dang /
ma dad pa dang le lo dang rmugs pa gsum ni gti mug la btags pa yin pas de dag rang rang gi gdags gzhi las rdzas rigs zur du med pa'i phyir /
der ma zad de'i 'khor du nyon mongs can gyi ting nge 'dzin dang shes rab gnyis yod kyang de 'jig lta la btags pa dang /
gzhan yang de'i 'khor du chos kyi bdag 'dzin dang nyon mongs can ma yin pa'i lta ba sogs bzhi yod par 'dod dgos te /
zur du bshad zin pa ltar yin pa'i phyir /
'di'i 'khor gyi nyon mongs la nyon mongs kun brtags med de /
de la nyon mongs lhan skyes kyis khyab pa'i phyir /
gnyis pa sgra bshad pa ni /
de la nyon mongs can gyi yid ces bya ste /
rtsa ba'i nyon mongs pa bzhis rtag tu rnyog rnyog por byas pas na nyon mongs can dang /
kun gzhi'i rnam shes la nga'o snyam du rlom sems pa'i rnam pa can yin pas na yid ces brjod pa'i phyir /
gsum pa sa gang du gtogs bshad pa ni /
nyon yid de rang rgyud ldan gyi gang zag khams gsum gang du skyes pa'i sa der gtogs pa yin te /
sum cu pa las /
gang du skyes pa de'i 'o / /
zhes gsungs pa'i phyir /
gong ma'i dngos gzhi'i snyoms 'jug thob pa'i 'dod pa'i rten can gyi phyir mi 'ong des re zhig kha phyir ltas kyi 'dod pa'i chags sdang dang 'dod pa'i chos la 'dun pa'i srid pa mngon gyur ba dang bral yang @# / /
'dod pa la chags pa dang bral ba ma yin te /
de'i rgyud la 'dod nyon yod pa'i phyir /
der thal /
de'i rgyud kyi nyon yid 'khor bcas 'dod pa'i sas bsdus yin pa'i phyir /
'di la kha cig /
de mi 'thad de /
bsam gtan gyi dngos gzhi zag med la brten nas 'dod nyon dgu pa spangs pa'i 'dod pa'i rten can gyi phyir mi 'ong des 'dod nyon spangs pa'i phyir /
der thal /
des 'dod nyon dgu pa spangs pa'i phyir zer na /
nyon yid 'dod pa'i lugs 'dir shin tu ma khyab ste /
khams gsum gyi nyon mongs dgu tshan gsum po rim gyis spangs pa'i don ni gtso bo yid shes 'khor gyi nyon mongs rnams rim gyis spangs pa'i don yin gyi /
nyon yid 'khor gyi nyon mongs ni srid rtse'i nyon mongs dgu pa ma spangs bar du cha shas tsam yang spong mi nus pa'i phyir /
der thal /
de shin tu phra ba'i phyir na phra rags che chung sogs kyi dbye ba 'byed du med par gnas skabs gsum ma gtogs pa'i 'khor ba'i dus thams cad du ngo bo rigs gcig tu gnas pa'i phyir /
zhib pa zur du shes par bya'o / /
bzhi pa 'jug ldog gi dus bstan pa la /
'gog pa mnyam gzhag gnas skabs dus / /
dbang thob dgra bcom mthar thug go /
zhes gsungs /
don ni /
nyon yid ldog pa'i dus dang 'jug pa'i dus yod de /
'gog pa la snyoms par 'jug pa'i tshe dang mnyam gzhag zag med kyi tshe gnas skabs ldog cing /
dbang thob sa brgyad pa'i tshe dang nyan rang dgra bcom thob pa'i tshe mthar thug gtan ldog pa yin la /
de ma gtogs pa'i 'khor ba thog ma med pa nas dus thams cad du gcig nas gcig tu brgyud de rigs 'dra rgyun chags su 'jug pa'i phyir te /
sum cu pa las /
dgra bcom med / /
'gog pa'i snyoms par 'jug na med / /
'jig rten 'das pa'i lam na med / /
de ni gyur pa gnyis pa'o / /
zhes gsungs pa'i phyir /
de la kha cig /
de dag gi rgyud la yid shes med par thal /
de dag gi rgyud la yid shes kyi bdag rkyen nyon yid med pa'i phyir /
gzhan yang /
dbang thob pa dang nyan rang dgra bcom pa rnams kyis mnyam nyid ye shes thob par thal /
de rnams kyis nyon yid gnas gyur thob pa gang zhig /
mdo sde'i rgyan las /
nyon mongs can yid gnas gyur pa / /
mnyam nyid ye shes brjod par bya / /
zhes gsungs pa'i phyir zer na /
de'i lan 'chad pa la /
nyon mongs can du 'jog byed pa'i / /
gang zag 'dzin pa log gyur kyang / /
de yi rig tsam yod phyir dang / /
chos 'dzin bskyed nus ma log phyir / /
yid shes med dang mnyam pa nyid / /
thob pa'i skyon gnyis ring du spangs / /
zhes gsungs /
don ni /
gang zag de dag gi rgyud la nyon yid nyon mongs can du 'jog par byed pa'i gang zag gi bdag tu 'dzin pa log par gyur kyang nyon yid de'i rdzas rgyun du gyur pa'i gsal rig tsam gyi yid rgyun ma 'chad par yod pa'i phyir na des yid shes kyi bdag rkyen byed pas yid shes med pa'i skyon med pa dang /
nyan rang dgra bcom dang dbang thob pa'i byang sems kyi rgyud la chos kyi bdag tu 'dzin pa'i shes sgrib bskyed pa'i nus pa ma log par yod pa'i phyir na de dag gis mnyam pa nyid kyi ye shes thob pa'i skyon med pas sngar bshad pa'i skyon gnyis po rgyang ring du spangs pa yin pa'i phyir /
'o na de dag gi rgyud @# / /
kyi bdun yid gsal rig tsam de zag bcas zag med gang yin zhe na /
slob dpon kha cig zag med du bzhed pa yod kyang rang lugs la zag bcas su 'dod pa yin la /
de yang chos kyi bdag tu 'dzin pa bskyed pa'i nus pa dang bcas pa'i dbang du byas nas zag pa dang bcas par 'jog pa yin cing /
chos kyi bdag 'dzin dang bcas ma bcas la byed na lugs 'dir nyan rang slob mi slob kyi mnyam gzhag zag med pa'i rgyud la gang zag gi bdag 'dzin med kyang chos kyi bdag 'dzin yod par 'dod dgos pas de dag gi rgyud kyi bdun yid de zag bcas dang byang sems mnyam gzhag zag med pa'i rgyud kyi bdun yid de chos kyi bdag 'dzin dang ma bcas pa'i dbang du byas nas zag med du 'jog dgos pa ltar snang ste /
zur du rgyas par bkod do / /
gnyis pa de gnyis yod par 'thad pa'i lung rigs kyi sgrub byed dgod pa la /
yid ches lung dang rigs pa yis / /
rnam shes drug las tha dad pa'i / /
yid dang kun gzhi'i rnam par shes / /
yod par khong du chud par bya / /
zhes gsungs /
don ni /
'dir rnam shes tshogs drug las tha dad pa'i nyon yid dang kun gzhi'i rnam par shes pa yod par blos khong du chud par bya rigs te /
de ltar yod pa bcom ldan 'das nyid kyis gsungs pa'i yid ches kyi lung dang /
de tsam du ma zad yang dag pa'i rigs pa yis kyang 'grub pa'i phyir /
de yang lung gi sgrub byed dgod pa dang /
rigs pa'i sgrub byed dgod pa gnyis /
dang po ni /
chos mngon pa'i mdo las /
thog ma med pa'i dus kyi khams / /
chos rnams kun gyi gnas yin te / /
de yod pas na 'gro kun gyis / /
myang ngan 'das pa 'thob par 'gyur /
zhes pa dang /
chos kun sa bon thams cad pa / /
rnam par smin pa kun gzhi ste / /
de bas kun gzhi'i rnam shes ni / /
dam pa dag la nges bshad do / /
zhes pa dang /
dgongs 'grel las /
res 'ga' ni kun gzhi'i rnam par shes pa 'di rnam par shes pa gcig dang lhan cig 'jug ste yid dang ngo / /
res 'ga' ni gnyis dang ste yid dang yid kyi rnam par shes pa dang ngo / /
res 'ga' ni 'jug pa'i rnam par shes pa bdun ka dang lhan cig 'jug ste /
zhes pa dang /
gzhan yang gong du drangs pa'i lung dang /
dgongs 'grel dang rgyan stug dang lang gshegs sogs rnam shes tshogs brgyad ston pa'i lung rnams kyis 'grub pa'i phyir /
gnyis pa rigs pa'i sgrub byed dgod pa la /
kun gzhi 'thad pa'i rigs pa'i sgrub byed dang /
nyon yid 'thad pa'i rigs pa'i sgrub byed dgod pa gnyis /
dang po la /
dngos dang /
'phros don bshad pa gnyis /
dang po ni /
rnal 'byor spyod pa'i gzhung lugs las / /
sgrub byed rigs pa mtha' yas pa| |gsungs kyang len dang dang po gsal / /
sa bon las dang lus tshor dang / /
snyoms 'jug 'chi 'pho mi rung ba / /
brgyad du 'dus phyir 'dir bshad bya / /
zhes gsungs /
don ni /
de la mang du yod de /
theg bsdus dang /
rnam bshad rig pa dang /
sa'i bstod 'grel sogs rnal 'byor spyod pa sems tsam pa'i gzhung lugs dag las kun gzhi 'thad pa'i sgrub byed kyi rigs pa mtha' yas pa zhig @# / /
gsungs kyang /
bsdu bar /
len dang dang po gsal ba dang / /
sa bon las dang lus tshor dang / /
sems med snyoms par 'jug pa dang / /
de bzhin 'chi 'pho mi rung 'gyur / /
zhes sdoms su mdzad nas rgyas par bshad pa ltar kun gzhi'i rnam shes med na lus len pa mi rung bar thal ba dang /
rnam shes dang po 'am gzod ma 'byung ba mi rung ba dang /
yid shes gsal ba 'byung ba mi rung ba dang /
bag chags kyi sa bon mi rung ba dang /
las su bya ba mi rung ba dang /
lus kyi tshor ba mi rung ba dang /
sems med pa'i snyoms 'jug mi rung ba dang /
rnam shes kyis 'chi 'pho mi rung bar thal ba'i rigs pa brgyad du phal cher 'dus pa'i phyir na 'dir de bzhin du bshad par bya 'os pa'i phyir /
dang po der thal /
kun gzhi med na nyon yid kyang med dgos pas rnam shes tshogs drug gis lus len dgos pa las de mi rung ba'i rgyu mtshan lnga yod pa'i phyir /
de yang yod de /
de rnams lus blangs zin nas da lta ba'i rkyen yul dang dbang po dang yid byed gsum la brten nas skye dgos pa'i phyir dang /
de dag la dge mi dge gnyis re yod pa'i phyir dang /
nying mtshams sbyar ba nas ma shi'i bar rigs 'dra rgyun chags su gnas mi nus pa'i phyir dang /
dus gcig tu lus thams cad la khyab par gnas mi nus pa'i phyir dang /
de dag tshe de la res 'ga' 'byung zhing res 'ga' mi 'byung ba'i skabs yod pas tshe de la lus yang yang 'dor ba dang yang yang len par thal bar 'gyur ba'i phyir /
rtags khyab grub ste /
lus len byed de lus len kha ma'i dus su yod cing nying mtshams sbyar ba nas ma shi'i bar rnam smin du gyur nas lus thams cad la khyab ste rigs 'dra rgyun chags su gnas pa dgos pa'i phyir /
rigs pa gnyis pa ni /
kha cig /
kun gzhi yod na rnam shes gnyis cig car 'byung bar thal lo zhe na /
de ni 'dod pa yin te /
de ltar mi 'byung na /
rnam shes tshogs drug ka skye ba'i yul dbang yid byed rnams rigs su ma chad par nye ring med pa 'byung rung du gnas pa na dang po rnam shes bye brag pa gcig kyang mi skye bar thal bar 'gyur ba'i phyir /
rigs pa gsum pa ni /
rnam shes gnyis cig car 'byung ba med na /
'o na /
gzugs 'dzin mig shes kyis gzugs gsal bar 'dzin pa'i tshe de dang dus mnyam du de'i rjes su 'brang ba'i yid shes kyis gzugs gsal bar 'dzin pa 'byung ba med par thal /
'dod pa gang zhig /
de'i skad cig gnyis pa phan chad kyi gzugs yul du byed pa'i yid shes de 'das pa'i gzugs dran pa'i rtog pa yin pa'i phyir /
'dod na /
gzugs 'dzin yid kyi mngon sum med par thal lo / /
rigs pa bzhi pa ni /
dge mi dge'i sa bon nyid mi rung bar thal /
de'i sgo gzhi kun gzhi'i rnam shes med pa gang zhig /
rnam shes tshogs drug sgo gzhir 'dod na rnam shes rigs mi 'dra ba gcig gi 'jug thogs su gcig 'byung ba med pa'am /
yod na sngar bzhag pa'i bag chags rnams rgyun chad par thal ba sogs theg bsdus nas bshad pa'i rigs pa'i gnod pa mtha' yas pa 'jug pa'i phyir /
rigs @# / /
pa lnga pa ni /
rnam shes du ma cig car mi 'byung na /
brtan pa snod du snang ba'i rnam rig dang /
g.yo ba gnas su snang ba'i rnam rig dang /
nga'o snyam pa'i rnam rig dang /
yul gzugs sogs su snang ba'i rnam rig bzhi po dus gcig tu 'byung ba'i las su bya ba mi rung bar thal /
kun gzhi med pa'i phyir /
khyab ste /
de ltar yod na /
de'i tshe dang po gnyis kun gzhi'i rnam shes la 'byung ba dang /
gsum pa ni nyon yid la 'byung ba dang /
bzhi pa ni 'jug shes gzhan la 'byung bar 'jog dgos pa yin gyi rnam shes gcig la dus gcig tu de ltar mi 'byung ba'i phyir /
rigs pa drug pa ni /
tshul bzhin yin pa dang min pa dpyod pa'i yid byed thams cad kyi gnas skabs su lus kun la khyab par skye ba'i myong ba'i tshor ba med par thal /
de ltar skye ba'i rten sbyin pa'i kun gzhi'i rnam shes med pa gang zhig /
'jug shes rnams kyis de ltar mi nus pa'i phyir /
rigs pa bdun pa ni /
'du shes med pa dang 'gog pa'i snyoms 'jug gnyis la gnas pa'i gang zag de rnam shes kyis lus bor zin par thal /
de'i rgyud la lus gnas byed kyi kun gzhi'i rnam shes med pa gang zhig /
de'i rgyud la rnam shes tshogs drug 'gags zin pa'i phyir /
'dod mi nus te /
mdo las /
de'i rnam par shes pa lus dang ma bral ba yin no / /
zhes gsungs pa'i phyir /
kho na re /
de'i rgyud la yid kyi rnam shes mi gsal ba yod pas de'i lus rnam shes dang bral ba'i skyon med zer na /
de mi 'thad par thal /
de'i rgyud la kun gzhi'i rnam shes yod kyang de'i 'khor gyi tshor 'du gnyis dmigs rnam shin tu phra bas rgyu ba mi gsal ba yin la /
de'i rgyud la yid kyi rnam shes yod na de'i 'khor gyi tshor 'du gnyis rgyu ba rags pa yin dgos pas snyoms 'jug de gnyis la 'du shes tshor 'gog gi snyoms 'jug ces pa'i tha snyad mi 'thad par 'gyur ba'i phyir /
rigs pa brgyad pa ni /
kun gzhi mi 'dod na mngal skyes lta bu 'chi 'pho ba'i tshe lus kyi stod smad nas snying ga'i bar drod tshor rim gyis bsdus nas lus 'dor dgos pa ma yin par thal /
de dgos na de lus thams cad la khyab pa'i shes pa zhig gis bsdus nas 'dor dgos pa las dbang shes lnga po ni lus kyi cha shas so sor gnas pa yin gyi lus thams cad la khyab par mi gnas /
yid kyi rnam shes ni lus kyi sha chas re re la'ang mi gnas shing lus thams cad la khyab par yang mi gnas pa gang zhig |de las gzhan lus thams cad la khyab pa'i kun gzhi med pa'i phyir /
lus dbang lus thams cad la khyab kyang lus dbang gar khyab tu lus shes skye ba'i nges pa med de /
lus shes skye ba la lus dbang dang reg bya gnas gang du 'phrad pa la bltos dgos pa'i phyir /
des na kun gzhi'i rnam shes ni lus thams cad la khyab par gnas pas lus 'dor byed du rung ba yin te /
bye bshad las /
kun gzhi'i rnam par shes pa ni khog pa thams cad la khyab pa'o / /
zhes gsungs pa'i phyir /
gnyis pa 'phros don bshad pa la /
theg dman gyi sde snod las kun gzhi rnam shes de rnam grangs gzhan gyis bstan @# / /
par bshad pa dang /
theg dman gyi grub mtha' smra bas de dag gi don ji ltar bkral ba dang /
de 'thad mi 'thad dpyad pa dang gsum /
dang po ni /
de ltar kun gzhi'i rnam shes ni / /
theg dman gtsug lag rnams su yang / /
kun gzhi rtsa ba'i rnam shes dang / /
'khor ba'i ji srid phung po dang / /
srid pa'i yan lag dag gis bstan / /
zhes gsungs /
don ni /
sngar bshad pa de ltar kun gzhi'i rnam shes ni theg chen gyi sde snod rnams las shes bya'i gnas dang len pa'i rnam shes sogs kyi tha snyad brjod nas bstan par ma zad /
theg dman gyi gtsug lag mdo sde rnams su yang rnam grangs gzhan gyis bstan pa yin te /
lung gcig las 'phros pa las /
skye rgu kun gzhi la dga' ba /
zhes sogs dang /
phal chen sde pa'i lung las rtsa ba'i rnam par shes pa /
zhes pa dang /
sa ston sde'i lung las /
'khor ba ji srid pa'i phung po / /
zhes pa dang /
gnas brtan pa'i lung las /
srid pa'i yan lag /
ces pa sogs rnam grangs gzhan dag gi sgras bstan pa'i phyir /
gnyis pa theg dman gyi grub mtha' smra bas de dag gi don ji ltar bkral ba ni /
de ltar gsungs pa'i kun gzhi la / /
dbyig shes mi'u thung dbyangs sgrog gsum / /
rim bzhin phung po tshor ba dang / /
'jig lta gsum la dgongs zhes 'dod / /
ces gsungs /
don ni /
de ltar gsungs pa'i kun gzhi'i don 'grel tshul la mi 'dra ba gsum la dgongs zhes 'dod pa byung ste /
gsum ni rim pa bzhin btsun pa dbyig shes kyis ni nyer len gyi phung po lnga po de skye rgu kun dga' bar byed pa'i gzhi dang de dag bdag tu 'dzin pa'i gzhi yin pas de lnga la dgongs par 'dod pa dang /
btsun pa mi'u thung gis ni 'dod chags dang mtshungs ldan gyi tshor ba bde ba ni 'dod chags rgyas par 'gyur ba'i gzhi yin pas na de la dgongs par 'dod pa dang /
btsun pa dbyangs sgrogs kyis ni 'jig lta nyid skye rgu kun bdag tu 'dzin par byed pa'i gzhi yin pas na de la dgongs par 'dod pa'i phyir /
der ma zad 'di la theg bsdus su dmus long ba mang po la glang che bstan pa'i dpes gsungs pa ltar shes par bya'o / /
gsum pa de la 'thad mi 'thad dpyad pa na /
theg pa 'og ma'i lugs la ni / /
tshul de mi rung med mod kyi / /
theg chen pa rnams lung de'i don / /
kun gzhir 'dod pa ches bzang ste / /
gang phyir dbyig shes sogs kyis ni / /
bkral ba skyon dang ldan phyir ro / /
zhes gsungs /
don ni /
theg pa 'og ma pa dag ni shes bya phra mo'i gnas kun gzhi'i rnam par shes pa'i don shes pa la rmongs pa yin pas de ston pa'i snod rung ma yin pa'i phyir na de dag gi theg par shes bya rigs pa'i rnam gzhag tsam 'chad pa yin pas de ltar 'chad pa'i lugs la ni kun gzhi'i don 'chad tshul de ltar mi rung ba med mod kyi /
'on kyang shes bya phra mo'i gnas kyi kun gzhi'i don shes pa la ma rmongs pa'i theg chen pa rnams kyi lugs la ni lung de'i kun gzhi zhes pa'i don kun gzhi rnam shes kyi don du 'dod pa ches shin tu bzang ba yin te /
rgyu mtshan gang gi phyir na dbyigs shes sogs btsun pa gsum gyis ni gong gi de ltar @# / /
bkral ba bzhin 'dod pa ni theg chen pa'i lugs 'dir lung rigs kyis gnod pa'i skyon dang ldan pa'i phyir ro / /
gnyis pa nyon yid 'thad pa'i rigs pa'i sgrub byed dgod pa ni /
nyon mongs can gyi yid med na / /
ma 'dres pa yi ma rig dang / /
lnga po dag dang 'dra ba dang / /
snyoms par 'jug pa'i bye brag dang / /
des tshig med pa'i skyon du 'gyur / /
'du shes med par skyes pa'i rgyun / /
ngar 'dzin med pa'i skyon du 'gyur / /
ngar 'dzin pa dang ldan pa ni / /
rnam pa kun tu mi 'thad phyir / /
nyon yid yod par shes par bya / /
zhes gsungs /
don ni /
nyon yid yod par sngar gyi lung gis 'grub par ma zad yang de dag pa'i rigs pas 'grub pa'ang shes par bya dgos te /
nyon mongs pa can gyi yid med par 'dod na skyon drug 'byung ba'i phyir /
de yang dang po ma 'dres pa yi ma rig pa med par 'gyur ba'i skyon yod de /
theg bsdus las /
yang dag don la 'jug pa yi / /
sems kyi gegs su rtag gyur dang / /
dus rnams kun tu 'byung ba ste / /
ma 'dres pa yi ma rig 'dod / /
ces ma rig pa de bdag med mngon sum du mthong ba la dus rtag tu gegs byed pa dang dge mi dge lung ma bstan gyi sems gsum gang yod pa'i dus rtag tu 'byung bar gsungs pas gtso bo rnam shes gcig kho na dang mtshungs ldan du 'byung dgos shing /
de yang nyon mongs yin pas kun gzhi'i 'khor du 'byung ba med /
thog ma med pa nas ji srid 'phags lam ma skyes kyi bar rigs 'dra rgyun chags su 'byung dgos pas rnam shes tshogs drug gi 'khor du 'byung ba'ang med /
des na nyon yid med na de 'khor du 'gro sa'i gtso sems med par 'gyur ba'i phyir /
'di la ma 'dres pa zhes pa'i don ni /
don gsang las rdzas ma 'dres pa la bshad kyang rang lugs bshad sbyar ltar sangs rgyas kyi chos ma 'dres pa bzhin rten ma 'dres pa la byed rigs te /
rten nyon yid kho na la yod pa'i phyir /
gnyis pa nyon yid med na yid shes skye ba'i rten la 'das pa'i rten dang da lta ba'i rten gnyis yod pa dbang shes lnga po dag dang 'dra ba med pa'i skyon du 'gyur ba yin te /
dbang shes lnga la 'das pa'i rten de ma thag rkyen gyi yid re dang da lta ba'i rten lhan cig tu gnas pa'i dbang po gzugs can pa'i yod kyi /
yid shes la 'das pa'i rten de ma thag rkyen gyi yid yod kyang da lta ba'i rten dbang po gzugs can med cing nyon yid med pas de'i da lta ba'i rten med par 'gyur ba'i phyir /
gsum pa nyon yid med na 'du shes med pa dang 'gog pa'i snyoms par 'jug pa gnyis kyi don la mi 'dra ba'i bye brag gi khyad par 'byed du med par 'gyur te /
de gnyis la rnam shes tshogs drug 'gags pa ni 'dra ba gang zhig /
de gnyis la nyon yid yod med kyi khyad par med pa'i phyir /
bzhi pa nyon yid med na rtag tu ngar sems pa'i phyir yid do zhes pa'i nges tshig de sems gang la'ang med pa'i skyon du 'gyur te /
de kun gzhi'i rnam shes dang dbang shes rnams la med /
yid shes la ngar sems pa yod kyang rtag tu ngar @# / /
sems pa med pa'i phyir /
lnga pa nyon yid med na 'du shes med pa bar skyes pa'i tshe'i rgyun gnas kyi ring la ngar 'dzin med pa'i skyon du 'gyur te /
de'i tshe tshogs drug ni 'gags zin pa gang zhig /
kun gzhi 'khor bcas la ngar 'dzin mi 'byung ba'i phyir /
de'i tshe ngar 'dzin med pa'ang mi 'thad de /
de med na der nyon mongs can ma yin par 'gyur zhing de lta na 'phags pa rnams kyis de mi khom pa'i gnas su gzigs nas spong ba mi 'thad par 'gyur ba'i phyir te /
'gog snyoms bzhin du rgyud la bskyed rigs par 'gyur ba'i phyir /
drug pa nyon yid med na ngar 'dzin pa dang ldan pa ni so skye rnams la dus rnam pa kun tu 'byung ba mi 'thad pa'i skyon du 'gyur te /
nga sbyin pa byed /
nga srog bcod byed /
nga khrus byed ces pa lta bu rim pa bzhin dge mi dge lung ma bstan gyi sems thams cad kyi dus su ngar 'dzin yod pa gang zhig /
de nyon yid kyi 'khor du med par 'dod na de mi dge ba'i sems dang mtshungs ldan du gyur na sems gzhan gnyis dang dus gcig tu 'byung ba mi rigs /
de dge ba'i sems dang mtshungs ldan du gyur na sems gzhan gnyis dang dus gcig tu 'byung ba mi 'thad pa'i phyir /
gsum pa rnam shes grangs med par thal ba tshogs dgur 'dod pa dgag pa la /
spyir rgya nag gi slob dpon wan tshig gam rdzogs gsal zhes bya bas dgongs 'grel gyi 'grel chen du bzhed pa bkod pa ltar theg dman gyi sde snod la bstan nas de'i grub mtha' smra ba rnams kyis rnam shes tshogs drug kho nar 'dod /
theg chen pa'i grub mtha' smra ba la bzhed tshul gnyis las dang po slob dpon klu sgrub kyi rjes su 'brang ba'i dbu ma pa phal cher gyis kyang rnam shes tshogs drug kho nar 'dod /
gnyis pa rje btsun byams pa'i gzhung la brten nas rgya gar ba'i sems tsam pa'i slob dpon rnams la bzhed tshul gsum las dang po slob dpon po de ru tse zhes bya bas de bzhin nyid ni dmigs pa can gyi sems min kyang chos nyid kyi sems dang /
dad pa dang chags sogs dang mtshungs ldan gyi sems ni rnam rig tsam gyi ngo bo nyid yin pas yid dang rnam shes su 'jog ces sems rnam pa gnyis su 'dod /
gnyis pa slob dpon yang dag bden pas rnam shes tshogs dgur 'dod /
gsum pa slob dpon hyan tsang gis lang gshegs kyi mdo la brten nas rnam shes tshogs brgyad du 'dod cing slob dpon wan tshig kyang de'i rjes su 'brang la /
rigs pa'i rjes 'brang gi sems tsam pa rnams rnam shes tshogs drug kho nar 'dod do / /
de dag las tshogs drug kho nar 'dod pa dgag pa ni sngar tshogs brgyad ston pa'i lung rigs kyis shes par 'gyur la /
sems gnyis su 'dod pa'ang dgu pa dri med rnam shes bkag pas shes par 'gyur bas 'dir tshogs dgur 'dod pa dgag pa la /
phyogs snga ma brjod pa dang /
de dgag pa gnyis /
dang po ni /
bdun pa len pa'i rnam shes dang / /
kun gzhi gsum du 'chad pa dang / /
dgu pa dri med rnam shes su / /
'dod pa yang dag bden pa'i lugs / /
zhes gsungs /
don ni /
[these page num+bers reser+wed in this edition for pages mis+sing from original on w+hich it was based] @# / /
ba dang de'i cha gcig ni yul la zhen cing rtog pa'i yid shes yin zer ba'ang mi 'thad de /
khyod ltar na de rtog med kho na yin pa'i phyir /
der thal /
de rtog med kyi dbang shes rnams dang rdzas gcig yin pa'i phyir /
des na rnam shes tshogs gcig pur 'dod pa ni ches mi 'thad de /
de ltar 'dod pa ni srod kyi mun par gnas pa'i thag khra la sbrul du 'dzin pa bzhin sgro btags kho na yin pa'i phyir lo / /
gnyis pa grub don bshad pa ni /
de phyir yid ches lung rigs kyis / /
grub pa rnam shes brgyad yin phyir / /
gsang ba'i gnas la mi zhum pa'i / /
mkhas pas brgyad nyid 'dod par bya / /
zhes gsungs /
bzhi pa brtsoms pa mthar phyin pa'i dge ba bsngo ba ni /
yid dang kun gzhi'i dka' ba'i gnas / /
gsal bar ston 'di mkhas mchog rnams / /
ji ltar bzhed bzhin bla ma yi| |gsung la brten nas rgyal khams pa / /
blo bzang grags pas sbyar ba yi / /
dge des thub bstan rgyas gyur cig /
ces gsungs /
tshigs bcad de gnyis kyi don phal cher go sla bas ma bkrol lo /
smras pa /
dka' gnas dpag dka'i legs bshad rgya mtsho cher / /
'di na thos med thos nyung blo dman pa / /
bgrod pa'i bzang brdzur mkhas pa'i thugs khrel yang / /
rje yi dgongs don snying po'i yid bzhin nor / /
thos bsam byi dor byas la rab brtun pa'i / /
skal bzang yid kyi re ba cis mi skong / /
gzur gnas legs nyes 'byed pa'i shes rab kyis / /
thub bstan dri ma med pa'i dpal gyur cig |tshul 'dir 'bad pa'i thos bsam bshad sgrub kyis / /
shing rta chen po'i gzhung lam rab bskyod par / /
rtsa gsum byin brlob chos dbyings bden pa'i mthu / /
srung ma'i grogs kyis don gnyis lhun 'grub shog / /
ces yid dang kun gzhi'i dka' gnas rgya cher 'grel ba legs par bshad pa'i rgya mtsho zhes bya ba'i rtsa ba'i 'bru 'grel snying po'i gnad don gsal ba'i sgron me zhes bya ba 'di ni ser smad thos bsam nor bu'i gling gi dbu ma'i 'dzin grwa ba gzhung pa bla ma dge legs rgya mtsho /
spom 'bor rab 'byams pa chos grags rgya mtsho /
rong po dge slong blo bzang rin chen /
ta 'on dge slong 'jam dbyangs phun tshogs /
spom 'bor dge slong blo bzang rab brtan /
spom 'bor dge slong bskal bzang bkra shis /
ta 'on dge slong thub bstan rgya mtsho /
mi nyag ye shes chos 'phel sogs thos bsam don gnyer can dmangs nas rje rin po ches mdzad pa'i 'di'i dka' 'grel gyi gzhung tshig don rling zhing go dka' bas de'i don 'grel mtha' gcod dang bcas pa go bde ba zhig bgyis dgos tshul bskul ba dang /
slar yang lung rtogs rgya mtsho'i bdag nyid ser smad khri bzhugs dpon slob grags pa mkhas grub pa'i zhal mnga' nas kyis kyang don gnyer ba rnams kyis ji ltar mol ba'i re ba bskong ste mtha' gcod dang bcas pa'i rgyas bsdus 'tsham pa 'dzin chos su bgyis chog pa zhig kyang bris zhes bskul gnang mdzad pa dang /
gzhan yang tsha ba 'od zer sprul pa'i @# / /
sku rin po che blo bzang thub bstan rgyal mtshan /
gzhung pa lha btsun sprul sku rin po che blo bzang 'jam dpal rab rgyas sku mched sogs 'dzin grwa gong 'og gi thos bsam don gnyer ba mang pos kyang bskul zhing /
rang nyid kyang chos tshul 'di la phyogs mthong tsam gyis kyang go ba'i bag chags rnyed na ci ma rung snyam pa'i 'dun pas kun nas bslang ste /
de yang mtha' gcod 'di'i dkyus gcig tu bkod na mang bar 'gyur bas zur du bkod cing gzhan yang dpyis phyin pa'i rnam gzhag rgyas pa zur du bkod nas /
'dir rtsa ba'i 'bru bsnon gtso bor bgyis nas legs bshad mang po'i gnad don snying por dril te dad pa mkhan po thugs rje'i ming can gyis se ra theg pa chen po'i gling du grub par sbyar ba /
'dis kyang thub bstan snying po rje rgyal ba gnyis pa blo bzang grags pa'i dpal gyi bstan pa rin po che mtha' dbus phyogs dus kun tu dar zhing rgyas la yun ring du gnas par gyur cig /
oM swa sti /
'jam mgon bla ma'i legs bshad bsam 'phel nor / /
dri med dgongs 'grel phra tshom gyis mdzes pa / /
lhag bsam rgyal mtshan rtse mor bsgreng ba'i mthus / /
'dzad med par gyi mchod sbyin deng 'dir spel / /
de lta'i dge ba gcig tu dkar ba des / /
rgyal ba gnyis pa'i lugs bzang 'dzam gling 'dir / /
nyin byed 'bum ltar gsal zhing de 'dzin kun / /
rtag brtan rdo rje'i khams su zhabs brtan shog /
khyad par chos 'di'i rgyu sbyor las byed kyis / /
gtsos pa'i mkha' mnyam lus can ma lus pa / /
rnam dag lam bzang bdag gir gzung byas nas / /
sku gsum gzhal med khang du myur bgrod shog / /
ces rgyal bstan gsal ba'i sgron me 'jam dbyangs gong ma'i lung gis dad pa mkhan por bsngags pa zhal snga nas blo bzang thugs rje nas stsal ba'i kun gzhi rtsa ba'i dgongs 'grel 'di bzhin blo gsal ba spyi sger rnams la phan pa bla med du che bar brten /
shar phyogs bstan pa'i nyin byed rje btsun bla ma bskal bzang bstan 'dzin dpal bzang pos gtso mdzad /
'od zer sprul sku rin po che'i 'dzin grwa'i skyor dpon tsha sdor dge slong bskal bzang yon tan bkras lhun 'gron gnyer rgyal rong sde pa bstan 'dzin bcas kyi 'dzin grwa dang /
lha btsun sprul sku rin po che sku mched zung gi 'dzin grwa ba rnams dang skyor dpon spom 'bor ye shes rgyal mtshan gyi 'dzin grwa /
skyor dpon rong po blo bzang chos ldan gyi 'dzin grwa ba sogs nas zhal 'debs che chung sna tshogs byung ba rnams kyis gzhi byas /
ser stod mkhan rin po che ye shes rab brtan gyis par shing sogs stsal don bzhin mkhan zur gzhung lugs rab 'byams pa mkhas pa'i dbang po grags pa mkhas grub nas thugs 'gan che gzhes mdzad pa'i /
par byang smon tshig zhig dgos zhes phebs don bzhin /
rang nyid la de lta bu'i spobs pa ma mchis rung bka' stsal gyen ldog ma nus par ser smad sprul ming blo bzang 'phrin las rnam rgyal gyis bris pa dza yan+tu / / / /
zag med rnam grol 'bras bu'i ri ne mdzod / /
thar 'dod blo gsal bye ba'i dga' ston du / /
'bad med lhug por dbye ba'i legs bshad 'di / /
dag gsal dpar gyi ri mor drangs pa'i dges / /
thub bstan bye ba'i yang snying tsong kha pa'i / /
lugs bzang mtha' yas phan bde'i dpyid du rgyas / /
gangs @# / /
can mgon po'i 'phrin las nyi zla'i rlabs / /
phyogs kyi 'khor lor rdzogs par gdal gyur cig /
yangs pa'i nor 'dzin mtho ris dga' tshal du / /
bgrod byed ri mo 'god pa'i skye rgu kun / /
phan tshun byams brtse'i mdza' bas lag sbrel te / /
dga' bdes myos pa'i zlos gar rtsen gyur cig /
dmar ser ~X mdangs 'dzin 'jam mgon mi yi gar / /
blo bzang bzhed gzhung ma smad ~X rgya mtsho cher / /
thos ~X dang bsam ~X sgom bsam 'phel nor ~X gyi bu'i ~X / /
gter brgya 'dzam gling ~X dpal du 'dzin gyur cig /
rgyu sbyor nyid kyang deng nas byang chub bar / /
mkhas dang grub pa'i khyu mchog rten bzang brgyud / /
thub bstan yang snying 'jam mgon lugs bzang 'di / /
nam yang mi 'bral byang chub myur thob shog /
ces pa 'di yang dad stobs lhag bsam gyi rgyan mdzes ser smad spom ra dge bshes chos mdzad mkhas grub thub bstan nas ser smad grwa tshang gi mtshan nyid yig cha gsham gsal rnams kyi dpar bskrun dge bsngo'i smon tshig tu yongs 'dzin khri byang sprul ming pas sbyar ba'o / /
de yang ser smad mkhan po las 'dzin rgyal ngag dbang theg mchog pas bstan don lhag bsam thugs khur che bzhes bgyis ngor dad gtong lhag bsam yangs pa spom ra dge bshes chos mdzad mkhas grub thub bstan nas tshe 'das pha lha bu tshe ring dang /
bod lus gshegs bzhugs ma nges pa rgan dge bshes rgyal mtshan shAkya dang /
dge bshes ngag dbang bsod nams bcas kyi 'di phyi kun dge'i dge rtser dmigs rang gzhung yig cha dpar 'debs zhu byed du hin sgor chig stong sum cu so bdun rgyu sbyor mdzad pa'i thog grwa tshang sbug khongs nas hin sgor bdun brgya thams pa kha bsnon mdzad steng nas deng dus kun phan nyer mkho'i rang gzhung kun gzhi'i spyi don dang mtha' dpyod /
don bdun cu /
rtags rigs /
grub mtha' bcas dang /
bsam gzugs spyi mtha' /
dge 'dun nyi shu /
drang des rten 'brel mtha' dpyod bcas kyi dpe bskrun las byed zhu dag pa gtsang thub bstan rin chen dang /
spom ra blo bzang dngos grub gnyis kyis ma dpe gzhir bzung thog zhu dag dang /
yig bris pa mi grangs bcu gsum yod khongs nas 'di'i yi ge pa ni dmar dge slong dkon mchog dpal ldan dang /
spom ra dge slong grags pa blo ldan gnyis nas bris shing /
dpar rtsa bdag sprod pa mi nyag blo bzang yon tan sogs las byed 'brel yod tshang mas rang khri'i zhu byar lhag bsam dang bas khur du blangs te ser smad grwa tshang las byed spyi zung gis /
phyi lo bod rgyal lo sa bya zla yar tshes la gong gsal yig cha le'u tshan re rer grangs re rdo dpar gyi lam nas dpar 'debs legs bsgrubs zhus pa'i dge bas yab rje 'jam dpal snying po'i bstan pa gser zhun lta bu 'di nyid phyogs kyi mu khyud kun tu dar zhing rgyas la yun ring du gnas pa'i rgyur gyur cig / /
