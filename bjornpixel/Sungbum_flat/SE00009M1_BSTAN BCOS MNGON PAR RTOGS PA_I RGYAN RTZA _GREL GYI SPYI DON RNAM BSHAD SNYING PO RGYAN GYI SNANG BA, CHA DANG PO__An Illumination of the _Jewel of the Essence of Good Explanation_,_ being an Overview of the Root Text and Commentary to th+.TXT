@# / /
shA stra a b+hi sa ma ya a lang+k+ra ra mU la br-i t+ti sa mA n.yA nra bi b+hA Shi ta gar+b+hA lang+kA ra sya ru tsi nA mA t+b+ra tha ma ga ra Na bi ha ra ti sma / /
@# / /
bstan bcos mngon par rtogs pa'i rgyan rtsa 'grel gyi spyi don rnam bshad snying po rgyan gyi snang ba zhes bya ba las skabs dang po bzhugs so / /
@## / /
rje btsun dam pa thugs rje chen po dang ldan pa rnams kyi zhabs kyi padmo dri ma med pa la gus pas phyag 'tshal lo / /
dge legs 'bum phrag du mas bskrun pa'i sku / /
yan lag drug cus 'gro dbugs 'byin pa'i gsung / /
dri med mkhyen dang brtse ba'i thugs mnga' bas / /
mdzad pa mthar phyin thub pa'i dbang po dang / /
rgyal tshab dam pa mi pham mgon po sogs / /
chos 'di brgyud pa'i lha dang bla ma dang / /
khyad par 'grol mdzad gzhan las mchog gyur ba'i / /
'phags pa grol sde rgyal sras seng ge bzang / /
rje btsun dam pa gzhon nu mdzes la sogs / /
rtsa brgyud bla ma rnams la snying nas 'dud / /
zab dang rgya che'i gnang rnams ma lus la / /
blo gros bzang po thogs pa mi mnga' bas / /
sngon med bstan pa'i sgron mer rab grags pa / /
zla med bla ma mchog la phyag 'tshal lo / /
rgyal tshab dam pa dar ma rin chen dang / /
mkhas shing grub pa dge legs dpal bzang sogs / /
mkhas pa'i dbang po rnams la gus btud nas / /
snying po rgyan gyi snang ba 'dri bar bya / /
de ltar na bstan bcos mngon par rtogs pa'i rgyan 'grel pa dang bcas pa 'chad pa la /
bstan bcos kyi sngon du 'gro ba spyi'i rnam gzhag bshad pa dang /
skabs su babs pa'i gzhung don rnams so sor bshad pa gnyis /
dang po la /
de @## / /
la 'dir thams cad mkhyen pa don gnyer gyi gdul bya rnams kyis rgyal ba'i gsung rab spyi dang /
nges don zab mo'i mdo la thos bsam gyis 'jug dgos te /
thams cad mkhyen pa'i go 'phang 'thob pa la sde snod gsum ga'i don shes dgos shing /
nges don zab mo'i gsung rab la thos bsam gyis 'jug pa bsod nams shin tu che ba yin pa'i phyir te /
rgyud bla ma las /
gang zhig byang chub don du gnyer bas gser gzhi nor bus spras pa ni / /
sangs rgyas zhing rdul mnyam pa nyin re chos rgyal rnams la rtag 'bul la / /
gzhan gang 'di las tshig tsam thos shing thos nas kyang ni mos na 'di / /
sbyin pa las byung dge ba de las bsod nams ches mang 'thob par 'gyur / /
zhes gsungs pa'i phyir /
nges don zab mo'i gsung rab rnams kyi nang nas kyang rgyas 'bring bsdus gsum gtso bo yin te /
'dis dngos bstan la thams cad mkhyen pa 'thob pa la med mi rung du rtogs dgos pa'i stong nyid bstan bya'i gtso bor byas nas bstan /
sbas don la rigs can gsum gyi mngon par rtogs pa'i ngo bo nges pa /
grangs nges pa /
go rim nges pa bstan bya'i gtso bor byas nas gtan la 'bebs pa'i rgyal ba'i gsung rab kyi gnad thams cad bsdus nas gtan la 'bebs pa'i phyir /
rgyas 'bring bsdus gsum gyi don la thos bsam gyis 'jug pa la yang shing rta'i srol 'byed cig gi rjes su 'brangs nas 'jug dgos te /
yum don rtogs dka' zhing /
phyin ci log tu zhugs na gol sa shin tu che ba'i phyir /
'o na shing rta'i srol 'byed du zhig yong /
rang lugs gang gi rjes su 'brangs nas 'jug ce na /
snga ma kha cig /
shing rta'i srol 'byed la bzhir grangs nges te /
sbas don mngon rtogs kyi rim pa'i srol 'byed rje btsun byams pa dang /
dngos bstan stong nyid kyi rim pa'i srol 'byed mgon po klu sgrub /
yum don sgo gsum dang /
rnam grangs bcu gcig gi sgo nas gtan la 'bebs pa'i srol 'byed kha che mche ba'i sde /
brgyad stong pa don tshan sum cu rtsa gnyis kyi sgo nas gtan la 'bebs pa'i srol 'byed slob dpon phyogs glang dang bzhir grangs nges pa'i phyir /
zer na| de mi rigs te /
theg chen pa rnams rgya che ba'i lam gyi khog la mi mthun pa med cing /
zab mo'i phyogs kyi dbang du byas pa'i srol phye ba dgos /
de la kha che mche ba'i sde zab don 'grel ba klu sgrub kyi rjes su 'brangs /
phyogs glang thogs med kyi rjes su 'brangs pa'i phyir /
rang lugs la /
dga' ldan du yum gyi zab don dbu sems gnyis ka'i srol phye ba'i dbang du byas na rje btsun byams mgon /
'dzam bu'i gling du dbu sems so so'i srol phye ba'i dbang du byas na rim pa bzhin klu sgrub dang /
thogs med gsum du grangs nges par mngon te /
rje btsun gyis dga' ldan du 'grel byed mkhan po gzhan la ma bltos bar yum don dbu mar 'grel ba la mngon rtogs rgyan dang /
rgyud bla ma gnyis mdzad /
sems tsam du 'grel ba la byams chos phyi ma gsum mdzad pa'i phyir dang /
klu sgrub dang thogs med gnyis dbu sems kyi shing rta'i srol 'byed gnyis su rgyal ba nyid kyis lung bstan pa yin pa'i phyir /
de ltar yin te /
lang gshegs las /
bde gshegs mya ngan 'das 'og tu / /
so so rang gi theg pa ni / /
'dzin par su 'gyur bshad du gsol / /
lho phyogs @## / /
bi ta'i yul du ni / /
dge slong dpal ldan cher grags pa / /
de ming klu zhes 'bod pa des / /
yod dang med pa'i phyogs 'jig pa / /
nga yi bstan pa 'jig rten du / /
bla med theg chen rab bshad de / /
rab tu dga' ba'i sa bsgrubs te / /
bde ba can du de 'gro'o / /
zhes sogs zab don 'grel ba'i lung bstan mang du gsungs pa'i phyir /
gnyis pa de ltar yin te /
'jam dpal rtsa rgyud las /
thogs med ces bya'i dge slong ni / /
bstan bcos de nyid don la mkhas / /
mdo sde nges don drang ba'i don / /
rnam pa mang po rab tu 'byed / /
'jig rten rigs pa ston bdag nyid / /
gzhung 'byed dang tshul can du 'gyur / /
de yi rig pa grub pa ni / /
sA la'i pho nya mo zhes bya / /
de lus zhi gnas lha yul 'gro / /
zhes gsungs pa'i phyir /
des na mdo'i sbas don mngon rtogs kyi rim pa mngon rtogs rgyan dang chos kyi bdag med phra mo dngos bstan bstan bya'i gtso bor byas nas bstan pa'i zhar la sems tsam gyi lta ba yang bstan pas zab mo'i phyogs klu sgrub dang thogs med kyi rjes su 'brangs nas gtan la 'bebs dgos te /
gnyis ka rtogs dka' bas sbas don mngon rtogs kyi rim pa la yang lam rkyang pa ba dang /
lam gsum btags mtshan ba'i log rtog du ma 'byung ba'i phyir dang /
zab mo'i phyogs la yang ma rtogs pa dang log par rtogs pa'i cha du ma 'byung ba'i phyir /
skabs 'dir sems tsam gyi lta ba chos kyi bdag med rtogs pa'i lta ba mthar thug tu mi bzhed kyang /
legs par gtan la 'bebs dgos te /
de tsam gyi lta bas thar pa dang thams cad mkhyen pa'i go 'phang 'thob nus par 'dod pa'i gdul bya du ma yod pas de dag rjes su 'dzin dgos pa dang /
lta ba de chos kyi bdag med phra mo rtogs pa'i lta ba'i rgyud smin byed khyad par can yin pa'i phyir /
shing rta chen po gnyis nas legs brgyud pa'i / /
zhes sogs dang /
shing rta chen po klu sgrub dang thogs med gnyis kyi lam srol zhes sogs gsungs pa rnams 'dzam gling 'dir srol phye ba'i dbang du byas par mngon no / /
'o na /
mngon rtogs rgyan la brten nas mdo'i sbas don mngon rtogs kyi rim pa gtan la 'bebs na 'di'i bshad bya rtsa ba'i mdo gang /
de rgyan 'dis 'chang tshul ji lta bu zhe na /
'di la kha cig /
rgyan gyi bshad bya rtsa ba'i mdo la yul sras bcu bdun du grangs nges shing /
yum la drug tu nges te /
'bum /
nye khri /
khri brgyad stong pa /
shes rab khri ba /
brgyad stong pa /
sdud pa dang bcas pa yin pa'i phyir /
sras la bcu gcig yod de /
sher phyin bdun brgya pa /
lnga brgyad pa /
sum brgya pa /
tshul brgya lnga bcu pa /
lnga bcu pa /
sgo nyer lnga pa /
rab rtsal rnam gnon gyis zhus pa'i mdo / /
ko'u shi kas zhus pa'i mdo / /
sher phyin yi ge gcig ma /
yi ge nyung ngu ma /
shes rab snying po dang bcas pa rnams yin pa'i phyir /
yum sras kyi don la yang dngos brgyad don bdun cu dang bcas pa cha tshang bar ston mi ston gyi sgo nas 'jog pa yin zer na /
mi rigs te /
bshad bya'i sher phyogs kyi mdo la byed na grangs nyungs /
bshad bya rtsa ba'i mdo la byed na grangs mang bar 'gyur ba'i phyir /
dang po der thal /
sher phyogs kyi mdo la byang chub sems dpa' zla ba'i snying po / /
nyi ma'i snying po / /
rdo rje rgyal mtshan /
lag na rdo rje /
kun tu bzang pos zhus pa'i mdo sogs du ma yod pa'i phyir /
phyi ma de ltar yin te /
shes rab khri ba dang rgyan sbyar ba'i 'grel pa tshad ldan gyis mdzad pa med cing /
sras bcu gcig po des brjod bya dngos brgyad don bdun cu bstan pa dang /
rgyan gyi skabs brgyad rtsa 'grel du sbyar du mi rung ba'i phyir te /
bcu gcig po des dngos brgyad tshang bar mi ston pa'i phyir /
rtags khes /
gzhan yang /
khri brgyad stong pa dang sdud pa so sor yum du 'dren pa yang mi rigs par thal /
sdud pa khri brgyad stong pa la le'u gya bdun yod pa'i gya bzhi pa yin pa'i @# / /
phyir| kha cig /
rgyas 'bring bsdus gsum mngon rtogs rgyan gyi bshad bya rtsa ba'i mdo yin gyi sdud ba de'i bshad bya rtsa ba'i mdo ma yin te /
kun gyi rgyan du 'gyur ba ni / /
zhes sogs kyi skabs su yum gsum po kun gyi rgyan du 'gyur bar zhes dang| don bsdus 'di tsam shes par bya /
zhes pa'i skabs su yang rgyas 'bring bsdus gsum gyi bsdus don gsum po 'di'i bsdus don 'di tsam du shes par bya /
zhes gsungs pa dang /
mkhyen gsum gyis 'phags bzhi'i mngon rtogs mtha' dag bsdus pa'i khungs 'god pa na yang bsdus pa dang 'bring po'i khungs bkod rgyas pa la kha 'phang mdzad /
sdud pa'i khungs ma bkod pa'i phyir /
zhes zer na /
mi rigs te /
rgyas 'bring bsdus gsum dang mdo sdud pa bzhi po rgyan gyi bshad bya rtsa ba'i mdor rung mi rung rnam pa thams cad du mtshungs pa'i phyir dang /
sdud pa dang rgyan sbyar ba'i 'grel pa seng bzang rang nyid kyis kyang mdzad pa'i phyir /
de ltar yin yang rnam bshad kyi lung sogs dang 'gal ba'i skyon med de /
de rnams sdud pa'i sbas don gyi rim pa dang dngos su mi sbyor bas de la dgongs pa'i phyir /
rang lugs la rgyas 'bring bsdus gsum sdud pa dang bcas pa rgyan gyi bshad bya rtsa ba'i mdo yin te /
de rnams kyis sbas don dngos brgyad don bdun cu rdzogs pa dang bcas pa rgyan gyi skabs brgyad rtsa 'grel du sbyar rung zhing sbyar ba'i tshad ldan gyi 'grel pa yang du ma yod pa'i phyir /
de ltar yin kyang 'grel pa don gsal mdo rgyan sbyar ba'i 'grel pa ma yin te /
'grel chen gnyis kar tshig gi cha gtso bor ma sbyar ba dang /
'grel chung las /
ngag sogs sbyor ba ma byas kyang / /
zhes gsungs pa'i phyir /
gnyis pa ni /
mngon rtogs rgyan gyi bshad bya rtsa ba'i mdo de rnams kyis sbas don mngon rtogs kyi rim pa bshad thabs yan lag lnga'i sgo nas 'chad pa yin te /
rnam bshad rigs pa las rje btsun gyi man ngag 'god pa na /
mdo don smra ba rnams la ni / /
ngas ni man ngag sbyin par bya / /
dgos pa bsdus pa'i don bcas dang / /
tshig don bcas dang mtshams sbyar bcas / /
brgal lan bcas te bsnyad par bya / /
zhes gsungs pa'i phyir /
'di gzhung gi cha gang dang gang gis lnga po de'i sgo nas 'chad cing de'i sgo nas bshad pa'i dgos pa ji lta bu zhe na /
lnga po de gzhung gi cha gang dang gang gis 'chad tshul yod de /
rnam pa thams cad mkhyen nyid lam / /
zhes sogs kyis dgos don gyi sgo nas 'chad /
shes rab pha rol phyin pa ni / /
zhes sogs kyis bsdus don gyi sgo nas 'chad /
sems bskyed pa ni gzhan don phyir / /
zhes sogs kyis tshig don gyi sgo nas 'chad /
de nas thams cad shes pa nyid / /
ces dang /
de nas seng ge rnam 'gyings ba'i / /
zhes sogs kyis mtshams sbyar gyi sgo nas 'chad /
chos kyi dbyings la dbyer med phyir / /
zhes sogs dang /
grangs med la sogs bstan pa rnams / /
zhes sogs kyis brgal lan gyi sgo nas 'chad pa yin pa'i phyir /
lnga po de'i sgo nas bshad pa la dgos pa yod de /
dgos don gyi sgo nas bshad pa la brten nas /
bstan bcos dgos sogs chos bzhi ldan du mthong nas de la thos bsam gyis 'jug pa la gus par 'gyur /
bsdus don la brten nas don rags rim shes par 'gyur bas dgos pa de 'grub pa bsdus don la rag las pa dang /
bsdus don la brten nas don rags rim rtags pa de nyid tshig don la brten nas mtha' chod par 'gyur ba dang /
mtshams sbyar gyi sgo nas bshad pas gzhung snga phyi 'brel chags /
brgal lan gyi sgo nas bshad pas khas blangs snga phyi dang /
rigs pa dngos shugs mi 'gal bar 'gyur ba'i phyir te /
rnam bshad rigs pa las /
nyan pa dang ni 'dzin pa la / /
nyan pa po rnams gus byed pas / /
thog mar dgos pa brjod par bya / /
de grub de ni bsdus don la / /
bsdus pa'i don ni tshig don la / /
go rim rigs pa snga phyi dang / /
mi 'gal ba ni gnyis las so / /
zhes gsungs pa'i phyir /
mngon rtogs rgyan la brten nas sbas don mngon rtogs kyi rim pa gtan la 'bebs pa'i tshe yang de'i 'grel pa tshad ldan zhig la brten nas 'chad dgos na /
rgyan la 'grel ba du zhig yod /
rang lugs 'grel pa gang gi rjes su 'brang zhe na /
de la 'grel pa rgya gar mar grags pa nyer gcig yod de /
mdo rgyan sbyar ba'i 'grel pa bcu gnyis /
ma sbyar ba dgu dang bcas pa'i nyer gcig yod pa'i phyir /
sbyar ba bcu gnyis yod de /
brgyad stong pa dang sbyar ba la /
slob dpon gyis mdzad pa'i rgyan snang /
mkhas grub shan+ti @# / /
pas mdzad pa'i snying po mchog /
a b+h+yA ka ras mdzad pa'i gnad kyi zla 'od de gsum /
nyi khri dang sbyar ba la /
'phags pas mdzad pa'i nyi khri snang ba /
btsun pas mdzad pa'i nyi khri rnam 'grel /
shan+ti pas mdzad pa'i nyi khri dag ldan /
slob dpon gyis mdzad pa'i nyi khri le'u brgyad ma ste nyi khri dang sbyar ba bzhi /
sdud pa dang sbyar ba la slob dpon gyis mdzad pa'i sdud 'grel rtogs sla /
sangs rgyas ye shes zhabs kyis mdzad pa'i sdud pa'i dka' 'grel /
kha che d+harma shrIs mdzad par grags pa'i sher phyin mdzod kyi lde mig ste sdud pa dang sbyar ba gsum /
gzhan yang smr-i tis mdzad par grags pa'i yum gsum don brgyad du mthun par ston pa /
kha che d+harma shrIs mdzad par grags pa'i stong phrag brgya pa'i bshad pa 'bum dang sbyar ba dang bcas pa rnams su yod pa'i phyir /
ma sbyar ba dgu yod de /
slob dpon gyis mdzad pa'i 'grel ba don gsal /
chos bshas kyis mdzad pa'i 'grel bshad tshig gsal /
gser gling pas mdzad pa'i 'grel bshad rtogs dka'i snang ba /
jo bo'i bsdus don /
sher 'byung blo gros kyi bsdus don /
kha che gzhon nu dpal gyi bsdus don te bsdus don gsum /
rin chen grags pas mdzad pa'i grags cha /
bud+d+ha shrIs mdzad pa'i shes rab sgron me'i phreng ba /
a b+h+yAs mdzad pa'i thub pa dgongs rgyan dang bcas pa rnams su yod pa'i phyir /
'dis sems bskyed nyer gnyis kyi bshad pa rgyan dang sbyar bas der bgrangs pa tsam mo / /
'grel pa de rnams kyi nang nas stong phrag brgya ba'i bshad pa 'bum dang sbyar ba dang /
sher phyin mdzod kyi lde mig gnyis rgya 'grel yin min brtag bya'i gnas yin te /
stong phrag brgya ba'i bshad par bod kyi btsun pa ba reg thos pa kas mdzad pa'i bstan bcos rin chen sgron ma las /
gleng gzhi rgyas par bka' stsal bstan bcos rnams / /
legs par bsdus pa phyag 'tshal tshigs bcad yin / /
zhes pa drangs nas chas brjod gling gzhi dang sbyar zhing de mi rigs pa dang /
gzhan yang tshig nus pa chung zhing bod tshig du ma dang bcas pa dang /
sher phyin mdzod kyi lde mig kyang de ltar snang ba'i phyir /
yum gsum don brgyad du mthun par stan pa yang smr-i tis mdzad pa yin min brtag bya yin te /
der yang bod tshig du ma dang bcas shing mdo sbyor la yang skyon chags pa du ma snang ba'i phyir /
zhes legs bshad gser phreng las gsungs so / /
rang lugs 'grel pa de rnams kyi nang nas 'grel pa don gsal gyi rjes su 'brangs nas rgyan gyi don gtan la 'bebs pa yin te /
'di tshig nyung la brjod bya rgya che zhing 'gril bas 'grel pa gzhan las khyad zhugs shing ha cang rgyas bsdus kyi skyon dang bral bas nyan bshad kyang sla ba yin pa'i phyir /
gnyis pa gzhung don rnams so sor bshad pa la /
'grel pa 'dis rgyan don bshad pa la 'jug pa /
bshad pa nyid 'god pa /
bshad pa mthar phyin pa gsum gyi sgo nas 'chad cing bshad pa la 'jug pa la /
mchod par brjod cing bshad par dam bca' ba /
'grel pa rtsom rigs par bsgrub pa /
khengs skyung zhing spro ba bskyed tshul dang bcas pa'i don rnam pa gsum las dang pos mchod par brjod cing rtsom par dam bca' ba dang dgos pa gsum dngos su bstan nas nyid dgos brjod bya dang bcas pa shugs la 'chad /
don tshan bar pa gsum gyis bstan bcos rtsom pa'i rgyu'i gtso bo gsum bstan pa yin te /
yang dag par rdzogs pa'i sangs rgyas nas dam pa bar ma chad pa'i man ngag dang ldan pa /
nang rig pa'i bstan bcos kyi don rtogs pa'i shes rab dang ldan pa yi dam gyi lha'i snang ba thob pa shugs la bstan nas /
des na 'grel pa rtsom rigs par bstan pa'i phyir /
kheng bskyud zhing spro ba bskyed tshul gyis ni rang gzhan gyi don du ma grub ste /
rang nyid ma khengs pas dge rtsa mi gcod cing skyes bu dam pa'i spyod pa dang mthun /
skal pa mnyam pa gzhan yang de lta bu'i bya ba la bskul ba'i ched du yin pa'i phyir /
gnyis pa bshad pa nyid 'god pa la /
mchod par brjod pa /
rgyas pa la dad pa'i gang zag la phye ste bstan pa /
bsdus don gzhan bstan pa dang gsum las| dang po ni /
rje btsun gyis mdo bshad thabs yan lag lnga'i sgo nas bshad pa bzhin du slob dpon gyis rgyan bshad thabs yan lag lnga'i sgo nas 'chad do zhes bshad par bya ba'i phyir /
thog mar mchod brjod bshad thabs yan lag lnga'i sgo nas 'chad par mdzad pas /
de yang mtshams sbyar gyi sgo nas 'chad pa la /
'phags pa byams pa rang nyid dam pa'i spyod pa dang mthun pa /
zhes sogs gsungs pa'i phyir /
bsdus don gyi sgo nas 'chad pa la /
tshigs su bcad pa 'dis ni /
zhes sogs gsungs /
dgos don gyi sgo nas 'chad pa la /
re zhig dad pa'i rjes su 'brang ba rnams ni /
zhes sogs gsungs /
tshig @# / /
don gyi sgo nas 'chad pa la /
nyan thos dang de'i phyogs su bslan pa zhes sogs dang /
byang chub sems dpa' rnams kyi lam thams cad skye ba med par rtogs pa'i ngo bo nyid kyi /
zhes sogs dang /
rnam pa thams cad skye ba med par thugs su chud pa /
zhes sogs gsungs /
brgal lan gyi sgo nas 'chad pa la /
de la thams cad mkhyen pa nyid gsum gyi ni don brgyad bsdus la /
zhes sogs gsungs so / /
! 'phags pa byams pa rang nyid ces sogs kyi skabs su mtha' dpyad pa la /
gang la rtsod pa'i yul /
gang gis rtsod pa'i gang zag /
ji ltar rtsod pa'i tshul /
de'i lan 'debs tshul rnams las /
dang po ni 'phags pa byams pa zhes sogs kyis mchod brjod rang don gyi dgos pa la mtshams sbyar ba de la rtsod /
gang gis rtsod na g.yag pa dang rong pa sogs kyi phar phyin pa chen po dag gis rtsod /
ji ltar rtsod na 'grel pa 'dis mchod brjod rang don gyi dgos pa la mtshams sbyar ba mi rigs te /
byams pa la rang don don gnyer gyi blo med pa'i phyir dang /
gzhan 'jug pa'i ched kho nar snang ba'i phyir ro / /
zhes rtsod /
bzhi pa de la rtsod spong gi rnam bzhag bkod pa /
des rtsod pa ji ltar spong tshul dang gnyis /
dang po ni /
rnam bshad las /
rje btsun la rang don don gnyer gyi blo med par 'dod pa sogs ni theg pa chen po'i gzhung la ngal ba zhib tu ma byas pa yin te /
rje btsun mngon par rdzogs pa sangs rgyas pa'i dbang du byed na thun mong dang thun mong ma yin pa'i skabs ma phye ba yin la /
byang chub sems dpa'i dbang du byed na ni rang don yongs su rdzogs pa la chos sku dgos par ma mthong na rang don du zhi ba rkyang pas chog par 'dzin pa bzlog mi nus la /
de ma bzlog na theg pa chen po'i sems bskyed kyi mtshan nyid mi rdzogs par 'gyur ro / /
rang don chos sku la don gnyer sa bcu pa'i gnas skabs su mi dgos pa'i phyir /
sangs rgyas kyi sku la rang don gyi sku dang gzhan don gyi sku gnyis su phye ba dgos pa med par 'gyur ro / /
zhes gsungs so / /
gnyis pa rtsod pa ji ltar spong tshul la /
gzhan lugs dgag pa /
rang lugs bzhag pa /
de la rtsod pa spong ba dang gsum /
dang po la /
kha cig gi gsung na re /
de ltar rtsod pa mi rigs te /
rtsod pa de gdul bya thun mong dang thun mong ma yin pa'i skabs ma phyed pa'i skyon yin pa'i phyir te /
gdul bya thun mong ba rgyan rtsom pa po'i rje btsun byang chub sems dpar 'dod pa'i lugs la de byang chub sems dpa' yin /
gdul bya thun mong ma yin pa'i lugs la sangs rgyas yin pa'i phyir zer /
gdul bya thun mong ba dang thun mong ma yin pa'i khyad par de ltar 'thad de /
rgyud bla dar Tik las /
gdul bya thun mong ba kha cig kyang rjes su bzung ba'i phyir du de skad gsungs kyi nges pa'i don nyid na bcom ldan 'das byams pa chos kyi skur mngon par rdzogs par sangs rgyas zin pa'i phyir /
zhes gsungs pa'i phyir zhe na /
'o na mngon rtogs rgyan gyi ched du bya ba'i gdul bya de /
de 'dra ba'i gdul bya thun mong ba yin nam /
thun mong ma yin pa yin /
dang po ltar na mngon rtogs rgyan gyi lugs la rgyan rtsom pa po'i rje btsun byang sems su thal /
rgyan gyi ched du bya ba'i gdul bya'i lugs la rgyan rtsom pa po'i rje btsun byang sems yin pa'i phyir /
'dod mi nus te /
rgyan gyi dgongs pa 'grel ba'i skabs 'dir rgyan rtsom pa po'i rje btsun sangs rgyas su khas blangs pa dang dngos su 'gal ba'i phyir /
phyi ma ltar na rgyan rtsom pa po'i rje btsun sangs rgyas su khas blangs pa la thun mong dang thun mong ma yin pa'i skabs ma phyed pa'i skyon brjod mdzad pa mi 'thad par thal /
skabs 'dir gdul bya thun mong ma yin pa'i skabs yin pa gang zhig /
de'i lugs la sangs rgyas yin pa'i phyir /
sangs rgyas su khas blangs pa la skyon brjod ma mdzad zer na /
'o na thun mong dang thun mong ma yin pa'i skabs ma phyed pa'i skyon brjod gang la mdzad smros shig /
kha cig /
nyan thos zhi 'tshol ma'i skabs la thun mong ba dang /
rgyan gyi skabs la thun mong ma yin par byas nas /
mchod brjod kyi skabs su rgyan rtsom pa po'i rje btsun byang sems dang /
rgyan gyi lugs la sangs rgyas su byas nas de nyid kyi skabs ma phyed pa'i skyon brjod mdzad pa yin zhe na /
mi rigs te /
rgyan gyi lugs la rje btsun sangs rgyas su khas blangs pas gsung 'di'i 'phul mtshams ma thub pa'i gab khung gsar pa btsal bar snang yang /
de 'dra'i khyad par tshad ldan gang gis kyang ma mdzad pas rtog bzo 'ba' zhig yin pa'i phyir /
der ma zad don mngon par rtogs pa brgyad so sor 'tshad pa'i mngon rtogs rgyan gyi skabs su rgyan rtsom pa po'i rje btsun byang sems yin par thal /
brgyad po bsdu byed kyi mkhyen gsum la dngos su bstod phyag mdzad pa'i mchod brjod kyi skabs su rgyan rtsom pa po'i rje btsun byang @# / /
sems yin pa'i phyir /
kha cig gis /
'phags pa byams pa zhes sogs mchod brjod rang don gyi dgos pa la mtshams sbyor mi rigs par thal /
rje btsun la rang don don gnyer gyi blo med pa'i phyir /
de rang don yongs su rdzogs pa'i gang zag yin pa'i phyir te /
dam chos pad dkar gyi lugs la sangs rgyas zin pa'i phyir zer na /
thal ba phyi ma la thun mong dang thun mong ma yin pa'i skabs ma phyed pa'i khyab med kyi lan 'debs pa yin gsungs na /
de yang mi 'thad par thal /
de 'dra'i thun mong dang thun mong ma yin pa gsung rab spyi la ma grags pa'i phyir dang /
dam chos pad dkar sor bzhag la 'phags pa shA ri'i bu byang chub sems dpar gsungs pa'i ca co'i 'gros byed na ma gtogs de las kyang rje btsun sangs rgyas su dngos su ma gsungs pa'i phyir /
shA ri'i bu byang sems su gsungs te /
ma 'ongs dus na shA ri'i bu khyod kyang / /
rgyal ba de bzhin gshegs pa 'byung 'gyur zhing / /
padmo'i 'od ces bya ba kun tu can / /
srog chags bye ba stong dag rnams 'dul lo / /
zhes dngos su lung bstan pa dang /
nyi snang las dam pa'i chos padma dkar po tshad mar byed na /
'phags pa shA ri'i bu la sogs pa'i byang chub sems dpa' chen po rnams la nyan thos rnam par gzhag pa gsungs pa de bzhin du 'dir yang dgongs pa can gyi mya ngan las 'das pa yin par shes par bya'o / /
zhes gsungs pa'i phyir /
yang kha cig gi gsung na re /
pha rol pos de ltar rtsod mi rigs par thal /
rje btsun la rang don don gnyer gyi dgos pa med pa'i phyir te /
de la rang don don gnyer gyi blo med pa'i phyir te /
sangs rgyas zin pa'i phyir /
zhe na /
thal ba gnyis pa la thun mong dang thun mong ma yin pa'i skabs ma phyed pa'i khyab med kyi lan 'debs pa yin te /
rje btsun la thun mong ba rang don gyi dgos pa yod kyang thun mong ma yin pa rang don don gnyer gyi blo med pa'i phyir /
de gnyis la thun mong dang thun mong ma yin pa'i khyad par yod de /
rang don gyi dgos pa slob mi slob gnyis ka la thun mong du yod /
rang don don gnyer gyi blo mi slob pa sangs rgyas 'phags pa la med pa'i phyir /
rang don yongs su rdzogs zin pa'i phyir /
zer na /
de yang mi 'thad de /
de 'dra'i thun mong dang thun mong ma yin pa'i khyad par spyi la ma grags shing /
byang sems sa bcu pa'i sems bskyed de rang gi grogs rang don chos sku don gnyer gyi 'dun pa dang mtshungs ldan ma yin na theg chen sems bskyed kyi mtshan nyid mi rdzogs par gsungs pa gang zhig /
sangs rgyas kyi sa na theg chen sems bskyed mtshan nyid tshang ba yod pa'i phyir /
de ltar ma yin na /
sems bskyed pa ni gzhan don phyir / /
yang dag rdzogs pa'i byang chub 'dod / /
ces pas sems bskyed spyi'i mtshan nyid ma bstan par 'gyur ba dang /
nges slob pa'i sems bskyed kyi mtshan nyid bstan na /
de yang sa gser zla ba me / /
zhes sogs gsungs nas /
sems bskyed tha ma gsum sangs rgyas kyi sa la sbyar ba sogs dang 'gal lo / /
de tsam las ma spros so / /
kha cig gis /
thun mong ba mngon pa'i bstan bcos la mdzad nas 'phul byed pa'i lugs byed pa mi rigs pa rtogs sla'o / /
gnyis pa rang lugs la /
sngar ltar rtsod pa mi rigs par thal /
de ni theg pa chen po'i gzhung la thos bsam gyi ngal ba zhib tu ma byas pa'i skyon yin pa'i phyir /
ji ltar yin na /
de ltar rtsod pa de rje btsun sangs rgyas yin pa'i dbang du byas nas rtsod dam /
byang sems yin pa'i dbang du byas nas rtsod /
dang po ltar na mi rigs te /
de ltar 'dod pa de thun mong ba phar phyin theg pa'i skabs dang /
thun mong ma yin pa sngags kyi theg pa'i skabs ma phyed pa yin pa'i phyir te /
thun mong ma yin pa sngags kyi lugs la rje btsun sangs rgyas yin kyang /
'dir thun mong ba pha rol tu phyin pa'i skabs yin pa'i phyir /
sngags kyi lugs la rje btsun sangs rgyas yin te /
de'i lugs la 'jam dbyangs sangs rgyas gang zhig /
rgyu mtshan rnam pa kun tu mtshungs pa'i phyir /
pha rol tu phyin pa'i theg pa la thun mong ba dang /
sngags kyi theg pa la thun mong ma yin pa'i rnam gzhag 'thad de /
byang chub lam rim du /
thun mong ba phar phyin theg pa la slob tshul dang /
thun mong min pa sngags kyi theg pa la slob tshul gnyis /
zhes gsungs pa'i phyir dang /
bsdus don las kyang /
de ltar rgyu dang 'bras bu'i theg chen gyi / /
lam mchog gnyis kar dgos pa'i thun mong lam / /
zhes sogs du ma gsungs pa'i phyir /
gdul bya thun mong ba dang thun mong ma yin pa'i lugs gsung pa dang 'dir don gcig par mngon no / /
kha cig /
phar phyin theg pa'i skabs su sngags kyi theg pa khas mi len zhe na /
mi 'thad par thal /
'grel chung las /
phyogs gzhan dang yang @# / /
mi 'gal bar 'gyur ro / /
zhes sangs rgyas kyi sku bzhi'i grangs nges byed pa sngags kyi lugs dang yang mi 'gal bar gsungs pa'i phyir /
gzhan yang sngags kyi theg pa yod par thal /
sngags kyi rgyud yod pa'i phyir te /
nam mkha' lding gi rgyud kyi las tshogs las nam mkhar 'gro ba sogs 'byung ba rgyud gsung ba po'i mthu las byung bar gsungs pa'i phyir /
rnam 'grel las /
gang yang rgyud rigs 'ga' zhig gi /
la la gsang sngags byed 'gyur ba / /
de dag gis te gtso bo'i mthu / /
des bshad rigs pa 'jug phyir ro / /
zhes gsungs pa'i phyir /
de tsam ma gtogs de dag gis gang bshad thams cad rang ni khas blangs mi nus so / /
byang chub sems dpa'i dbang du byas nas de ltar rtsod mi rigs pa ni rgyan las bshad pa'i sems bskyed kyi mtshan nyid mtshan nyid yongs su rdzogs pa ma yin par thal /
des sa bcu pa'i sems bskyed la ma khyab pa'i phyir /
der thal /
sa bcu pa ba de rang don yongs su rdzogs pa la sdug kun nye bar zhi ba tsam gyis chog pa mi bzlog pa'i gang zag yin pa'i phyir /
der thal /
rang don yongs rdzogs don gnyer gyi gang zag gang zhig /
des rang don yongs su rdzogs pa la chos sku dgos par ma mthong ba'i phyir te /
de'i rgyud la rang don chos sku don gnyer gyi blo med pa'i phyir /
de'i rgyud la rang don don gnyer gyi blo med pa'i phyir /
rtags khes /
de rang don yongs rdzogs don gnyer gyi gang zag yin par thal /
sa bcu pa ba yin pa'i phyir te /
de byang sems yin pa'i phyir /
gsung 'di rnams la brten nas theg chen sems bskyed la rang gi grogs rang don chos sku don gnyer gyi 'dun pa dang mtshungs ldan yin pas khyab pa dang /
rang don chos sku don gnyer gyi blo yin na rang don don gnyer gyi blo yin pas khyab pa gnad du bzungs shig /
des na rgyan rtsom pa po'i rje btsun skye ba gcig thogs kyi byang sems su grub ste /
yum las /
skye ba gcig gis thogs pa'i byang chub sems dpa' byams pa mngon du gyur pa de la dris shig dang /
zhes gsungs pa dang /
rgyud bla ma las kyang thub pa'i gsung la brten nas byams pa rang nyid kyi shes sgrib dag phyir du rgyud bla ma brtsams par gsungs pa'i phyir /
rgyud bla las /
ji ltar nyi zla nor bu sgron glog las / /
brten nas mig dang ldan pa'i mis blta ba / /
de bzhin chos sbobs don can 'od mdzad pa / /
thub la brten nas 'di ni bdag gis bshad / /
ces dang /
de ltar yid ches lung dang rigs pa la / /
brten nas bdag nyid 'ba' zhig dag phyir dang / /
gzhan dag mos gus phun sum tshogs ldan blo / /
de dag rjes su bzung phyir ngas 'di brtsams / /
zhes gsungs pa'i phyir dang /
byams chos lnga bka'i dgongs 'grel gyi bstan bcos yin pa sogs kyi yang 'grub pa'i phyir /
gsum pa rtsod pa spong ba la kha cig gis /
rgyan rtsom pa po'i rje btsun sangs rgyas yin te /
yum mkhyen gsum la dang ba'i dad pa de la brten nas don gnyer gyi 'dun pa de las zhugs nas legs tshogs rnam mkhyen 'thob pa'i lam rim rje btsun gyi rgyud la 'khrungs par rnam bshad las gsungs pa'i phyir te /
thub pa'i gsung gi gsang ba thams cad la lkog tu ma gyur ba'i spyan mnga' ba'i rgyal ba byams pa mnyes par byas na ci 'dod pa'i don 'grub par 'gyur ro snyam nas sgrub pa la zhugs pas zhes dang /
rgyud bla'i rnam bshad las kyang sngar drangs pa'i lung gnyis kyi skabs su gdul bya thun mong ba kha cig kyang rjes su bzung ba'i ched du de ltar gsungs kyi zhes sogs gsungs pa'i phyir /
zer na /
skyon med de /
sgrub byed dang po'i skabs kyi lam rim rgyud la bskyed pa'i byang sems sa bcu pa ba yang yod pa'i phyir /
der thal /
rgyan gyi ched du bya ba'i gdul bya byang sems tshogs lam pa dang rgyud gcig tu gyur pa'i sa bcu pa ba de ltar yin pa'i phyir te /
yum mkhyen gsum la dang ba'i dad pa la brten nas don gnyer gyi 'dun pa de las theg chen du zhugs pa'i gang zag gang zhig /
legs mchog rnam mkhyen 'thob 'gyur gyi gang zag yin pa'i phyir /
nges 'byung sgrub pa rgyud ldan yin pa'i phyir /
sgrub byed tha ma gnyis kyis mi gnod de /
phar phyin theg pa dang ma sbyar bar don gyi gnas tshod tsam brjod pa yin pa'i phyir /
de ltar ma yin na brtsams pa'i bstan bcos rgyud bla ma de gdul bya thun mong ba'i dbang du byas nas brtsams par thal /
rtsom pa dam bca' dang ji ltar brtsams tshul rnams gtso bor gdul bya thun mong ba'i dbang du mdzad pa yin pa'i phyir /
rtags khes /
'dod na /
rgyud bla ma'i lugs la de rtsom pa po'i rje btsun byang sems yin par thal /
'dod pa'i phyir /
'grel chung las 'phags pa ma rgyal ba las rgyal ba zhes pas kyang mi gnod de /
nyan rang rnams kyi phyogs gcig tsam yang spang mi nus pa'i bden 'dzin lhan skyes chung @# / /
ngu'i 'bring man chad sa bcu pa bas spangs pas de la dgongs pa'i phyir /
brgal lan zhib par gzhan las shes par bya'o / /
'o na rgyan rtsam pa po'i rje btsun byang sems yin na chos sku brnyes nas skye ba mngon par skye ba'i mdzad pa sogs bstan dgos pas sangs rgyas tshul ji ltar yin zhe na /
srid pa tha ma pa'i byang sems rnams 'og min gyi rten la sangs rgya ba zhib tu dpyad na dka' bar snang yang /
rdo rje rgyal mtshan gyi le'u dang klu sgrub kyi sku gsum la bstod pa'i 'grel par slob dpon kun snying gi bya rgyud pa'i sangs rgyas tshul sogs la dpags na dga' ldan gyi rtan can gyi rje btsun gyis rang dang rnam pa 'dra ba'i sprul pa gcig der bzhag nas /
'og min du chos sku mngon du byas slar yang sprul pa de la zhugs nas lhums su zhugs pa sogs kyi mdzad pa ston pa yin te /
rdo rje rgyal mtshan gyi le'u las /
byang chub sems dpa' dga' ldan gyi gnas su 'dug bzhin du mngon par rdzogs par sangs rgya ba'i phyir ro / /
zhes gsungs pa'i phyir /
! nyan thos zhi ba 'tshol rnams zhes sogs kyi skabs su mtha' dpyad pa la /
dgos don bshad pa /
go rim nges pa /
grangs nges pa /
ngo bo nges pa /
yum sras kyi don la dpyad pa'o / /
dang po la kha cig /
rgyan rtsom pa'i thog mar mkhyen gsum la bstod phyag mdzad pa la dgos pa rnam pa brgyad du byed pa dang /
kha cig gzhung mdzes pa bskyed pa tsam gyi phyir du mdzad par bzhed kyang rang lugs la rang don dang gzhan don gnyis kyi ched du mdzad pa yin te /
rje btsun rang nyid skyes bu dam pa'i spyod pa dang mthun pa dang /
bstan bcos rtsom pa'i bar chad zhi ba'i ched dang /
gzhan don gyi dgos pa yum la dang ba bskyed pa sogs 'og nas 'chad pa ltar gyi ched du yin pa'i phyir /
gnyis pa go rim nges pa la /
gzhan lugs dgag pa /
rang lugs bzhag pa gnyis /
dang po la /
mchod brjod kyi skabs 'dir /
bstan bcos lus kyi go rim dang mi mthun par dang por gzhi shes la bstod pa sogs kyi rgyu mtshan ji lta bu zhe na /
kha cig /
de ltar 'chad pa'i rgyu mtshan yod de /
mchod brjod kyi gzhung 'dis mdo'i gleng gzhi'i go rim dang mthun par sbyar ba yin pa'i phyir /
sbyar tshul yod de /
mdo'i gleng gzhi las /
dge slong dang /
dge slong ma dang /
dge bsnyen dang /
dge bsnyen ma dang thabs cig ste /
'di lta ste tshe dang ldan pa 'od srung dang /
zhes pas gzhi shes kyi rten gyi gang zag bstan /
thams cad kyang zag pa zad pa /
zhes pas bral ba'i 'bras bu dngos su bstan nas /
thabs gzhi shes shugs la bstan pa de nyid /
'dir kun shes nyid kyis /
zhes pas dngos su bstan /
byang chub sems dpa' chen po dang yang thabs cig ste /
'di lta ste skye ba gcig gi thogs pa'i byang chub sems dpa' chen po bzang skyong dang /
byams pa la sogs pa /
zhes pas lam shes kyi rten gyi gang zag dang /
thams cad kyang gzungs rab tu thob pa /
zhes pas 'jig rten gyi don sgrub pa dngos su bstan nas /
thabs lam shes shugs la bstan pa de nyid /
'dir lam shes nyid kyi /
zhes pas dngos su bstan /
bcom ldan 'das nyid kyi gdan seng ge'i khri bshams te /
sku drang por srang dgongs pa sngon du btang ste /
zhes pas rnam mkhyen gyi rten gyi gang zag dang /
ljags kyi dbang po las 'od zer byung ste /
de'i rtse mo las padma'i steng du sprul pa'i shAkya thub pa bstan pa dang /
zhes pa nas /
thams cad kyang pha rol tu phyin pa drug po 'di nyid las brtsams te /
chos bstan pa'i tshul 'di nyid brjod pa dang zhes pas chos kyi 'khor lo bskor ba'i tshul dngos su bstan nas /
thabs rnam mkhyen shugs la bstan pa de nyid /
'dir gang dang yang dag ldan pa /
zhes pas dngos su bstan pa'i phyir ro / /
zhes gsungs na /
de mi 'thad de /
mdo'i gleng gzhi dang mchod brjod sbyar ba'i 'grel pa 'phags seng gang gis kyang ma mdzad cing /
khyad par slob dpon gyis gleng gzhi'i bshad pa 'grel chen gyi dgos 'brel gyi skabs su zur du mdzad pa'i phyir dang /
'grel bshad tshigs gsal las kyang rgyan dang gleng gzhi ma sbyar bar gsungs pa'i phyir /
yang kha cig gis /
mchod brjod kyi dang por gzhi shes la bstod pa sogs kyi go rim 'di rgyan gyi ched du bya ba'i gdul bya nyan thos kyi rigs can lam la 'jug pa'i rim pa dang mthun par bstan pa yin zer na /
de ni ches mi rigs te /
rgyan gyi ched du bya ba'i gdul bya rigs can gsum med pa'i phyir te /
'di theg chen thun mong ma yin pa'i bstan bcos yin pa'i phyir /
yang kha cig gis /
go rim 'di rgyan gyi gdul bya tsam theg pa gsum gyi lam la rim gyi 'jug pa'i rim pa dang mthun par bstod pa yin gsungs na /
de yang mi 'thad de /
spyir theg pa gsum gyi lam la rim gyis 'jug pa'i rgyan gyi gdul bya tsam yod du chug kyang /
rgyan rtsom pa'i @# / /
thog ma mchod brjod kyi skabs nyid nas de lta bu'i lam gyi rim pa dngos su bstan pa la dgos pa khyad par can med pa'i phyir /
gnyis pa rang lugs la bstan bcos lus kyi go rim dang mi mthun par dang por gzhi shes sogs la bstod pa'i rgyu mtshan yod de /
rgyan gyi ched du bya ba'i gdul byas dang por skabs gsum pa'i skabs nas bstan pa'i mi rtag sogs rtogs pa'i gzhi shes kyi rnam pa bsgoms nas rgyud sbyangs te /
snying rje chen po dang byang chub kyi sems rgyud la bskyed /
de rjes lam shes rgyud la bskyed pa sogs kyi go rim dang mthun par bstod pa'i phyir /
grangs nges la 'dir dngos bstan gyi yum la mkhyen pa gsum du grangs nges pa yin te /
rje btsun rigs can gsum gyi don sgrub pa'i yum zhig la bstod par bzhed pa gang zhig /
rigs can gsum gyi don sgrub pa la mkhyen pa gsum las mang mi dgos /
nyung na mi 'du ba yin pa'i phyir /
gsum pa la /
kha cig /
'grel bshad kyi 'chad tshul gyi gsung dang /
bcom ldan 'das ma la rab tu dang ba ni /
zhes sogs kyi gsung 'ga' zhig la brten nas yum la 'bras yum gyis khyab zer na /
'o na sras 'phags pa la sangs rgyas 'phags pas khyab par thal /
dam bca' 'thad pa'i phyir /
gzhan yang 'dir dngos su bstan pa'i gzhi shes dang lam shes gang rung la 'bras yum kyis khyab par thal /
dam bca' 'thad pa'i phyir /
'dod mi nus te /
nyan thos kyi rigs can gyis 'dir dngos su bstan pa'i gzhi shes rang rgyud la bskyed nas nyer zhi 'thob par byed pa dang /
byang sems rnams kyis 'dir dngos su bstan pa'i lam shes rang rgyud la bskyed nas rigs can gsum gyi don sgrub par gsungs pa'i phyir /
kha cig /
gzhung lam 'bras bu'i sher phyin gsum ga 'dir dngos bstan gyi yum yin gsung pa dang /
kha cig de'i steng du rang bzhin gyi yum yang 'dir dngos bstan gyi yum yin zer na /
mi 'thad de /
gzhung sher phyin la yum gyi ming btags pa tsam gyi yum du 'gyur na /
de la 'phags pa'i ming btags pas 'phags par 'gyur ba'i skyon yod pa'i phyir /
rang bzhin gyi yum la yum du 'dod pa dang /
dngos brgyad yum du 'dod pa'ang mi 'thad de /
rang sras 'phags pa mi bskyed cing /
rang sras 'phags pa'i bzhed don mi sgrub pa'i yum mi srid pa'i phyir ro / /
kha cig nyan thos kyi lam tsam la gzhi shes dang theg chen gyi tshogs lam yan chad kyi sems dpa'i ye shes rnams lam shes su byas nas /
'dir dngos bstan gyi yum du byed pa yang mi rigs te /
gzhi shes dang lam shes la 'phags pa'i mngon rtogs kyis khyab pa'i phyir /
des na rang lugs la rang sras 'phags pa'i bzhed don bsgrub nus kyi mkhyen pa /
yum gyi mtshan nyid /
yum mngon rtogs mkhyen pa ye shes rnams don gcig cing /
dngos bstan gyi dbang du byas na mkhyen pa gsum yod /
de gsum gyi khyad par yod de /
byang sems rnams kyis kyang rang rgyud la bskyed nas bsgom par bya zhing /
nyan rang rnams kyis bsgom bya'i gtso bor byas nas bsgom pa'i gzhi shes spyi tsam de nyid tshig rkang dang po'i skabs nas dngos su bstan pa'i gzhi shes dang /
lam shes spyi tsam de nyid tshig rkang gnyis pa'i skabs nas dngos su bstan pa'i lam shes sogs yin pa'i phyir /
kha cig /
tshig rkang dang po'i skabs nas dngos su bstan pa'i gzhi shes la theg dman gyi mngon rtogs sogs kyis khyab pa dang /
tshig rkang gnyis pa'i skabs nas dngos su bstan pa'i lam shes la byang sems kyi mngon rtogs kyis khyab par 'dod pa sogs kyang mi rigs te /
skabs gsum pa'i dngos bstan bstan bya'i gtso bor gyur ba'i gzhi shes la theg dman gyi mngon rtogs kyis ma khyab /
skabs gnyis pa'i dngos bstan bstan bya'i gtso bor gyur pa'i lam shes la rgyu lam shes kyis ma khyab pa'i phyir /
dngos bstan gyi yum la 'phags rgyud kyi mkhyen pas khyab kyang /
'phags rgyud kyi mkhyen pa la dngos bstan gyi yum gyis ma khyab ste /
rang rgyal 'phags pa'i mngon rtogs rnams 'dir shugs la bstan pa'i phyir /
bzhi pa yum sras kyi don la kha cig gi gsung na re /
'jig rten na ma la bskyed par byed pa'i ma dang /
gso ba'i ma dang /
'dod pa bsgrub pa'i ma gsum yod pa de bzhin du /
yum la yang rang sras 'phags pa bskyed pa'i yum dang /
'phags pa'i yon tan gang du 'phel bar byed pa'i gso ba'i yum dang /
bzhed don bsgrub pa'i yum gsum yod ces gsungs /
kha cig mkhyen pa gsum po de 'phags bzhi'i rnam 'jog gi yum yin pas /
'phags bzhi'i yum du rim pa bzhin du 'jog zer na /
mi 'thad de /
yum sras mtshan nyid pa la bskyed bya skyed byed nges par dgos pa'i phyir /
bskrun @# / /
par mdzad pa ? gang yin pa /
zhes gsungs pa'i phyir dang /
rang sras mi bskyed ba'i yum dang /
rang gi yum las ma skyes pa'i sras mi srid pa'i phyir /
des na 'dir bshad pa'i yum sras la ni bskyed bya skyed byed kyis khyab ste /
mkhyen pa snga ma snga mas rang sras 'phags pa phyi ma phyi ma bskyed ba 'dir yum sras kyi don du gsungs pa'i phyir /
! gnyis pa dgos don bshad pa la /
chos kyi rjes su 'brang ba rnams kyis gcig dang du ma'i ngo bo nyid dang bral ba'i phyir /
zhes sogs kyi skabs su /
gdul bya gnyis kyis yum la dang ba skye tshul dgos pa dang bcas pa 'chad pa dang /
gzhi lam rnam gsum bden pa'i skye med kyi don bshad pa gnyis /
dang po la kha cig /
re zhig dad pa'i rjes su 'brang ba rnams kyis 'di la the tshom med par myur du rab tu dang ba skye'o zhes pa'i skabs nas dngos bstan gyi rgyan gyi gdul bya dbang rtul dad pa'i rjes 'brang de /
rgyan gyi ched du bya ba'i gdul bya yin zer na /
de mi 'thad par thal /
rgyan gyi ched du bya ba'i gdul bya yin na theg chen gyi rigs can dbang po shin tu rnon po yin pas khyab /
theg chen gyi rigs can dbang po shin tu rnon po lam ma zhugs rnams kyis mkhyen gsum gyi yon tan brjod pa'i tshig tsam rgyu mtshan du byas pa ma yin par gzhi lam rnam gsum gang zag dang /
chos kyi bdag med pa rigs pa yang dag gis gtan la phab nas /
tshad mas nges pa la brten nas yum mkhyen gsum la dang ba dang yid ches kyi dad pa bskyed pa'i phyir /
gzhan yang /
de rgyan gyi ched du bya ba'i gdul bya ma yin par thal /
rnam bshad las kyang dang po la rgyan gyi gdul bya tsam dang /
phyi ma la ched du bya ba'i gdul bya zhes khyad par phye ba'i phyir /
nges na gdul bya de gnyis yum mkhyen gsum la dang ba skye tshul yod de /
dang po des mchod brjod kyi gzhung tsam rgyu mtshan du byas nas yon tan de lta bu yod des snyam du myur du rab tu dang ba skye /
gnyis pas yon tan de lta bu dang ldan pa'i yum yod med legs par brtags nas yod pa la gnod pa ma mthong ba rgyu mtshan du byas nas dang ba skye ba'i phyir /
de yang dang por gzhi lam rnam gsum gang zag dang chos kyi bdag med pa rigs pa yang dag gis gtan la phab nas tshad mas nges pa la brten nas /
de lta bu'i yum yod par nges pa skyed par byed pa yin te /
bdag med gnyis gtan la ma phebs par de rtogs pa'i yum la nges pa mi skye ba'i phyir /
des na gdul bya gnyis kyi yum la dang ba bskyed ba la dgos pa yod de /
de la brten nas don gnyer gyi 'dun pa skye /
de la brten nas thos bsam sgom gsum gyi zhugs nas mthar legs mchog rnam mkhyen 'thob pa'i dgos pa yod pa'i phyir /
gzhi lam rnam gsum bden pa'i skye med kyi don bshad pa la /
don dam la dpyod pa'i rtags kyi dgag bya ngos bzung ba dang /
de 'gog byed kyi gtan tshigs bshad pa /
gtan la phab nas lta ba skye ba'i rim pa bshad pa dang gsum /
dang po la /
dgag bya ngos 'dzin dgos pa'i rgyu mtshan bshad pa /
ngos 'dzin bshad pa gnyis /
dang po la /
stong nyid rtogs pa'i lta ba rnam dag rgyud la skyed pa la de'i snga rol du don dam la dpyod pa'i rtags kyi dgag bya mthar thug ngos zin pa sngon du 'gro dgos te /
spyod 'jug las /
rtag pa'i dngos la ma reg par / /
de yi dngos med 'dzin ma yin / /
zhes gsungs pa'i phyir dang /
dgag bya bum pa'i don sbyi blo yul du shar ba sngon du ma song bar sa phyogs bum med du tshad mas nges mi nus pa de bzhin du /
dgag bya bden grub kyi don spyi blo yul du shar ba sngon du ma song bar dgag bya de bkag pa'i med dgag stong nyid blo yul du mi 'char ba'i phyir /
dgag bya ngos 'dzin dngos bshad pa la /
gzugs sogs kyi chos rnams kun rdzob tu yod tshul las bzlog pa gcig byung na /
de nyid don dam la dpyod pa'i rtags kyi dgag bya mthar thug tu 'gyur bas /
thog mar gzugs sogs kyi chos rnams kun rdzob tu yod tshul bshad pa la /
bshad bya'i lung bkod pa /
lung gi don bshad pa /
de dag la dogs pa spong ba dang gsum las /
dang po la /
dbu ma snang ba las /
dngos po yang dag par ngo bo nyid med pa dag la yang /
de las bzlog pa'i rnam par sgro 'dogs pa'i 'khrul pa'i blo gang yin pa de ni kun rdzob ces bya ste /
'di 'am 'dis de kho na nyid sgribs pa lta bur byed /
'gebs pa lta bur byed pa'i phyir ro / /
de skad du mdo las /
dngos rnams skye ba kun rdzob tu / /
dam pa'i don du rang bzhin med / /
rang bzhin med la 'khrul pa gang / /
de ni yang dag kun rdzob 'dod / /
ces gsungs la /
de las byung ba'i phyir des nye bar bstan pa mthong ba'i dngos po brdzun pa thams cad ni kun rdzob kho na yin zhes bya'o / /
de yang thog ma med pa'i 'khrul pa'i bag chags yongs su smin pa'i dbang gis byung la /
nges kyang srog chags la yang @# / /
dag par dngos po'i bdag nyid lta bur nye bar bstan pa mthong bar 'gyur ro / /
de'i phyir de dag gi bsam pa'i dbang gis dngos po brdzun pa'i ngo bo thams cad ni kun rdzob tu yod pa kho na zhes bya'o / /
zhes gsungs /
gnyis pa lung gi don bshad pa la /
lung don cung zad bshad pa dang| lugs 'di'i bden gnyis 'jog tshul dpe dang bcas pa gnyis /
dang po la /
gzugs sogs kyi dngos po 'di rnams la kun rdzob tu yod pa zhes 'chad pa'i rgyu mtshan yod de /
'phral gyi 'khrul rgyus ma bslad pa'i blo kun rdzob pa'i dbang gis bzhag pa'i rgyu mtshan gyis de ltar bshad pa'i phyir /
gzugs sogs kyi dngos po 'jog byed kyi bden snang dang bcas shing /
'phral gyi 'khrul rgyus ma bslang pa'i blo de ni kun rdzob pa kho na yin gyi /
kun rdzob bden 'dzin dngos ma yin te /
'dzin stangs don mthun yin pa'i phyir /
kun rdzob pa yin te /
kun rdzob bden 'dzin des bslad pa dang bcas pa'i phyir /
des na sems can gyi blo don mthun gyis gang bzhag thams cad kun rdzob tu yod pa zhes bya ba yin te /
kun rdzob bden 'dzin de nyid thog ma med pa'i bag chags 'khrul pa'i dbang gis byung zhing /
des kyang srog chags thams cad la gzugs sogs kyi chos rnams yang dag par dngos po'i bdag nyid du grub pa lta bur nye bar bstan pa mthong bar 'gyur ba de'i phyir gzugs sogs kyi dngos po rnams yang dag par ma grub pa la de las bzlog ste /
yang dag par grub par 'dzin pa'i blo gang yin pa de ni kun rdzob ces bya ba yin te /
rang nyid dngos po'i gnas lugs mthong ba la rmongs pa dang /
gzhan gyi dngos po'i de kho na nyid mthong ba la sgribs pa lta bur byed /
'gebs pa lta bur byed pa'i phyir /
de skad du mdo las kyang dngos rnams skye ba kun rdzob tu zhes sogs kyi yang dag pa'i don mthong ba la sgrib byed yin pa'i rgyu mtshan gyis kun rdzob ces bya bar gsungs pa'i phyir /
kho na gong 'og gnyis kyi gang gcod pa'i don yang yod de /
dang po des gzugs sogs kyi chos rnams 'jog byed kyi blo de bden 'dzin gyis bslad pa dang bcas pa'i kun rdzob yin kyang /
kun rdzob bden 'dzin dngos yin pa de gcod /
phyi mas gzugs sogs kyi chos rnams don dam du grub pa de gcod pa'i phyir /
des na blo gnod med la snang ba'i dbang gis bzhag pa ma yin bar yul rang gi thun mong ma yin pa'i bsdod lugs kyi ngos nas grub pa de /
don dam la dpyod pa'i rtags kyi dgag chos mthar thug yin te /
gzugs sogs kyi chos rnams 'phral gyi 'khrul rgyu'i gnod med kyi blo'i dbang gis bzhag pa de bzugs sogs kyi chos rnams kyi kun rdzob pa'i yod tshul mthar thug yin pa'i phyir /
gzugs sogs kyi chos rnams 'jog byed kyi blo de 'phral gyi 'khrul rgyus ma bslad pa dgos shing phugs kyi 'khrul rgyus ma bslad pa ni mi dgos te /
gzugs sogs kyi chos rnams rang gi mtshan nyid kyis grub bar snang ba de ni 'phral phugs gang gi'ang 'khrul rgyus ma bslad pa'i snang ba ma yin pa'i phyir dang /
de la bden 'dzin lhan skyes kyi bslad pa yod pa'i phyir /
lugs 'di'i bden gnyis 'jog tshul dpe dang bcas pa 'chad pa la /
gzugs sogs kyi chos 'di rnams snang phyogs nas blo gnod med la snang ba'i dbang gis phar bzhag pa tsam dang /
stong phyogs nas blo gnod med la snang ba'i dbang gis bzhag pa ma yin par yul rang gi thun mong ma yin pa'i bsdod lugs kyi ngos nas grub pas stong pa gcig dgos te /
myu gu lta bu'i dngos po yang blo gnod med la snang ba'i dbang gis bzhag pa dang /
myu gu rang gi bsdod lugs kyi ngos nas grub pa'i gnyis tshogs dgos pa'i phyir /
dang po dgos te /
de mi dgos na /
myu gu la myu gu zhes pa'i ming ma thogs pa'i gang zag gi ngor yang /
myu gu myu gur grub dgos pa'i phyir /
phyi ma dgos te /
de mi dgos na /
ri bong gi r+wa zhes pa'i ming gis bzhag pa tsam dang /
ri bong gi r+wa zhes rtog pas bzung ba tsam dang mtshungs par 'gyur ba'i phyir /
gzugs sogs kyi chos rnams blo gnod med la snang ba'i dbang gis bzhag tsam du gsungs pa'i tsam sgras kyang /
de'i dbang gis bzhag pa ma yin par yul rang gi thun mong ma yin pa'i bsdod lugs kyi dbang gis grub pa gcod kyang /
ming brdas bzhag tsam ma yin par grub pa mi gcod de /
rnam bshad dgongs pa rab gsal las /
gzugs sogs kyi chos rnams ming brdas bzhag tsam ma yin pa'i bsdod lugs gcig yod par 'di pas 'dod pas /
zhes gsungs pa'i phyir /
gzugs sogs kyi chos rnams blo gnod med la snang ba'i dbang gis phar bzhag pa dang /
yul gyi bsdod lugs kyi ngos nas grub pa'i dpe yang yod de /
sgyu ma mkhan gyis rde shing rta glang du sprul pa de'i @# / /
tshe| rde shing gi steng gi rta glang gi snang ba de sngags rdzas kyis mig bslad pa'i blo'i dbang gis phar bzhag pa dang /
rde shing gi ngos nas snang ba yin pa'i gnyis tshogs dgos pa lta bu yin pa'i phyir /
sngags rdzas kyis mig bslad pa'i blo'i dbang gis bzhag pa ni dgos te /
de mi dgos na /
sngags rdzas kyis mig ma bslad pa'i ltad mo bas kyang snang ba de mthong dgos pa la ma mthong ba'i phyir /
de'i tshe rde shing gi ngos nas rta glang du snang ba yang dgos te /
mi dgos na rde shing med pa'i gzhir yang rde shing gi steng gi rta glang gi snang ba 'char dgos pa la de mi 'char ba'i phyir /
de bzhin du gzugs sogs kyi chos rnams blo gnod med kyi dbang gis bzhag pa yin te /
blo gnod med dang ming don mthun gyi ming gi dbang gis btags pa yin pa'i phyir /
blo gnod med la snang ba'i dbang gis bzhag pa ma yin par yul rang gi thun mong ma yin pa'i bsdod lugs kyi ngos nas ma grub ste /
de grub na /
gnas lugs mthar thug tu grub dgos /
der grub na /
blo ma 'khrul ba gnas lugs mngon sum du rtogs pa'i slob pa 'phags pa'i mnyam gzhag ye shes kyis mngon sum du rtogs dgos pa la mngon sum du ma rtogs pa'i phyir /
sgyu ma mkhan gyis rde shing rta glang du sprul ba'i tshe /
sngags rdzas kyis mig bslad pa'i ltad mo ba rnams la rde shing rta glang du snang ba dang zhen pa gnyis yod /
sgyu ma mkhan rang nyid la rta glang du snang ba tsam yod kyang /
zhen pa med sngags rdzas kyis mig ma bslad pa'i phyis kyi ltad mo ba la rde shing rta glang du snang zhen gnyis ka med pa de bzhin du gzugs sogs kyi chos rnams kyi steng du snang zhen mi 'dra ba gsum 'byung ste /
stong nyid rtogs ma myong ba'i so so skye bo rnams la /
gzugs sogs kyi chos rnams bden grub tu snang ba dang zhen pa gnyis ka yod /
dag sa la gnas pa'i byang sems rnams kyi rjes thob kyi dor chos rnams bden grub tu snang ba yod kyang zhen pa med de /
gnas lugs mngon sum du rtogs pa'i slob pa 'phags pa rnams la /
gzugs sogs kyi chos rnams la bden grub kyi snang zhen gnyis ka med pa'i phyir /
bden par grub pa /
yang dag par grub pa /
de kho na nyid du grub pa /
don dam par grub pa /
de ltar grub par 'dzin pa'i rtog pa dang bcas pa rnams don dam la dpyod pa'i rtags kyi dgag byar 'dod par dbu ma thal rang gnyis ka mtshungs kyang /
rang rgyud pa rnams rang ngos nas grub pa /
rang bzhin gyis grub pa /
rdzas su grub pa /
rang gi mtshan nyid kyis grub pa /
gzugs sogs kyi chos rnams de dag tu grub par 'dzin pa'i rtog pa dang bcas pa rnams don dam pa dpyod pa'i rtags kyi dgag byar mi 'dod de /
gzhi grub na rdzas su grub pa ma gtogs pa'i gzhen gsum du grub pas khyab /
kun btags la dogs pa cung zad yod /
dngos po yin na rdzas su grub par 'dod pas khyab pa'i phyir /
thal rang gnyis ka'i lugs la gnas lugs su grub pa /
don dam bden par grub pa /
chos nyid du grub pa rnams don dam la dpyod pa'i rtags kyi dgag bya mthar thug tu mi bzhed de /
don dam bden pa yin na de gsum du grub pas khyab pa'i phyir te /
rnam bshad dgongs pa rab gsal las /
rigs pa drug cu pa'i 'grel bar myang 'das kun rdzob bden par gsungs pa'i don /
myang 'das don dam pa'i bden par yod pa blo kun rdzob pa la bltos nas 'jog dgos pa'i don du gsungs pa dang /
drang nges rnam 'byed las kyang chos nyid chos nyid du grub par gsungs pa dang /
bskal bzang mig 'byed las kyang gnas lugs su grub pa tsam gyis don dam par grub mi dgos par gsungs pa'i phyir /
thal rang gnyis la don dam la dpyod pa'i rtags kyi dgag bya mthar thug la phra rags kyi khyad par de ltar yod par 'thad de /
rang rgyud pa rnams kyis rang rgyud kyi gtan tshigs bzhed pa /
gzhan skye bzhed pa /
rdzas su grub pa bzhed pa rnams las rang gi mtshan nyid kyis grub pa yod par bzhed pa'i phyir dang /
slob dpon legs ldan 'byed kyis kun btags rang gis mtshan nyid kyis ma grub pa sems tsam pas 'khor lo bar pa'i dgongs par bshad pa la dgag pa rgyas par brjod pa dang /
zhi 'tsho yab sras gnyis kyis 'khor lo tha mas bar ba'i dgongs pa 'grel ba'i tshe /
kun btags don dam par rang gi mtshan nyid kyis ma grub cing /
tha snyad du rang gi mtshan nyid kyis grub par gsungs pa'i drang nges 'grel tshul mdzad pa las kyang grub pa'i phyir /
gsum pa dogs pa dpyad pa la /
kha cig /
rdo ? shing rta glang du snang dam mi snang /
snang na gzugs can gyi dngos po thams cad kyang rta glang du snang dgos de ltar na me long nang gi byad bzhin gyi gzugs brnyan bzhin du gzugs can gyi dngos po thams cad log pa'i kun rdzob tu 'gyur /
mi snang na /
rnam bshad dgongs pa rab gsal las /
@# / /
sngags rdzas kyis bslad pa'i blo 'khrul ba'i ngor rta glang du snang ba yin gyi /
spyir rta glang du mi snang zhes mi bya ste /
de ltar na snang yul la 'khrul pa mi srid pa'i phyir /
zhes gsungs pa dang 'gal zhe na /
rtags snag ma ltar khas mi len zhing /
phyi ma ltar khas len kyang gsungs dang 'gal ba'i skyon med de /
sgyu ma mkhan gyis rde shing rta glang du sprul ba de'i tshe rde shing gi ngos nas rta glang du mi snang zhes mi bya zhes pa'i don dang /
de'i tshe rde shing gi ngos nas rta glang du snang zhing rta glang gi sprul gzhi rde shing rta glang du snang ba'i phyir /
yang kha cig /
gzugs sogs kyi dngos po rnams ming brdas bzhag tsam ma yin par 'dod pa mi rigs te /
'phrin las nyer bdun gyi skabs su btags pa tsam la 'god pa'i 'phrin las gsungs pa dang /
skabs dang po'i sbyor lam gyi skabs su gzugs sogs kyi chos rnams ming brdas bzhag tsam du dngos su gsungs pa'i phyir /
zhe na skyon med de /
blo gnod med kyi dbang gis bzhag pa tsam yin pa sogs la dgongs pa'i phyir /
'on kyang /
drang nges rnam 'byed las /
tsam sgras gang gcod kyi don la yang mi mthun zhes gsungs pas da dung dpyad par bya'o / /
gnyis pa de 'gog byed kyi gtan tshigs bshad pa la /
ngo bo la dpyod pa gcig du bral gyi gtan tshigs sogs lnga las /
dang po'i dbang du byas na rtags 'god pa /
tshul sgrub pa gnyis /
dang po la /
bden grub kyi gcig dang bden grub kyi du ma gang rung du ma grub na bden par ma grub pas khyab /
dper na me long nang gi byad bzhin gyi gzugs brnyen bzhin /
gzhi lam rnam gsum 'di yang bden grub kyi gcig dang bden grub kyi du ma gang rung du ma grub bo zhes 'god /
tshul sgrub pa la phyogs chos sgrub pa dang /
khyab bsgrub pa gnyis /
dang po la /
bden pa'i gcig bral du sgrub pa /
bden pa'i du bral du sgrub pa gnyis las /
dang po la /
rtags 'god pa dang /
tshul sgrub pa gnyis /
dang po la /
gzhi lam rnam gsum chos can /
bden grub kyi gcig tu med de /
cha bcas yin pa'i phyir /
dper na bum pa bzhin /
'di'i khyab pa sgrub pa la /
rtags kyi mtshan gzhi cha bcas nges pa'i tshad ma dang /
bden grub kyi gcig tu med pa bden grub kyi gcig tu grub pa dang dngos 'gal du nges pa'i tshad ma /
cha bcas dang bden grub kyi gcig gi gzhi mthun 'gog pa'i tshad ma gsum tshang dgos pa las /
phyi ma nges dka' bas de brjod na /
cha bcas kyang yin /
bden pa'i gcig tu grub pa'ang yin pa'i gzhi mthun du grub na cha dang cha can gnyis snang lugs ngo bo tha dad du snang yang /
bsdod lugs ngo bo gcig tu yod dgos te /
gzhan dun cha bcas shes bya la mi srid bar 'gyur ba'i phyir ro / /
snang lugs ngo bo tha dad du snang yang bsdod lugs ngo bo gcig tu grub pa de brdzun pa'i bsdod lugs la mi 'gal yang /
bden grub kyi bsdod lugs la 'gal ba yin te /
ji ltar 'gal na cha can bum pa dang /
de'i cha shas gnyis chos can /
khyod gnyis tha dad du med par thal /
tha dad du yod na gnas lugs mngon du rtogs pa'i slob pa 'phags pa'i mnyam gzhag ye shes kyis tha dad du gzigs dgos pa las ma gzigs pa'i phyir /
tha dad du yod na gnas lugs mngon sum du rtogs pa'i slob pa 'phags pa'i mnyam gzhag ye shes kyis tha dad du gzigs dgos te| tha dad du yod na gnas lugs kyi tha dad yin dgos pa'i phyir te /
tha dad dang bden grub kyi gzhi mthun yin dgos pa'i phyir /
'dod na /
bum pa'i cha shas du ma chos can /
gcig yin par thal /
cha can bum pa dang tha mi dad kyi chos yin pa'i phyir /
'dod na /
du mar 'dzal ba'i tshad mas gnod /
cha can bum pa yang chos can /
du mar thal /
grub pa gang zhig /
rang gi cha shas dang tha dad ma yin pa'i phyir /
'dod na /
gcig tu 'jal byed kyi tshad mas gnod /
des na rigs pa de dag la brten nas cha bcas dang bden grub kyi gzhi mthun khegs te /
tha dad du yod na gnas lugs mngon sum du rtogs pa'i slob pa 'phags pa'i ye shes kyis gzigs dgos pa yang yin /
des ma gzigs pa yang yin pa'i gzhi mthun du gyur pa'i rtags de khegs shing /
de yang ya gyal bkag pas tshogs pa khegs pa yin pas /
rtags zur snga ma khegs pas de 'dra'i gzhi mthun khegs pa yin gyi /
rtags zur phyi ma khegs pa ma yin te /
gnas lugs mngon sum du rtogs pa'i slob pa 'phags pa'i mnyam gzhag ye shes kyis de gnyis tha dad du ma gzigs pa'i phyir /
de khegs pa la brten nas cha dang cha can tha dad du med pa khegs /
de khegs pas cha bcas dang bden grub kyi gcig gi gzhi mthun khegs pa yin pa'i phyir /
phyogs chos sgrub pa la /
rtsod @# / /
gzhi chos can mngon sum gyis grub pa bum pa lta bu'i steng du mchu zhabs la sogs pa'i cha shas du ma mngon sum gyis 'grub pas sgrub mi dgos shing /
rtsod gzhi chos can /
mngon sum gyis ma grub pa rnams kyi steng du /
cha bcas sgrub pa la /
cha med shes bya la mi srid pa dang| cha bcas cha med dang dngos 'gal du nges pa'i tshad ma gnyis la brten nas 'grub pas dang po'i dbang du byas na cha med shes bya la mi srid de /
'dus byas la yang cha med mi srid /
'dus ma byas la yang cha med mi srid pa'i phyir /
dang po mi srid de /
gzugs can la yang mi srid /
gzugs med kyi shes pa la yang mi srid pa'i phyir /
gzugs can la mi srid de /
gzugs can rags pa la yang mi srid /
phra ba rdul phran la yang mi srid pa'i phyir /
gzugs can rags pa la cha med mi srid de /
gzugs can rags pa rnams gos kyis bsgribs ma bsgribs dang /
sngon po sogs kyis kha bsgyur ma bsgyur dang /
lag pa g.yo ba'i tshe rkang pa mi g.yo ba dang /
rkang pa g.yo ba'i tshe lag pa mi g.yo ba sogs kyi cha du ma dang bcas pa'i phyir /
rnam 'grel las /
bsgribs dang ma bsgribs sdo sogs phyir / /
lag sogs g.yo na thams cad dag /
g.yo bar 'gyur phyir 'gal ba can / /
zhes gsungs pa'i phyir /
phra ba rdul phran la mi srid pa ma grub zer na /
'o na khyod cha med du 'dod pa'i rdul phran phra mo gshibs nas gnas pa 'di chos can /
khyod gnyis phrad par thal /
khyod gnyis go sa 'gog nus kyi gzugs can yin pa gang zhig /
khyod gnyis bar mtshams med par gnas pa'i phyir /
'dod na /
de cha thams cad nas thams cad du phrad dam /
'ga' zhig phrad 'ga' zhig ma phrad pa dag las gang yin /
dang po ltar na go sa 'dres par 'gyur /
de ltar na rdul phran bsags pa'i rags pa rtsom mi rung bar thal /
de gnyis go sa 'dres pa'i phyir /
gnyis pa ltar na cha med yin pa nyams /
gzugs med kyi shes pa la cha med mi srid pa ma grub zer na /
dngos rgyu dngos 'bras su 'dod pa'i mig shes skad cig snga phyi gnyis kyi bar du chos gzhan gyis chod dam mchod /
chod na dngos rgyu dngos 'bras yin pa nyams /
mchod na cha thams cad nas thams cad du chod ngam /
'ga' zhig chos 'ga' zhig mchod pa dag las gang yin /
dang po ltar na| de gnyis dus 'dres par 'gyur /
de 'dres na snga phyi 'thud pa'i mig shes ring du 'phel bar mi 'gyur ro / /
gnyis pa ltar na cha med yin pa nyams /
'dus ma byas la cha med mi srid de /
'gog bden la yang mi srid /
nam mkha' la yang mi srid /
stong nyid la yang mi srid pa'i phyir /
'gog bden la mi srid pa ma grub zer na /
'gog bden la bden 'dzin kun btags spangs lhan skyes ma spangs pa'i cha gnyis yod dam med /
yod na cha med yin pa nyams /
med na theg chen mthong lam rnam grol lam pa'i rgyud kyi 'gog bden de bden 'dzin lhan skyes spangs pa'i 'gog bden yin par thal /
de la bden 'dzin lhan skyes ma spangs pa'i cha med pa'i phyir /
rtsa bar 'dod mi nus so / /
gzhan yang /
'gog bden la sgrib gnyis spangs ma spangs kyi cha med par thal lo / /
nam mkha' la mi srid pa ma grub zer na /
'o na /
nam mkha' la shar phyogs kyi bum pa'i khong stong la khyab pa'i cha des nub phyogs kyi bum pa'i khong stong la khyab bam ma khyab /
khyab na /
shar phyogs kyi bum pa chus khengs pa de'i tshe na /
nub phyogs kyi bum pa yang chus gang bar thal /
shar phyogs kyi bum pa'i khong stong la khyab pa'i nam mkha'i cha des nub phyogs kyi bum pa'i khong stong la khyab pa'i phyir /
gnyis pa ltar na cha med yin pa nyams /
stong nyid la mi srid pa ma grub zer na /
stong nyid ka ba'i rang bzhin du song ba'i cha de nyid /
bum pa'i rang bzhin du song ngam ma song /
song na de de gnyis kyi chos nyid du thal /
dam bca' 'thad pa'i phyir /
'dod na /
chos can ka bum gnyis kyang gcig yin par thal /
'dod pa'i phyir /
gzhan yang stong nyid cha bcas yin par thal /
chos can ji snyed yod pa de snyed kyi cha dang bcas pa'i phyir dang /
sangs 'phags kyis mngon sum du rtogs /
sems can gyis mngon sum du ma rtogs pa'i cha dang /
theg chen gyi rnam grol lam rnams kyis mngon sum du rtogs /
de'i bar chad med lam gyis mngon sum du ma rtogs pa'i cha du ma dang bcas pa'i phyir /
cha bcas cha med dang dngos 'gal yin te /
de gnyis kyi bar du gnyis yin dang /
gnyis ma yin gyi phung gsum med pa'i phyir /
bden pa'i du bral du sgrub pa la /
gzhi lam rnam gsum chos can /
bden /
grub kyi du mar ma grub ste /
bden grub kyi gcig tu med pa'i d+ph+yir /
khyab ste /
du ma gcig bsags pa la @# / /
brten nas 'byung dgos pa'i phyir /
sngar bden grub kyi gcig tu med par bsgrubs zin kyang /
slar yang bden grub kyi gcig med pa 'god pa ni du bral gyi khyab pa sgrub pa la nye bar mkho bas so / /
rtsa ba'i khyab pa sgrub pa la rtags kyi mtshan gzhi bden grub kyi gcig dang du ma gang rung du ma grub par nges pa'i tshad ma dang /
bden par med pa bden grub dang dngos 'gal du nges pa'i tshad ma dang /
rtags dang dgag bya'i chos kyi gzhi mthun 'gog pa'i tshad ma gsum tshang dgos pas /
dang po gnyis nges sla /
phyi ma gnyis nges dka' bas de'i dbang du byas na /
gzhi gzugs can gyi steng du gcig dang du ma phan tshun spangs 'gal gyi dngos 'gal du nges pa'i tshad ma /
gcig dang du ma'i phung gsum mi srid par rtogs pa na /
gzhi gzugs can gyi steng du bden grub kyi gcig dang du ma'i phung gsum mi srid par rtogs par 'gyur ba yin no / /
go sla ba'i dbang du byed na bden grub kyi gcig dang /
bden grub kyi du ma gang rung du ma grub na bden par ma grub pas khyab ste /
bden par grub na bden grub kyi gcig dang bden grub kyi du ma gang rung du grub dgos pa'i phyir te /
grub na gcig dang du ma gang rung du grub dgos pa'i phyir /
kha cig /
grub na gcig dang du ma gang rung du grub pa'i khyab pa nges pa'i tshad ma 'dis /
bden par grub na /
bden grub kyi gcig dang bden grub kyi du ma gang rung du grub pas ma khyab pa la sgro 'dogs gcod pa yin no zer na /
byas na mi rtag pas khyab pa nges pa'i tshad ma 'dis sgra byas na mi rtag pas ma khyab pa la sgro 'dogs chod pa yin par thal /
dam bca' de'i phyir /
'dod na /
de 'dra ba'i phyir rgol yang dag des byas pa'i rtags la brten nas sgra'i steng du sgro 'dogs gsar du gcod rgyu med par thal /
'dod pa de'i phyir /
'dod mi nus so /
kha cig rten 'brel gyi rtags kyi myu gu bden med du sgrub pa skabs su babs pa'i phyir rgol yang dag gis mthun dpe gzugs brnyan gyi steng du rten 'brel la bden med kyis khyab pa tshad mas nges kyang /
mthun dpe bden med du tshad mas ma nges zer na /
'o na rten 'brel gyi rtags kyi myu gu bden med du sgrub pa skabs su babs pa'i phyir rgol yang dag des myu gu'i steng du rten 'brel la bden med kyis khyab pa tshad mas nges par thal /
myu gu'i steng du rten 'brel la bden med kyis khyab pa tshad mas nges na /
myu gu bden med du tshad mas nges mi dgos pa'i phyir te /
mthun dpe'i steng du de ltar mi dgos pa'i phyir /
'di dag la brten nas dpyad bar bya ba mang yang tshig mang du dogs pas re zhig bzhag /
kha cig /
gcig du bral gyi rtags kyi gzhi lam rnam gsum bden med du sgrub pa skabs su babs pa'i phyir rgol yang dag de'i ngo bor gzhi lam rnam gsum bden med du nges ba'i phyir du gcig du bral sogs kyi gtan tshigs 'god mi dgos par thal /
des gzhi lam rnam gsum bden med du tshad mas nges zin pa'i phyir /
der thal /
des mthun dpe gzugs brnyan bden med du tshad mas nges pa gang zhig /
chos gcig bden med du tshad mas nges na chos thams cad bden med du tshad mas nges dgos pa'i phyir /
bzhi brgya pa las /
gcig gi lta po gang yin pa / /
de ni kun gyi lta po yin / /
gcig gi stong nyid gang yin pa / /
de ni kun gyi stong nyid yin / /
zhes gsungs pa dang /
'phags pa lhas /
dngos gcig dngos po kun gyi ngo bo nyid / /
ces sogs gsungs pa'i phyir zer na /
skyon med de /
lung de gnyis kyi don /
chos gcig gi gnas lugs tshad mas nges na rigs pa de'i byed pa la brten nas chos gzhan gyi steng du yang gnas lugs tshad mas nges nus pa'i don yin pa'i phyir /
de'i tshul lam rim chung ba'i lhag mthong gi skabs las shes par bya'o / /
gnyis pa rgyu la dpyod pa rdo rje gzegs ma'i gtan tshigs bshad pa la yang /
rtags 'god pa dang /
tshul sgrub pa gnyis /
dang po la phyi nang gi dngos po rnams chos can /
don dam par mi skye ste /
don dam par bdag las kyang mi skye /
don dam par gzhan las kyang mi skye /
gnyis ka las kyang mi skye /
rgyu med pa las mi skye ba'i phyir /
tshul sgrub pa la phyogs chos sgrub pa dang /
khyab pa sgrub pa gnyis /
dang po la bzhi las /
phyi nang gi dngos po rnams chos can /
bdag las mi skye ste /
bdag las skye na slar yang skye ba don med dang thug med du 'gyur ba'i phyir /
gnyis pa la /
don dam par rgyu gzhan las mi skye ste /
don dam par rgyu rtag pa gzhan las kyang mi skye /
mi rtag pa gzhan las kyang mi skye ba'i phyir /
dang po der thal /
don dam par rgyu rtag pa gzhan las skye na dngos po rnams dus rtag tu skye ba dang /
rim can du skye ba'i dngos po med par 'gyur ba'i phyir /
don dam par mi rtag pa'i rgyu gzhan las skye na /
'bras dus su zhig zin pa'i rgyu gzhan @# / /
las skye 'am /
'bras dus su ma zhig pa'i rgyu gzhan las skye /
dang po mi rigs te /
de ltar na zhig pa dngos med du khas blangs pa dang 'gal /
gnyis pa ltar na rgyu 'bras dus mnyam du 'gyur pa'i phyir /
gsum pa gnyis ka las mi skye ste /
don dam par bdag gzhan re re ba las skye ba bkag zin pa'i phyir /
bzhi pa rgyu med las mi skye ste /
rgyu med las skye ba shin tu tha chad pa'i phyir /
khyab pa sgrub pa la /
don dam par mtha' bzhi gang rung las mi skye na /
don dam par mi skye bas khyab ste /
don dam par skye na mtha' bzhi gang rung las skye dgos pa'i phyir te /
don dam par skye na /
rgyu yod pa dang| med pa gang rung las skye dgos /
yod pa las skye na rang dang bdag nyid gcig pa'i rgyu dang /
rang dang bdag nyid tha dad pa'i rgyu dang /
de gnyis ka gang rung las skye dgos /
dang po bkag zin /
gnyis pa ltar na 'bral med don gzhan gyi rgyu las skye dgos pa dang /
gsum pa ltar na de gnyis re re ba las skye ba bkag zin pa'i phyir /
gsum pa mu bzhi skye 'gog gi gtan tshigs la /
rtags 'god pa dang /
tshul sgrub pa gnyis /
dang po la /
'bras bu rnams don dam par mi skye ste /
rgyu du mas 'bras bu gcig kho na yang don dam par mi skye /
rgyu du mas 'bras bu du ma yang don dam par mi skye /
rgyu gcig gis 'bras bu du ma yang don dam par mi skye /
rgyu gcig kho nas 'bras bu gcig kho na yang don dam par mi skye ba'i phyir /
de skad du yang /
dbu ma bden gnyis las /
du mas dngos po gcig mi byed / /
du mas du ma byed ma yin / /
gcig gis gcig byed pa yang min / /
zhes gsungs pa'i phyir /
phyogs chos sgrub pa gzhan las shes / /
khyab pa sgrub pa la /
'bras bu rnams don dam par bzhi po de gang rung las mi skye na don dam par mi skye pas khyab ste /
don dam par skye na de bzhi gang rung las skye dgos pa'i phyir /
bzhi pa gnyis ka las dpyod pa yod med skye 'gog gi gtan tshigs bshad pa la /
rtags 'god pa dang /
tshul sgrub pa gnyis las /
dang po la /
dngos po rnams don dam par mi skye ste /
rgyu dus na yod pa'i dngos po yang don dam par mi skye /
rgyu dus na med pa'i dngos po yang don dam par mi skye /
gnyis ka yang don dam par mi skye /
gang rung ma yin pa'i dngos po yang don dam par mi skye ba'i phyir /
de skad du yang /
yod pa yod phyir skye ma yin / /
med pa nam mkha'i padmo bzhin / /
chos mi mthun phyir gnyis chos min / /
zhes gsungs pa'i phyir /
phyogs chos sgrub pa sla /
khyab pa sgrub pa la /
dngos po rnams don dam par de bzhi gang rung las mi skye na /
don dam par mi skye bas khyab ste /
don dam par skye na don dam par de bzhi gang rung las skye dgos pa'i phyir /
lnga pa rigs pa'i rgyal po rten 'brel gyi gtan tshigs bshad pa la /
rtags 'god pa dang /
tshul sgrub pa gnyis /
dang po la phyi nang gi dngos po chos can /
bden par med de /
rten 'brel yin pa'i phyir /
zhes ba'am /
yang na phyi nang gi dngos po rnams chos can /
bden par mi skye ste /
rang gi rgyu rkyen gzhan la bltos nas skye ba'i phyir /
snga phyi gnyis la /
dper na me long nang gi byad bzhin gyi gzugs brnyan bzhin /
zhes 'god par bya ba yin te /
mgon pos /
gang rnams rten cing 'brel bar 'byung / /
de ni ngo bo nyid kyi zhi / /
zhes gsungs pa dang /
ma dros pas zhus pa las kyang /
gang zhig rkyen las skyes pa de ma skyes / /
de la skye ba'i rang bzhin yod ma yin / /
rkyen la rag las gang de stong par bshad / /
gang gi stong nyid shes de bag yod yin / /
zhes gsungs pa'i phyir /
tshul sgrub pa la /
phyogs chos sgrub pa dang /
khyab pa sgrub pa gnyis /
dang po la phyi nang gi dngos po rnams chos can /
rten 'brel yin te /
rang gi cha shas la brten nas btags pa'am /
rang gi cha shas la brten nas grub pa yin pa'i phyir /
khyab pa sgrub pa la /
rang gi cha shas la brten nas btags pa'am /
de la bltos nas grub pa gang rung yin na bden par med pas khyab ste /
bden par grub na de gnyis su 'gal ba'i phyir te /
bden par grub na bltos med du grub dgos pa'i phyir /
phyi ma'i phyogs chos sgrub pa sla zhing /
khyab pa sgrub pa'i tshul la rgyu rkyen gzhan la brten nas skye na bden par mi skye bas khyab ste /
bden par skye na bltos med du skye dgos pa'i phyir /
gtan tshigs de gnyis po de phyi nang gi dngos po rnams bden med dang /
bden pa'i skye med du sgrub pa'i 'gal zla dmigs pa'i gtan tshigs yin te /
gtan tshigs de gnyis bden grub kyi 'gal zla yin pa'i phyir /
rten 'brel gyi gtan tshigs la rigs pa'i rgyal po zhes 'chad pa'i rgyu mtshan yod de /
rigs pa gzhan rnams kyang mthar gtugs na rten 'brel gyi rigs pa la thug pa dang /
rtsod gzhi chos can de nyid kyi steng du rtag chad kyi mtha' gnyis cig @# / /
car du spong bar byed pa'i phyir /
gtan tshigs de rnams kyi nang nas gcig du bral gyi gtan tshigs ni tha snyad 'ba' zhig sgrub kyi rtags yin te /
bum pa lta bu'i chos can yan gar ba'i steng du bden grub kyi gcig ma yin par tshad mas nges na /
de'i gnas lugs kyi don tshad mas nges pas khyab /
bum snam lta bu'i chos du ma'i steng du bden grub kyi du ma ma yin par tshad mas nges na /
de'i bdag med kyi don tshad mas nges pas khyab pa'i phyir /
de khyab ste /
chos gang la yang bden par sgro 'dogs na gcig dang tha dad gang rung du bden par sgro 'dogs pas khyab pa'i phyir /
chos gang blo la 'char na yang gcig dang tha dad gang rung du blo la 'char dgos pa'i phyir /
gsum pa de bkag pa'i lta ba skye ba'i rim pa bshad pa la gzugs sogs kyi chos bden med du rtogs pa'i lta ba skye tshul gyi rim pa yod de /
stong nyid ston pa'i snod rung gi gdul bya des dang por nges don zab mo'i gsung rab thos pa la brten nas /
stong nyid tshul bzhin du go ba'i thos byung gi shes rab skye /
tshul bzhin du go ba'i don de nyid gcig du bral sogs kyi rigs pas gtan la phab pa la brten nas /
rigs pa yang dag gi byed pa la brten nas stong nyid la gsar du mi slu ba'i bsam byung gi shes rab skye /
bsam byung gi shes rab de'i rgyun zhi gnas dang /
de la brten pa'i lhag mthong dang /
zhi lhag zung 'brel gyi sbyangs pas sgom byung gi shes rab skye /
de sgom byed kyi yan lag dang ma bral bar bsgoms pas stong nyid kyi don la gsal snang thob pa'i rnal 'byor mngon sum skye /
de nyid kyis rang rang gi ngos skal gyi sgrib gnyis ci rigs spangs pa la brten nas thams cad mkhyen pa'i go 'phang 'thob par 'gyur ba'i phyir /
'o na /
rgyan gyi ched du bya ba'i gdul byas gzhi lam rnam gsum bden med du rtogs pa'i tshad ma gsar du bskyed pa yin zhe na /
theg pa chen po'i lam du zhugs pa'i snga rol nas bskyed pa yin te /
dbu ma rgyan las /
yang dag shes rtsol sngon btang ste / /
zhes sogs gsungs pa'i phyir /
de ltar yin kyang /
rnam bshad las gcig du bral dang rdo rje gzigs ma sogs kyi gtan tshigs la brten nas dang por tshogs lam gyi gnas skabs su tshad mas nges par byed /
ces gsungs pa dang 'gal ba'i skyon med de /
de'i don ni rgyan gyi ched du bya ba'i gdul bya byang sems tshogs lam pa la gcig du bral sogs kyi rtags la brten pa'i gzhi lam rnam gsum bden med du rtogs pa'i tshad ma rgyud la skye myong yin pas khyab pa'i don yin pa'i phyir /
kha cig /
'di'i tshogs lam de tshogs lam btags pa la bzhed pa'ang yod do / /
! de la thams cad mkhyen pa nyid gsum gyi don brgyad bsdus la /
zhes sogs kyi skabs su rtsod pa dang /
lan gnyis /
dang po la /
kha cig nyan thos zhi ba 'tshol rnams /
zhes sogs kyi mkhyen gsum la dngos su bstod phyag mdzad pa 'di /
yum mtha' dag la bstod par bzhed dam /
yum gyi phyogs gcig la bstod par bzhed pa dag las gang yin /
dang po ltar na mi rigs te /
bstong yul nyungs pa'i skyon yod pa'i phyir /
phyi ma yang mi rigs te /
don gyi gtso bo rnam mkhyen lta bu gcig la bstod pas chog pa la mkhyen pa gsum ga la dngos su bstod pas bstod yul mang ba'i skyon yod pa'i phyir zer na /
rje btsun gyis rgyan rtsom pa'i thog mar mkhyen gsum gyi sgo nas yum la bstod pa la /
bstod yul mang nyung gi skyon med de /
mkhyen gsum la dngos su bstod pa'i sgo nas yum la bstod pa la rgyu mtshan dang dgos pa khyad par can gnyis yod pa'i phyir /
rgyu mtshan yod de /
mkhyen pa gsum gyis don mngon par rtogs pa mtha' dag bsdus shing /
bsdus pa de ltar thugs la bzhag nas mkhyen gsum la dngos su bstod pa'i phyir /
dgos pa khyad par can yod de /
mkhyen gsum gyis bsdus pa'i don mngon par rtogs pa brgyad po thams cad kyang yum mtshan nyid pa yin zhing /
brgyad po des kyang 'phags bzhi'i bzhed don phun tshogs sgrub nus so zhes shes par bya ba'i ched yin pa'i phyir /
mkhyen gsum gyis 'phags bzhi'i mngon rtogs mtha' dag bsdus pa'i don gang yin zhe na /
'di la gzhan lugs dgag pa dang /
rang lugs bzhag pa gnyis /
dang po la kha cig gi gsung na re /
'di'i bsdus tshul de rgya che bas chung ba bsdus tshul yin te /
'dir dngos su bstan pa'i mkhyen pa gsum po de ni /
dus gsum gyi 'phags pa rnams kyi rgyud la ci rigs skyes pa dang skye 'gyur gyi mngon rtogs yin pas rgya che /
sbyor bzhi dang chos sku'i skabs su bstan pa'i mngon par rtogs pa ni /
da ltar gyi rgyan gyi ched du bya ba'i gdul bya'i rgyud la skyes zin dang /
skye 'gyur gang rung du gyur ba'i mngon rtogs shig yin pas rgya chung ba yin pa'i phyir /
zhes gsungs /
de la skyon brjod pa kha cig /
mkhyen gsum dang sbyor bzhi la rgya che @# / /
chung gi khyad par mi 'thad par thal /
mkhyen gsum rgyud la skyes pa'i gang zag yin na sbyor bzhi rgyud la skye myong yin pas khyab /
sbyor bzhi rgyud la skyes pa'i gang zag yin na mkhyen pa dang po gnyis rgyud la skyes zin dang /
rnam mkhyen rgyud la skye 'gyur yin pas khyab pa'i phyir /
zhes gsungs /
'di'i skyon 'jug mi 'jug dpyod / /
yang kha cig /
'di'i bsdus tshul de rang bzhin gyi gnas skabs bsdus pas bsdus tshul yin te /
rang bzhin mkhyen gsum la gnas skabs sbyor bzhi gzo byas pa yin pa'i phyir /
zhes gsungs /
'o na gnas skabs sbyor bzhi yod na rang bzhin mkhyen gsum yod dgos par thal /
dam bca' 'thad pa'i phyir /
'dod mi nus te /
slob lam na rnam mkhyen med pa'i phyir /
yang kha cig /
rnam mkhyen mtshon byed kyi chos bcu po bsdu byed mkhyen gsum du byas nas nges don mngon par rtogs pa brgyad bsdus pa de /
de'i bsdus tshul yin no gsung na /
'o na /
theg chen sgrub pa'i dmigs pa dang /
theg chen sgrub pa'i rten rang bzhin gnas rigs gnyis kyang don mngon par rtogs pa brgyad po gang rung bsdu byed kyi mkhyen pa yin par thal /
dam bca' de'i phyir /
'dod mi nus te /
de gnyis 'dus ma byas yin pa'i phyir /
yang kha cig /
skabs dang po gsum gyi brjod byar phyi ma lnga'i brjod bya 'dus pa de /
mkhyen gsum gyis don mngon par rtogs pa brgyad bsdus pa'i bsdus tshul yin zer na /
de yang mi 'thad par thal /
de skabs 'de'i brjod bya bsdus tshul du snang gi /
mkhyen gsum gyis don mngon par rtogs pa brgyad bsdus tshul gyi don du mi snang ba'i phyir /
de bzhi ka yang mi rigs te /
dang po gnyis la gsum gyis lnga bsdus pa'i bsdus tshul du snang gi /
gsum gyis brgyad bsdus tshul ma tshang ba'i phyir dang /
phyi ma gnyis la bsdu byed kyi mkhyen gsum btags pa bar byed pa mi rigs pa'i phyir /
kha cig /
theg dman gyi mngon rtogs tsam la gzhi shes dang /
sems dpa'i ye shes skad cig dang po ma gtogs pa rnams lam shes dang /
sangs rgyas kyi mngon rtogs la rnam mkhyen gyis khyab pas /
de lta bu'i mngon rtogs gsum po de la bsdu byed mkhyen gsum du byas nas des don mngon par rtogs pa brgyad yin bsdus kyi tshul gyis bsdus pa yin gsung na /
de yang mi 'thad par thal /
gzhi shes dang lam shes gang rung yin na 'phags rgyud kyi mkhyen pa yin dgos pa'i phyir /
yang kha cig /
theg dman gyi mngon rtogs la bsdu byed gzhi shes dang /
byang sems kyi mngon rtogs la bsdu byed lam shes dang /
sangs 'phags kyi mngon rtogs la bsdu byed rnam mkhyen du byas nas des mngon par rtogs pa brgyad yin bsdus kyi tshul gyis bsdus shing /
bsdu byed rnam mkhyen de /
rnam mkhyen btags pa ba yin gsungs na /
de yang mi 'thang par thal /
nyan thos zhi ba 'tshol rnams kun shes nyid kyi /
zhes sogs dang /
lam shes nyid kyi /
zhes pa'i skabs nas dngos su bstan pa'i gzhi shes gzhi shes mtshan nyid pa dang /
lam shes la lam shes mtshan nyid pas khyab pa'i phyir te /
skabs gsum pa'i dngos bstan bstan bya'i gtso bor gyur pa'i gzhi shes la gzhi shes kyis khyab /
skabs gnyis pa'i dngos bstan bstan bya'i gtso bor gyur pa'i lam shes la lam shes kyis khyab pa'i phyir /
theg pa gsum gyi lam shes pa'i lam shes la rang rang gi rgyu nges 'byed cha mthun sngon song gis khyab pa'i phyir /
gzhan yang /
lugs 'di dang snga ma gnyis ka mi rigs par thal /
bsdu byed kyi gzhi shes de gang zag gi bdag 'dzin ci rigs spangs pa'i bral 'bras can yin pa'i phyir /
mkhyen gsum gyis 'phags bzhi'i mngon rtogs mtha' dag bsdus pa'i mdo'i don 'chad pa'i skabs su /
thams cad shes pa nyid ni gzags la sogs pa'i chos la mi rtag pa la sogs pa'i rten can /
'bras bu bdag tu rmongs pa spangs pa can yin pa'i phyir /
zhes gsungs pa'i phyir /
phyis kyi phar phyin pa kha cig /
'phags lam du gyur pa'i sbyor ba bzhi po de mkhyen gsum gang rung gis bsdus pa de nyid 'dir bshad pa'i bsdus tshul yin zer na /
'o na /
skabs bar pa bzhi'i skabs nas dngos su bstan pa'i sbyor ba bzhi po de yang 'phags lam yin par thal /
skabs 'di'i bsdu bya'i sbyor ba bzhi po de 'phags lam yin pa'i phyir /
'dod na ha cang thal lo / /
rang lugs la /
spyir bsdus tshul la phung po lngas dngos po mtha' dag bsdus pa lta bu mang pos gcig bsdus pa dang /
mngon rtogs kyis tshogs lam bsdus pa lta bu yin bsdus kyi tshul gyi bsdus pa dang /
gtso bo gcig gis 'khor mang po bsdus pa lta bu rnams las /
'dir ni phyi ma ltar yin te /
mkhyen pa gsum po gang rung gcig gi nyams len gyis don @# / /
mngon par rtogs pa brgyad ka'i nyams len bsdus pa'i phyir /
de yin te /
don mngon par rtogs pa brgyad po gang rung gi nyams len yin na mkhyen gsum gang rung gi nyams len yin dgos pa'i phyir /
mdor bsdu na /
rje btsun gyis mkhyen gsum gyi yon tan dngos su brjod pa'i sgo nas bstod pa 'di la /
bstod yul mang nyung gi skyon med cing /
rgyu mtshan dang dgos pa khyad par can yod de /
mkhyen gsum gang rung gi nyams len gyis don mngon par rtogs pa brgyad ka'i nyams len bsdus pa dang /
mkhyen gsum don du gnyer bya'i yon tan can du mthong nas don mngon par rtogs pa brgyad don du gnyer bya'i yon tan can du ma mthong ba yang mi srid mkhyen gsum la bstod par bzhed /
don mngon par rtogs pa brgyad la bstod bar mi bzhed pa yang mi srid /
bsdu bya'i don mngon par rtogs pa brgyad po de yum mtshan nyid par rtogs pa'i dgos pa yang yod pa'i phyir /
nyan thos dang de'i phyogs su bslan pa rnam par thar pa cung zad tsam zhig gis lhag pa /
zhes sogs kyi skabs su mtha' dpyad pa la /
myang 'das kyi sgras brjod rigs kyi dbye ba spyir bstan pa dang /
myang 'das dngos kyi rnam gzhag bshad pa gnyis /
dang po la /
myang 'das la sgras brjod rigs kyi sgo nas du ma zhig gsungs pa yin te /
rang bzhin gyi myang 'das /
theg chen gyi myang 'das /
lhag bcas myang 'das /
lhag med myang 'das /
yan lag las 'das pa'i myang 'das /
dge rtsa chad pa las 'das pa'i myang 'das sogs du ma zhig gsungs pa'i phyir /
de rnams kyi nang nas /
rang bzhin gyi myang 'das /
rang bzhin gyi sher phyin /
rang bzhin gyi yum /
don dam pa'i bden pa rnams don gcig ming gi rnam grangs yin zhing /
dngos po bden stong lta bu la rang bzhin gyi myang 'das zhes 'chad pa'i rgyu mtshan yod de /
ye gdod ma nas kun nas nyon mongs phyogs kyi chos su skye ma myong ba'i rgyu mtshan gyis de ltar bshad pa'i phyir /
de bzhin du yan lag las 'das pa sogs kyi myang 'das kyang myang 'das btags pa ba yin te /
bsam gtan dang po'i dngos gzhi khyad par can de bsam gtan dang po'i yan lag gi phyogs gcig rtog pa las 'das pa'i myang 'das zhes btags pa dang /
sbyor lam rtse mo ba'i rgyud kyi khong khro dang log lta sogs kyis dge rtsa gcad pa spangs pa'i so sor brtags man gyi 'gog pa la dge rtsa chad pa las 'das pa'i myang 'das btags pa sogs yin pa'i phyir /
'on kyang /
rang bzhin gyi myang 'das la myang 'das ma yin pas ni ma khyab ste /
don dam bden pa dang myang 'das kyi gzhi mthun yod pa'i phyir /
don dam bden pa dang 'gog bden gyi gzhi mthun yod pa 'og tu 'chad par 'gyur pa'i phyir /
myang 'das dngos kyi rnam gzhag bshad pa la /
thar pa dang myang 'das don gcig pas /
gang las thar rgyu'i 'khor ba ngos bzung ba dang /
de las thar ba'i myang 'das kyi ngo bo / /
dbye ba /
lhag bcas myang 'das dang lhag med kyi don bshad pa dang /
myang 'das 'thob byed kyi thabs bshad pa dang bcas pa rnam pa lnga /
dang po la /
kha cig /
sdug bden yin na 'khor ba yin pas khyab gsung na /
ma dag pa'i snod kyi 'jig rten chos can /
'khor ba yin par thal /
sdug bden yin pa'i phyir te /
kun btus las /
sdug bsngal gyi bden pa gang zhe na /
sems can skye ba dang skye ba'i gnas kyis kyang rigs par bya'o / /
zhes gsungs pa'i phyir /
'dod na /
'khor ba ma yin par thal /
las dang nyon mongs pa'i dbang gis gang du 'khor ba'i gnas yin pa'i phyir /
gzhan yang /
rgyun zhugs srid pa lan bdun pa ba chos can /
'khor ba yin par thal /
sdug bden yin pa'i phyir te /
las nyon gyi dbang gis 'khor ba'i gnas su rang dbang med par skye ba len pa'i sems can yin pa'i phyir /
'dod na 'khor ba ma yin par thal /
'khor ba po yin pa'i phyir /
snga phyi'i 'khor ba ma yin pa'i sgrub byed gnyis po de 'thad de /
gang gis 'khor na las dang nyon mongs pa'i dbang gis 'khor /
gang 'khor na las dang nyan mongs pa'i dbang gis rang dbang med par skye ba len pa'i sems can de 'khor /
gang la 'khor ba'am bcings na /
nyer len gyi phung po zhig la bcings /
gnas gang du 'khor na ma dag pa'i snod kyi 'jig rten zhig tu 'khor zhes brjod dgos pas /
'khor ba la bltos pa'i las bya byed rnams gcig ma yin pa'i phyir /
kha cig /
ma dag pa'i snod kyi 'jig rten 'khor ba yin par thal /
'dod chags dang bral ba'i byang 'phags brtse ba'i dbang gis ma dag pa'i zhing du gnas pa de 'khor bar gnas par gsungs pa'i phyir /
zer na /
ma khyab ste /
'khor ba'i gnas su @# / /
gnas pa la /
'khor bar gnas zhes brjod pa tsam yin pa'i phyir /
de ltar gsungs pa ni yin te /
rnam 'grel las /
'dod chags bral te gnas pa ni / /
brtse ba'am yang na las kyi yin / /
zhes gsungs pa'i phyir /
kho na re /
zag bcas nyer len gyi phung po yang 'khor ba yin par thal /
de nyid las /
sdug bsngal 'khor ba can phung po / /
zhes dang /
rigs pa drug cu pa'i 'grel ba las /
nye bar len pa'i phung po lnga ni 'khor ba rang gi ngo bo zhes gsungs pa'i phyir /
zer na /
skyon med de /
lung de gnyis kyi don /
las nyon gyi dbang gis gang la 'khor zhing skye ba blangs pa'i nyer len gyi phung po sdug bsngal gyi bden par bstan pa yin pa'i phyir /
rang lugs ni /
las dang nyon mongs pa'i skye ba len pa 'am nying 'tshams sbyor ba de nyid 'khor ba yin te /
thos pa'i rjes 'jug bsgrub pa snying por byed / /
skye ba'i rdzong las tshegs chung thar bar 'gyur / /
zhes dang /
bshes spring las /
de dag phyir bzlog bgyi ba btang nas ni / /
skye ba bzlog pa'i slad du 'bad par mdzod / /
ces sogs mang du gsungs pa'i phyir /
ngo bo bshad pa la /
bye brag tu smra ba rnams ni myang 'das kyi ngo bo nyon sgrib spangs par gyur pa'i ma yin dgag gi dngos po zhig la 'dod pa yin zhing /
myang 'das kyi thob pa dgag bya nyan mongs pa sa bon dang bcas pa spangs pa'i rdzas grub ldan min 'du byed cig la 'dod pa yin te /
lhag med myang 'das kyi thob pa 'dus byas pa de yang de ltar 'dod pa'i phyir /
mdo sde pa yan chad thal 'gyur ba man chad rnams ni /
myang 'das kyi ngo bo med dgag tu bzhed pa yin te /
de la blo bur rnam dag gi phyogs dang rang bzhin rnam dag gi phyogs gnyis yod pa las /
dang po ni gnyen po bden med rtogs pa'i shes rab kyis nyon sgrib sa bon dang bcas pa slar skye mi rung gi chos can du byas pa la 'jog /
gnyis pa ni gang zag gi bdag dang /
chos bdag ci rigs pa bkag pa'i nyon sgrib spangs pa'i khyad par du byas pa'i med dgag cig la 'jog pa'i phyir /
dbu ma thal 'gyur ba rnams myang 'das la don dam bden pas khyab pa bzhed de /
'gog bden la don dam bden pas khyab pa bzhed pa'i phyir /
dbu ma rang rgyud pa rnams ni myang 'das la bden pa gnyis ka'i cha yod par bzhed de /
'gog bden la bden pa gnyis ka'i cha yod par bzhed pa'i phyir /
ngo bo nyid sku la de gnyis ka'i cha yod par bzhed pa'i phyir /
de ltar byas na /
nyon sgrib ma lus par spangs pa'i so sor brtags 'gog /
myang 'das kyi mtshan nyid /
kha cig de tsam gyis myang 'das kyi mtshan nyid mi rdzogs te /
nyan rang dgra bcom pas nyon sgrib spangs pa'i so sor brtags 'gog thob kyang myang 'das ma thob pa'i phyir /
rgyud bla ma las /
des na sangs rgyas ma thob bar / /
mya ngan 'das pa mi thob ste / /
'od dang 'od zer spangs nas ni / /
nyi ma lta ba mi nus bzhin / /
zhes gsungs pa'i phyir /
zer na skyon med de /
de mthar thug gi myang 'das la dgongs pa'i phyir /
kha cig /
nyan rang dgra bcom pas myang 'das thob kyang /
nyon sgrib ma spangs sa zer na /
'og tu 'gog /
gnyis pa dbye ba la dbye ba dngos dang /
lhag bcas lhag med kyi don la dpyad pa gnyis /
dang po la /
myang 'das la dbye na /
theg chen gyi myang 'das dang /
theg dman gyi myang 'das gnyis /
theg chen gyi myang 'das dang mi gnas pa'i myang 'das don gcig /
lhag med myang 'das la mtha' dpyad pa la /
gzhan lugs dgag pa dang /
rang lugs bzhag pa gnyis /
dang po la /
kha cig /
kun 'byung ma lus par spangs shing sdug bsngal gyi phung po'i lhag ma dang bcas pa'i so sor brtags 'gog /
lhag bcas myang 'das kyi mtshan nyid /
kun 'byung ma lus par spangs shing /
sdug bsngal gyi phung po'i lhag ma med pa'i so sor brtags 'gog /
lhag med myang 'das kyi mtshan nyid zer na /
myang 'das la kun 'byung spangs pa'i myang 'das yin pas ma khyab par thal /
lhag bcas myang 'das la gnas pa'i nyan thos dgra bcom pa'i rgyud la ma nges pa'i las kyi kun 'byung yod pa'i phyir /
rnam 'grel las /
srid pa'i sred las rnam brgal ba / /
las gzhan 'phen nus ma yin te / /
lhan cig byed pa zad phyir ro / /
zhes dang /
rnal 'byor spyod pa'i sa las kyang /
dgra bcom pa dag la yang sngon so so skye bo'i gnas skabs su byas pa'i las dge ba dang mi dge ba ma ngas pa dag yod mod kyi /
phra rgyas med pa'i phyir yang srid pa mngon par 'grub pa mi nus so / /
zhes gsungs pa'i phyir /
yang kha cig /
nyon sgrib ma lus par spangs shing /
snga ma'i las nyon gyi 'bras bur gyur pa'i sdug bsngal gyi phung po dang bcas pa'i dman pa'i so sor brtags @# / /
'gog /
lhag bcas myang 'das kyi mtshan nyid /
nyon sgrib ma lus par spangs shing /
snga ma'i las nyon gyi 'bras bur gyur pa'i sdug bsngal gyi phung po lhag ma dang bral ba'i dman pa'i so sor brtags 'gog /
lhag med myang 'das kyi mtshan nyid zer na /
lhag bcas myang 'das la gnas pa'i nyan thos dgra bcom pa rten de la byang chub mchog tu sems bskyed /
nyer len gyi phung po ma dor ba'i byang sems tshogs lam pa'i rgyud kyi myang 'das chos can /
dman pa'i so sor brtags 'gog yin par thal /
lhag bcas myang 'das yin pa'i phyir /
der thal /
sdug bsngal gyi phung po dang bcas pa'i myang 'das yin pa'i phyir /
chos can de yin pa'i phyir /
'dod na ma yin par thal /
theg chen pa'i rgyud kyi myang 'das yin pa'i phyir /
gnyis pa la sangs rgyas 'phags pa'i rgyud kyi myang 'das chos can /
dman pa'i so sor brtags 'gog tu thal /
lhag med myang 'das yin pa'i phyir /
der thal /
phung po'i bdud phra mo spangs pa'i myang 'das yin pa'i phyir dang /
sems bskyed kyi bshad bya rtsa ba'i mdo las /
phung po lhag ma med pa'i mya ngan las 'das pa'i dbyings la gnas par 'dod pas shes rab kyi pha rol tu phyin pa la bslab par bya'o / /
zhes gsungs pa'i phyir /
'dod mi nus te /
sangs 'phags kyi rgyud kyi myang 'das yin pa'i phyir /
kha cig de gnyis kyi khyad par nyon sgrib ma lus par spangs pa'i steng nas gzugs phung rags pa dang bcas ma bcas la byed zer na mi rigs par thal /
gzugs med kyi rten la myang 'das mngon du byas ma thag pa'i myang 'das de /
lhag bcas myang 'das yin pa gang zhig /
phung po rags pa dang ma bcas pa'i phyir /
de lhag bcas myang 'das yin te /
sdug bsngal gyi phung po dang bcas pa'i myang 'das yin pa'i phyir /
der thal /
gzugs med khams su sdug bsngal gyi phung po yod pa'i phyir /
phyi ma ma grub na /
de gzugs phung rags pa dang ma bcas par thal /
gzugs med khams su gzugs med pa'i phyir /
kha cig /
gzugs nyer 'gro'i phyir mi 'ong bar 'da' pa de myang 'das mngon du byed pa dang bar do'i lus 'dor ba dus mnyam pas /
des dang po nyid nas lhag med myang 'das mngon du byed pa yin la /
des myang 'das thob pa dang bar do'i lus 'dor ba dus mnyam pa ni yin te /
bar do'i lus de yid lus yin pas 'dor sla ba dang /
dgra bcom pa thob nas lus la sred pa spangs pa'i phyir ro / /
gsung ba ni dpyad par bya'o / /
kha cig gzugs sku gnyis lhag bcas myang 'das dang /
chos sku lhag med myang 'das yin te /
sku gsum la 'jug pa'i sgor /
phung por bcas pa'i mya ngan 'das / /
thub sku gnyis la brjod pa ste| |phung po kun dang bral ba'i phyir /
chos kyi sku ni phung po med / /
ces dang /
gser 'od dam pa las kyang /
gzugs sku gnyis la dgongs nas /
sangs rgyas bcom ldan 'das rnams na phung po lhag ma dang bcas pa'i mya ngan las 'das pa'o / /
chos kyi sku la dgongs nas sangs rgyas bcom ldan 'das rnams ni phung po lhag ma med pa'i mya ngan las 'das pa'o / /
zhes gsungs pa'i phyir /
zhes gsungs na /
de mi 'thad de /
lung de gnyis kyi don ni /
gzugs sku gnyis po de gdul bya la mngon sum du snang ba'i lhag ma dang bcas shing /
mya ngan las 'das pa dang /
chos sku de gdul byas mngon sum du mthong ba'i lhag ma med par mya ngan las 'das pa'i don yin pa'i phyir /
gzhan yang /
gzugs sku gnyis myang 'das su bzhed pa mi rigs te /
myang 'das la 'dus ma byas kyis khyab pa'i phyir /
der thal /
de ltar du theg pa che chung gnyis ka'i grub mtha' smra ba rnams bzhed pa'i phyir te /
mdzod las /
'dus ma byas rnams gsum yang ste| |nam mkha' dang ni 'gog pa gnyis / /
zhes gsungs pa'i phyir /
des na rang lugs la /
nyon sgrib ma lus pa spangs shing /
snga ma'i las nyon gyi 'bras bur gyur pa'i sdug bsngal gyi phung po dang bcas pa'i so sor brtags 'gog /
lhag bcas myang 'das kyi mtshan nyid /
nyon sgrib ma lus pa spangs shing /
snga ma'i las nyon gyi 'bras bur gyur pa'i sdug bsngal gyi phung po dang bral ba'i so sor brtags 'gog /
lhag med myang 'das kyi mtshan nyid /
so sor brtags 'gog la dman pa sbyar ba gnyis rim pa bzhin du /
dman pa'i lhag bcas myang 'das dang dman pa'i lhag med myang 'das gnyis kyi mtshan nyid du rim pa bzhin du 'jog go /
mtshan gzhi ni rim pa bzhin du nyan thos dgra bcom pa'i go 'phang thob nas nyer len gyi phung po ma dor ba'i myang 'das lta bu dang po dang /
nyan thos dgra bcom pa'i go 'phang thob nas nyer len gyi phung po dor ba'i myang 'das lta bu gnyis pa'i mtshan gzhi yin /
de yang bye brag tu smra ba rnams @# / /
nyan rang dgra bcom lhag med du mya ngan las 'das pa'i tshe na lhag med myang 'das kyi thob pa tsam ma gtogs phem rig rgyun chad du 'dod pa yin te /
theg dman gyi sde snod las /
gang na lus zhig 'du shes 'gag /
rnam par shes pa nub gyur pa / /
mar me shi bar gyur pa ltar / /
de yi yid kyang shin tu 'byung / /
zhes gsungs pa'i phyir /
lung gi rjes 'brang gi sems tsam pa'i lugs la /
theg dman gyi lhag med myang 'das kyi tshe na /
'dus byas kyi rgyu ba rten log tu bzhed pa yin te /
de'i tshe na 'du byed kyi mtshan ma dang gnas ngan len thams cad 'gag par gsungs pa'i phyir /
de ltar byas na lung gi rjes 'brang gi sems tsam pa'i lugs la /
nyan thos kyi lhag bcas myang 'das kyi tshe na nyon sgrib gnyen po'i stobs kyis spangs pa nas /
shes sgrib dang bcas pa dang /
lhag med myang 'das kyi tshe na ni nyon sgrib med par ma zad /
rten shes pa bzlog pas shes sgrib kyang med par 'dod pa yin te /
bsdu ba las /
phung po lhag ma dang bcas pa'i mya ngan las 'das pa'i dbyings la gnas pa la ni sgrib pa dang bcas pa dang sgrib pa med pa'i rnam par gzhag pa yod kyi /
phung po lhag ma med pa'i mya ngan las 'das pa'i dbyings la gnas par 'dod pa la ni sgrib pa'i rnam par gzhag pa med de /
mtshan ma dang gnas ngan len thams cad nas thams cad du rgyun chad cing 'gag pa'i phyir /
zhes gsungs pa'i phyir /
'o na de bzhin gshegs pas lhag med myang 'das kyi tshe na'ang gzhan don rgya chen po la 'jug pa bzhin du /
nyan thos dgra bcom pas kyang lhag med myang 'das kyi tshe gzhan don rgya chen po la 'jug par thal /
lhag med kyi skabs su sgrib gnyis med par mtshungs pa'i phyir /
zer na /
de gnyis mi mtshungs te /
nyan thos dgra bcom pa slob pa lam gyi gnas skabs su lhag med myang 'das kyi tshe na yang gzhan don rgya chen po la 'jug par gyur cig snyam pa'i smon lam goms pa med /
sangs 'phags la de lta bu'i smon lam goms pa yod pa'i phyir dang /
nyan thos slob pa rnams thar pa tsam don du gnyer pa'i rigs can yin pas dgra bcom thob na mnyam gzhag las ldang 'dod kyi bsam pa med par mya ngan las 'da' ba'i phyir /
de skad du yang /
bsdu ba las /
gal te de la sgrib pa med na /
de bzhin gshegs pa la yang mi mnga' ba de kho na bzhin du /
dgra bcom pa la yang sgrib pa med na dgra bcom pa yang ci'i phyir /
de bzhin gshegs pa'i mdzad pa mi mdzad ce na /
smras pa /
sngon gyi smon lam goms pa med pa'i phyir dang /
de lta bu'i rigs can yin pas dgra bcom pa ni yongs su ldang ba med par mya ngan las 'das pa de'i phyir /
zhes gsungs pa'i phyir /
kha cig /
lung gi rjes 'brang gi sems tsam pa'i lugs la nyan thos kyi lhag med myang 'das kyi tshe 'dus byas kyi rgyu ba bzlog pa ma 'thad par thal /
lhag med myang 'das la gnas pa'i dgra bcom pa bzhed pa'i phyir /
phung po lhag ma med pa'i mya ngan las 'das pa la ni /
zhes gnas pa ba gcig yod pa lta bu gsungs pa dang /
dgra bcom pa ni yongs su ldang ba med par mya ngan las 'das pa de'i phyir /
zhes gsungs pa'i phyir /
zer na /
snga ma dgra bcom pas lhag med myang 'das thob pa la dgongs pa dang /
phyi ma lhag bcas myang 'das la gnas pa'i nyan thos dgra bcom pas lhag med kyi tshe ldang 'dod kyi bsam pa med par mya ngan las 'da' ba'i don yin pa'i phyir /
yang kha cig /
lung gi rjes 'brang gi sems tsam pa rnams kyi nyan thos kyi lhag med myang 'das kyi tshe bem rig rgyun chad du 'dod pa mi rigs te /
thar lam gsal byed las /
lhag med du bem rig rgyun bcad 'dod pa ni nyan thos sde pa 'ba' zhig gis btags pa yin /
zhes gsungs pa'i phyir /
zhe na /
de ni lung cung zad ma dag par mngon te /
nyan thos sde pas btags pa 'ba' zhig yin zhes pa'i don dang /
phyogs glang yab sras lung gi rjes 'brang gi sems tsam pa ltar mi bzhed pas 'ba' zhig ces mtshon pa tsam du gsungs pa'i phyir /
phyogs glang yab sras gnyis nyan thos kyi lhag med myang 'das kyi tshe bem rig rgyun chad du mi bzhed de /
mtha' gzhan 'gog pa'i rigs pas 'khor ba la phyi mtha' yod pa dang /
lhag med myang 'das la gnas pa'i nyan thos dgra bcom theg chen lam du 'jug par bzhed pa'i phyir /
lung gi rjes 'brang gi sems tsam pa rnams kyi ni lhag med myang 'das la gnas pa'i nyan thos dgra bcom pa theg chen lam du mi 'jug par 'dod de /
lhag med du mya ngan las 'da' kha ma'i nyan thos dgra bcom pa de kun las btus las dgra bcom pa mtha' mar gsungs pa'i phyir dang /
@# / /
lhag med du mya ngan las 'da' kha ma'i dgra bcom pa'i yid de /
rang gi rigs 'dra phyi ma'i sa bon nam /
nyer len mi byed pa'i yid yin la yid kyi khams ma yin par gsungs pa'i phyir /
rigs pa'i rjes 'brang gi sems tsam pa dang /
dbu ma pa'i lugs la lhag med myang 'das la gnas pa'i nyan thos dgra bcom theg chen lam du 'jug par 'dod pa mi 'thad par thal /
rgyan snang las /
nyan thos dgra bcom pa 'khor ba'i gnas su skye ba mi len par gsungs /
lhag med myang 'das la gnas pa'i nyan thos dgra bcom theg chen lam du 'jug na 'khor ba'i gnas su skye ba len dgos pa'i phyir /
zer na /
skyon med de /
lung de'i don nyan thos dgra bcom pa'i go 'phang la gnas bzhin pa'i ngang nas 'khor ba'i gnas su skye ba mi len pa'i don yin pa'i phyir /
kha cig /
nyan thos sde pa'i lugs la lhag med myang 'das la gnas pa'i nyan thos dgra bcom pa yod par bzhed pa rnam bshad dgongs pa rab gsal las gsungs pa'i phyir /
zer na /
'o na /
nyan thos sde pa'i lugs la nyan thos kyi lhag med myang 'das kyi tshe dge sems yod par bzhed par thal /
de'i tshe lhag med myang 'das la gnas pa'i nyan thos dgra bcom yod par bzhed pa'i phyir /
'dod mi nus te /
mdo sde rgyan las /
mi zad pa yi rgyu mtshan phyir / /
rigs mchog nyid ces brjod pa yin / /
zhes lhag med myang 'das kyi tshe na dge ba'i rtsa ba zad mi zad kyi sgo nas theg pa che chung gi rigs la mchog dman gsungs pa'i phyir /
lnga pa la /
de lta bu'i myang 'das de zas bcod pa me lnga bsten pa la sogs pa'i thabs gang yang rung ba la brten nas thob pa ma yin te /
lhag pa'i bslab pa dang po gnyis sngon du btang nas bdag med rtogs pa'i shes rab kyi bslab pa bsgom bya'i gtso bor byas nas thob dgos pa'i phyir /
ting 'dzin rgyal po las /
gal te chos la bdag med so sor rtog /
so sor der brtags gang yin sgom byed pa| |thar pa mya ngan 'das thob rgyu de yin / /
rgyu gzhan dag gi zhi bar 'gyur mi srid / /
ces gsungs pa'i phyir /
ngag don la /
gzhi shes chos can /
byed las khyad par can dang ldan te /
rten gyi gang zag nyan rang gnyis sdug kun nye bar zhi ba'i nyer zhi 'khrid par byed pa'i byed las dang ldan pa'i phyir /
! rnam pa thams cad skye ba med pa thugs su chud pa gang dang ldan na /
zhes sogs kyi skabs su /
mtha' dpyad pa la /
chos 'khor spyi'i rnam gzhag bshad pa dang /
'khor lo gsum gyi drang nges 'grel tshul bye brag tu bshad pa dang gnyis las /
dang po la /
mtshan nyid /
dbye ba /
phye ba so so'i don bshad pa /
sgra don bshad pa /
zhar la chos phung gi tshad bshad pa dang lnga /
dang po la /
sangs rgyas kyi bstan par rtogs pa'i dam chos /
chos 'khor gyi mtshan nyid /
gnyis pa de la dbye na /
lung gi chos 'khor dang /
rtogs pa'i chos 'khor gnyis /
gsum pa la /
sangs rgyas kyi lung gi bstan par rtogs pa'i dam chos| lung gi chos 'khor gyi mtshan nyid /
de la rjod byed kyi sgo nas dbye na gsung rab yan lag bcu gnyis /
brjod bya'i sgo nas dbye na /
sde snod rin po che rnam pa gsum /
ched du bya ba'i gdul bya /
brjod bya /
dus gsum ga'i sgo nas dbye na /
'khor lo rim pa gsum yod /
de rnams kyi nang nas gsung rab yan lag bcu gnyis kyi khyad par yod de /
brgyad stong snying po mchog las /
mdo sde dbyangs snyad lung bstan dang / /
tshigs bcad ched brjod rtogs pa brjod / /
de ltar byung dang gleng gzhi dang / /
shin tu rgyas dang skyes rabs bcas / /
gtan dbab rmad du byung chos sde / /
de ltar yan lag bcu gnyis so / /
zhes gsungs pa ltar yin pa'i phyir /
de rnams kyi ngo bo'i khyad par yod de /
dang po lnga po de nyan thos kyi mdo sde'i sde snod dang /
gleng gzhi gtso bo / /
rtogs pa brjod pa /
de ltar byung ba /
skyes rabs gsum 'khor du byas pa'i bzhi po de nyan thos kyi 'dul ba'i sde snod dang /
shin tu rgyas pa'i sde /
rmad du byung ba'i sde /
gnyis byang sems kyi mdo sde'i sde snod /
gtan la dbab pa bstan pa'i sde theg pa che chung gnyis ga'i mngon pa'i sde snod yin pa'i phyir /
de yang theg pa che chung gnyis ka'i skabs su chos rab tu rnam 'byed kyis gtan la phab nas rtogs dgos pa'i ji lta ji snyed kyi cha gtso bor gtan la 'babs pas de ltar bshad kyi theg pa che chung gi sde snod thun mong ba yin pa'i dbang du byas pa min no / /
bcu gnyis po de yang bsdu na gling gzhi gtso 'khor bzhi po gcig tu byas nas dgur 'du ba dang /
de yang bsdun sde snod rin po che rnam pa gsum du 'du /
de yang bsdu na theg pa che chung gi sde snod gnyis su 'du /
bcu gnyis po @# / /
dgur bsdu ba'i rgyu mtshan la rnam pa dgu yod de /
chos dang don gyi dbang du byas pa gsu /
spang bya'i dbang du byas pa gsum /
bslab bya'i dbang du byas pa gsum dang bcas pa rnams su yod pa'i phyir /
dang po gsum gyi khyad par yod de /
chos dang don brjod pa'i dbang du byas pa mdo sde'i sde snod /
chos dang don mngon du byed pa'i dbang du byas pa 'dul ba'i sde snod /
chos dang don 'bel gtam gyis gtan la phab nas rdzogs par longs spyod pa'i dbang du byas nas mngon pa'i sde snod bzhag pa'i phyir /
chos dang don gyi khyad par yod de /
phung khams skye mched rnams dang po dang /
gnyis pa ni de'i mi rtag pa lta bu la brjod pa yin pa'i phyir /
bar pa gsum gyi khyad par yod de /
nye ba'i nyon mongs pa the tshom gyi gnyan po gtso bor ston pa'i dbang du byas nas mdo sde'i sde snod /
nye ba'i nyon mongs pa mtha' gnyis su 'dzin pa'i gnyen po gtso bor ston pa'i dbang du byas nas 'dul ba'i sde snod /
nye ba'i nyon mongs pa lta ba mchog 'dzin gyi gnyen po gtso bor ston pa'i dbang du byas nas mngon pa'i sde snod bzhag pa'i phyir /
phyi ma gsum po de'i khyad par yod de /
lhag pa tshul khrims kyi bslab pa brjod bya'i gtso bor ston pa'i dbang du byas nas 'dul ba'i sde snod /
lhag pa ting nge 'dzin gyi bslab pa brjod bya'i gtso bor ston pa'i dbang du byas nas mdo sde'i sde snod /
lhag pa shes rab kyi bslab pa brjod bya'i gtso bor byas nas ston pa'i dbang du byas nas mngon pa'i sde snod bzhag pa'i phyir te /
mdo sde rgyan las /
sde snod dag ni gsum mam gnyis kyang / /
bsdu ba'i phyir na rgyu ni dgur 'dod do / /
zhes gsungs pa'i phyir /
de dag la brten nas sde snod gsum gyi mtshan nyid kyang shes par bya zhing /
gsum po de 'gal ba yang ma yin te /
rgyas 'bring bsdus gsum de gsum ga yin pa'i phyir te /
lhag pa'i bslab pa gsum ga brjod bya'i gtso bor byas nas gtan la 'bebs pa'i phyir dang /
de gsum la dam pa'i chos 'dul ba zhes pa yang mang du gsungs pa'i phyir /
'khor lo rim pa gsum gyi 'jog tshul la /
bye brag smra ba'i lugs la /
bden bzhi'i chos 'khor de nyid lan gsum du bzlas shing rnam pa bcu gnyis su bskor bar bzhed pa dang /
de yang dge slong dag 'di ni sdug bsngal 'phags pa'i bden pa'o / /
zhes sogs ngo bo la bzlas pa'i tshe kun shes kauN+Di n.ya'i rgyud la mthong lam skyes /
gzhan bzhi'i rgyud la sbyor las skyes /
sdug bsngal shes par bya zhes sogs byed pa la bzlas ba'i tshe /
kauN+Di n.ya'i rgyud la sgom lam skyes gzhan bzhi'i rgyud la mthong lam skyes /
sdug bsngal shes par bya ste slar yang shes par byar med /
ces sogs bya ba 'bras bu la bzlas pa'i tshe kun shes kauN+Di n.ya'i rgyud la dgra bcom pa'i 'bras bu thob /
gzhan bzhi'i rgyud la sgom lam skyes pa'i tshul gyis bskor ba dang /
rnam pa bcu gnyis su bskor tshul yod de /
ngo bo la bzlas pa'i tshe lnga sde las gzhan pa'i gdul bya'i rgyud la rig pa sbyor lam /
mig mthong lam /
shes pa sgom lam /
blo mi slob lam rnams skyes /
de bzhin du byed pa la bzlas pa'i tshe de bzhin skyes pa dang /
bya ba'i 'bras bu la bzlas pa'i tshe yang de bzhin skyes pa'i sgo nas bcu gnyis su bskor ba'i phyir /
'di ba'i lugs la yang rgyal ba'i gsung rab mtha' dag 'khor lo gsum du 'dus par bzhed do / /
theg chen pa'i lugs kyi 'khor lo gsum gyi mtshan nyid 'og tu 'chad /
gnyis pa rtogs pa'i chos 'khor la /
sangs rgyas kyi rtogs pa'i bstan par rtegs pa'i dam chos /
rtogs pa'i chos 'khor gyi mtshan nyid /
bye brag smra ba rnams ni mthong lam kho na rtogs pa'i chos 'khor du 'dod de /
bden pa bzhi'i chos kyi 'khor lo bskor ba'i tshe lnga sde'i rgyud la mthong lam skyes pa na lha rnams kyis a la la 'dzam bu'i gling du chos kyi 'khor lo bskor ba mthong zhes bsgrags pa'i phyir dang /
mthong lam de 'khor los bsgyur ba'i 'khor lo rin po che dang chos mtshungs pa'i phyir /
de mtshungs te /
'khor bsgyur gyi 'khor lo rin po che rim gyis yul gzhan nas gzhan du 'jug pa dang /
mtho ba la 'phar /
dma' ba la 'bab /
de la brten nas rgyal phran ma rgyal ba las rgyal /
rgyal ba mnal du 'god pa de bzhin du /
mthong lam yang bden pa snga ma'i dmigs rnam dor nas phyi ma phyi ma'i dmigs rnam la 'jug /
chos bzod dang chos shes kyis khams 'og ma'i bden pa la dmigs nas 'bab /
rjes bzod dang rjes shes kyis khams gong ma'i bden pa la dmigs nas 'phar /
chos bzod rjes bzod kyis mthong spang ma rgyal ba las rgyal /
chos shes dang rjes shes kyis rgyal ba mnal du 'god pa'i phyir /
bye smra ba'i btsun pa dbyig bshes kyi gsung na re /
mthong lam gyi ngo bo 'phags lam yan lag @# / /
brgyad po kho na rtogs pa'i chos 'khor yin te /
de rnams 'khor los bsgyur ba'i rgyal po'i 'khor lo rin po che dang 'dra chos khyad par ba sbyar du yod pa'i phyir /
de yod de /
'khor lo rin po che de la 'dzin pa byed pa'i lte ba /
gcod par byed pa'i rtsibs /
sdud par byed pa'i mu 'khyud dang bcas pa de bzhin du /
'phags lam yan lag brgyad kyi nang tshan du gyur pa'i yang dag pa'i ting nge 'dzin de lhag pa ting nge 'dzin gyi bslab pa yin pas 'dzin par byed pa'i lte ba lta bu dang /
yang dag pa'i lta ba /
yang dag pa'i dran pa /
yang dag pa'i rtog pa /
yang dag pa'i rtsol ba bzhi po de lhag pa shes rab kyi bslab pa yin pas gcod par byed pa'i rtsibs lta bu dang /
yang dag pa'i ngag /
yang dag pa'i las kyi mtha' /
yang dag pa'i 'tsho ba gsum po de lhag pa tshul khrims kyi bslab pa yin pas /
sdud par byed pa'i mu 'khyud lta bu yin pa'i phyir te /
mdzod las /
chos kyi 'khor lo mthong ba'i lam| |myur bar 'gro sogs rtsibs sogs phyir / /
zhes gsungs pa'i phyir /
'dra yul gyi 'khor lo rin po che de la yang /
gser dngul zangs lcags kyi 'khor lo rin po che bzhi yod pa yin te /
mdzod las /
gser dngul zangs lcags 'khor lo can / /
de dag gling gcig gling gnyis dang / /
gsum dang bzhi la mas rims bzhin / /
phas bsu rang 'gro g.yul bshams dang / /
mtshon tsam bas rgyal gnod pa med / /
ces gsungs pa'i phyir /
de dag ni bye brag tu smra ba'i 'dod pa brjod pa tsam yin gyis slob dpon rang lugs kyi bzhed pa ma yin te /
mdzod 'grel las /
yang na 'phags pa'i lam thams cad kyang chos kyi 'khor lo zhes bya ste /
gdul bya'i rgyud la 'jug pa'i phyir /
zhes gsungs pa'i phyir /
theg chen pa'i lugs la lam ma zhugs kyi rgyud kyi lhag pa'i bslab pa gsum lam lnga 'gog bden dang bcas pa rtogs pa'i chos 'khor yin te /
ston pas lung gi chos 'khor bskor ba na gdul bya'i rgyud la dge ba'i chos ma skyes pa skye /
skyes pa gnas pa de gong du 'phel te /
mthar gdul bya'i mi mthun phyogs spong ba'i ched du yin pa'i phyir /
kha cig /
de dag mi 'thad de /
rtogs pa'i chos 'khor la lam gyis khyab pa dang /
'gog bden 'khor lo rin po che dang chos mi mtshungs pa'i phyir /
zer na ma khyab /
kho na re khyab ste /
tshig gsal las /
chos kyi 'khor lo kha cig ni tshogs kyi lam mo / /
kha cig ni bar chad med pa'i lam gyi bar dag go /
zhes dang /
kun btus las kyang chos kyi 'khor lo kha cig ni tshogs kyi lam /
kha cig ni sbyor ba'i lam mo / /
kha cig ni mthong ba'i lam mo /
kha cig ni sgom pa'i lam mo / /
kha cig ni khyad par gyi lam mo / /
zhes gsungs pa dang /
chos 'khor 'khor lo rin po che dang chos mthun sbyar nas gsungs pa'i phyir /
zer na yang ma khyab /
'o na rnam mkhyen rtogs pa'i chos 'khor ma yin par thal /
tshig gsal las de ltar gsungs na rtogs pa'i chos 'khor la lam gyis khyab pa gang zhig /
de las kha cig ni bar chad med pa'i lam gyi bar dag go /
zhes gsungs pa'i phyir /
'dod mi nus so / /
gzhan yang lam ma zhugs kyi rgyud kyi lhag pa'i bslab pa gsum po de sangs rgyas kyi rtogs pa'i bstan pa ma yin par thal /
de gsum rtogs pa'i chos 'khor ma yin pa'i phyir /
'dod mi nus te /
de sangs rgyas kyi 'phrin las yin pa'i phyir /
gzhan yang 'gog bden chos can /
rtogs pa'i chos 'khor yin par thal /
rtogs pa'i chos dkon mchog yin pa'i phyir /
ma grub na der thal /
chos dkon mchog yin pa'i phyir /
de la khyab pa med na 'bud /
rtsa bar ma khyab na gal te rtogs pa'i chos 'khor yin na rtog pa yin dgos na /
rtogs pa'i chos dkon mchog yin na rtog pa yin mi dgos par bud /
gzhan yang de rtogs pa'i chos 'khor yin par thal /
de rtogs pa'i yon tan yin pa'i phyir /
der thal /
'gog snyoms rtogs pa'i yon tan yin pa'i phyir dang /
rnam bshad rigs pa'i rgya mtsho las kyang /
'gog bden rtogs pa'i yon tan du gsungs pa'i phyir /
de ltar na'ang tshig gsal dang kun btus gnyis dang mi 'gal te lam du gyur pa'i chos 'khor gyi thog ma bzung nas mtshan gzhi bstan pa tsam yin pa'i phyir /
bzhi pa sgra don bshad pa la /
lung rtogs kyi chos de rnams la chos 'khor zhes 'chad pa'i rgyu mtshan yod de /
'khor los bsgyur ba'i 'khor lo rin po che dang chos mtshungs pa'i rgyu mtshan gyis de ltar bshad pa'i phyir /
bsdu ba las /
bcom ldan 'das kyi dang por kun shes kauN+Di n.ya'i rgyud la kun shes pa'i chos nyid dang mthun par rab tu bskor la des kyang gzhan @# / /
dag la rab tu bskor ba dang /
de dag gis kyang gzhan dag la rab tu bskor bar 'gyur te /
des na gcig nas gcig tu brgyud de bskor bas na 'khor ba /
yang dag pa'i lta ba la sogs pa'i chos kyi rang bzhin can yin pas na chos kyi 'khor lo zhes bya'o / /
zhes gsungs pa'i phyir /
chos 'khor bskor ba po'i gang zag yin na sangs 'phags yin pas khyab par 'dod pa ni lung 'di gnyis dang 'gal zhing gzhan don gyi sbyor ba'i bshad bya rtsa ba'i mdo las /
bdag kyang chos kyi 'khor lo bskor /
gzhan yang chos kyi 'khor lo bskor ba la 'god par byed do / /
zhes gsungs pa'i phyir| lnga pa chos phung gi tshad bshad pa la /
kha cig /
'phags pa shA ri'i bus mdzad pa'i sholo ka stong yod pa'i bstan bcos zhig la chos kyi phung po zhes 'byung bas /
sholo ka drug stong yod pa'i gsung rab re la chos kyi phung po re'i tshad du byed zer /
kha cig /
phung khams skye mched kyi don tshan tshang bar sten pa'i gtam tshogs re la chos phung re'i tshad du byed zer /
kha cig /
nyon mongs pa brgyad khri bzhi stong gi nyon mongs pa sna re'i gnyen po tshang bar ston pa'i gsung rab re la chos phung gi tshad du byed zer te /
mdzod las /
kha cig bstan bcos tshad ces zer / /
phung po la sogs gtam re yin / /
spyod pa rnams kyi gnyen por ni / /
chos kyi phung po mthun par gsungs / /
zhes gsungs pa'i phyir /
de gsum gyi nang nas phyi ma 'di 'thad dam snyam /
theg chen pa rang lugs la /
glang po che sa la rab brtan gyis ji tsam theg pa'i snag tshas 'dri nus pa'i gsung rab re la chos phung re'i tshad du byed de /
dge slong lhas byin gyi rgyud la chos phung gcig yod par grags /
de snag tshas 'dri ba'i dbang du byas na glang po che sa la rab brtan gyis ji tsam theg pa'i snag tshas 'dri nus par bzhed pa'i phyir /
spyir sangs rgyas re res gsungs pa'i gsung rab la sholo ka dang glegs bam sogs kyis gzhal mi nus te /
sangs rgyas rnams 'khor ba ma stongs kyi bar du sku'i bkod pa grangs med pas gdul bya la chos ston par mdzad pa'i phyir /
glegs bam sogs su byas pa yang 'dzam gling 'dir tshang bar mi bzhugs pa'i rgyu mtshan yod de /
'jig rten gyi khams gzhan dang klu'i yul sogs su bzhugs nas 'gro don mdzad pa'i phyir ro / /
slob spring las /
bstan pa rin chen mchog ltar bzang la phan mdzad pa / /
rnam par dag tshul gang yin de ni klu mgo'i gdengs ka can / /
chen po rnams kyi gtsug gi rkan bzhin gus nong nas / /
sa yi steng na gnas pa'i rab rib ma lus sel bar byed / /
ces gsungs pa'i phyir /
gnyis pa rgyas pa la dad pa'i gang zag la phye sta bshad pa la| dgos don /
bsdus don /
tshig don bshad pa gsum /
dang po la bstan bcos rtsam pa dgos med kyi dogs pa so sor spangs nas /
brjod bya mkhyen gsum spyi'i rnam gzhag bshad pa dang /
mdo dang zlos pa'i skyon spangs nas dgos pa yod par sgrub pa dang gnyis /
dang po la rtsod pa dang lan no / /
dang po ni ci rtsod pa'i don 'di dag khas len pa dngos su yod pa'am /
'on te med kyang dogs pa khong nas bsu ba yin /
dang po ltar na /
yum gyi mdo'am bstan bcos gang la rtsod /
dang po ltar na ni /
mdo las mkhyen gsum la sogs pa khyad par gyi gzhir bzung nas stong nyid rgyas par gtan la phab pas /
gzhi kho na ston nam snyam pa sogs kyi dogs pa med la /
gnyis pa ltar na bstan bcos rdzogs par mthong nas bsam /
'on te mchod brjod tsam zhig mthong nas yin /
cung zad kyang ma mthong na ni slob dpon gyi de ltar phyag 'tshal ba dang zhes sogs kyi gzhung 'brel med du 'gyur /
dang po ltar na brjod bya gang ston shes mod ci'i phyir rtsod pa byed /
gnyis pa ltar na /
rje btsun gyis mchod brjod tsam zhig brtsams ma thag /
de lta bu'i dogs pa skyes pa'i gang zag de su zhig yin /
mkhyen gsum gyi sgo nas yum la bstod pa mthong ba na mchod brjod ji ltar 'byung ba dang mthun par bstan bcos kyi lus rdzogs dgos pa'i nges pa cung zad kyang med la| gal te yod na yang /
mkhyen gsum gtan la 'bebs par rtogs zin nas /
yang gang zhig brjod byar byed snyam pa rtog dpyod dang mi ldan pas dri ba yin pas /
de lta bu'i brgal lan bstan bcos su byed don med la /
'on te /
de lta bu 'dod pa su yang med kyang mtha' gzhan du srid pa'i dogs pa dpyad pa'i phyir du slob dpon gyis bkod pa yin no /
la la na re /
kha cig gzhan dag na re zhes pa'i 'grel chen dang 'gal bas ji ltar yin brjod par bya dgos shing /
brgal ba 'di gang las 'phras pa yang brjod byar bya dgos so zhe na /
bden mod kyi mkhyen gsum brjod byar byas pa'i bstan bcos rtsom zhes shugs la dam @# / /
bcas pa la rtsod pa yin zer ba yang /
'thad par dka' ste /
de ltar nges bzhin du gang brjod byar byed ces dri ba byis pa'i dri ba yin pa'i phyir /
bstod yul gyi yon tan dang mthun par bstan bcos rtsom zhes shugs la dam bca' ba yang 'brel med pa'i phyir /
des na /
de ltar rgol ba'i gang zag dngos su yod na mkhyen gsum gtan la 'bebs pa yid dpyod kyi sgo nas nges nas de gtan la 'bebs pa la de dag gi dmigs pa gzhi dang lam dang rnam pa gsum rtogs pa'i yul can mkhyen pa gsum po rtogs par byar med pas /
de'i dmigs pa gsum po thog mar gtan la 'bebs dgos la /
de ltar na 'og nas 'chad pa'i skyon du 'gyur ro / /
zhes pa dang /
dogs pa skye ba'i gzhi ni mchod brjod de /
de ltar na yang rtog ldan gyi dri ba'i lan 'debs pa skabs su bab pas rtog ldan la mchod brjod kyi dag la brten nas dogs pa skye ba dpyad par dka' bas /
nges dogs pa'i gtso bo ni mkhyen pa gsum ga brjod byar byed na mdo dang zlos pas mngon rtogs rgyan brtsams ba la dgos pa med par thal ba'i rtsod pa dgos 'brel gyi mtshams sbyar du 'byung ba de nyid yin la /
de'i mtha' dpyod pa la ya gyal re re ba brjod byar byed pa la rtsod pa spong ba 'di nyid yin pas /
phyogs snga khong na gnas pa slob dpon gyis bsu ba'i don du gsal la /
'grel chen dang yang mi 'gal te /
de lta bu 'dod pa byung na 'dir brgal ba'i skabs su bstan pa'i sun 'byin 'di dag 'phen pa'i don yin la /
'dir bshad pa ltar ya gyal re res kho na ston na /
nyes pa 'di dag tu 'gyur ro zhes pa yang de ltar khas len na bden yang /
de ltar khas mi len no zhes khong na gnas pa slob dpon gyis bslangs ba yin no / /
brgal lan 'di dag mchod brjod las 'phros pa la bsams nas mchod brjod kyi rtsod lan gyi don tshan du bsdus shing /
skye bo blo gros dman pa dag /
ces sogs dgos 'brel gyi rtsod lan 'chad pa ni /
don legs par ma rtogs pa'i rnam 'gyur du gsal te /
mngon rtogs rgyan brtsams pa la don yod par grub pa'i ched du dgos med kyi dogs pa spangs nas /
bstan bcos kyi brjod bya mkhyen gsum spyi'i rnam gzhag ston par ches shin tu gsal ba'i phyir /
rtsa bar 'dod na /
snga phyi mchod brjod dang dgos 'brel gyi don tshan so sor byed pa mi 'thad pa yang 'chad par 'gyur ro / /
de yang 'jug pa bde ba'i dbang du byas na /
nyan thos zhi ba 'tshol rnams zhes sogs kyis mkhyen gsum la dngos su bstod phyag mdzad nas mngon rtogs rgyan rtsom par shugs la dam bcas pa na /
rgol ba rtog ldan kha cig skyes bu dam pa rnams bstan bcos rtsom pa sogs chos ldan gyi bya ba khyad par can la 'jug pa'i thog mar yul khyad par can la skyabs su 'gro ba sngon du btang nas 'jug pas rje btsun 'di yang bstan bcos shig rtsom pa srid /
de rtsom na gzhung gzhan du mchod brjod kyi yul du smos pa'i sangs rgyas byang sems la dngos su bstod phyag ma mdzad par de gsum brjod byar byas pa'i bstan bcos shig brtsams pa yin nam /
de brtsams na yul gzhi gnyen rnam gsum gtan la ma phab par yul can mkhyen gsum gtan la 'bebs mi nus pas /
de ltar chos rab tu rnam 'byed kyi shes rab bskyed pa'i phyir gzhi gnyen rnam pa gsum gyi nang nas gzhi dang /
mi mthun phyogs spang ba'i phyir du gnyen po dang /
shes bya ma lus pa shes pa'i phyir du rnam pa rnams las gang yang rung ba zhig brjod byar bsdus pa mdzad brtags na /
de thams cad mi rigs te /
phyogs dang po ltar na bstan bcos 'di brtsams pa dgos pa med pa yin te /
chos mngon pa dang zlos pa'i phyir /
'di ltar mngon rtogs rgyan 'di las ni chos rnams kyi rang spyi'i mtshan nyid gtan la 'bebs pa'i chos mngon pa'i bstan bcos dag las mi smos pa'i gzhi gang yin pa de 'byung ba med pa'i phyir /
phyogs gnyis pa ltar na yang gnyen po rnam byang gi chos tsam zhig brjod byar bsdus pa'i phyir spang bya kun nas nyon mongs kyi chos brjod byar ma bsdus pas /
bstan bcos 'di la brten nas gnyen po 'di spang bya gang gi gnyen po yin pa khong du chud par mi 'gyur ro / /
phyogs gsum pa ltar na yang rnam pa gzhi bcas su ston nam /
gzhi dang ma 'brel bar ston /
dang po ltar na /
mngon pa dang zlos pa'i nyes pa de nyid du 'gyur /
phyi ma ltar na rnam pa gzhi med tsam zhig brjod byar bsdus pa'i phyir /
'jug yul grol ba don gnyer gyi skyes bu la nye bar mkho ba'i don cung zad kyang ma bshad par thal /
phung po mi rtag pa dang bdag med pa sogs kyis mtshon pa'i gzhi dang @# / /
'brel ba'i don bstan bcos 'di las cung zad kyang rtogs mi nus pa'i phyir /
'dod na /
bstan bcos 'di brtsams pa don med par thal /
grol ba don gnyer gyi skyes bu la nyer mkho'i don cung zad kyang ma bshad pa'i phyir /
des na bstan bcos 'di brtsams pa la dgos pa med par 'gyur ro / /
zhe na /
gnyis pa lan la /
lan dngos dang /
shes byed kyi lung 'god /
lung gi don bshad /
don bsdus ba'o / /
dang po la /
mngon rtogs rgyan chos can /
khyod kyi gzhi gnyen rnam gsum re re kho na brjod byar bsdus pa'i sgo nas skyon yod pa ma yin te /
rgyu mtshan gang gi phyir na khyod kyi gzhi gnyen rnam pa gsum ga brjod byar gtan la 'bebs /
gzhi gnyen rnam ba'i phyogs gsum char gyis kyang mkhyen gsum mtshon pa'i tshul gyis mkhyen gsum brjod byar byed pa'i phyir /
mkhyen gsum brjod byar gtan la 'bebs pa'i rgyu mtshan yod de /
'phags bzhi'i mngon rtogs mtha' dag gtan la 'bebs par bzhed pa'i phyir ro / /
mkhyen gsum gtan la phab pas 'phags bzhi'i mngon rtogs mtha' dag gtan la phab par 'gyur te /
nyan rang 'phags pa'i mngon rtogs byang sems 'phags pa'i mngon rtogs sangs rgyas 'phags pa'i mngon rtogs rnams go rim bzhin du gzhi shes dang lam shes dang rnam mkhyen dang bcas pas bsdus pa'i phyir /
kha cig na re /
mngon rtogs rgyan chos can /
khyod kyi 'phags bzhi'i mngon rtogs brjod byar bsdus te /
mkhyen gsum brjod byar bsdus pa'i phyir /
zhes smra ba yang mi rigs te /
sgra rtog yul la sel 'jug gi rnam gzhag ma shes pa'i skyon du 'gyur ba'i phyir /
gzhi gnyen rnam gsum dang mkhyen gsum ni skabs 'dir gcig la brten nas cig shes mtshon par byar yod de /
'di khyad chos sdom na gzhi bden bzhi'i steng du bdag med gnyis 'khor bcas rtogs pa'i ye shes kyi bye brag ces par 'gyur la /
so sor phral na gzhi gnyen rnam gsum zhes par 'gyur ba'i phyir ro / /
de yang gzhi shes pa yi bye brag rnams / /
zhes pa'i skabs su shes par 'gyur / /
de la skabs 'dir sngon gyi mkhas pa kha cig gis kyang /
gzhi gnyen rnam pa gsum ga brjod byar bsdu na bstan bcos brtsams pa dgos med du thal ba'i rtsod pa dgos 'brel gyi mtshams sbyar nas 'byung ba de ma rtogs par 'dir de'i rtsod lan shugs la bstan par dgongs nas /
mngon rtogs rgyan gyi lus gsum du thal /
gzhi gnyen rnam pa gsum ga brjod byar bsdus pa'i phyir /
zhes pa'i rtsod pa bkod nas gang zag gcig sangs rgya ba'i cha rkyen du ston pa yin pas bstan bcos kyi lus gsum du mi 'gyur zhes pa'i lan dang /
'o na mkhyen gsum gang zag gcig kho na'i mngon rtogs yin par thal /
gzhi gnyen rnam pa gsum po de gang zag gcig 'tshang rgya ba'i cha rkyen du ston pa yin pas lus gsum du mi 'gyur ba'i phyir /
zhe na /
gang zag gcig 'tshang rgya ba'i cha rkyen du gtan la 'bebs pa yin kyang /
mkhyen gsum gang zag so so'i mngon rtogs yin pa 'di ltar zhes bshad ce na /
de ni shin tu mi 'thad de /
ya gyal re re'i rtsod pa spangs pa phal pa yin pa'i phyir dang /
gsum ga bsdus na bstan bcos brtsams pa dgos med du thal ba rtsod pa'i gtso bo yin pas de 'grel pa 'di'i shugs bstan gyi don du 'chad pa mi rigs pa'i phyir /
des na rtsod spongs 'di dag ni bstan bcos kyi brjod bya spyi'i rnam gzhag dang /
mngon par rtogs pa'i rgyan brtsams pa la dgos pa yod par sgrub pa'i ched du yin no / /
shes byed kyi lung bkod pa la /
yum bar ma dang bsdus pa'i shes byed bkod /
rgyas pa'i kha 'phangs /
dang po la mdor bstan rgyas bshad gnyis dang po la /
mkhyen gsum gyis 'phags bzhi'i mngon rtogs mtha' dag bsdus pa'i rgyu mtshan yod de /
'di ltar /
rgyal ba'i yum bar ma las /
rab 'byor thams cad shes pa nyid ni nyan thos dang rang sangs rgyas rnams kyi yin no / /
lam shes pa nyid ni byang chub sems dpa' rnams kyi yin no / /
rnam pa thams cad mkhyen pa nyid ni de bzhin gshegs pa dgra bcom pa yang dag par rdzogs pa'i sangs rgyas rnams kyi yin no / /
zhes gsungs pa'i phyir dang /
gnyis pa rgyas bshad la /
bcom ldan 'das ci'i slad du thams cad shes pa nyid nyan thos dang rang sangs rgyas rnams kyi lags /
rab 'byor thams cad shes pa nyid ni phyi dang nang gi chos ji snyed pa 'di tsam yin la /
zhes sogs gsungs pa'i phyir dang /
bcom ldan 'das ci'i slad du lam gyi rnam pa shes pa nyid ni byang chub sems dpa' rnams kyi lags /
rab 'byor nyan thos kyi lam gang yin pa dang /
rang sangs rgyas kyi lam @# / /
gang yin pa dang /
sangs rgyas kyi lam gang yin pa'i lam thams cad bskyed par bya lam thams cad shes par bya'o / /
de dag kyang yongs su rdzogs par bya zhing 'di dag gi lam gyi bya ba yang bya la /
smon lam yongs su rdzogs par ma byas pa dang /
sems can yongs su smin par ma byas pa dang sangs rgyas kyi zhing yongs su ma sbyangs par de dag gi yang dag pa'i mtha' dam pa mngon du mi bya'o de'i phyir byang chub sems dpa' rnams kyi yin no / /
zhes dang /
bcom ldan 'das rnam pa thams cad mkhyen pa nyid de bzhin gshegs pa dgra bcom pa yang dag par rdzogs pa'i sangs rgyas rnams kyi lags /
rab 'byor rnam pa gang dag dang rtags gang dag dang /
mtshan ma gang dag dang ldan pa'i zhes sogs dang /
bsdus pa'i shes byed la /
nyan thos kyi sa la slob par 'dod pas kyang sher phyin la slob par bya'o / /
zhes dang /
rgyas pa la kha 'phangs pa la /
rgyas pa las kyang rgya cher gsungs so / /
zhes pa'o / /
mdo'i don bshad pa la /
de la thams cad shes pa nyid ni gzugs la sogs pa'i chos la mi rtag pa la sogs pa'i rten can 'bras bu bdag tu rmongs pa spangs pa can yin no / /
zhes sogs tshan pa gsum gsungs /
don bsdus te 'chad pa la de bas na zhes sogs gsungs so| |bsdu byed kyi mkhyen pa gsum gyi khyad par yod de /
bshad ma thag pa'i lam gyi tshul lugs gsum pa can gyi gzhi shes zhes sogs gsum po de yin pa'i phyir /
! rab 'byor nyan thos kyi lam gang yin pa dang /
zhes sogs kyi skabs su /
mtha' dpyad pa la /
'dir bstan shes bya'i lam gsum ngos bzung ba /
de gsum lam gang gi gnas skabs su shes bskyed rdzogs gsum byed pa /
rdzogs smin sbyangs gsum gyi tshad bshad pa /
yang dag mtha' ngos bzung nas de mngon du byas pas tshad bshad pa /
zhar la spyir btang dmigs bsal gyi don bshad pa dang lnga /
dang po la gzhan lugs dgag pa /
rang lugs bzhag pa gnyis /
dang po la /
kha cig gi gsung na re /
gang zag gi bdag med rtogs pa'i ye shes gang zag su'i rgyud la yod kyang nyan thos kyi lam du 'jog cing /
de bzhin du gzugs 'dzin gnyis stong rtogs pa'i ye shes dang /
stong nyid rtogs pa'i ye shes la yang rim pa bzhin du sbyor zer na /
'o na /
nyan thos kyi lam gyi rigs yin na /
nyan thos kyi lam yin dgos par thal /
dam bca' 'thad pa'i phyir /
'dod na /
nyan thos kyi rtogs rigs yin na de yin dgos par thal /
'dod pa'i phyir /
'dod na /
gang zag gi bdag med rtosg pa'i theg chen gyi tshogs lam chos can /
der thal /
de'i phyir /
'dod na /
ma yin par thal /
theg chen gyi rtags pa yin pa'i phyir /
gzhan yang /
de chos can /
nyan thos kyi theg pa yin par thal /
de'i lam yin pa'i phyir /
'dod na /
theg pa dman pa yin par thal /
'dod pa de'i phyir /
'dod na ma yin par thal /
theg pa chen po yin pa'i phyir /
kha cig na re /
gsum po de yang ldog nas rim pa bzhin du nyan thos sogs gsum gyi lam du 'jog gi /
gang zag khyad par ba'i rgyud kyi gang zag gi bdag med rtogs pa'i ye shes sogs nyan thos kyi lam sogs su mi 'jog zer na /
'o na /
rnam bzhag gi dbang du byas pa'i nyan thos kyi lam la nyan thos kyi lam gyis khyab par thal /
gang zag gi bdag med rtogs pa'i ye shes nyan thos kyi lam yin pa'i phyir /
'dod na /
rnam gzhag gi dbang du byas pa'i nyan thos kyi mngon rtogs la nyan thos kyi mngon rtogs yin pas khyab par thal /
'dod pa'i phyir /
'dod na /
gang zag gi bdag med rtogs pa'i ye shes chos can /
der thal /
de'i phyir /
'dod mi nus so / /
gzhan yang /
gang zag gi bdag med rtogs pa'i ye shes chos can /
skyes bu 'bring gi lam yin par thal /
nyan thos kyi lam yin pa'i phyir /
'dod na /
myur du 'tshang rgya bar 'dod pa'i byang sems kyis khyod rgyud la bskyed du mi rung bar thal /
khyod skyes bu 'bring gi lam yin pa'i phyir /
gzhan yang /
de chos can /
byang chub sems dpa' rnams kyis khyod rgyud la bskyed du mi rung bar thal /
khyod byang sems lam gyi gol sa mi mthun phyogs yin pa'i phyir /
gzhan yang /
de skyes bu 'bring gi lam ma yin par thal /
byang chub lam rim las skyes bu gsum gyi lam la 'khrid pa'i don skyes bu chung 'bring dang /
thun mong ba'i lam la 'khrid pa yin gyi de gnyis dngos la 'khrid pa ma yin par gsungs pa'i phyir /
dpyad par bya ba mang yang re zhig bzhag go /
rang lugs la /
gang zag gi bdag med mngon sum du rtogs pa'i ye shes de rnam gzhag gi dbang du @# / /
byas pa'i nyan thos kyi lam dang /
'dir bstan shes bya'i nyan thos kyi lam yin zhing /
de bzhin du gzung 'dzin gnyis stong mngon sum du rtogs pa'i ye shes dang /
stong nyid mngon sum du rtogs pa'i ye shes gnyis kyang rim pa bzhin du 'jog tshul shes par bya'o / /
nyan thos kyi rnam gzhag gi lam gyi don yod de /
nyan thos kyi rigs can rnams kyis nyan thos kyi byang chub thob pa la lam dang po nges par rgyud la bskyed nas bsgom bya'i gtso bor byas nas sgom dgos shing /
de ltar ma sgom na mi thob pa'i lam yin pa'i rgyu mtshan gyis de ltar bshad pa'i phyir /
kho na re /
lam dang po de chos can /
nyan thos kyi lam yin par thal /
nyan thos kyi byang chub tu bgrod byed kyi lam yin pa'i phyir /
zer na /
nyan thos kyi tshogs lam chos can /
'phags lam yin par thal /
'phags pa'i lam du bgrod par byed pa'i lam yin pa'i phyir /
de chos can /
sangs rgyas kyi lam yin par thal /
der bgrod byed kyi lam yin pa'i phyir /
der thal /
der bgrod pa'i ring lam yin pa'i phyir /
'dod mi nus te /
theg pa dman pa yin pa'i phyir /
'o na lam gsum po de dman lam sngon du ma song ba'i byang chub sems dpas lam gang gi gnas skabs su shes bskyed rdzogs gsum byed pa yin zer na /
des lam gang gi gnas skabs su shes bskyed rdzogs gsum byed tshul yod de /
tshogs sbyor gyi gnas skabs su rang rgyud la bskyed par byed /
mthong lam gyi gnas skabs su mngon sum du shes par byed /
de nas mthong lam yan chad du spangs rtogs kyi sgo nas rdzogs par byed pa'i phyir /
dman lam sngon du ma song ba'i byang sems kyis tshogs sbyor gyi gnas skabs su stong nyid mngon sum du rtogs pa'i ye shes rang rgyud la bskyed kyang /
der rgyud la skyes zin pa mi dgos te /
bskyed pa dang skyes zin pa khyad par shin tu che ba'i phyir /
mthong lam yan chad du spangs rtogs kyi sgo nas rdzogs par byed tshul ji lta bu zhe na /
'di la gzhan lugs dgag pa /
rang lugs bzhag pa gnyis /
dang po la kha cig na re /
dman lam sngon du ma song ba'i byang chub sems dpas sa dang po nas nyan rang gi rtogs pa'i rigs rdzogs /
brgyad pa nas spangs rigs rdzogs pa yin te /
sa dang po nas gang zag gi bdag med mngon sum du rtogs /
sa brgyad pa nas nyon yid gnas gyur nyon sgrib zad par spangs pa'i phyir /
zhes gsungs /
'o na /
nyan thos kyi mthong lam bar chad med lam nas kyang /
nyan thos kyi rtogs rigs rdzogs par thal /
de nas gang zag gi bdag med mngon sum du rtogs pa'i phyir /
'dod mi nus te /
de nyan thos kyi 'phags lam gyi dang po yin pa'i phyir /
gzhan yang /
sa brgyad pa nas nyon yid gnas gyur pa mi 'thad par thal /
lugs 'dir kun gzhi nyon yid khas mi len pa'i phyir /
kha cig lugs de bkag nas /
sa dang po nas nyan rang gi spangs rtogs gnyis ka rdzogs pa yin te /
nyon sgrib la 'khor bar 'ching byed kyi nyon mongs dang /
bag la nyal gyi nyon sgrib gnyis yod pa'i dang po de ni /
dman lam sngon du ma song ba'i byang sems sa dang po bas spangs /
bag la nyal gyi nyon sgrib ni nyan rang dgra bcom pas ma spangs pa'i phyir /
dman lam sngon du ma song ba'i byang sems sa dang po bas 'khor bar 'ching byed kyi nyon mongs spangs par thal /
des las nyon gyi skye ba len pa spangs pa'i phyir te /
rgyud bla ma las /
'phags pas na dang rga ba dang / /
'chi ba'i sdug bsngal rtsad nas spangs / /
de la de med phyir de med / /
ces gsungs pa'i phyir /
bag la nyal gyi nyon sgrib nyan rang dgra bcom pas ma spangs par thal /
de ma rig bag chags kyi sa dang zag med kyi las la brten nas skye ba len pa'i phyir /
zer na /
sgrub byed dang po mi 'thad de /
dman lam sngon du ma song ba'i byang 'phags thams cad kyis las nyon gyi dbang gis skye ba mi len zhing /
de mi len pas las nyon gyi dbang gis rga 'chi sogs de la mi 'byung yang /
de tsam gyis 'khor bar 'ching byed kyi nyon mongs spangs mi dgos pa'i phyir te /
'khor ba'i rtsa bar gyur pa'i ma rig pa'i sa bon dman lam sngon ma song gi theg chen mthong lam bar chad med lam gyis dngos su mi spong ba'i phyir /
sgrub byed phyi ma yang mi 'thad de /
dag sa la gnas pa'i byang sems dang nyan rang dgra bcom pa ma rig bag chags kyi sa dang zag med kyi las la brten nas /
skye ba len par gsungs pa'i cha rkyen du gyur pa'i ma rig bag chags kyi sa de ni shing rta chen po rnams kyis shes sgrib tu gsungs kyi nyon sgrib tu gang du ma gsungs pa'i phyir /
de shing rta chen po rnams kyis shes sgrib tu bzhed pa bzhin du kho bo cag kyang shes sgrib tu 'dod do zer na /
@# / /
sgrub byed sda ma las kyang ya mtshan che /
de shes sgrib tu khas len na shes sgrib phra zhing phra bar khas len dgos /
de ltar na dman lam sngon ma song gi byang chub sems dpas nyan rang gi spangs rigs lam gang nas rdzogs dpyod pa'i spang byar shes sgrib phra zhing phra ba bzung bar song bas /
nyan rang dgra bcom pas shes sgrib phra zhing phra ba spangs par song ba'i phyir /
nyan rang dgra bcom dang dag sa la gnas pa'i byang sems skye ba len pa'i cha rkyen gyi ma rig pa'i bag chags shing rta chen po rnams shes sgrib phra zhing phra bar bzhed de /
de spangs pa'i gang zag yin na chos sku gtsang bde rtag bdag gi go 'phang thob pas khyab pa'i phyir te /
rgyud bla ma las /
bag chags spangs phyir gtsang ba yin / /
zhes gsungs pa dang /
'jug 'grel las kyang /
de la ma rig pa'i bag chags ni shes bya yongs su gcod pa'i gegs su gyur pa yin la /
de yang rnam pa thams cad mkhyen pa dang sangs rgyas kho na la ldog par 'gyur gyi gzhan dag ni ma yin no / /
zhes gsungs pa'i phyir /
de ltar sgrub byed de rnams ltar snang yin pa de bzhin du /
rtsa ba'i dam bca' yang mi rigs par thal /
nyan thos dgra bcom pa nyon sgrib ma lus par ma spangs par 'dod pa la byang sems kyi sdom pa yod na rtsa ltung 'byung bar gsungs pa'i phyir te /
slob pa'i theg pas chags la sogs / /
spong bar 'gyur ba min zhes 'dzin / /
pha rol dag kyang 'dzin 'jug la / /
zhes gsungs pa'i phyir /
lung dang 'gal bar ma zad /
rigs pa dang yang 'gal te /
ji ltar na /
nyan thos 'phags pa rnams 'phags pa'i dge 'dun dkon mchog ma yin par thal /
nyan thos mthong lam bar chad med lam gyis skyabs gnas yang dag la de yin min gyi the tshom gyi sa bon dngos su mi spong ba'i phyir /
der thal /
nyan thos kyi sgom lam rdo rje lta bu'i ting 'dzin gyis nyon sgrib lhan skyes kyi sa bon dngos su mi spong ba'i phyir te /
nyan thos dgra bcom pas nyon sgrib ma lus par ma spangs pa'i phyir /
de yang lugs snga phyi gnyis ka mi 'thad par thal /
nyan rang gi rtogs pa rdzogs pa la nyon sgrib spangs pa'i rnam grol lam thob dgos dman lam sngon du ma song ba'i byang sems kyis sgrib gnyis cig car du spong ba 'og nas 'chad par 'gyur ba'i phyir /
kho na re /
dman lam sngon du ma song ba'i byang sems kyis sa dang po nas nyan rang gi spangs rtogs rdzogs par thal /
nyi snang las /
gzhan yang rgyun du zhugs pa nas rang sangs rgyas kyi bar gyi shes pa dang /
spong ba gang yin pa de ni mi skye ba'i chos la bzod pa thob pa'i byang chub sems dpa'i bzod pa yin no / /
bzod pa de yang gang zhe na /
sdug bsngal la chos shes pa'i bzod pa yin zhes gsungs pa yin no / /
'di gang las shes zhe na lam gzhan khyad par yod pa yin na /
rigs dang dbang po dang tshogs khyad zhugs par 'gyur ba'i phyir ro / /
byang chub sems dpa'i bzod pa'i byed par gzhan rnams kyi rtogs pa'i byed pa ma lus par 'dus par 'gyur ba'i phyir /
de dag gi shes pa dang spang ba gang yin pa de ni de'i bzod pa yin gyi rtogs pa'i tshad ni 'di tsam ma yin zhes bya ba ni rnam grangs gzhan yin no / /
zhes gsungs pa'i phyir /
zhe na /
skyon med de /
de'i don ni /
theg chen gyi mthong lam sdug bsngal la chos bzod kyi byed par nyan rang gi gang zag gi bdag med rtogs pa'i lam gyi byed pa 'dus pa la dgongs nas /
der nyan rang gi spangs rtogs 'dus par gsungs kyi /
der gang zag gi bdag med rtogs pa'i nus pa ma lus par 'dus pa ma yin no / /
zhes gsungs pa'i phyir /
theg chen gyi mthong lam sdug bsngal la chos bzod kyi byed par nyan rang gi spangs rtogs kyi byed pa 'dus pa'i don yang yod de /
nyan rang ltar nyon sgrib dang gzugs phyi rol don 'dzin gyi rtog pa spang bya'i gtso bor byas nas spong bzhed na /
theg chen gyi mthong lam sdug bsngal la chos bzod la de gnyis spong ba'i nus pa yod pa'i don yin pa'i phyir /
de 'dra'i nus pa 'byung ba'i rgyu mtshan yod de /
gang zag gi bdag med rtogs pa'i lam las gong du chos thams cad bden med du mngon sum du rtogs pa'i ye shes nyan rang gi lam las khyad zhugs pa yod pa yin na /
de'i steng du yang theg chen gyi rigs dang ldan pa dang /
dad sogs dbang po shin tu rno / /
bsod nams kyi tshogs rgya chen pos zin pa yin pas nyan rang gi lam las khyad par 'phags pa yin pa'i phyir /
nyi snang gi lung des rtag pa mtha' bzung gi lam gyi nus mthu bstan pa yin te /
theg chen sbyor lam bzod pa ba des nyan rang ltar nyon sgrib spang bya'i gtso bor byas nas spangs na theg chen gyi mthong lam thob pa'i tshod de tsam du spong nus pa @# / /
de bzhin du theg chen mthong lam pa des kyang de ltar spangs na /
theg chen gyi mthong lam sdug bsngal la chos bzod kyis spong nus par bstan pa'i phyir /
kha cig /
rtag pa mtha' bzung sbyor ba ma shes par theg chen gyi mthong lam sdug bsngal la chos bzod la nyon sgrib dang gzugs phyi rol don 'dzin gyi rtog pa spong ba'i nus pa med par 'dod pa shin tu mi rigs te /
'o na /
de la bden 'dzin kun btags spang ba'i nus pa yang med par thal /
sgrib pa gnyis po de dang bden 'dzin kun btags spang bya'i gtso bor byas nas spangs na spong nus su yang mtshungs /
spang bya'i gtso bor byas nas ma spangs na spong mi nus pa mtshungs pa gang zhig /
de la sgrib pa de gnyis spong ba'i nus pa med pa'i phyir /
rtags khes /
'dod mi nus so / /
des na rtag pa mtha' bzung ni sgrib pa de gnyis spang bya'i gtso bor byas nas spang ba la rtag pa mtha' bzung ngo / /
bla ma lo cA ba chen po ni /
dman lam sngon ma song gi sa brgyad pa nas nyan rang gi spangs rtogs rdzogs pa yin te /
rgyud bla ma'i 'grel pa las /
sa brgyad pa nas mi rtog ye shes rang gi ngang gis 'byung bar gsungs pas der gzhi shes gzugs brnyan gyi tshul gyis bskyed /
bdun pa man chad du gzugs brnyan gyi tshul du yang mi bskyed /
theg dman du ltung ba'i dgag bya yod pa'i phyir /
de ltar na'ang bzod pa gang zhe na /
sdug bsngal la chos shes pa'i bzod pa'o zhes gsungs pa dang mi 'gal te shes bya nyan thos kyi dbang du byas pa'i sdug bsngal la chos bzod yin gyi /
shes byed byang sems kyi dbang du byas pa ma yin pa'i phyir /
zhes gsungs so / /
rang lugs la /
dman lam sngon ma song gi theg chen rigs nges rnams kyis nyan rang gi spangs rtogs kyi rigs rdzogs pa dang /
sangs rgyas pa dus mnyam ste /
dag pa sa gsum gyi ngos skal gyi nyon sgrib yod par gsungs pa'i phyir /
rgyan snang las /
mthong ba dang sgom pa'i lam la yongs su sbyong ba'i chos kyi dbye bas rab tu dga' ba la sogs pa'i sa bcur rnam par bzhag go zhes dang /
kun btus las /
byang chub sems dpa' rnams ni bden pa rnams mngon par rtogs par byas nas sa bcu rnams su sgom pa'i lam la shes bya'i sgrib pa'i gnyen po sgom gyi nyon mongs pa'i gnyen po ni ma yin te / /
des byang chub thob pa na nyon mongs pa'i sgrib pa dang shes bya'i sgrib pa cig car du spong ngo / /
cig car dgra bcom pa dang de bzhin gshegs par 'gyur ro / /
zhes gsungs pa'i phyir /
kha cig /
rnam bshad rang lugs la bag la nyal gyi nyon sgrib shes sgrib tu bzhed pa yin zer na /
'o na /
ma rig pa snga ma'i bag chags su gyur pa'i nyon sgrib shes sgrib yin par thal /
dam bca' 'thad pa'i phyir /
'dod na /
ma rig pa'i rigs 'dra phyi ma bskyed nus kyi ma rig pa'i bag chags shes sgrib yin par thal /
'dod pa de'i phyir /
'dod na /
nyon mongs pa'i sa bon shes sgrib yin par thal /
'dod pa'i phyir /
kho na re /
ma rig pa'i rigs 'dra phyi ma bskyed nus kyi ma rig pa'i bag chags med zer na /
de yod par thal /
ma rig pa snga mas bag chags bzhag pa smin pa las byung ba'i ma rig pa phyi ma yod pa'i phyir /
bden 'dzin snga mas bzhag pa'i bag chags bzhag pa smin pa las byung ba'i bden 'dzin phyi ma yod pa'i phyir /
dbu ma snang ba las /
de yang thog ma med pa'i bag chags yongs su smin pa'i dbang gis byung ba yin la /
des kyang srog chags thams cad la yang dag par dngos po'i bdag nyid lta bur nye bar bstan pa mthong bar 'gyur ro / /
zhes gsungs pa'i phyir /
gzhan yang /
nyon sgrib yin na nyon mongs mngon gyur ba yin dgos par thal /
nyon mongs kyi bag chags dang nyon sgrib kyi gzhi mthun yang med /
nyon mongs kyi gom pa dang nyon sgrib kyi gzhi mthun yang med pa'i phyir /
rtags ma grub na 'gal zhing /
'dod mi nus so / /
gnyis pa rdzogs smin sbyangs gsum gyi tshad bshad pa la /
gzhan lugs dgag pa sogs gnyis /
dang po la /
kha cig smon lam gyi gtso bo rdzogs pa smon lam rdzogs pa'i tshad yin zer /
kha cig /
chos nyid la rtse gcig tu mnyam par gzhag bzhin pa'i ngang nas gzhan don 'bad med lhun grub tu byed nus pa smon lam rdzogs pa'i tshad yin zer na /
spyir gyi rdzogs smin sbyangs gsum dang /
'dir bshad pa'i de gsum la khyad par yod pas /
mchog gi sprul skus dman lam sngon du ma song ba'i byang sems la chos sku ma thob bar du chos sku mngon du ma byed cig ces gdams rigs par thal /
chos sku mngon du ma byas bar du 'dir bstan yang dag mtha' mngon du ma byed cig ces gdams rigs pa gang zhig /
'dir bstan rdzogs smin sbyangs @# / /
gsum byas pa dang /
chos sku thob pa dus mnyam pa'i phyir /
der thal /
khyod kyis 'dir bstan rdzogs smin sbyangs gsum byas pa'i tshad de 'thad pa gang zhig /
byang chub sems dpa'i smon lam gyi gtso bo rdzogs pa'i gang zag yin na /
chos sku thob pas khyab /
chos nyid la rtse gcig tu mnyam par gzhag bzhin pa'i ngang nas gzhan don 'bad med lhun grub tu byed nus pa'i gang zag yin na chos sku thob pa'i gang zag yin dgos pa'i phyir /
dang po der thal /
gzhan don du rdzogs byang thob par smon pa'i smon lam de byang chub sems dpa'i smon lam gyi mchog gang zhig /
de rdzogs pas gang zag yin na rdzogs byang thob pas khyab pa'i phyir /
de byang chub sems dpa'i smon lam gyi gtso bo yin te /
de lta bu'i grogs la dgongs nas /
byang sa las /
byang chub sems dpa' rnams kyi smon lam gyi mchog ni sems bskyed pa'o / /
zhes gsungs pa'i phyir /
yang kha cig /
byang sems lam gyi gdul bya yongs su rdzogs pa de 'dir bstan sems can yongs su smin pa'i tshad yin zer kha cig /
zhid bye ba phrag brgyar sku'i bkod pa ji snyed cig bstan pas sku re re'i 'khor du sems can grangs med pa la chos tshigs bcad gcig tsam bstan pa la brten nas 'phags lam la 'god nus pa de /
'dir bstan sems can smin pa'i tshad yin zer na /
dang po mi 'thad de /
de la yang sngar gyi rigs pa des gnod pa'i phyir te /
byang sems lam gyi gdul bya yongs su rdzogs pa'i gang zag yin na sangs 'phags yin dgos pa'i phyir /
gnyis pa yang mi 'thad de /
ji srid kun slong gi rtog pa yod pa de srid du de lta bu mi nus shing /
de 'dra dus lan cig byed pa la yang 'bad med lhun grub 'byung ba la bltos pas ma rig bag chags kyi sa dang zag med kyi las kyang spangs nas zhi ba'i dbyings su slar mi ldang ba'i tshul gyi snyom par 'jug pa la bltos pa'i phyir /
kha cig /
sangs rgyas rang snang la zhing dag pa rab 'byams 'ba' zhig tu snang ba de sangs rgyas kyi zhing sbyangs pa'i tshad yin zer na /
ma dag pa'i zhing sangs rgyas la mi snang ba yin par thal /
khyod kyi dam bca' 'thad pa'i phyir /
'dod na /
ma dag pa'i zhing chos can /
med par thal /
sangs rgyas 'phags pas ma gzigs pa'i phyir /
khyab ste /
rnam nges las /
thams cad mkhyen pa'i gzigs pa las log /
pa ni rnam pa thams cad du med par go bar byed pa'o / /
zhes gsungs pa'i phyir /
'dod na /
ma dag pa'i sems can med par thal /
ma dag pa'i zhing med pa'i phyir /
kho na re /
sangs rgyas 'phags pa la ma dag pa'i zhing dag pa'i zhing du snang bas de med pa'i skyon med zer na /
'o na /
'gal ba la ma 'khrul ba'i tshad ma yod par thal /
ma dag pa'i zhing dang dag pa'i zhing gi gzhi mthun yod pa'i phyir /
der thal /
sangs rgyas 'phags pa la ma dag pa'i zhing dag pa'i zhing du snang ba gang zhig /
sangs rgyas 'phags pas 'khrul pa spangs pa'i phyir /
kha cig /
rang gang du 'tshang rgya 'gyur gyi sangs rgyas kyi zhing khyad par can 'grub pa'i rgyu'i dge ba'i rtsa ba'i nus pa mthu can du byas pa de sangs rgyas kyi zhing sbyangs pa'i tshad yin zer na /
mi rigs te /
sa brgyad pa bas de ltar byas pa gang zhig /
sa brgyad pa ba gtso bor byas nas rdzogs smin sbyangs gsum ma byas pa'i snga rol du 'dir bstan yang dag mtha' mngon du ma byed cig ces gdams pa smos pa'i phyir /
gang zhig der thal /
des zhing dag sbyor ba thob pa'i phyir /
rang gi lugs la /
'dir bstan smon lam rdzogs pa'i tshad dang sems can smin pa'i tshad yod de /
chos nyid la rtse gcig tu mnyam par gzhag bzhin pa'i ngang nas gzhan don 'bad med lhun grub tu byed nus pa'i rgyu'i dge ba'i rtsa ba'i nus pa yongs su rdzogs pa de /
'dir bstan smon lam yongs su rdzogs pa'i tshad dang /
zhing bye ba phrag brgyar sku'i bkod pa ji snyed bstan pa'i sku re re'i mdun du 'khor sems can grangs med pa la chos tshigs bcad gcig tsam bstan pa la brten nas /
'phags lam la 'god nus pa'i rgyu'i dge ba'i rtsa ba'i nus pa yongs su rdzogs pa de /
'dir bstan sems can smin pa'i tshad yin zhing /
de yang 'bras smin pa'i tshad brtol bas chog pa dang /
shing thog smin pa'i tshad longs spyad pas chog pa bzhin du /
de lta bu'i sems can grangs med pa la chos tshigs bcad gcig tsam bstan pas spang bya nyon mongs kun btags spang rung dang /
'phags lam gyi rtogs pa bskyed rung byas pa de /
sems can smin par byas pa'i tshad yin pa'i phyir /
rgyan las /
ji ltar rma dang zas la de dag gi /
bza' dang spyad du rung ba smin 'dod ltar / /
de bzhin bstan 'dir phyogs gnyis zhi ba dang / /
de bzhin spyad pa nyid du smin par 'dod / /
ces gsungs pa'i phyir /
rang gang du sprul @# / /
skur 'tshang rgya tshul ston pa dang /
dngos su 'tshang rgya 'gyur gyi sangs rgyas kyi zhing khyad par can 'grub pa'i rgyu'i dge ba'i rtsa ba'i nus pa yongs su rdzogs pa 'dir bstan sangs rgyas kyi zhing sbyangs pa'i tshad /
de la yang sprul sku'i zhing khyad par can sbyangs pa'i tshad /
longs sku'i zhing khyad par can sbyangs pa'i tshad gnyis las dang po yod de /
rang nyid sprul skur 'tshang rgya tshul ston pa'i bde ba can lta bur 'khor mngon shes lnga ldan sha stag 'byung ba'i rgyu'i dge ba'i rtsa ba'i nus pa rdzogs pa de lta bu yin pa'i phyir /
gnyis pa yod de /
rang nyid longs skur 'tshang rgya ba'i sangs rgyas kyi zhing der /
'khor byang sems 'phags pa sha stag 'byung ba'i rgyu'i dge ba'i rtsa ba'i nus pa yongs su rdzogs pa lta bu yin pa'i phyir /
de yang bcud kyi zhing yongs su sbyangs pa'i dbang du byas kyi snod kyi zhing sbyangs pa'i tshad ni /
gser gyi sa gzhi la in+d+ra nI la'i mig mangs ris su bris pa dang /
de las bzlog pa'i dag pa'i zhing khyad par can 'grub pa'i rgyu'i dge ba'i rtsa ba'i nus pa yongs su rdzogs pa lta bu'o / /
sangs rgyas 'phags pa la ma dag pa'i zhing snang ba yod kyang ma dag pa'i snang zhen med par mngon te /
rme ba'i rtog pa mi mnga' ba'i phyir /
bzhi pa yang dag mtha' ngos bzung nas de mngon du byas pa'i tshad bshad pa la /
gzhan lugs dgag pa sogs gsum las /
dang po la kha cig /
de bzhin na nyid 'dir bstan yang dag mtha' yin zhing /
de la slar mi ldang ba'i tshul gyi mnyam par gzhag pa de mngon du byas pa'i tshad yin te /
mdo don 'chad pa na /
de kho na nyid mngon du mi byed pa'i rten can zhes pa dang /
dbus mtha' las /
stong pa nyid ni mdor bsdu na / /
de bzhin nyid dang yang dag mtha' / /
mtshan ma med dang don dam dang / /
zhes gsungs pa'i phyir /
zer na /
de bzhin nyid chos can /
lam+s+gom stobs kyis thob pa'i yon tan yin par thal /
'dir bstan yang dag mtha' yin pa'i phyir /
'dod mi nus te /
de rgyud la ldan pa'i lam ma zhugs yod pa'i phyir /
khyab pa yod de /
de dag gi yang dag pa'i mtha' mngon du mi bya'o / /
zhes gsungs pa'i phyir /
gzhan yang de mngon du byas pa'i sems can med par thal /
de mngon du byas pa'i gang zag la sangs rgyas 'phags pas khyab pa'i phyir /
der thal /
yab sras mjal ba'i mdo las /
de bzhin gshegs pas stong pa nyid rab tu gzigs /
rab tu mkhyen /
legs par mngon du byas pa de'i tshe /
thams cad mkhyen pa zhes brjod do / /
zhes gsungs pa'i phyir /
de la kho na re /
de bzhin nyid mngon du byas pa'i sems can yod par thal /
byang sems rgyun mtha' ba de mngon du byas pa'i gang zag yin pa'i phyir /
der thal /
de la slar mi ldang ba'i tshul gyis mnyam par gzhag pa'i gang zag yin pa'i phyir /
der thal /
de la slar mi ldang bar mnyam par gzhag pa'i gang zag yin pa'i phyir /
zer na ma khyab /
'o na mnyam gzhag 'di las dus nam yang ldang bar mi bya'o snyam pa'i 'phen pa dang bcas te mnyam par gzhag par thal /
dam bca' 'thad pa'i phyir /
'dod mi nus te /
rgyun mtha'i bar chad med lam dang /
de la mnyam par gzhag kha'i gnas skabs gang du yang de 'dra ba'i 'phen pa med pa'i phyir /
yang kha cig /
glo bur dri bral gyi de bzhin nyid 'dir bstan gdams don gtso bor gyur pa'i yang dag mtha' yin te /
lam gsum sgom stobs kyis thob pa'i spangs pa mthar thug yin pa'i phyir /
khyab ste /
de dag gi yang dag pa'i mtha' mngon du mi bya'o / /
zhes gsungs pa'i phyir zer na dman lam sngon ma song gi gang zag gis dmigs bsal gsum ma rdzogs pa'i snga rol du /
de mngon du byas na theg dman lam du ltung ba'i dgag bya yod par thal /
de 'dir bstan gdams don gtso bor gyur pa'i yang dag mtha' yin pa'i phyir /
'dod mi nus te /
des dmigs bsal gsum ma rdzogs pa'i snga rol du sgrib pa spangs pa'i spangs pa mngon du byed mi nus /
de thob pas theg dman du ltung ba'i gang zag yang mi srid pa'i phyir /
thal ba snga ma la khyab pa yod de /
gnod 'joms las /
sems can sman par bya ba dang /
sangs rgyas kyi zhing yongs su dag par bya ba la sogs pa'i byang chub sems dpa'i spyod pa mtha' dag yongs su rdzogs par byas nas mngon du byas pa la nyes pa med kyi /
de ma yin par nyan thos dang /
rang sangs rgyas las bar ma dor yang dag pa'i mtha' mngon du mi bya'o / /
zhes gsungs pa'i phyir /
yang kha cig /
dgag bya de yod pa la bsams nas /
chad pa'i myang 'das 'dir bstan gdams don yang dag mtha' yin zer na /
de chos can /
khyod dman lam sngon ma song gi byang @# / /
sems kyis dmigs bsal gsum rdzogs rjes su mngon du byed par thal /
khyod 'dir bstan gdams don gtso bor gyur pa'i yang dag mtha' yin pa'i phyir /
khyab ste /
mdo las /
byang chen yum la spyod pa'i thabs mkhas pas yongs su bzung ba yang /
ji srid du dge ba'i rtsa ba de dag bla na med pa yang dag par rdzogs pa'i byang chub tu smin par ma gyur pa de srid du /
yang dag pa'i mtha' dam pa mngon du mi byed do / /
nam dge ba'i rtsa ba de dag bla na med pa yang dag par rdzogs pa'i byang chub tu smin par gyur pa des na /
yang dag pa'i mtha' dam pa mngon du byed do / /
zhes gsungs pa'i phyir /
rtsa bar 'dod mi nus te /
dmigs bsal gsum rdzogs rjes su /
zhi mthar lhung ba'i gang zag mi srid pa'i phyir /
kha cig /
'dir bstan yang dag mtha' yin na /
'dir bstan gdams don gtso bor gyur pa'i yang dag mtha' yin pas khyab zer na /
bden 'dzin spangs pa'i lhag med myang 'das chos can /
der thal /
de'i phyir /
der thal /
bden 'dzin spangs pa'i spangs pa dang /
bden 'dzin spangs pa'i rnam grol lam gnyis po de /
lam gsum pas spangs rtogs kyi sgo nas rdzogs par bya rgyu yin pa gang zhig /
gang zag gi bdag 'dzin spangs pa'i lhag med myang 'das de lam dang po'i skabs nas bstan pa'i yang dag mtha' yin pa'i phyir /
gang zhig der thal /
de dag kyang yongs su rdzogs par bya zhing /
zhes gsungs pa'i phyir /
rtsa bar 'dod mi nus te /
de mngon du byas pa'i theg dman gyi gang zag med /
dman lam sngon ma song ba'i byang sems kyis dmigs bsal gsum po ma rdzogs kyi bar du de mngon du byed mi nus pa'i phyir /
kha cig /
'dir bstan gdams don yang dag mtha' yod kyang /
gdams yul gyi yang dag mtha' med zer na /
mi 'thad de /
gdams ngag 'di'i brjod bya'i yul du gyur pa'i yang dag mtha' yod pa'i phyir te /
gdams ngag 'di'i brjod byar gyur ba'i de yod pa'i phyir /
gnyis pa rang lugs la /
'dir bstan gdams don gtso bor gyur pa'i yang dag mtha' na /
theg pa che chung gnyis ka'i lam gyis thob nus pa'i khyab pa 'du byed kyi sdug bsngal nye bar zhi ba'i nyer zhi'i dbyings yin zhing /
de yang khyad chos rnam pa gsum dang ldan te /
dman lam sngon du ma song ba'i byang sems kyis dmigs bsal gsum ma rdzogs kyi snga rol du mngon du byed nus /
ma byas kyi snga rol du mngon du mi byed byas na zhi mthar lhung ba'i dgag bya dang bcas pa dang /
byas rjes su mngon du byed pa'i khyad chos rnam pa gsum dang ldan pa'i phyir /
zur dang po der thal /
dmigs bsal gsum ma rdzogs kyi snga rol du mngon du byed mi nus nad ltar gdams pa smos pa la dgos pa med pa'i phyir /
zur gnyis pa der thal /
dman lam sngon ma song gi byang sems mchog gi sprul sku'i gdams pa las mi 'da' zhing /
zhi mthar lhung ba'i dgag bya med na ni de 'dra ba'i gdams ngag 'bogs don med pa'i phyir zur gsum pa der thal /
gdams ngag 'dis dmigs bsal gsum ma rdzogs par mngon du mi byed par dngos su gdams pa'i shugs la byas rjes su mngon du byed par bstan pa dang /
skabs gzhan du nam dge ba'i rtsa ba de dag bla na med pa'i rdzogs byang du smin pa na yang dag pa'i mtha' mngon du bya'o / /
zhes gsungs pa'i phyir /
'gog bden don dam pa'i bden par bzhed pa'i shing rta chen po rnams kyis bzhed pa ltar na /
'dir bstan gdams don gtso bor gyur pa'i yang dag mtha' la de bzhin nyid kyis khyab par bzhed kyang /
skabs 'dir ni de ltar mi bzhed de /
de la bdag med phra rags gsum ga'i cha yod par bzhed pa'i phyir /
der thal /
khyab pa 'du phyed kyi sdug bsngal spangs pas khyad par du byas pa'i gang zag gi bdag med phra mo de 'dir bstan gdams don gtso bor gyur pa'i yang dag mtha' yin pa gang zhig /
des bdag med gzhan gnyis la yang mtshon par bya ba yin pa'i phyir /
gang zhig der tha' /
'dir bstan yang dag mtha' mngon du byas pa'i nyan thos dgra bcom pa rnams kyis khyab pa 'du byed kyi sdug bsngal nye bar zhi ba'i nyer zhis khyad par du byas pa'i gang zag gi bdag med phra mo la rang gi bsam ngo la bltos te slar mi ldang ba'i tshul gyis snyom par 'jug pa'i phyir dang /
de la bdag med phra rags kyi mtha' zhi ba nyid gsum po gang gi yang cha med na /
de kho na nyid mngon du mi byed pa'i rten can zhes dang /
yang dag mtha' dang /
dbyings zhes smos pa don med du 'gyur ba'i phyir te /
dgag bya bcad ldog nas de ltar brjod pa yin pa'i phyir /
de dang mthun par slob dpon chos kyi bshes gnyen yang bzhed de /
de kho na nyid mngon @# / /
du mi byed pa'i rten can /
zhes pa'i skabs su /
de kho na nyid ni /
gang zag la bdag med pa'i mtha' zhi ba nyid de mngon du mi byed pa ni /
sgom pas spang bar bya ba'i nyon mongs pa mi spong ba'i phyir ji skad du /
slob dpon gyi zhal snga nas kyis kyang nyan thos kyi lam ni /
byang chub sems dpas yongs su shes par bya ba yin gyi /
mngon du bya ba ni ma yin pas sgom pa'i lam ni ma bstan to / /
zhes ngo bo ngos 'dzin sngar bshad pa ji lta ba dang /
dmigs bsal gsum ma rdzogs pa'i snga rol du mngon du mi byed pa'i rgyu mtshan nyon mongs spang bya'i gtso bor byas nas mi spong ba dang| de'i rgyu mtshan du gang zag gi bdag med mngon sum du rtogs pa'i ye shes byang chub sems dpas shes mthong gis bltas nas 'da' ba'i mngon rtogs yin gyi /
mngon du bya ba'i mngon rtogs ma yin pa khungs dang bcas te bshad pa'i phyir /
gsum pa rtsod pa spong ba la /
kha cig 'dir bstan gdams don gtso bor gyur pa'i yang dag mtha' yin pa mi srid par thal /
theg pa gsum po gang rung gi dgra bcom pa'i rgyud kyi khyab pa 'du byed kyi sdug bsngal nye bar zhi ba'i nyer zhi'i dbyings yin na /
de ma yin dgos pa'i phyir zhe na /
ma khyab /
ma grub na de ma yin dgos par thal /
de ltar ma yin na| rang nyid kyis de la khyad chos gsum ldan dgos par khas blangs pa dang 'gal ba'i phyir /
ma khyab mtshams la /
'o na theg chen lam gyi 'jug sgor gyur pa'i sems bskyed yin pa mi srid par thal /
dman lam sngon ma song gi theg chen pa'i rgyud kyi sems bskyed yin na'ang /
de ma yin dgos /
dman lam sngon du song ba'i theg chen pa'i rgyud kyi sems bskyed yin na'ang /
de ma yin dgos pa'i phyir /
dang po ma grub na /
de 'dra ba'i dman lam sngon ma song gi theg chen pa'i rgyud kyi sems bskyed chos can /
theg chen lam du zhugs pa'i gang zag yin na /
khyod rgyud la bskyed pas khyab par thal /
khyod theg chen lam gyi 'jug sgor gyur pa'i sems bskyed yin pa'i phyir /
phyi ma rigs 'dre'o / /
'dod mi nus so / /
kho na re /
de bzhin nyid dang /
'dir bstan gdams don gtso bor gyur pa'i yang dag mtha'i gzhi mthun chos can /
dman lam sngon ma song gi byang chub sems dpas dmigs bsal gsum ma rdzogs pa'i snga rol du mngon du byed nus par thal /
khyod 'dir bstan gdams don gtso bor gyur pa'i yang dag mtha' yin pa'i phyir /
'dod na /
de'i sngon du de bzhin nyid mngon du byed nus kyi sems dpa' yod par thal /
'dod pa'i phyir /
zer na ma khyab /
'o na stong nyid mngon du byas pa'i byang sems yod par thal /
'gog bden du gyur pa'i stong nyid mngon du byas pa'i byang sems yod pa'i phyir /
yang kha cig /
rnam bshad las /
khyab pa 'du byed kyi sdug bsngal nye bar zhi ba'i nyer zhi de nyid yin la zhes nyid sgra smos mi rigs par thal /
der gyur pa'i bdag med phra rags gsum g.yod pa'i phyir /
zer na /
skyon med de /
de gzhan gyis de bzhin nyid sogs 'dir bstan yang dag mthar 'dod pa sogs gcod pa yin pa'i phyir /
'dir bstan gdams don gtso bor gyur pa'i yang dag mtha' la theg dman lam gyi thob nus pas ma khyab par thal /
de dang ngo bo nyid sku'i gzhi mthun yod pa'i phyir /
zer na /
de ni mi 'thad de /
de la dmigs bsal gsum ma rdzogs kyi bar du sangs rgyas mngon du ma byed cig /
ces gdams par 'gyur ba dang /
der ma zad /
de 'dra'i gzhi mthun chos can /
dman lam sngon ma song gi byang sems kyis dmigs bsal gsum ma rdzogs pa'i bar du khyod mngon du byas na zhi mthar ltung ba'i skyon yod par thal /
khyod 'dir bstan gdams don gtso bor gyur pa'i yang dag mtha' yin pa'i phyir /
ma khyab na /
gnod 'joms sogs kyi lung rigs dang 'gal /
'dod mi nus te /
srid zhi gnyis kyi mtha' spangs pa'i yon tan yin pa'i phyir /
kho na re /
de dang ngo bo nyid sku'i gzhi mthun yod par thal /
dman lam sngon ma song gi byang sems kyis rdzogs smin sbyang gsum byas rjes su sangs rgyas pa dang dus mnyam du mngon du byas pa'i khyab pa 'du byed kyi sdug bsngal nye bar zhi ba'i nyer zhi'i dbyings de de 'dra ba'i gzhi mthun yin pa'i phyir /
dman lam mngon du ma song ba'i byang sems kyis sgrib gnyis cig car du spong ba'i phyir /
zer na ma khyab /
gzhan yang de 'dra'i gzhi mthun yod par thal /
dman lam sngon ma song gi byang sems kyis dmigs bsal gsum rdzogs rjes su de'i rgyud la 'byung 'gyur gyi khyab pa 'du byed kyi sdug bsngal nye bar zhi ba'i nyer zhi de de 'dra'i gzhi mthun yin pa'i phyir te /
de sgrib gnyis spangs pa'i myang 'das yin pa'i @# / /
phyir te /
de dang rgyud gcig tu gyur pa'i gang zag gi rgyud kyi myang 'das de sgrib gnyis spangs pa'i myang 'das yin pa'i phyir /
zer na ma khyab /
bzhi pa de mngon du byas chad la /
'o na mchog gi sprul skus gdul bya la gdams pa smos tshul gang /
de mngon du byas tshad gang zhe na dman lam sngon ma song gi byang sems la byang chub mchog tu sems bskyed nas dmigs bsal gsum ma rdzogs pa'i skabs gang du yang lam gsum po de dag gi yang dag pa'i mtha' mngon du mi bya'o / /
zhes gtso bor gdams /
de'i zhar la nyan rang dgra bcom zhi ba'i dbyings las bzhengs nas byang chub tu sems bskyed pa rnams la yang deng phyin chad dmigs bsal gsum ma rdzogs pa'i skabs gang du yang 'dir bstan yang dag pa'i mtha' mngon du mi bya'o zhes gdams pa'i phyir /
theg dman rigs nges rnams la byang chub tu sems bskyed nas de ltar gdams ngag 'bogs pa yin gyi dang po nyid nas de 'dra ba'i gdams ngag 'bogs mi rigs te /
de ltar na dman pa'i rigs las kyang nyams par 'gyur bas gdul byas 'khrid pa'i thabs la mi mkhas par 'gyur pa'i phyir te /
gdams ngag 'di gtso bor dman lam sngon ma song gi byang sems la gdams /
khyad par sa brgyad pa la gdams pa yin te /
sa bdun pa man chad du dogs pa chung /
brgyad pa nas dogs ba che bas rgyal ba rnams kyis 'gog las slong bar mdzad /
ces 'gog pa yang dag pa'i mtha' la mnyam par gzhag pa'i mnyam gzhag las slong bar gsungs pa'i phyir /
sa bdun pa man chad du dogs pa chung /
sa brgyad pa nas dogs pa che ba'i rgyu mtshan yod de /
sa bdun pa man chad du nyon mongs dang bden 'dzin mngon gyur du 'jug /
sa brgyad pa nas de dag mngon gyur mi 'jug mi rtog ye shes la goms pa dbang sgyur thob pas dogs pa che ba yin pa'i phyir /
dogs pa de yang mchog gi sprul sku dang sa brgyad pa dang rang nyid la yod nas gdams pa dang /
gdams pa gsol ba ma yin te /
sangs rgyas kyis dogs pa spangs /
brgyad pa ba rang blo rang la grog ? tu ma gyur pa'i phyir /
de yang rtag pa mtha' bzung gi lam gyi nus mthu ston pa yin te /
sa brgyad pa bas dmigs gsal gsum ma rdzogs pa'i snga rol du yang dag mtha' mngon du byed pa ga la srid /
gal te mdzad bzhed na de bzhin nyid kyi steng du khyab pa 'du byed kyi sdug bsngal nye bar zhi ba'i zhi bdes thugs phrogs nas bskal pa la sogs pa'i bar du snyom par 'jug pa'i don yin pa'i phyir /
byang sems kyis 'dir bstan yang dag mtha' mngon du mdzad bzhed nas brgyad par ma zad theg chen gyi mthong lam chos bzod nas nus te /
de'i byed par nyan rang gi spangs rtogs kyi pyad pa 'dus par gsungs pa'i phyir /
'dir bstan yang dag mtha' mngon du byas tshad yod de /
snyom par 'jug pa'i snga rol du khyab pa 'du byed kyi sdug bsngal nye bar zhi ba'i zhe bdes thugs phrogs nas mnyam gzhag 'di las dus nam lang ldang bar mi bya'o snyam nas khyab pa 'du byed kyi sdug bsngal nye bar zhi ba'i nyer zhi'i dbyings la rang gi bsam ngo la bltos te snyom par 'jug pa lta bu theg dman gyi dbang du byas nas mngon du byas tshad dang /
de la slar mi ldang ba'i tshul gyis snyom par 'jug pa theg chen gyi dbang du byas nas mngon du byas nas mngon du byas tshad yin pa'i phyir /
de mngon du byas tshad de gnyis su grangs nges shing /
nyan rang dgra bcom zhi ba'i dbyangs las bzhengs nas theg chen lam du zhugs pas sngon goms pa'i dbang gis cung zad cung zad snyom par 'jug pa yod kyang /
de mngon du byas pa ma yin zhing zhi mthar ltung pa sogs kyi skyon med de /
'di la yun ring du snyom par 'jug par bya'o snyam pa'i 'phan pa med pa'i phyir /
de la yun ring du mnyam par gzhag na zhi mthar ltung ba'i rgyu mtshan yod de /
yun ring du mnyam par gzhag na rjes thob kyi gnas skabs su gzhan don rgya chen po la 'jug pa la bgegs byed /
de la brten nas 'bras dus su gzugs sku gnyis kyi snang ba bskyed pa'i sgo nas gzhan don rgya chen po la 'jug pa mi 'byung ba'i phyir /
lnga pa spyir btang dmigs bsal gyi don bshad pa la /
kha cig /
dmigs bsal gsum ma rdzogs bar du yang dag mtha' mngon du mi byed pa spyir btang nas /
dmigs bsal gsum rdzogs rjes su mngon du byed par shugs la dmigs kyis bsal ba yin zer na /
mi 'thad par thal /
spyir btang dmigs bsal gyi don sgras zin 'ba' zhig la byed pa'i phyir te /
dper na thams cad kyang dgra bcom pa zag pa zad pa gang zag gcig ma gtogs te slob pa @# / /
rgyun du zhugs pa kun dga' bo'o zhes pa lta bu yin pa'i phyir /
kha cig /
yang dag pa'i mtha' mngon du byed pa spyir btang nas dmigs bsal gsum rdzogs rjes su mngon du byed pa dmigs bsal yin zer na /
de yang mi 'thad bar thal /
spyir btang dmigs bsal gyi sgras zin 'gal bgos pa'i phyir /
rang lugs la 'di la spyir btang dmigs bsal rtsi ba dka' na'ang grags snang bas byed na lam gsum gyi bya ba mtha' dag byed pa spyir btang nas /
dmigs bsal gsum ma rdzogs kyi bar du 'dir bstan yang dag mtha' mngon du mi byed pa dmigs kyi bsal ba yin no / /
ngag don ni /
lam shes chos can /
khyod kyis byang sems kyi mngon rtogs bsdus te /
byang sems kyi thabs shes khyad par can gnyis bsdus pa'i phyir /
byang sems thabs shes khyad par can gnyis dang ldan te /
yang dag mtha' mngon du byed pa'i dus dang dus ma yin pa la mkhas pa'i thabs khyad par can /
theg pa gsum gyi spangs rtogs kyi rigs mtha' dag rang rgyud la sgrub par mkhas pa'i shes rab khyad par can dang ldan pa'i phyir /
gnyis pa mdo dang zlos pa'i skyon spangs nas dgos pa yod par sgrub pa la dgos sogs chos bzhi'i rnam gzhag bshad pa /
zhar la bka' dang bstan bcos kyi rnam gzhag bshad pa gnyis /
dang po la mchod brjod kyi rjes su dogs 'brel gyi ngag smos pa'i dgos pa bshad /
dgos sogs chos bzhe'i khyad par bshad /
de dag gzhung gis bstan chul bshad /
grangs nges bshad pa dang bzhi /
dang po ni /
mchod brjod kyi rjes su dgos 'brel gyi ngag smos pa la dgos pa yod de /
rgyan gyi ched du bya ba'i gdul bya lta bus bstan bcos 'di la dogs sogs chos bzhi yod dam med phal cher meng snyam pa'i don mi 'gyur gyi the tshom bkag nas /
phal cher yod snyam pa'i don 'gyur gyi theg tshom bskyed pa'i ched du yin pa'i phyir te /
'grel ba las /
don la the tshom bskyed pa nyid kyis 'jug pa'i yan lag /
ces gsungs pa'i phyir /
gnyis pa ni /
spyir ngag don mthun thams cad la dgos sogs chos bzhi tshang ste /
bum par chu lon cig ces pa lta bu la mtshon na chu de de'i brjod bya dang /
chu lon pa de'i dgos pa dang skyes bu skom pa'i sdug bsngal bsal pa de'i nying dgos dang /
de dgos pa la 'brel ba sogs 'brel pa yin pa'i phyir /
dgos 'brel ngag gi dgos sogs chos bzhi yod de /
bstan bcos lus kyi dogs sogs chos bzhi de'i brjod bya dang /
dgos 'brel ngag la brten nas de la dgos sogs chos bzhi yod par rtogs pa de'i dgos pa dang /
de la brten nas bstan bcos la thos bsam gyis 'jug pa de'i nying dgos sogs yin pa'i phyir /
bstan bcos lus kyi dogs sogs chos bzhi yod de /
rgyas 'bring bsdus gsum gyi tshig don mtha' dag de'i brjod bya dang /
de la brten nas de'i tshig don mtha' dag rtogs pa de'i dgos pa dang /
de la brten nas thos bsam gyis zhugs te 'bras bu rnam mkhyen thob pa de'i nyid dgos /
nyid dgos su gyur pa'i 'dus byas dgos par gyur pa'i 'dus byas la 'brel /
de brjod byar byung ba'i 'dus byas la 'brel /
de bstan bcos 'di la 'brel ba 'di'i 'bral ba sogs yin pa'i phyir /
'di'i bstan bya'i gtso bor gyur pa'i 'brel ba la de byung gi 'brel bas khyab ste /
mdo rtsa ba'i de la des khyab pa'i phyir /
der thal /
rgya cher 'grel las /
mdo ni thabs yin la tshul khrims bstan pa ni thabs las byung ba ste /
thabs dang thabs las byung ba'i mtshan nyid kyi 'brel ba ste rgyu dang 'bras bur gyur pa zhes bya ba'i tha tshig go /
zhes gsungs pa'i phyir /
de ltar byas na rgyan gyi ched du bya ba'i gdul bya'i dus su rgyan gyi nyid dgos med kyang /
rgyan de rang dus su nyid dgos pa bcas pa mi 'gal te /
myu gu'i dus su de'i 'brel yul sa bon med kyang de rang dus su sa bon la 'brel ba mi 'gal ba bzhin du rgyan de dus su nyid dgos dang bcas ba'i bstan bcos yin pa'i phyir /
gsum pa gzhung gis bstan tshul bstan pa la /
rnam pa thams cad mkhyen nyid /
ces sogs kyi tshig rkang gsum gyis brjod bya'i ngo bo dang /
brjod bya'i khyad par bstan /
chos spyod ces sogs tshig rkang gsum gyis nyid dgos rang nyid dogs mngon du 'gyur ba'i thabs bstan /
bde blag ces sogs tshig rkang gnyis kyis dgos pa dngos su bstan nas 'brel par shugs la bstan pa yin no / /
bzhi pa grangs nges bshad pa la /
rgyan gyi dgos sogs kyi chos la bzhir grangs nges te /
rtogs ldan bstan bcos la 'jug pa'i bgegs log rtog de la bya rog @# / /
so rtog gi bstan bcos lta bu brjod bya med snyam pa dang /
'jog po'i gtsug rgyan len par ston pa'i bstan bcos lta bu dgos pa sgrub mi nus snyam pa dang /
ma bag mar len par ston pa'i bstan bcos lta bu skyes bu dam pa'i 'jug bya min snyam pa dang /
mtho rigs kyi phyir du phyugs kyi mchad spyin byed par ston pa'i bstan bcos lta bu thabs thabs byung gi 'brel pa ma grub snyam du 'dzin pa'i log rtog bzhi yod pas /
de sel byed kyi dgos sogs kyi chos la bzhir grangs nges pa'i phyir /
gnyis pa bka' dang bstan bcos kyi rnam gzhag bshad pa la bka' bshad pa dang| bstan bcos bshad pa gnyis /
dang po la /
mtshan nyid /
dbye ba /
phye ba so so'i don bshad pa dang gsum /
dang po la /
rang rtsom pa po sangs rgyas 'phags pas gdul bya'i rgyud kyi mi mthun phyogs spong phyir du gsungs pa'i ngag /
de'i mtshan nyid /
de la bka' zhes 'chad pa'i rgyu mtshan yod de /
legs par bshad pa'i rgyu mtshan gyis da ltar bshad pa'i phyir /
de yang spabs pa bzhi dang ldan te /
brjod bya'i don dang ldan /
rjod byed kyi tshig dang 'brel /
gdul bya'i rgyud kyi mi mthun phyogs spong phyir du gsungs /
zhi ba myang 'das kyi phan yon ston pa bzhi dang ldan pa'i phyir /
de skad du yang rgyud bla ma las /
gang zhig don ldan chos dang nye 'brel zhing / /
khams gsum kun nas nyon mangs spong phyir gsungs / /
zhi ba'i phan yon ston par mdzad pa gang / /
de nyid drang srong gsung yin ldog pa gzhan / /
zhes gsungs pa'i phyir /
gnyis pa dbye ba la /
dus /
brjod bya /
rjod byed /
gdul bya /
gnyen po /
bdag rkyen gyi sgo nas dbye ba dang drug las /
dang po ni bkang dang po bden bzhi'i chos 'khor sogs gsu /
drang nges kyi mdo gnyis gnyis pa dang /
gsung rab yan lag bcu gnyis gsum pa dang /
theg pa che chung gi mdo gnyis bzhi pa dang /
bka' sde snod gsum lnga pa yin /
drug pa la /
zhal nas gsungs pa'i bka' /
rjes su gnang ba'i bka' /
byin gyis brlabs pa'i bka' gsum /
dang po ni /
mdo sdud pa dang /
gnyis pa ni /
mtshams sbyar /
gleng gzhi /
mthun 'gyur /
rjes su yi rang gi mdo rnams gnyis pa yin te /
chos yang dag par sdud pa'i mdo las /
dge slong dag 'di skad bdag gis thos pa zhes gyis la chos yang dag par sdud par bya'o /
go rim dang 'brel pa dag kyang bstan par bya'o / /
zhes gsungs pa'i phyir /
zhal nas gsungs pa'i bka' dang /
rjes su gnang ba'i bka' gnyis mi 'gal te /
shes rab snying po'i nang tshan du gyur pa'i 'di skad bdag gis thos pa dus gcig na zhes pa'i mdo de gnyis ka yin pa'i phyir /
der thal /
lung snga ma de'i phyir /
gsum pa la /
sku gsung thugs kyis byin gyis brlabs pa'i bka' gsum las /
sa bcu pa'i mdo dang po dang /
ma skyes dgra'i 'gyod pa sel ba'i mdo gnyis pa yin /
gsum pa la /
thugs ting nge 'dzin /
bden pa /
'phrin las kyis byin gyis brlabs pa gsum las /
sher snying dang po dang /
de bzhin gshegs pas slob pa lam gyi gnas skabs su bdag gis rgyal sras kyi spyod pa la g.yo ba med par bslab na ljon shing 'di las chos kyi sdom bzhi ston pa'i sgra 'byung bar gyur cig /
ces brjod pa la brten nas de las chos kyi sdom bzhi ston pa'i sgra 'byung ba'i ngag gnyis pa dang /
sangs rgyas kyi 'phrin las kyi dbang gis gnad sbyin sogs kyis thol byung du smras pa'i rigs sngags khyad par can lta bu gsum pa yin /
gnyis pa bstan bcos bshad pa la /
mtshan nyid /
dbye ba /
phye ba so so'i don dang gsum /
dang po la /
rang rtsom pa po'i sems can gyis rang gi grub mtha' stan pa'i phyir du brtsams pa'i ngag /
bstan bcos kyi mtshan nyid /
rang rtsam pa po sems can gyi rnyad bkur sogs kyis kun nas ma bslangs par bka'i dgongs 'grel du brtsams pa'i ngag /
bstan bcos rnam dag gi mtshan nyid /
de la bstan bcos zhes 'chad pa'i rgyu mtshan yod de /
gdul bya'i shes rgyud dug gsum las bslab pa gsum gyi ngo bor 'chos pa dang nang 'gro dang srid pa'i sdug bsngal las skyob pa'i phyir /
rnam bshad rigs pa las /
nyon mongs skyon rnams ma lus 'chos pa dang / /
ngan 'gro'i srid las skyob byed gang yin pa / /
'chos skyob yon tan phyir na bstan bcos te / /
gnyis po 'di dag gzhan gyi lugs la med / /
ces gsungs pa'i phyir /
de yang rnyed bkur sogs kyis kun nas ma bslangs pa zhig dgos te /
rgyud bla ma las /
gang zhig rgyal ba'i bstan pa 'ba' zhig gi /
dbang byas rnam g.yeng med yid can gyis bshad / /
thar pa thob pa'i @# / /
lam dang rjes mthun pa / /
de yang drang srong bka' bzhan spyi bor blang / /
zhes gsungs pa'i phyir /
gnyis pa dbye ba la /
mchog dman /
byed las /
brjod bya /
bshad bya gnyis ka'i sgo nas dbye ba dang /
bstan bcos kyi rigs bsdu ba dang lnga /
gsum pa phye ba so so'i don la| gsum tshan gsum gsungs pa'i dang po gnyis gnyis bstan bcos ltar snang dang /
phyi ma re re yang dag yin te /
sa sde spyi'i sdom las /
don med don log don dang ldan / /
thos rtsod sgrub pa lhur len pa / /
ngan g.yo brtse bral sdug bsngal spang / /
bstan bcos drug bral gsum du 'dod / /
ces gsungs pa'i phyir /
gnyis pa la /
bka' rgya chen sdud pa'i bstan bcos /
zab mo rnam par 'byed pa'i bstan bcos /
'thor ba bsdus pa'i bstan bcos dang gsum /
'dul ba mdo rtsa ba dang po dang /
mngon rtogs rgyan gnyis pa /
mad sdo rgyan gsum pa yin /
gsum pa brjod bya'i sgo nas dbye na /
ji snyed pa dang ji lta ba ston pa'i bstan bcos /
thar pa dang thams cad mkhyen pa gnyis ka ston pa'i bstan bcos dang gsum /
dang po la ji snyed pa phal pa dang khyad par can stan pa'i bstan bcos gnyis /
skye bo gso thigs dang shes rab brgya pa sogs dang po yin zhing /
shes rab brgya pa sogs la brten nas thar pa dang thams cad mkhyen pa 'thob pa'i rgyur 'gyur ba yod de /
de nyid las /
mi yi chos lugs legs spyad na / /
lha yul bgrod pa mi ring ste / /
lha dang mi yi them skas la / /
'jigs na thar pa gam du 'dug /
ces gsungs pa'i phyir /
gnyis pa la /
rig pa'i gnas lnga bstan pa'i bstan bcos rnam pa lnga yod cing /
thams cad mkhyen pa 'thob pa la de rnams la mkhas par bya dgos te /
mdo sde rgyan las /
rig pa'i gnas lnga dag la brtson par ma byas na / /
'phags mchog gis kyang thams cad mkhyen nyid mi 'gyur te / /
de lta bas na gzhan dag char bcad rjes bzung dang / /
bdag nyid kun mkhyen bya phyir de la brtson par bya / /
zhes gsungs pa'i phyir /
de rnams bsdu na gzhan tshar gcod pa dang /
rjes su 'dzin pa dang /
bdag nyid kun mkhyen du byed pa'i bstan bcos gsum du 'du /
sgra dang gtan tshigs rig pa'i bstan bcos dang po yin zhing /
sgra mdo kun tu bzang po dang po yin la /
de'i phyogs mthun gyi bstan bcos du ma yod de /
sdeb sbyor gyi bstan bcos rin chen 'byung gnas /
mngon brjod kyi bstan bcos 'chi med mdzod /
snyan dngags me long sogs yin /
gnyis pa ni /
sde bdun mdo dang bcas pa rnams yin /
gnyis pa gzhan rjes su 'dzin pa'i bstan bcos la /
bzo rig pa /
gso ba rig pa'i bstan bcos gnyis las /
de bzhin gshegs pa'i sku gzugs kyi cha tshad ston pa'i bstan bcos dang pa dang /
gso dpyad yan lag brgyad pa gnyis pa yin /
gnyis pa ji lta ba stan pa'i bstan bcos ni dbu ma rgyan dang /
thar pa dang thams cad mkhyen pa gnyis ka ston pa'i bstan bcos ni bslab spyod gnyis lta bu yin /
bzhi pa bshad bya bka'i sgo nas dbye na /
bka' spyi'i dgongs 'grel dang /
so so'i dgongs 'grel gnyis /
sde bdun mdo dang bcas pa dang po dang /
gnyis pa la /
'khor lo dang po'i dgongs 'grel sogs gsum las /
dang po la /
lta ba'i cha 'grel ba dang /
spyod pa'i cha 'grel ba gnyis /
mngon pa sde bdun dang po dang /
'dul ba mdo rtsa ba gnyis pa yin /
'khor lo bar pa la yang /
lta ba'i cha 'grel ba sogs gnyis las /
rigs tshogs drug dang po dang /
mngon rtogs rgyan gnyis pa yin /
gsum pa la yang gnyis las /
byams chos phyi ma gsum dang po dang /
byang chub sems dpa'i sdom pa nyi shu pa gnyis pa yin /
lnga pa bstan bcos kyi rigs bsdu ba la bka' la brtan pa dang ma brtan pa gnyis /
dang po la /
bka' nyid kyi tshig 'grel du btab pa dang ma btab pa gnyis /
dang po /
sa lu ljang pa'i mdo 'grel dang rten 'brel mdo 'grel lta bu yin /
gnyis pa ched du brjod pa'i tsho mas lta bu yin /
gnyis pa bka' la ma brten pa'i bstan bcos 'di gnyis gang rung ma yin pa'i bstan bcos rnams yin /
gnyis pa bsdus don bshad pa la /
rgyas pa la dad pa'i gang zag la brgyad du phye nas bstan pa dang /
'bring po la dad pa'i gang zag la drug tu bstan pa /
bsdus pa la dad pa'i gang zag la gsum du bstan pa'o / /
dang po la /
dgos 'brel gyi rjes su bsdus don lus rnam gzhag smos pa'i dgos pa bshad pa /
dgos pa de ldan gyi lus dngos bshad pa gnyis /
dang po ni /
de'i rjes su bsdus don lus rnam gzhag smos pa la dgos pa yod de /
mdo don bde blag tu rtogs pa de bsdus don la rag las pa'i rgyu mtshan gyis de ltar bshad pa'i phyir /
rag las te /
'chad @# / /
pa po rnams kyi bsdus don lus rnam gzhag gi go rim dang mthun par tshig don yan lag rgyas bshad kyi sgo nas bshad pas 'chad sla zhing /
nyan pa po rnams kyis de ltar du nyan pas bstan bcos kyi brjod bya rag rims shig khong du chud pa'i dgos pa yod pa'i phyir /
de ltar byas na bsdus don rgyas 'bring bsdus gsum du 'byed pa'i tshul yod de /
mchod brjod dang dgos 'brel gyi ngag sngon du btang nas /
shes rab pha rol phyin pa ni / /
dngos po brgyad kyi yang dag bshad / /
ces 'chad bya 'chad byed mdor bstan /
rnam kun zhes sogs kyis dngos po brgyad kyi rkang grangs ngos bzung /
sems bskyed pa dang zhes sogs kyis don bdun cu'i sgo nas rgyas par bshad /
sems bskyed pa ni gzhan don phyir / /
zhes sogs kyis tshig don gyi sgo nas bshad pa dang /
yang de gnyis sngon du btang nas /
shes rab pha rol phyin pa ni / /
dngos po drug gi yang dag bshad / /
ces 'chad bya 'chad byed mdor bstan /
mtshan nyid de yi sbyor ba dang / /
zhes sogs kyis dngos po drug gi rkang grangs ngos bzung /
sems bskyed pa dang /
zhes sogs kyis don bdun cu'i sgo nas rgyas par bshad /
sems bskyed pa ni /
zhes sogs kyis tshig don gyi sgo nas bshad pa dang /
yang de gnyis sngon du btang nas /
shes rab pha rol phyin pa ni / /
dngos po gsum gyi yang dag bshad / /
ces 'chad bya 'chad byed mdor bstan /
yul ni rnam pa gsum po rgyu / /
zhes sogs kyis dngos po gsum gyi rkang grangs ngos bzung /
sems bskyed pa dang /
zhes sogs kyis don bdun cu'i sgo nas rgyas par bshad pa sogs rnam pa gsum yod pa'i phyir /
des na mngon rtogs rgyan gyi lus la rgyas 'bring bsdus gsum yod pas /
rgyan la yang rgyas 'bring bsdus gsum yod pa yin te /
rgyu mtshan gang gi de'i phyir /
gnyis pa dgos pa de ldan gyi lus dngos bshad pa la /
mtshan nyid /
dbye ba /
sgra bshad pa gsum /
dang po la yan lag du ma tshogs pa lus kyi mtshan nyid /
dbye na rjod byed tshig gi lus dang /
brjod bya don gyi lus gnyis yod de /
tshig bco lnga po dang po dang /
dngos brgyad don bdun cu gnyis pa yin pa'i phyir te /
rigs thigs las /
rab tu byed pa dag gi lus ni rnam pa gnyis te /
sgra dang don no / /
zhes dang /
mdo sde rgyan las kyang /
ji ltar snam na rab 'khu la / /
myang na zhim pa'i sman bzhin du / /
chos kyang de bzhin gnyis su gnas / /
don dang yi ger shes par bya / /
zhes gsungs pa'i phyir /
gsum pa sgra bshad pa la /
dngos brgyad don bdun cu la lus zhes 'chad pa'i rgyu mtshan yod de /
yan lag dngos po brgyad dang /
nyid lag don bdun cu la khyab pa'i phyir dang /
de dag gi rten byed pa'i rgyu mtshan gyis de ltar bshad pa'i phyir /
! shes rab pha rol phyin pa ni / /
zhes sogs kyi skabs su /
gzhung gi 'brel bshad pa dang /
sher phyin dngos btags kyi khyad par bshad pa /
dngos po brgyad la mtha' dpyad pa dang gsum /
dang po la /
mchod brjod kyi skabs nas bstan pa'i yum shes rab kyi pha rol tu phyin pa de la mngon par rtogs pa'i rgyan gyi rjod byed skabs brgyad /
brjod bya dngos po brgyad du phye nas gtan la phab pas yum don yang dag par bshad pa yin te /
de'i mtshams sbyar du nyi snang las /
shes rab kyi pha rol tu phyin pa ni de gang yin zhes bya ba 'di ni brjod par bya'o zhe na bshad /
ces gsungs pa'i phyir /
mngon par rtogs pa'i rgyan gyis rgyas 'bring bsdus gsum rjod byed skabs brgyad /
brjod bya mngon par rtogs pa brgyad du phye nas gtan la 'babs na /
rgyas 'bring bsdus gsum gyis de dag gtan la 'babs tshul ji ltar yin zhe na /
yum bar ma'i dbang du byas na rab 'byor gyi le'us rnam mkhyen dang /
mtha' gnyis rnam dag gi le'us lam shes dang /
spyod pa khyad par can gyi le'us gzhi shes dang /
de bzhin nyid kyi le'us rnam rdzogs sbyor ba dang /
bslab pa yongs su dag pa'i le'us rtse sbyor dang /
bslab pa la rim gyis slob pa'i le'us mthar gyis sbyor ba /
bslab pa yongs su rdzogs pa'i le'us skad cig sbyor ba /
bslab pa'i 'bras bu'i le'us 'bras bu chos sku bstan pa yin no / /
gnyis pa sher phyin dngos btags kyi khyad par bshad pa la /
mtshan nyid /
dbye ba /
phye ba so so'i don /
sher phyin dngos btags kyi khyad par dngos bshad pa dang bzhi /
dang po kha cig /
byang 'phags kyi mkhyen pa yin na sher phyin yin pas khyab zer na /
byang sems mthong lam pa'i rgyud kyi gtong ba'i sems pa chos can /
der thal /
de'i phyir /
'dod na /
stong nyid rtogs pa'i ye shes su thal /
'dod pa'i phyir /
kha cig /
spros bral mngon sum du rtogs pa'i ye shes gang zhig /
@# / /
mi gnas pa'i myang 'das su phyin zin dang phyin byed gang rung de /
de'i mtshan nyid zer na /
sher phyin yin na 'jig rten las 'das pa'i sher phyin yin dgos par thal /
dam bca' de'i phyir /
'dod mi nus te /
mdo las /
shes rab kyi pha rol tu phyin pa ni 'jig rten pa yang yod /
'jig rten las 'das pa yang yod do / /
zhes gsungs pa'i phyir /
kha cig /
lam sher phyin yin na /
sher phyin yin pas khyab zer na /
byang sems sbyor lam pa'i rgyud kyi stong nyid rtogs pa'i shes rab kyis zin pa'i gtong ba'i sems pa chos can /
der thal /
de'i phyir /
der thal /
thabs shes khyad par can gyis zin pa'i sems dpa'i ye shes yin pa'i phyir /
'dod na /
stong nyid rtogs pa'i ye shes yin par thal /
'dod pa'i phyir /
gzhan yang de mi 'thad par thal /
phar phyin drug po de snga ma snga ma la brten nas phyi ma phyi ma skye ba dang /
dman mchog dang phra rags kyi khyad par yang yod pa'i phyir /
der thal /
mdo sde rgyan las /
snga ma la brten phyi ma skye / /
zhes sogs gsungs pa'i phyir /
rang lugs la /
theg chen sems bskyed kyis zin pa'i stong nyid rtogs pa'i theg chen gyi mkhyen pa /
sher phyin gyi mtshan nyid /
dbye ba la /
sgras brjod rigs kyi sgo nas dbye na /
rang bzhin gyi sher phyin /
gzhung lam 'bras bu'i sher phyin gsum /
gsum pa phye ba so so'i don la /
rang bzhin gyi sher phyin /
rang bzhin gyi yum /
rang bzhin gyi myang 'das rnams don gcig /
kha cig /
gzhung sher phyin yin na mdo yin pas khyab zer na /
mngon rtogs rgyan chos can /
der thal /
de'i phyir /
der thal /
'grel pa don gsal las /
shes rab kyi pha rol tu phyin pa 'di las ni mtshan nyid kyi bstan bcos dag las mi smos pa'i gzhi gang yin pa de 'byung ba ni med do / /
zhes gsungs pa'i phyir /
kha cig /
sems dpa'i ye shes la lam sher phyin yin pas khyab zer na /
theg chen gyi mdo yin na gzhung sher phyin yin pas khyab par thal /
dam bca' 'thad pa'i phyir /
'dod na /
sems tsam pa'i mdo chos can /
der thal /
de'i phyir /
'dod na /
dngos po bden med du stan pa'i mdo yin par thal /
'dod pa'i phyir /
rang lugs la /
theg chen gyi lam 'bras bu dang bcas pa phyin ci ma log par bstan bya'i gtso bor byas nas ston pa'i theg chen gyi sde snod /
gzhung sher phyin gyi mtshan nyid /
rgyas 'bring bsdus gsum /
mdo sdud pa /
de bzhin gshegs pa'i snying po'i mdo / /
ting nge 'dzin gyi rgyal po'i mdo rnams yin /
thabs shes khyad par can gnyis kyis zin pa'i sems dpa'i ye shes /
lam sher phyin gyi mtshan nyid /
khyad chos gsum gyis khyad par du byas pa'i mthar thug pa'i ye shes /
'bras bu sher phyin gyi mtshan nyid /
de la kho na re /
sems dpa'i ye shes yin na lam sher phyin yin pas khyab par thal /
theg dman gyi slob lam la lam sher phyin gyi gzugs brnyan yin pas khyab pa'i phyir dang /
stong nyid rtogs pa'i byang chub sems dpa'i rgyud kyi gtong ba'i sems pa sbyin pa'i phar phyin yin pa'i phyir zer na /
ma khyab /
phyi ma ma grub na /
der thal /
rnam bshad dgongs pa rab gsal las /
de yang shes rab kyis ma zin kyang byang chub chen por bsngo bas zin pas pha rol tu 'gro bar nges pa la bzhag pa'i phyir /
sbyin pa'i phar phyin gyi ming rnyed par 'gyur ro / /
zhes gsungs pa'i phyir kho na re /
de mi 'thad par thal /
mdo las stong nyid rtogs pa'i shes rab kyis ma zin pa'i sbyin pa de sbyin pa tsam yin gyi sbyin pa'i phar phyin ma yin par gsungs pa'i phyir /
zer na skyon med de /
'dis shes rab kyi pha rol tu phyin par byed pa zhes pa'i sher phyin gyi sgra bshad du yod pa'i phar phyin la dgongs pa'i phyir /
de ltar ma yin na phar phyin drug po la dman mchog dang phra rags sogs kyi khyad par gsungs pa mi 'thad par thal /
sbyin pa'i phar phyin thob pa la sher phyin thob pa sngon du 'gro dgos /
sher phyin thob pa la de thob pa sngon du 'gro dgos pa'i phyir /
kho na re /
byang chub sems dpa'i rgyud kyi stong nyid rtogs pa'i shes rab kyis ma zin pa'i gtong ba'i sems pa chos can /
'dis shes rab kyi pha rol tu phyin par byed pa zhes pa'i sher phyin gyi sgra bshad du yod par thal /
phar phyin gyi sgra bshad du yod pa'i phyir /
zer na /
ma khyab /
rtags der thal /
sbyin pa'i phar phyin yin pa'i phyir /
kho na re /
sems tsam pa'i thun mong ma yin pa'i pa'i mdo chos can /
gzhung sher phyin yin par thal /
mtshan nyid de'i phyir /
der thal /
des byang sems kyi sa bcu gtso bor byas nas bstan pa'i phyir /
der thal /
mdo sde rgyan las de ltar bstan pa'i phyir /
der thal /
phar phyin drug gi go rim bstan pa'i phyir /
phar phyin drug gi rnam gzhag mdzad pa'i phyir /
zer na /
re @# / /
zhig ma khyab /
kho na re /
sher phyin la theg chen gyi mngon rtogs yin pas ma khyab par thal /
theg dman gyi gang zag gi rgyud kyi sher phyin yod pa'i phyir /
der thal /
mdo las dus gsum gyi rgyun zhugs nas rang sangs rgyas kyi byang chub kyi bar sher phyin 'di la brten nas 'thad par gsungs pa'i phyir /
zer na ma khyab ste /
lam sher phyin gyi gzugs brnyan la dgongs pa'i phyir /
kha cig /
slob lam na sher phyin med zer na /
de mi 'thad de /
byang chub sems dpa'i bslab pa gsum gyi nyams len phyin drug gi nyams len la byed pa'i phyir /
mdo sde rgyan las /
bslab gsum dbang du mdzad nas ni / /
rgyal bas pha rol phyin pa drug /
yang dag bshad de dang po gsum / /
mtha' ma gnyis kyi rnam pa gnyis / /
gcig ni gsum char la yang gtogs / /
zhes gsungs pa'i phyir /
gzhan yang /
sher phyin yin na 'bras bu sher phyin yin pas khyab par thal /
dam bca' de'i phyir /
'dod na| mi 'thad de /
phar phyin drug la dman mchog dang phra rags kyi khyad par gsungs pa gang zhig /
ye shes chos sku la dman mchog sogs kyi khyad par mi 'thad pa'i phyir /
dang po der thal /
snga ma la brten phyi ma skye / /
dman dang mchog tu gnas phyir dang / /
rags pa dang ni phra ba'i phyir / /
de dag rim par bstan pa yin / /
zhes gsungs pa'i phyir /
gzhan yang /
slob lam na sher phyin yod par thal /
slob lam na pha rol tu phyin pa drug yod pa'i phyir /
kha cig /
ma khyab zer /
ma grub na /
der thal /
sangs 'phags kyi rgyud kyi phar phyin drug po de /
byang sems kyi rgyud la yod pa dang rjes su mthun pa'i rnam mkhyen gyi rnam pa yin pa'i phyir /
yang kha cig ma khyab zer /
rtags der thal /
byang sems kyi rgyud la yod pa dang rjes su mthun pa'i rnam mkhyen gyi rnam pa la sum cu rtsa bzhi yod pa'i phyir te /
sum cu bdun dang sum cu bzhi / /
zhes gsungs pa'i phyir /
ma khyab mtshams phyi ma la /
sangs 'phags kyi rgyud kyi stobs bcu po byang sems kyi rgyud la yod pa dang rjes su mthun pa'i rnam mkhyen gyi rnam pa yin par thal /
de de ltar yin na byang sems kyi rgyud la stobs bcu yod mi dgos pa'i phyir /
der thal /
phar phyin drug la de'i phyir /
ma khyab mtshams dang po la /
slob lam na phar phyin drug yod par thal /
sa dang por sbyin pa'i phar phyin sogs yod pa'i phyir /
der thal /
rnam bshad dgongs pa rab gsal las /
de la phar phyin gzhan rnams med pa ni ma yin no / /
zhes dang /
tshul khrims lhag par gsungs kyi phar phyin lhag ma rnams med pa ni ma yin no / /
zhes gsungs pa dang /
rnam bshad snying po rgyan las /
tshul khrims kyi phar phyin lhag pa de tsam du bzod pa'i phar phyin sogs mi ldan pas tshul khrims kyi lhag pa zhes bya ba'i sa der phar phyin lhag ma rnams med pa ni ma yin no / /
zhes gsungs pa dang /
byang chub sems dpa'i thugs rgyud kyi sbyin pa'i pha rol tu phyin pa la 'dis shes rab kyi pha rol tu phyin par byed pas sher phyin zhes pa'i sgra bshad du yod pa'i phyir ro / /
zhes gsungs pa'i phyir /
kha cig na re /
slob lam na sher phyin med par thal /
sher phyin yin na sgrib pa spangs pa'i ye shes yin dgos pa'i phyir /
rnam bshad las /
de'i don ni khyad chos gsum mam bzhis khyad par du byas pa'i sangs rgyas kyi ye shes kho na sher phyin dngos yin la /
lam sher phyin dang gzhung sher phyin btags pa ba yin no / /
zhes gsungs pa'i phyir dang /
'jug 'grel las /
'khor ba'i rgya mtsho'i phar 'gram na dogs te /
nyon mongs pa dang shes bya'i sgrib pa ma lus par spangs pa'i rang bzhin mnga' ba'i sangs rgyas nyid do / /
zhes gsungs pa'i phyir /
zer na /
skyon med de /
byin zin pa'i sher phyin la dgongs pa'i phyir te /
sher phyin zhes pa'i tshig la byed tshig dang las tshig gnyis yod pa'i phyir /
de nyid las /
las kyi tshig yod na mi mngon par mi bya'o / /
zhes pa dang /
dgongs pa rab gsal las /
'dis pha rol tu phyin par byed pa zhes byed pa la sbyar na slob lam na yang sher phyin yod do / /
zhes gsungs pa'i phyir /
bzhi pa sher phyin dngos btags kyi khyad par dngos bshad pa la /
gang la 'byed pa'i tshul /
de la log rtog dgag pa dang gnyis /
dang po la /
brgyad stong pa las /
byang chen sher phyin las brtsams te spobs pa bskyed cig ces pa'i mdos gzhung lam 'bras bu sher phyin gsum bstan zhing /
'bras bu sher phyin de des bstan pa'i phyin zin pa'i sher phyin dngos dang gzhan gnyis phyin zin pa'i sher phyin btags pa ba yin te /
dang po de /
khyad chos gsum gyis khyad par du byas pa'i mthar thug pa'i ye shes yin pa'i phyir /
de la pha rol @# / /
phyin pa zhes 'chad pa'i rgyu mtshan yod de /
stong nyid rtogs pa'i thos bsam sgom gsum gyi shes rab rim gyi 'phel stobs kyis rnam mkhyen mngon sum du rtogs pa'i ye shes yin pa'i phyir /
shes rab kyi pha rol tu phyin pa zhes 'chad pa'i rgyu mtshan yod de /
chos rab tu rnam 'byed kyi shes rab kyis srid zhi gnyis kyi pha rol tu phyin pa'i phyir /
de khyad chos bzhi dang ldan te /
rten sangs 'phags kho na'i rten la yod pa /
ngo bo ye shes yin pa /
gzhal bya phyi rol don gyis stong ba /
bden stong sgyu ma lta bu yin pa bzhi dang ldan pa'i phyir /
gzhung lam gyi sher phyin gnyis phyin zin pa'i sher phyin btags pa ba yin te /
'dogs pa'i chos gsum tshang ba'i phyir /
gzhung sher phyin la der 'dogs pa'i rgyu mtshan yod de /
de nyid bstan bya'i gtso bor byas nas bstan pa'i rjod byed la brjod bya'i ming gis btags nas bstan pa'i phyir /
btags pa la dgos pa yod de /
'bras bu sher phyin thob pa la de la thos bsam gyis 'jug dgos so zhes shes pa'i ched du yin pa'i phyir /
lam sher phyin la der 'dogs pa'i rgyu mtshan yod de /
de 'thob byed kyi rgyu'i gtso bo yin pas rgyu la 'bras bu'i ming gis btags pa'i phyir /
btags pa la dgos pa yod de /
'bras bu sher phyin thob pa la de bsgom bya'i gtso bor byas nas sgom dgos so zhes shes par bya ba'i ched du yin pa'i phyir /
dngos la gnod byed yod de /
de gnyis mthar thug gi ye shes ma yin pa'i phyir /
de lta bu'i sher phyin dngos btags kyi khyad par 'thad de /
de ltar 'thad pa slob dpon phyogs glang gis tshad mas bzung ba'i phyir te /
brgyad stong don bsdus las /
shes rab pha rol phyin gnyis med / /
ces sogs gsungs pa'i phyir /
gzugs brnyan dang bral ba'i sher phyin gsum bstan bya'i gtso bor byas nas bstan pa yin te /
theg chen gyi rigs can rnams kyi nyams su blang bya'i gtso bo dang 'brel ba'i phyir /
gzhung lam 'bras bu sher phyin gsum dang /
de gsum gyi gzugs brnyan gsum gyi nang nas sher phyin gsum po de gtso bor bstan pa yin kyang /
gzugs brnyan gsum po ma bstan pa ma yin te /
ma bstan na rigs can gsum gyi don sgrub pa'i thabs rdzogs par mi 'gyur bas bstan dgos pa'i phyir /
bstan pa yin te /
de nyid las /
nyan thos kyi sa la slob par 'dod pas kyang shes rab kyi pha rol tu phyin pa ni nyan par bya /
zhes sogs gsungs pa'i phyir /
gzugs brnyan gyi khyad par yod de /
theg dman gyi sde snod rnams gzhung sher phyin gyi gzugs brnyan sogs yin pa'i phyir te /
'grel chen las /
de ltar na dang por thos pa dang bsam pa dang sgom pa'i rang bzhin can gyi shes pa skye ba'i rim gyis rnam pa thams cad mkhyen pa'i ye shes rtogs pa'i phyir pha rol te rab kyi mthar 'gro ba yin pas na pha rol tu phyin pa'o / /
de yang shes rab ces bya ba chos rab tu rnam par 'byed pa'i mtshan nyid de shes rab kyi pha rol tu phyin pa ni /
shes rab kyi pha rol tu phyin pa ste /
sangs rgyas bcom ldan 'das kyi gnyis su med pa'i ye shes sgyu ma lta bu ni dngos yin la de thob pa dang rjes su mthun pa nyid kyi na tshig dang ngag gi tshogs kyi gzhung dang mthong ba la sogs pa'i mtshan nyid can gyi lam la yang shes rab kyi pha rol tu phyin pa zhes bya ba ni btags pa'o / /
de yang slob dpon phyogs kyi glang po'i zhal snga nas kyis /
shes rab pha rol phyin gnyis med / /
ye shes de ni de bzhin gshegs / /
bsgrub bya don de dang ldan pas / /
gzhung lam dag la de sgra yin / /
zhes bshad pa yin no / /
de'i phyir de dang 'brel bas gzugs brnyan dang bral ba rnam pa gsum ga la yang shes rab kyi pha rol tu phyin pa nyid do zhes nges par bzung ba yin te /
gtso bo las dbang du byas pa yin no / /
de rnams nyid kyi ni ma yin te /
'di med na mi 'byung bas byang chub gsum ga'i dbang du byas pa'i phyir /
de yang 'di nyid las /
nyan thos kyi sa la slob par 'dod pas kyang shes rab kyi pha rol tu phyin pa 'di mnyan par bya'o zhes bya ba la sogs pa 'chad par 'gyur ba yin no zhes bshad do / /
zhes gsungs pa'i phyir /
gnyis pa log rtog dgag pa la kha cig /
gtso bo las dbang du byas pa yin no / /
zhes pa'i don /
gzhung lam 'bras bu sher phyin gsum gyi nang nas 'bras bu sher phyin gtso bo yin pa'i don yin zer na /
de mi 'thad par thal /
de gsum gyi nang nas de gtso bo yin nam ma yin snyam pa'i dogs pa rgol ba rtogs ldan la skye mi srid pa'i phyir /
der thal /
de gsum gyi nang nas de mthar thug gi ye shes yin nam ma yin snyam pa'i dogs pa rgol ba rtogs ldan la skye mi rigs pa'i phyir /
kha cig /
sher @# / /
phyin la shes rab kyis khyab zer na /
mi 'thad par thal /
shes rab kyi sgra bshad du yod na shes rab yin pas ma khyab pa'i phyir dang /
byang chub sems dpa'i rgyud kyi sbyin pa'i pha rol tu phyin pa sogs la 'dis shes rab kyi pha rol tu phyin par byed pas sher phyin gyi sgra bshad du yod par gsungs pa'i phyir /
gzugs brnyan gsum po de btags pa ba ma yin te /
'dogs pa'i chos gsum ma tshang ba'i phyir /
gsum pa dngos po brgyad la mtha' dpyad pa la /
grangs nges pa /
go rim nges pa /
so so'i ngo bo bshad pa dang gsum /
dang po la /
dngos po brgyad /
mngon par rtogs pa brgyad /
skabs brgyad dang brgyad tshan gsum gsungs pa'i khyad par yod de /
dang po brjod bya'i dbang du byas /
gnyis pa gang zag gi shes rgyud kyi rim pa'i dbang du byas /
gsum pa rjod byed kyi dbang du byas pa'i phyir te /
don bsdus sgron me las /
dngos po brgyad ni brjod bya la / /
mngon rtogs shes rgyud rim pa ste / /
skabs ni rjod byed shin tu gsungs / /
zhes gsungs pa'i phyir /
des na mngon rtogs rgyan gyi brjod bya sems bskyed sogs mtshon byed kyi chos bcu gzhir gzung nas dngos po brgyad du grangs nges te nyams su blang bya la mkhyen pa gsum du grangs nges /
len byed la sbyor ba bzhi /
blangs pa'i 'bras bu la chos skur grangs nges pa'i phyir /
sems bskyed sogs mtshon byed kyi chos bcu gzhir gzung nas dngos po brgyad du 'byed rigs te /
'grel chen las /
shes rab kyi pha rol tu phyin pa stong phrag brgya pa la sogs pa'i mdo'i don byang chub kyi sems dang gdams ngag la sogs pa'i sgrub pa'i rang bzhin gnas skabs brgyad kyi dbye bas phye ba thams cad ces gsungs pa'i phyir /
de gzhir gzung nas dngos po brgyad du 'byed tshul yod de /
sems bskyed sogs chos bcu po de yang bsdun byang chub tu sems bskyed nas ched du bya ba chen po gsum sgrub pa'i phyir du sgrub pa nyams su len pa'i nyams len du 'du zhing /
de'i tshe rnam mkhyen dang 'bras bu chos sku gnyis ched du bya ba las 'phras /
lam shes sgrub pa nyams su lan pa'i nyams len las 'phros /
gzhi shes sems bskyed pa'i thabs las 'byed /
sbyor ba bzhi po nyams len las 'byed pa'i phyir /
phyi ma der thal /
byang chub tu sems bskyed nas chen po gsum sgrub pa'i phyir du 'bad pa de sgrub pa'i don yin zhing /
de yang brtson 'grus rtsom pa'i don yin pas sgrub pa brtson 'grus kyis khyad par du byas nas nyams su len dgos pas /
mkhyen gsum gyi rnam pa zhi lhag zung 'brel gyi sbyor bas nyams su len pa'i len tshul gyi sbyor ba bzhir grangs nges pa'i phyir /
dang po nyams su blang bya'i yul la mkhyen pa gsum du grangs nges te /
yul gzhi gnyen rnam gsum gyi dbang du byas na yang der grangs nges /
rigs can gsum gyi don sgrub pa'i dbang du byas na yang der grangs nges /
'phags bzhi'i bzhed don sgrub pa'i dbang du byas na'ang der grangs nges pa'i phyir /
gnyis pa der thal /
gdul bya nyan rang gi rigs can rjes su 'dzin pa la gzhi shes dgos /
des sgrub nus pa sogs yin pa'i phyir /
gsum pa der thal /
nyan rang 'phags pa'i bzhed don sgrub pa la gzhi shes dgos /
des sgrub nus pa sogs yin pa'i phyir /
gnyis pa len byad la sbyor ba bzhir grangs ngas te /
sgrib pa gnyis bag chags dang bcas pa spangs pa'i spangs pa mthar thug gis lag rjes 'jog pa la sbyor ba dang po gnyis su grangs nges /
mkhyen pa skad cig ma gcig gis shes bya thams cad mngon sum du rtogs pa'i rtogs pa mthar thug gis lag rjes 'jog pa la sbyor ba phyi ma gnyis su grangs nges pa'i phyir /
gnyis pa go rim la /
mkhyen gsum dang sbyor bzhi dang 'bras bu chos sku'i go rim ni rgyu 'bras don yin te /
rgyan gyi ched du bya ba'i gdul byas mkhyen gsum gyi rnam pa sbyor ba zhis nyams su blangs pa la brten nas 'bras bu chos sku 'thob pa'i phyir /
mkhyen gsum dang sbyor bzhi'i go rim ni nyams len gyi rim pa'i dbang du byas pa yin te /
rgyan gyi ched du bya ba'i gdul byas mkhyen gsum gyi rnam pa sbyor ba zhis nyams su lan pa la mkhyen gsum gyi rnam pa tshad mas nges dgos pa'i phyir /
mkhyen gsum gyi go rim yang nyams len gyi rim pa'i dbang du byas pa yin te /
rgyan gyi gdul byas rnam mkhyen gyi ngo bo dang zhus pa'i yon tan mthong ba'i sgo nas don gnyer bskyed de /
de 'thob byed kyi thabs lam shes bskyed /
de rnam par dag byed kyi yan lag gzhi shes bskyed par byed pa'i phyir /
sbyor ba bzhi mang rgyu 'bras don gyi rim pa'i dbang du byas pa yin te /
sbyor ba dang po gnyis rgyu 'bras don gyi rim pa'i dbang du byas /
phyi ma gnyis kyang de ltar du byas pa'i phyir @# / /
dang po der thal /
mkhyen gsum gyi rnam pa la goms pa dbang sgyur thob phyir du sgom pa'i rnam rdzogs sbyor ba la brten nas goms pa dbang sgyur thob nas sgom pa rtse sbyor 'byung ba'i phyir /
phyi ma der thal /
mkhyen gsum gyi rnam pa la goms pa brtan pa thob phyir du sgoms mthar gyis sbyor ba la brten nas /
brtan po thob nas sgom pa skad cig sbyor ba 'byung ba'i phyir /
dang po dang gsum pa gnyis kyang rgyu 'bras don gyi rim pa'i dbang du byas so / /
gnyis pa so so'i ngo bo bshad pa la /
ngo bo dngos bshad pa dang /
don bdun cu'i dbye bsdu bshad pa gnyis /
dang po la /
chos bcu mngon sum du rtogs pa'i mthar thug pa'i ye shes /
rnam mkhyen gyi mtshan nyid yin pa nas /
sbyor bzhi bsgoms stobs kyis thob pa'i thob bya mthar thug /
'bras bu chos sku'i mtshan nyid /
gnyis pa dbye bsdu bshad pa la /
dbye ba bshad pa /
bsdu ba bshad pa /
zlos pa spong ba dang gsum /
dang po la /
dngos po brgyad la rgyas par dbye na /
don bdun cu yod de /
rnam mkhyen mtshon byed kyi chos bcu /
lam shes mtshon byed kyi chos bcu gcig /
gzhi shes mtshon byed kyi chos dgu /
rnam rdzogs sbyor ba mtshon byed kyi chos bcu gcig /
rtse sbyor mtshon byed brgyad /
mthar gyis sbyor ba mtshon byed bcu gsum /
skad cig sbyor ba mtshon byed bzhi /
'bras bu chos sku mtshon byed bzhi dang bcas pa yod pa'i phyir /
gnyis pa bsdu ba bshad pa la /
de rnams bsdu na /
rjod byed tshig dang /
brjod bya'i don gnyis su 'du la /
theg chen gyi gdams ngag rnams dang po yin /
gnyis pa la /
rten gyi gang zag dang /
brten pa mngon rtogs /
brten tshul 'gal 'brel dang gsum /
dang po la /
slob mi slob gnyis las slob pa phyir mi ldog pa'i dge 'dun dang po dang /
gzugs sku gnyis gnyis pa yin /
brten pa mngon rtogs la yang /
lam thams cad kyi gnas skabs na yod pa dang /
'ga' zhig khan na yang pa gnyis /
gnyen phyogs shes rnam dang po dang /
gnyis pa la theg dman gyi lam kho na na yod pa /
theg chen gyi lam kho na na yod pa gnyis /
'bras yum la ring ba'i gzhi shes /
mi mthun phyogs kyi gzhi shes dang po yin /
gnyis pa la mi slob lam kho na na yod pa /
slob mi slob gnyis ka na yod pa /
slob lam kho na na yod pa dang gsum /
dang po ni /
chen po gsum rtogs pa ye shes chos sku lta bu yin /
theg chen sems bskyed nyan rang gi lam shes pa'i lam shes gnyis 'bras yum la nye ba'i gzhi shes /
gnyan po phyogs kyi gzhi shes /
shes pas srid la mi gnas pa'i lam shes snying rjes zhi la mi gnas pa'i lam shes rnams ni gnyis pa yin /
gsum pa la /
lam bzhi char na yod pa /
so so kho na na yod pa dang gnyis /
dang po ni /
go sgrub /
lam shes kyi yan lag /
sems dpa'i gzhi shes sbyor ba /
de'i 'dzin stangs kyi mnyam nyid /
sems dpa'i sbyor ba /
sems dpa'i sbyor ba'i mtshan nyid /
mthar gyis sbyor ba bcu gsum rnams yin /
gnyis pa la /
tshogs lam kho na na yod pa /
sbyor lam kho na na yod pa /
mthong lam kho na na yod pa /
sgom lam kho na na yod pa /
khyad par gyi lam kho na na yod pa /
rgyun mtha' kho na na yod pa /
sbyor mthong sgom gsum ga na yod pa'o / /
dang po ni /
theg chen gyi thar pa cha mthun dang /
gnyis pa ni /
dman pa'i sbyor lam las khyad par du 'phags pa'i sbyor lam /
gtso bor thabs kyi chas khyad par du byas pa'i sbyor lam /
sbyor lam rtse sbyor bzhi rnams yin /
gsum pa ni /
phan yon chen po can gyi mthong lam /
dngos bstan mthong lam /
mthong lam rtse sbyor gsum rnams yin /
bzhi pa ni /
mos bsngo rjes su yid rang gi sgom lam gsum /
rnam dag sgom lam /
sgrub pa sgom lam /
sgom lam rtse sbyor rnams yin /
lnga pa ni /
nges 'byung sgrub pa /
srid zhi mnyam nyid sbyor ba /
zhing dag sbyor ba /
thabs mkhas sbyor ba rnams yin /
drug pa ni /
bar chad med pa'i rtse sbyor /
skad cig sbyor ba bzhi rnams yin /
bdun pa ni /
tshogs sgrub /
'jug sgrub gnyis lta bu yin no / /
gsum pa brten tshul 'gal 'brel bshad pa la /
'gal tshul /
'bral chul /
'brel ba'i phan yon bshad pa'i tshul /
dang po ni /
rten gyi gang zag dang mngon rtogs 'gal ba gsal bya log sgrub /
rten gyi gang zag dang sbyor ba 'gal ba sbyor ba'i skyon bzhi bcu zhe drug lta bu yin /
'brel tshul la /
ngo bo tha dad pa'i 'brel tshul /
ngo bo dbyer med kyi 'brel tshul gnyis /
theg chen sgrub pa dang de'i dmigs pa 'brel ba dang po yin /
gnyis pa la /
dri bcas sems kyi chos nyid dang 'brel tshul /
dri bral sems @# / /
kyi chos nyid dang 'brel tshul gnyis /
dang po ni /
theg chen sgrub pa dang de'i rten rang bzhin gnas rigs 'brel ba lta bu dang /
gnyis pa ni /
gzugs sku gnyis dang blo bur dri bral gyi de bzhin nyid 'brel ba lta bu yin /
gnyis pa 'brel ba'i phan yon /
rten gyi gang zag dang sgom lam gyi byed pa dang /
mos pa sgom lam dang 'brel ba bstod bkur bsngags gsum lta bu yin /
rten gyi gang zag dang sbyor ba 'bral ba sbyor ba'i yon tan bcu bzhi lta bu yin /
gsum pa ni sbyor mthong sgom gsum lan du mar bstan pa la zlos pa'i skyon med de /
ston tshul dang dgos pa mi 'dra ba'i khyad par yod pa'i phyir| gsum pa tshig don bshad pa la /
nyams su blang bya mkhyen gsum bshad /
len byed sbyor bzhi bshad /
klangs pa'i 'bras bu chos sku bshad pa dang gsum /
dang po la /
don du gnyer bya'i gtso bo rnam mkhyen bshad /
de 'thob byed kyi thabs lam shes bshad /
de rnam par dag byed kyi yan lag gzhi shes bshad /
dang po la /
skabs brgyad kyi dang por rnam mkhyen bshad pa'i dgos pa bshad /
gzhung spyi'i bsdu ba bshad /
gzhung don rnams so sor bshad pa dang gsum /
dang po la /
skabs brgyad kyi dang por dngos po brgyad kyi nang nas rnam mkhyen bshad pa'i dgos pa yod de /
rgyan gyi ched du bya ba'i gdul byas rnam mkhyen gyi phan yon mthong nas bstan bcos la thos bsam gyis 'jug pa'i chad yin pa'i phyir /
de ltar yin na rnam mkhyen rang gi ngo bo'i sgo nas mi 'chad bar chos bcu'i sgo nas 'chad pa'i rgyu mtshan ci yin zhe na /
'di la kha cig gi gsung na re /
de'i rgyu mtshan yod de /
chos bcu po de bsdu na /
byang chub tu sems bskyed nas sgrub pa nyams su len pa'i nyams len du 'du zhing nyams len de rnam mkhyen gyi rgyu yin pas /
rgyus 'bras bu mtshon pa'i tshul gyis mtshon pa'i phyir /
bcu po de yang rtan /
dmigs pa /
ched du bya ba /
sgrub pa rang gi ngo bo dang bzhir 'du /
brten pa yang bsam pa sems bskyed /
gdams dag rjes bstan /
sbyor ba nges 'byed /
chos dbyings rigs dang bzhi'i sgo nas 'byed ces gsungs /
rang lugs la /
chos bcu'i sgo nas 'chad pa'i rgyu mtshan yod de /
yul gyis yul can mtshon pa'i tshul gyis bstan pa'i phyir /
de thal /
chos bcu mngon sum du rtogs pa'i yi shes yin na rnam mkhyen yin dgos pa'i phyir /
de shes bya thams cad mngon sum du rtogs pa yin pa la chos bcu mngon sum du rtogs pa'i sgo nas rnam mkhyen du 'jog pa'i rgyu mtshan yod de /
rnam mkhyen gyi yul chos bcu blo yul du shar ba na theg chen gyi lam spyi'i lus blo yul du shar ba'i dgos pa yod pa'i phyir /
de yang rigs te /
'jig rten khams kyi srin bu'i grangs pas mkhyen pa tsam gyi grol ba don gnyer gyi skyes bu la bltos pa'i tshad ma'i skyes bur mi 'jog gi /
de la blang dor gyi gnas la mi 'khrul pa'i thabs ston pa'i cha nas tshad ma'i skyes bur 'jog pa'i phyir te /
rnam 'grel las /
'di yes srin bu'i grangs mkhyen pa / /
ded la 'gar yang nyer mkho med / /
blang dang dor bya'i de nyid ni / /
thabs dang bcas pa rigs mdzad pa / /
gang de tshad ma nyid 'dod kyi / /
thams cad rigs mdzad ma yin no / /
zhes gsungs pa'i phyir /
gnyis pa gzhung spyi'i bsdu ba bshad pa la /
chos bcu po de yang bsdu na /
rnam mkhyen gyi chad du dam bca' ba'i dam bca' sems bskyed bshad /
dam bca'i don sgrub pa'i thabs gdams dag bshad /
gdams don nyams su len pa'i sgrub pa bshad pa rnams las dang po de 'chad pa la /
sems bskyed pa ni gzhan don phyir /
zhes pa nas /
rtsa gnyis so / /
zhes pa'i bar gsungs /
gnyis pa de 'chad pa la /
sgrub dang bden pa rnams dang ni /
zhes pa nas /
rnam pa kun tu yongs ? 'dzin yin /
zhes pa'i bar gsungs /
gsum pa de 'chad pa la /
rtogs pa yi ni chos drug dang /
zhes pa man chad gsungs /
gsum pa gzhung don so sor bshad pa la /
sems bskyed pa ni gzhan don phyir /
zhes sogs kyi skabs su /
gzhung 'brel dang /
mtha' dpyad pa gnyis /
dang po la /
mdo las /
shA ri'i bu 'di la chos thams cad rnam pa thams cad du mngon pa rdzogs par 'tshang rgya bar 'dod pas shes rab kyi pha rol tu phyin pa la bslab par bya'o / /
de dang de 'dod pas sher phyin la bslab par bya /
zhes pa'i mdo'i sbas don theg chen sems bskyed kyi ngo bo dang bcas pa 'chad par byed pa la /
sems bskyed pa ni zhes pa nas /
rtsa gnyis so / /
zhes pa'i bar gyi rtsa 'grel rnams gsungs /
de ltar byas pa la /
gzhan don du rdzogs pa'i byang chub 'dod pa'i 'dod pa sems bskyed kyi mtshan nyid du go ba kha cig /
mtshan nyid de gang la zhugs pa'i mtshan gzhi 'dod pa de chos can /
sems bskyed ma yin @# / /
par thal /
sems byung yin pa'i phyir /
zer na /
sems bskyed kyi mtshan nyid 'chad pa'i skabs 'dir sems sems byung gi gzhi mthun khas blangs ba'i nyes pa med de /
sems bskyed la 'dod pa gnyis kyis ming btags nas bstan pa'i phyir zhes /
rtsod pa lan dang bcas pa 'chad pa la /
yang dag par rdzogs pa'i byang chub 'dod pa nyid ni de don du gnyer ba'i dge ba'i chos la 'dun pa sems las byung ba yin la /
zhes pa nas /
smon lam dang ldan pa'i sems de skye'o zhes bya bar shes par bya ba'i phyir yin no / /
zhes pa'i bar gsungs /
dmigs yul byang chub dang gzhan don gnyis po yum bar ma las mdor bstan rgyas bshad gnyis gnyis kyi sgo nas bshad ces 'chad par byed pa la /
de dang de ni mdo bzhin du / /
bsdus dang rgyas pa'i sgo nas brjod / /
ces pa nas /
mngas dogs nas khungs nyid du ma bris so / /
zhes pa'i bar gyi rtsa 'grel rnams gsungs /
mtshan nyid de gang la zhugs pa'i sems bskyed la dpe grogs chos mthun gyi sgo nas dbye na nyer gnyis yod ces 'chad pa la /
de yangs gser zhes pa nas /
rnam pa nyi shu rtsa gnyis so / /
zhes pa'i bar gyi rtsa 'grel rnams gsungs /
gnyis pa mtha' dpyad pa la /
sems bskyed kyi rten bshad /
brten pa sems bskyed bshad /
sems bskyed pa'i phan yon bshad pa gsum /
dang po la lus rten bshad /
sems rten bshad /
dang po ni /
sems bskyed gsar du skye ba'i lus rten la bde 'gro bar ma nges te /
ngan song gsum gyi rten la skye ba yod pa'i phyir /
dmyal ba'i rten la skye ba yod de /
bdag cag gi ston pa dmyal ba'i shing rta 'dren pa'i gyad du skye ba bzhes pa'i tshe grogs la dmigs pa'i sems bskyed gsar du skyes pa mdo sde las gsungs pa'i phyir /
dud 'gro'i rten la yang gsar skye yod de /
klu'i rgyal po rgya mtshos zhus pa'i mdo las klu nyi khri chig stong gis byang chub tu sems bskyed nas bskal ba skar ma lta bu la de bzhin gshegs pa mtshan mthun par byang chub tu lung bstan par gsungs pa'i phyir /
mdor na mi ma yin pa'i 'gro ba'i rten la /
sems bskyed gsar skye yod de /
rgya cher rol pa las /
de'i tshe lha dang klu dang gnod sbyin dang dri za dang lha ma yin dang nam mkha' lding dang lto 'phye chen po'i tshogs grangs las 'das pa dag gis bla na med pa yang dag par rdzogs pa'i byang chub tu sems bskyed de / /
zhes gsungs pa'i phyir /
gzugs med dang sgra mi snyan pa'i rten la sems bskyed gsar skye med de /
sgra mi snyan na sdug bsngal mngon gyur ba med cing /
rnam smin gyi sgrib pa shes chen pos bsgribs pa'i phyir dang /
gzugs med khams na gzugs med bas sdug bsngal can gyi sems can gzhan dmigs yul du byed pa med pa'i phyir /
de ltar yin kyang /
gzugs med khams kyi rten can gyi byang sems yod de /
der las nyon gyis skye ba blangs pa'i byang sems yod pa'i phyir /
de las nyon gyi dbang gis ngan song du skyes pa yod pa'i phyir /
skyes rabs las /
las kyi rnam par smin pa bsam mi khyab / /
brtse ba'i bdag nyid che yang dud 'gror skye / /
zhes gsungs pa'i phyir /
de ltar yin kyang /
sdud pa las /
byang chub yon tan pha rol phyin nyams 'gyur 'od zhes / /
gzugs med khams su skye ba don du gnyer mi byed / /
ces gsungs pa dang mi 'gal te /
snying rje dang smon lam gyi dbang gis der skye ba don du mi gnyer ba'i don yin pa'i phyir /
kha cig /
mi ma yin pa'i rten la smon sems gsar skye yod kyang 'jug sems gsar skye med de /
'jug sems gsar du skye ba'i rten la so thar gyi sdom ldan dgos pa gang zhig /
mi ma yin pa'i rten la so thar gyi sdom pa gsar skye med pa'i phyir /
dang po der thal /
lam sgron las /
so so thar pa rigs bdun gyi / /
rtag tu sdom gzhan ldan pa la / /
byang chub sems dpa'i sdom pa yi / /
skal pa yod kyi gzhan du min / /
zhes gsungs pa'i phyir /
gnyis pa der thal /
mdo rtsa ba las /
mi ma yin pa'i 'gro ba pa dang sgra mi snyan pa sdom pa'i zhing nyid ma yin no / /
zhes gsungs pa'i phyir /
zhes zer na /
mi 'thad par thal /
'dod lha dang gzugs khams kyi rten la 'jug sems gsar skye yod pa'i phyir te /
'jug sems thob la ma nyams pa'i gzugs khams pa'i byang 'phags yod pa'i phyir /
der thal /
de 'dra ba'i byang 'phags yod pa'i phyir /
gnas gtsang du skye ba len pa'i byang 'phags yod pa'i phyir te /
byang 'phags 'ga' zhig gnas gtsang du rnam smin gyi skye ba 'dzin pa yod pa'i phyir /
de ltar yin kyang /
lam sgron dang 'gal ba'i skyon med de /
de ni rten khyad par can gyi dbang du byas pa'i phyir te /
de'i @# / /
mtshams sbyar gyi 'grel par /
de ni rten khyad par can bstan par 'dod pas /
zhes gsungs pa'i phyir /
rang lugs la /
gling gsum gyi mi /
'dod gzugs kyi lha'i rten la sems bskyed gsar du skye ba yod de /
gling gsum gyi mi ni sems bskyed sogs yon tan khyad par can skye ba'i rten du bsngags par gsungs pa'i phyir dang /
lam shes kyi bshad bya rtsa ba'i mdo 'chad pa'i 'khor du lhags pa'i 'dod gzugs kyi lha'i rten la sems bskyed gsar du bskyed par gsungs pa'i phyir dang /
mdo las /
de tshe lha mi stong phrag brgyad /
? /
byang chub tu ni sems bskyed do / /
zhes gsungs pa'i phyir /
gnyis pa sems rten bshad pa la /
rgyu rkyen mtha' chad pa'i dbang du byas na /
rgyu bzhi /
rkyen bzhi /
stobs bzhi las skye ba byang sa las gsungs pas /
rgyu bzhi'i khyad par yod de /
rgyu theg chen gyi rigs sad ba /
theg chen dge ba'i bshes gnyen gyis zin pa /
sems can sdug bsngal dang bral 'dod kyi snying rje chen po /
rgyal sras kyi dka' spyad la bzod pa'i bzod pa bzhi yod pa'i phyir /
rkyen bzhi yod de /
sangs rgyas byang sems kyi nus mthu dpag tu med pa mthong ba dang /
theg chen gyi sde snod mang du thos pa'i rkyen /
theg chen gyi bstan pa nyams pa mi bzod pa /
snyigs ma'i dus su sems bskyed rnyed dka' ba mthong ba dang bzhi yod pa'i phyir /
stobs bzhi yod de /
grogs gzhan gyis bskul stobs dang sems bskyed skye ba'i phyir du sngon dge rtsa mang du bsags pa'i stobs /
rang stobs kyis skyes pa'i stobs /
tshe 'dir rgyu 'bras man ngag bdun sogs kyi sgo nas sbyangs stobs dang bzhi yod pa'i phyir /
rgyu rkyen stobs sogs kyi khyad par yod de /
dang po bzhi gtso bo'i rgyu dang /
bar pa bzhi gnas skabs kyi dbang du byas /
phyi ma bzhi skye tshul gyi dbang du byas pa'i phyir /
mtha' chod pa'i dbang du byas na de ltar yin kyang /
gtso bor sangs rgyas kyi yon tan la dmigs pa'i dang ba dang /
sems can la dmigs pa'i snying rje /
rgyal sras kyi dka' spyad la bzod pa'i bzod pa gsum la brten nas skye ba yin te /
dkon mchog sgron me'i gzungs las /
rgyal dang rgyal ba'i sras la dang gyur zhing / /
rgyal sras rnams kyi sbyod la dang byed pa / /
byang chub bla na med la dad gyur nas / /
skyes bu chen po rnams kyi sems skye'o / /
zhes gsungs pa'i phyir /
spyod pa'i rten du gyur pa'i sems bskyed de /
sems can sdug bsngal las skyob par 'dod pa'i lhag bsam las skyes pa yin te /
rgyan las /
de yi rtsa ba snying rjer 'dod / /
ces dang /
'grel par /
theg chen sems bskyed la byang chub don gnyer gyi 'dod pa'i ming gis btags pa'i dgos pa spyod pa'i rten du gyur pa'i sems bskyed de /
sems can sdug bsngal las skyob par 'dod pa'i lhag bsam las skyes par shes pa'i ched yin pa'i phyir /
de yang /
grogs gzhan gyi stobs dang /
rgyu theg chen gyi rigs sang pa /
sngon dge rtsa bsags pa'i stobs /
theg chen gyi sde snod mang du thos pa'i stobs / /
tshe 'dir rgyu 'bras man ngag bdun sogs kyis skyes pa lnga las /
snga ma mi brtan zhing phyi ma bzhi brtan pa yin te /
mdo sde rgyan las /
grogs stobs rgyu stobs rtsa ba'i stobs / /
thos stobs dge ba goms pa las / /
mi brtan pa dang brtan 'byung ba / /
gzhan gyis bstan pa'i sems bskyed bshad / /
ces gsungs pa'i phyir /
gnyis pa brten pa sems bskyed bshad pa la /
ngo bo /
dbye ba /
phye ba so so'i don /
sbyong tshul /
sems bskyed pa'i cho ga bshad pa dang lnga /
dang po la /
kha cig /
'phags pa thogs med sems bskyed sems byung du bzhed pa yin te /
byang sa las /
byang chub sems dpa' rnams kyi smon lam gyi mchog ni sems bskyed pa'o / /
zhes pa dang /
don gnyis ldan pa'i sems byung ba / /
zhes pa'i thad kyi slob dpon dbyig gnyen gyis mdzad pa'i 'grel bar /
yon tan gnyis sam gsum la dmigs pa dang ldan pa'i sems pa ni sems bskyed pa'o / /
zhes gsungs pa'i phyir /
zer na /
sems bskyed de sems sems byung gnyis ka yin par thal /
de sems byung du slob dpon thogs med kyis tshad mas nges /
'phags pa grol sdes sems su tshad mas nges pa'i phyir /
dang po der thal /
des rang rgyud kyi sems bskyed tshad mas nges pa gang zhig /
des sems bskyed sems byung du 'dod pa'i phyir /
dang po der thal /
de byang 'phags yin pa'i phyir /
rtsa rtags gnyis pa der thal /
des rang rgyud kyi sems bskyed tshad mas nges pa gang zhig /
des sems bskyed sems su 'dod pa'i phyir /
dang po der thal /
de byang 'phags yin pa'i phyir /
gnyis pa der thal /
de nyid las /
sems bskyed pa zhes bya ba la / /
@# / /
sems ni rnam par shes pa ste rnam par rig pa'o rnam par shes pa gang yin zhe na yid kyi rnam par shes pa ste /
dkar po'i chos thams cad la dmigs pa ni de la srid pa'i phyir /
bskyed pa zhes smos pas ni ma skyed pa bskyed par shes par byed pa yin pa'i phyir na sems kyi rtog pa'i chos la dang po'i sa mtshams kyi dngos po bstan pa'i don du'o / /
zhes gsungs pa'i phyir /
de ltar yin kyang sngar bshad pa'i lung de dag dang mi 'gal te /
de'i don ni /
sems bskyed de rang gi grogs smon lam dang mtshungs ldan sogs la dgongs pa'i phyir /
kha cig /
gzhan don du rdzogs pa'i byang chub la dmigs shing rang gi grogs rdzogs byang don gnyer gyi 'dun pa dang mtshungs ldan du gyur pa'i sems khyad bar can /
sems bskyed kyi mtshan nyid zer /
yang kha cig /
de 'dra ba'i theg chen gyi gtso bo'i yid kyi rnam rig /
de'i mtshan nyid /
zer na /
theg chen lam du 'jug kha ma'i gang zag gi rgyud kyi bur shun gyi shun pa'i ro lta bu'i sems bskyed chos can /
sems bskyed du thal /
mtshan nyid dang po de'i phyir /
der thal /
zur dang po gang zhig /
phyi ma der thal /
de 'dra'i gang zag de gang zag khyad par can yin pa'i phyir /
'dod mi nus so / /
sangs rgyas 'phags pa'i rgyud kyi gang zag gi bdag med mngon sum du rtogs pa'i yid kyi rnam par shes pa chos can /
mtshon bya phyi ma der thal /
mtshan nyid phyi ma de'i phyir /
'dod na /
theg dman gyi rtogs rigs su mi gnas par thal /
'dod pa de'i phyir /
kha cig /
de gang zhig /
mi gnas pa'i myang 'das sgrub byed kyi bsam pa phun tshogs kyi rigs su gnas pa /
de'i mtshan nyid zer na /
sangs rgyas 'phags pa'i rgyud kyi don dam sems bskyed chos can /
sems bskyed du thal /
mtshan nyid de'i phyir /
'dod na mi 'thad par thal /
don dam sems bskyed yin pa'i phyir /
khyab ste /
rgyal sras 'jug dogs las /
'di gsung rab du ma las don dam pa'i sems bskyed du gsungs kyi theg chen sems bskyed du gang du yang gsungs pa med do / /
zhes gsungs pa'i phyir /
sems bskyed yin na sems yin pas khyab ste /
mdo sde rgyan las /
brtan pa rnams kyi smon lam ni / /
sems pa 'dun dang bcas pa ste / /
zhes sems bskyed de rang gi grogs rdzogs byang don gnyer gyi 'dun pa dang mtshungs ldan du gsungs pa gang zhig /
de rdzogs byang don gnyer gyi 'dun pa yin na /
de sems ma yin pa slob dpon gyis bden kha byin pa'i phyir dang /
nyi snang du yang de rnam par shes par gsal bar gsungs pa'i phyir /
rang lugs la gzhan don du rdzogs pa'i byang chub la dmigs shing rang gi grogs rdzogs byang don gnyer gyi 'dun pa dang mtshungs ldan du gyur pa'i theg chen gyi gtso bo yid kyi rnam rig gang zhig /
lta spyod gnyis kyi nang nas spyod pa'i char gtogs pa'i theg chen lam gyi 'jug sgo'i rigs su gnas pa'i mkhyen pa /
theg chen sems bskyed kyi mtshan nyid /
gnyis pa dbye ba la /
de la sgras brjod rigs kyi sgo nas dbye na /
kun rdzob sems bskyed dang /
don dam sems bskyed gnyis /
ngo bo'i sgo nas smon 'jug gi sems bskyed gnyis /
sa mtshams kyi sgo nas dbye na /
mos pas spyod pa'i sems bskyed sogs bzhi /
bskyed tshul gyi sgo nas rgyal po lta bu'i sems bskyed sogs gsum /
gsum pa bye ba so so'i don la /
kha cig /
don dam bden pa la gnyis snang nub pa'i theg chen gyi gtso bo'i yid kyi rnam rig gang zhig /
mi gnas pa'i myang 'das sgrub byed kyi bsam pa phun tshogs kyi rigs su gnas pa de'i mtshan nyid zer na /
sangs rgyas 'phags pa'i thugs rgyud kyi theg chen sems bskyed chos can /
mtshon bya der thal /
mtshan nyid de'i phyir /
rang lugs ni /
don dam bden pa la gnyis snang nub pa'i theg chen 'phags pa'i rgyud kyi gtso bo'i yid kyi rnam rig gang zhig /
mi gnas pa'i myang 'das sgrub byed kyi bsam pa phun tshogs kyi rigs su gnas pa'i lta spyod gnyis kyi nang nas lta ba'i char rtogs pa'i mkhyen pa /
don dam sems bskyed kyi mtshan nyid yin te /
sgom rim las /
de ltar kun rdzob byang chub kyi sems bskyed nas don dam pa'i byang chub kyi sems bskyed pa'i phyir 'bad par bya'o / /
don dam pa'i byang chub kyi sems de ni log pa las 'das pa /
spros pa mtha' dag dang bral ba shin tu gsal ba don dam pa'i spyod yul dri ma med pa /
mi g.yo ba rlung med pa'i mar me'i rgyun bzhin du mi g.yo pa'o / /
de grub pa ni rtag tu gus pas zhi gnas dang lhag mthong gi rnal 'byor goms par byas pa las 'gyur ro / /
zhes gsungs pa'i phyir /
de ni dam pa gsum dang ldan te /
sangs rgyas yongs 'dzin du bsten pas lung dam pa @# / /
nod pa /
bsod nams dang ye shes kyi tshogs bsags pas rgyu dam pa sgrub pa /
don dam pa mngon sum du rtogs pas khong du chud pa dang ldan zhing /
sa dang po rab dga' nas thob pa'i phyir /
de skad du yang /
mdo sde rgyan las /
rdzogs pa'i sangs rgyas rab mnyes byas / /
bsod nams ye shes tshogs rab bsags / /
chos la mi rtog ye shes ni / /
skyes phyir de ni dam par 'dod / /
chos dang sems can rnams dang ni / /
de yi bya bas sangs rgyas nyid / /
mchog la sems mnyam rnyed pa'i phyir / /
de yi rab dga' khyad par 'phags / /
zhes gsungs pa'i phyir /
de la don dam pa'i byang chub kyi sems zhes 'chad pa'i rgyu mtshan yod de /
sangs rgyas kyi don dam pa'i byang chub la gnyis snang nub pa'i tshul gyi dmigs pa'i sems yin pa'i rgyu mtshan gyis de ltar bshad pa'i phyir /
smon 'jug gi khyad par la /
kha cig /
'dun ldan sems bskyed sogs sems bskyed dang po gsum smon pa sems bskyed dang lhag ma bcu dgu 'jug pa sems bskyed yin te /
slob dpon skal ldan grags pas /
'dun sogs gsum gyi dbye ba yis / /
smon pa'i sems ni rnam pa gsum / /
'jug pa zhes bya'i sems rnams ni / /
bcu dgu rnams su 'dod pa yin / /
zhes gsungs pa'i phyir /
zer na /
de mi 'thad de /
theg chen sems bskyed yin na sa lta bu'i sems bskyed dang 'dun ldan sems bskyed gnyis ka yin dgos pa'i phyir /
de yin na yon tan gong nas gong du 'phel ba'i rten byed pa'i sems bskyed yin dgos pa'i phyir /
sangs rgyas ye shes zhabs dang lo ts+tsha ba chen po rnams kyi gsung na re /
sa thob pa'i sems bskyed la 'jug pa sems bskyed dang sa ma thob pa'i sems bskyed la smon pa sems bskyed kyis khyab ste /
sa thob nas spyod pa nyams len gyis bya bas ma zin pa med pa'i phyir dang /
sa dang po nas sbyin pa'i phar phyin gyi nyams len lhag par thob par gsungs pa'i phyir /
lo chen gyi gsung nas /
byang chub ma 'thob pa 'thob par smon pa smon pa sems bskyed /
byang chub thob nas phyin drug la 'jug pa 'jug pa sems bskyed yin pas so skye la med do zhes dang /
sangs rgyas ye shes zhabs kyis smon pa byang chub kyi sems na 'jig rten pa thams cad kyi yin la /
'jug pa byang chub kyi sems ni rab tu dga' ba nas brtsams to'o| |zhes gsungs na /
de mi 'thad de /
sa ma thob pa'i gang zag gi rgyud kyi 'jug pa sems bskyed yod pa'i phyir te /
bslab btus las /
ce sar ma chud pa la yang byang chub sems dpa'i sdom pa'i dbang du bya ba yod dam med ce na yod par rig par bya ste /
zhes gsungs pa'i phyir dang /
rgya mtsho sprin las kyang yod par gsungs pa'i phyir dang /
slob dpon chos bshes cho gas blangs pa'i sems bskyed la 'jug sems dang /
des ma blangs pa'i sems bskyed la smon sems kyis khyab par bzhed pa yang /
mi 'thad de /
sems bskyed cho gas len tshul la yang smon sems cho gas len tshul dang /
'jug sems cho gas lan tshul gnyis yod pa'i phyir /
kha cig /
'jug sdom thob pa'i sems bskyed la 'jug sems dang /
ma thob pa'i sems bskyed la smon sems kyis khyab ste /
rnam bshad las /
'jug sdom dang 'jug sems gnyis 'gal yang de skyed pa ni sdom pa bzung ba'i dbang kho na las shes par bya'o / /
zhes gsungs pa dang /
de dang mthun par lam rim las kyang gsungs pa'i phyir /
zer na /
de mi 'thad de /
'jug sems su 'gyur ba la 'jug sdom thob pa tsam gyis mi chog par spyod pa nyams len gyi bya bas dngos su zin pa dgos pa'i phyir te /
gang phan chad sdom pa bzung ste zhes pa las logs su tshogs rnams la zhugs pa de ni zhugs pa'i sems so / /
zhes gsungs pa'i phyir /
gzhan yang /
sa thob pa'i gang zag gi rgyud kyi smon sems med par thal /
sa thob pa'i gang zag gi rgyud kyi sems bskyed yin na 'jug sdom thob pa'i gang zag gi rgyud kyi sems bskyed yin pas khyab /
'jug sdom thob pa'i gang zag gi rgyud kyi sems bskyed yin na 'jug pa sems bskyed yin pas khyab pa'i phyir /
'dod mi nus te /
rnam bshad las /
des na smon sems ni tshogs lam nas bzung ste sa thob nas kyang khas blangs pa la nyes pa med par mngon te /
zhes gsungs pa'i phyir /
kho na re /
skyon med de /
'jug sdom thob nas spyod pa nyams len gyi bya ba rang gi ngang gis 'byung ba'i don yin pa'i phyir /
spyod 'jug las /
de nas bzung ste gnyid log gam / /
zhes gsungs pa'i phyir /
zer na /
'jug sdom thob nas spyod pa la slob pa'i tshe smon sems med par thal /
rtsa ba'i dam bca' 'thad pa'i phyir /
'dod na /
de'i tshe smon sems med pa de /
'gro ba de dag @# / /
phan pa'i phyir zhes sogs dang /
'gro bar 'dod dang 'gro ba yi / /
zhes sogs kyi lung don yin par thal /
'dod pa'i phyir /
'dod mi nus te /
rnam bshad las /
'jug sdom blangs nas spyod pa la slob pa'i tshe smon sems med par 'dod pa ni de dag gi don ma yin te /
zhes gsungs pa'i phyir /
sngar gyi rnam bshad kyi lung sogs dang 'gal ba'i skyon med de /
'jug sems su 'gyur ba la 'jug sdom thob dgos pa'i don yin pa'i phyir /
rang lugs la /
smon 'jug gi sems kyi khyad par yod de /
'jug sdom thob cing spyod pa nyams len gyi bya bas dngos su zin pa la bltos dgos pa'i rigs su gnas pa'i sems bskyed de /
'jug pa sems bskyed dang /
'jug sdom thob pa la spyod pa nyams len gyi bya bas dngos su zin pa la bltos mi dgos pa'i rigs gnas kyi sems bskyed /
smon sems su 'jog pa'i phyir /
dper na /
grong khyer du 'gro 'dod kyi bsam pa gzhir byas pa la lus kyi gom pa 'dor len gyi bya bas dngos su zin ma zin gnyis yod pa bzhin du rdzogs byang don gnyer gyi bsam pa gzhir byas la spyod pa nyams len gyi bya bas dngos su zin ma zin gnyis yod pa'i phyir /
sgom rim las /
'gro ba de dag la phan pa'i phyir sangs rgyas su gyur cig ces gang thog mar don du gnyer ba de ni smon pa'i sems so / /
gang phan chad sdom pa bzung ste tshogs rnams la zhugs pa de ni zhugs pa'i sems so / /
zhes gsungs pa dang /
spyod 'jug las /
byang chub sems de mdor bsdu na / /
rnam pa gnyis su shes bya ste / /
byang chub smon pa'i sems dang ni / /
byang chub 'jug pa nyid yin no / /
'gro bar 'dod dang 'gro ba yi / /
bye brag ji ltar shes pa ltar / /
de bzhin mkhas pas 'di nyid kyi / /
bye brag rims bzhin shes par bya / /
zhes gsungs pa'i phyir dang /
sdong po bkod pa las /
rigs kyi bu 'di lta ste /
gang bla na med pa yang dag par rdzogs pa'i byang chub tu smon pa ni dkon /
de bas kyang bla na med pa yang dag par rdzogs pa'i byang chub tu chas pa'i sems can ni shin tu dkon /
zhes gsungs pa'i phyir /
spyod pa nyams len gyi bya bas dngos su zin ma zin gyi don de sbyin pa lta bu la mtshon na sems bskyed des kun nas bslangs pa tsam ma yin par gtong sems spel ba'i rnam pa shar ba'i dus nyid na rnam mkhyen don gnyer gyi dran 'dun du re ba dngos su yod pa na sems bskyed de sbyin pa nyams len gyi bya bas dngos su zin pa dang /
de dngos su med pa na sems bskyed de sbyin pa nyams len gyi bya bas dngos su ma zin par 'jog pa de bzhin du 'og ma rnams la yang shes par bya'o / /
de ltar byas na /
'jug sdom thob cing spyod pa nyams len gyi bya bas dngos su zin pa'i sems bskyed /
'jug pa sems bskyed kyi mtshan nyid /
'jug sdom ma thob pa'am /
spyod pa nyams len gyi bya bas dngos su ma zin pa'i sems bskyed de /
smon pa sems bskyed kyi mtshan nyid /
rnam pa gcig tu na /
'jug sdom thob cing spyod pa nyams len gyi bya bas dngos su zin pa la bltos dgos pa'i rigs su gnas pa dang po'i mtshan nyid /
de ltar bltos mi dgos pa'i rigs su gnas pa /
phyi ma'i mtshan nyid /
sa mtshams ni /
'jug pa sems bskyed theg chen gyi tshogs lam nas sangs rgyas kyi sa'i bar yod /
smon pa sems bskyed ni theg chen gyi tshogs lam nas sa bdun pa'i bar du yod /
sa brgyad pa yan chad du med de /
sa brgyad pa nas bden 'dzin mngon gyur ba spangs shing /
mi rtog ye shes la goms pa dbang sgyur thob pa de nas spyod pa nyams len gyi bya bas dngos su ma zin pa'i sems bskyed mi 'byung ba'i phyir /
der thal /
sa brgyad pa nas rjes thob ye shes rnams la rang yul bden med du mi snang ba'i skabs med pa'i phyir /
der thal /
rnam bshad las /
sa brgyad pa thob nas rjes thob kyi skabs su shes bya ji snyed pa gang snang yang me long nang gi byad bzhin gyi gzugs brnyan ltar snang ba yin gyi sa bdun pa man chad du skabs 'gar snang ba ltar sgyu ma lta bur snang ba ma yin pa'i don cung zad kyang mi snang ngo / /
zhes gsungs pa'i phyir /
zin bya theg chen sems bskyed dang zin byed sbyin pa nyams len gyi bya ba gnyis gang zag gcig gi rgyud la cig car du 'jug pa yod pa nas bsam gtan gyi bar 'jug pa yod kyang /
zin byed stong nyid mngon sum du rtogs pa'i shes rab dang zin bya sems bskyed gnyis slob pa'i rgyud la cig car du 'jug pa med de /
stong nyid mngon sum du rtogs pa'i slob pa'i rgyud la theg chen sems bskyed med pa'i phyir /
de ltar yin kyang stong nyid mngon sum du rtogs pa'i shes rab kyis dngos su zin pa'i slob pa'i rgyud kyi sems bskyed ni yod de /
thun 'gor stong nyid kyi don mngon sum du rtogs pa'i mthus bden med kyi rnam pa @# / /
dngos su shar ba'i slob pa'i rgyud kyi sems bskyed yod pa'i phyir /
der thal /
slob pa'i rgyud kyi dmigs med kyi sems bskyed yod pa'i phyir /
der thal /
de'i rgyud kyi dmigs med kyi snying rje yod pa'i phyir /
de ltar ma yin na /
rnam bshad las /
sa thob nas stong nyid kyi don mngon sum du rtogs kyang des dngos su ma zin pa'i sems bskyed skabs du mar 'byung ba'i phyir /
zhes skabs kyi rnam bcad mdzad pa la dgos pa med par thal /
stong nyid mngon sum du rtogs pa'i shes rab kyis dngos su zin pa'i slob pa'i rgyud kyi sems bskyed med pa gang zhig /
rnam mkhyen gyis dngos su ma zin pa'i slob pa'i rgyud kyi sems bskyed skabs du mar 'byung zhes pa'i skabs kyi rnam bcad mdzad mi dgos pa lta bu yin pa'i phyir /
kha cig na re /
spyod pa nyams len gyi bya bas dngos su zin pa'i don rdzogs byang don gnyer gyi dran 'dun du re bas dngos su zin pa dang /
kha cig /
stong nyid mngon sum du rtogs pa'i shes rab kyis dngos su zin pa la byed zer na /
dang po mi 'thad de /
sems bskyed yin na nges dngos su zin pa'i sems bskyed yin dgos pa'i phyir te /
de dang mtshungs ldan yin dgos pa'i phyir /
phyi ma mi 'thad de /
spyod pa nyams len gyi bya ba yin na stong nyid rtogs pa'i shes rab yin mi dgos pa'i phyir te /
spyod pa nyams len gyi bya ba la phar phyin dang po lnga dang /
bsdu bzhi sogs yod pa'i phyir /
kha cig /
smon sems ni tshogs lam nas rgyun mtha'i bar du yod de /
byang sems rgyun mtha' ba'i rgyud kyi sems bskyed de smon sems yin pa'i phyir /
der thal /
de'i rgyud la zin byed stong nyid mngon sum du rtogs pa'i shes rab dngos su yod /
theg chen sems bskyed dngos su med pa'i phyir /
zer na /
stong nyid mngon sum du rtogs pa'i shes rab kyis dngos su zin pa'i slob pa'i rgyud kyi sems bskyed med par thal /
de yod na de'i rgyud la de gnyis cig car du dngos su yod dgos pa las de'i rgyud la de gnyis cig car du dngos su med pa'i phyir /
dang po der thal /
khyod kyi sgrub byed 'thad pa'i phyir /
gzhan yang /
rgyun mtha' bar chad med lam pa'i rgyud la theg chen sems bskyed dngos su yod par thal /
de'i rgyud kyi sems bskyed dngos yul du byed pa'i de 'dra ba'i gang zag gi rgyud kyi de myong byed kyi rang rig mngon sum yod pa'i phyir /
ma grub na de chos can /
khyod dngos su myong byed kyi rang rig mngon sum yod par thal /
khyod byang 'phags kyi mkhyen pa yin pa'i phyir /
kha cig na re /
'jug sdom thob cing sbyin pa gtong ba dang dus mnyam du gsar du thob pa'i theg chen sems bskyed chos can /
'jug sems su thal /
mtshan nyid de'i phyir /
der thal /
'jug sdom thob cing /
sbyin pa nyams len gyi bya bas dngos su zin pa'i sems bskyed yin pa'i phyir te /
chos can de yin pa'i phyir /
'dod na /
'jug sems yin na /
rang gi nyer len du gyur pa'i smon sems sngon du song bas khyab par thal /
'dod pa'i phyir /
khyab ste /
'gro ba de dag la phan pa'i phyir zhes sogs dang /
'gro bar 'dod dang 'gro ba yi / /
zhes sogs gsungs pa'i phyir /
'jug sdom len pa'i tshe khyod kyi smon pa byang chub mchog tu sems bskyed dam zhes 'dri bar gsungs pa'i phyir /
zer na /
skyon med de /
theg chen gyi rigs can dbang rnon 'ga' zhig gi dbang du byas pa yin gyi khyab pa bstan pa ma yin pa'i phyir /
dper na /
yang dag shes rtsol sngon btang ste / /
zhes sogs kyis theg chen gyi rigs can dbang rnon rnams kyi dang por stong nyid rtogs pa'i lta ba rang rgyud la bskyed /
de rjes byang chub mchog tu sems bskyed pa bstan yang /
theg chen gyi rigs can yin na de yin pas ma khyab pa lta bu yin pa'i phyir /
kha cig /
'jug sdom thob pa'i lam ma zhugs kyi gang zag med zer na /
de yod par thal /
'jug sdom thob nas smon pa byang chub mchog tu sems gsar du bskyed pa'i gang zag yod pa'i phyir /
der thal /
lam rim chen mo las /
spyir sngar bshad pa lta bu'i myong ba ma skyes kyang theg pa chen po'i bslab par bya ba rnams shes shing theg chen la mos pa brten na /
sngon la sems bskyed pa dang /
sdom pa cho gas bzung nas de nas byang chub kyi sems skyed pa yang yod /
spyod 'jug tu sngon la sdom pa dang sems bzung nas de'i bslab bya phyin drug gi bsam gtan gyi skabs su byang chub kyi sems sbyong lugs rnams rgyas par gsungs pa lta bu'o / /
zhes gsungs pa'i phyir /
gsum pa mos spyod kyi sems bskyed sogs bzhi'i khyad par yod de /
sems bskyed kyi 'khor gsum bden par 'dzin pa'i bden 'dzin gyi zhen yul med pa mos pa yid byed kyi sgom pa'i tshogs sbyor gyi gnas skabs kyi sems bskyed rnams mos pas spyod @# / /
pa'i sems bskyed dang /
bden 'dzin kun btags kyis dag pa'i ma dag sa bdun gyi gnas skabs kyi sems bskyed rnams lhag bsam dag pa'i sems bskyed dang /
dag pa sa gsum gyi gnas skabs kyi sems bskyed rnams rnam par smin pa'i sems bskyed /
sangs rgyas kyi sa'i sems bskyed rnams sgrib pa spangs pa'i sems bskyed yin pa'i phyir /
mdo sde rgyan las /
sems bskyed de ni sa rnams la / /
mos dang lhag bsam dag pa dang / /
rnam par smin pa gzhan du 'dod / /
de bzhin sgrib pa spangs pa'o / /
zhes gsungs pa'i phyir /
bzhi pa rgyal po lta bu'i sems bskyed sogs kyi khyad par yod de /
dang por rang nyid kyis rdzogs byang thob par byas nas de nas sems can gzhan rdzogs byang la 'god bar bya'o snyam pa'i sems bskyed rgyal po lta bu'i sems bskyed /
dang por gzhan rdzogs byang la bkod nas de nas rang nyid rdzogs byang 'thob par bya'o snyam pa'i sems bskyed rdzi bu lta bu'i sems bskyed /
rang nyid dang sems can thams cad dus mnyam du rdzogs byang 'thob par bya'o snyam pa'i sems bskyed mnyan pa lta bu'i sems bskyed yin pa'i phyir /
sems bskyed dang po gsum tshogs lam chung ngu 'bring chen po gsum gyis bsdus par gsungs pa ni sa mtshams nges pa can ma yin te /
de ni sems bskyed nyer gnyis kyi bshad bya rtsa ba'i mdo'i sbas don sa de dang de na sems bskyed de dang de'i nyams len yod ces sbas don gtan la 'bebs pa'i dbang du byas pa'i phyir /
'grel par mngon shes dang ldan pa'i sems bskyed byang phyogs so bdun dang ldan pa'i sems bskyed gsungs pa yang de dag gi nyams len khyad par can dang ldan pa'i don yin gyi de ngag dang mtshungs ldan gyi don ma yin te /
mngon shes dang mtshungs ldan gyi slob pa'i rgyud kyi theg chen sems bskyed med pa'i phyir /
slob pa'i rgyud kyi sems bskyed yin na rtog pa yin dgos /
mngon shes yin na mngon sum yin dgos pa'i phyir /
sems bskyed sbyong tshul bshad pa la /
gzhan don don gnyer gyi blo sbyong tshul /
byang chub don gnyer gyi blo sbyong tshul bshad pa gnyis /
dang po la /
man ngag rgyu 'bras bdun gyi sgo nas sbyong tshul /
bdag gzhan brje ba'i sgo nas sbyong tshul gnyis /
dang po la /
mar shes drin dran gnyis rgyu 'bras phugs gcig /
drin gzo byams pa gnyis rgyu 'bras phugs gcig /
snying rje lhag bsam gnyis rgyu 'bras phugs gcig /
sems can thams cad rdzogs byang la 'god par 'dod pa'i gzhan don don gnyer gyi blo de de rnams kyi 'bras bur byas pa'i sgo nas sbyong par byed pa'i phyir /
gnyis pa bdag gzhan brje ba'i sgo nas sbyong tshul yod de /
bdag gi bde dge thams cad dang gzhan gyi sdug bsngal brje ba'i tshul gyis sbyong bar byed pa'i phyir /
de ltar yin kyang /
mar shes drin dran sogs ma tshang ba'i skyon med de /
lhag bsam rang chas su yod cing /
bdag gces 'dzin nyes pa thams cad kyi rtsa bar bltas /
gzhan gces 'dzin yon tan thams cad kyi rtsa bar bltas pas mar shes drin dran sogs kyi dod thub pa'i phyir /
gnyis pa byang chub don gnyer gyi blo sbyong tshul yod de /
sangs rgyas kyi yon tan mthong nas de la don gnyer gyi blo sbyong bar byed pa'i phyir /
sems bskyed gsum pa lhag pa'i bsam pa dang ldan pa'i sems bskyed kyi bshad bya rtsa ba'i mdo las /
byang chen sher phyin la gnas te byang phyogs so bdun bsgom par bya'o zhes pa nas /
mi gtsang ba'i 'du shes dgu bsgom par bya'o / /
skyes bu chen po'i rnam par rtog pa brgyad bsgom par bya'o / /
zhes gsungs pa'i mi gtsang ba'i 'du shes dgu'i khyad par yod de /
lus kyi dbyibs la chags pa'i gnyen por rnam par bam pa'i 'du shes dang /
'khrig pa la chags pa'i gnyen por rnam par 'bus bshig pa'i 'du shes /
dri la chags pa'i gnyen por gnag pa'i 'du shes /
rgyan la chags pa'i gnyen por rnam par dmar ba'i 'du shes /
kha dog la chags pa'i gnyen por rnam par bsngos ba'i 'du shes /
sha rgyas pa la chags pa'i gnyen por rnam par zos pa'i 'du shes /
lus sgeg pa la chags pa'i gnyen por rnam par 'thor ba'i 'du shes /
so la sogs pa rus pa la chags pa'i gnyen por rus gong gi 'du shes /
kha dog dang dbyibs gnyis ka la chags pa'i gnyen por rnam par 'tshig ba'i 'du shes dang dgu yod pa'i phyir /
skyes bu chen po'i rnam par rtog pa brgyad kyi khyad par yod de /
'dod pa chung ba /
chog shes pa /
rab tu dben pa /
brtson 'grus brtson pa /
dran pa nye bar gzhag pa /
mnyam par gzhag pa /
shes rab dang las kyi mtha' nyung ba dang brgyad yod pa'i phyir /
de rnams sgom @# / /
pa la dgos pa yod de /
byang chub kyi sems skye ba dang /
gnas pa'i bgegs de la /
'khrig pa'i 'dod chags dang /
'dod pa che ba dang /
chog mi shes pa dang /
'du 'dzi la dga' ba dang /
le lo dang /
brjed nges dang /
rnam par g.yeng ba dang /
shes rab 'chal ba dang /
spros pa la dga' ba dang dgu yod pas /
mi gtsang ba'i 'du shes dgu rnams dang po'i gnyen po dang /
'dod pa chung bas 'dod pa che ba'i gnyen po byed pa nas las kyi mtha' nyung bas spros pa la dga' ba'i gnyen po byed pa'i phyir /
lnga pa sems bskyed cho gas len tshul bshad pa la /
yul gang la len pa /
rten gyi gang zag gang gis len pa /
cho ga ji lta bus len pa dang gsum /
dang po la /
dge ba'i bshes gnyen gyi drung du len na smon sems dang ldan par ma zad 'jug sdom thob pa'i drung du len /
de lta bu med na sangs rgyas byang sems kyi sku gzugs sogs rten gyi drung du len pa'i phyir /
gnyis pa ni dal 'byor rnyed dka' bsams pa nas /
skyes bu 'bring dang thun mong ba'i bsam pas rgyud sbyangs pa'i gang zag gis len par byed pa'i phyir /
gsum pa la sbyor ba dang dngos gzhi gnyis /
dang po sbyor ba'i khyad par yod de /
gnas khang brgyan zhing dkon mchog gi rten bkram la /
khyad par du de bzhin gshegs pa'i sku gzugs dang sher phyin gyi mdo rnams bshams /
de'i drung du yan lag bdun pa 'bul ba sogs byed pa'i phyir /
de'i 'og tu gsol ba 'debs tshul yod de /
slob dpon dgongs su gsol /
ji ltar sngon gyi de bzhin gshegs pa dgra bcom pa yang dag par rdzogs pa'i sangs rgyas rnams dang /
byang chub sems dpa' sa chen po la rab tu bzhugs pa rnams kyis dang por bla na med pa yang dag par rdzogs pa'i byang chub tu thugs bskyed pa de bzhin du /
bdag ming 'di zhes bgyi ba yang slob dpon gyis bla na med pa yang dag par rdzogs pa'i byang chub tu sems bskyed du gsol zhes gsol ba lan gsum 'debs pa'i phyir /
de nas skyabs 'gro ji lta ba bzhin du byas nas /
slob dpon dgongs su gsol /
bdag ming 'di zhes bgyi bas dus 'di nas bzung nas ji srid byang chub snying po la mchis kyi bar du rkang gnyis rnams kyi mchog /
sangs rgyas bcom ldan 'das rnams la skyabs su mchi'o / /
slob dpon dgongs su gsol /
bdag ming 'di zhes bgyi bas dus 'di nas bzung nas ji srid byang chub snying po la mchis kyi bar du chos rnams kyi mchog /
zhi ba 'dod chags dang bral ba'i chos rnams la skyabs su mchi'o / /
slob dpon dgongs su gsol /
bdag ming 'di zhes bgyi bas dus 'di nas bzung nas ji srid byang chub snying po la mchis kyi bar du tshogs rnams kyi mchog /
'phags pa byang chub sems dpa' phyir mi ldog pa'i dge 'dun rnams la skyabs su mchi'o / /
zhes lan gsum brjod par bya'o / /
de'i rjes su skyabs 'gro'i bslab bya rnams bsgrigs ? shing byams snying rje'i dmigs rnam dang gzhan don don gnyer gyi dmigs rnam gsal gdab par bya ba yin pa'i phyir /
dngos gzhi ji ltar bya ba'i tshul yod de /
phyogs bcu na bzhugs pa'i sangs rgyas dang byang chub sems dpa' thams cad bdag la dgongs su gsol /
slob dpon dgongs su gsol /
bdag ming 'di zhes bgyi bas skye ba 'di dang skye ba gzhan dang gzhan dag tu sbyin pa'i rang bzhin dang /
sgom pa'i rang bzhin gyi dge ba'i rtsa ba bdag gi bgyis pa dang bgyid du stsal ba dang bgyid pa la rjes su yi rang ba'i dge ba'i rtsa ba des /
ji ltar sngon gyi de bzhin gshegs pa dgra bcom pa yang dag par rdzogs pa'i sangs rgyas rnams dang /
sa chen po la rab tu bzhugs pa'i byang chub sems dpa' chen po rnams kyis bla na med pa yang dag par rdzogs pa'i byang chub tu thugs bskyed par mdzad pa de bzhin du bdag ming 'di zhes bgyi bas kyang dus 'di nas bzungs ji srid byang chub snying po la mchis kyi bar du bla na med pa yang dag par rdzogs pa'i byang chub chen po la sems bskyed par bgyi'o / /
sems can ma bsgral ba rnams bsgral bar bgyi'o / /
ma grol ba rnams dgrol bar bgyi'o / /
dbugs ma phyin pa dbugs dbyung bar bgyi'o / /
yongs su mya ngan las ma 'das pa rnams mya ngan las 'da' bar bgyi'o zhes lan gsum brjod par bgyi'o / /
de'i rjes su ji ltar bya ba'i tshul yod de /
nag po'i chos spong ba dang /
dkar po'i chos sgrub pa dang /
byams snying rje rgyun du sbyong bar byed pa dang /
theg chen gyi dge ba'i bshes gnyen bsten pa dang /
dran shes bzhin bsten par byed pa'i phyir /
cho gas len tshul la gnyis las bshad ma thag pa'i cho gas len tshul ni /
@# / /
smon sems kyi bslab bya la slob nus mi nus kun gyis len du rung /
sems can thams cad kyi don du sangs rgyas 'thob par bya'o snyam pa'i blo de byang chub kyi bar du btang bar mi bya'o snyam pa'i cho ga ni smon sems kyi bslab bya la slob nus pa rnams kyis len zhing /
mi nus pa rnams kyis len du mi rung ngo / /
gsum pa phan yon bshad pa la /
de lta bu sems bskyed de phan yon khyad par can dang ldan te /
sdig pa sngar bsags ldog cing phyin chad 'phro chad pa dang /
dge ba sngar med gsar du bsog cing /
sngar bsags gong nas gong du 'phel ba dang /
gnas skabs lha mi rnams kyis phyag bya ba'i 'os su gyur pa dang /
mthar thug rdzogs pa'i byang chub 'thob pa'i phan yon yod pa'i phyir /
dang po der thal /
spyod 'jug las /
des ni dus mtha'i me bzhin sdig can rnams / /
skad cig gcig gis nges par bsreg par byed / /
ces gsungs pa'i phyir /
gnyis pa der thal /
de nyid las /
sdig pa shin tu mi zad byas na yang / /
dpa' la brten nas 'jigs pa chen po ltar / /
gang la brten nas yud kyi grol 'gyur ba / /
de la bag chen rnams kyi cis mi bsten / /
zhes gsungs pa'i phyir /
gsum pa der thal /
dpal byin gyis zhus pa las /
byang chub sems kyi bsod nams gang / /
gal te de la gzugs mchis na / /
nam mkha'i khams ni kun gang ste / /
de ni de bas lhag par 'gyur / /
gang gA'i ? bye ma'i grangs snyed kyi / /
sangs rgyas zhing rnams mi gang gis / /
rin chen dag ni kun bkang ste / /
'jig rten mgon la phul ba bas / /
gang gis thal mo sbyar bgyis te / /
byang chub tu ni sems btud na / /
mchod pa 'di ni khyad par 'phags / /
de la mtha' ni ma mchis so / /
zhes gsungs pa'i phyir /
bzhi pa der thal /
spyod 'jug las /
dge ba gzhan kun chu shing bzhin du ni / /
'bras bu bskyed nas zad par 'gyur ba dang / /
byang chub sems kyi ljon shing rtag par yang / /
'bras bu 'byin pas mi zad 'phel bar 'gyur / /
zhes gsungs pa'i phyir /
lnga pa der thal /
de nyid las /
byang chub sems bskyed gyur nas skad cig gis / /
'khor ba'i btson rar bsdams pa'i nyams thag rnams / /
bde gshegs rnams kyi sras zhes brjod bya zhing / /
'jig rten lha mir bcas pas phyag byar 'gyur / /
zhes pa dang /
sha ri'i sde pa'i lung las /
shA ri'i bus gsol pa /
bcom ldan 'das bdag ? byang sems sems dang po bskyed pa la phyag 'tshal lo / /
tha na byang chub tu sems bskyed pa dud 'gror gyur pa la yang phyag 'tshal lo / /
zhes gsungs pa'i phyir /
drug pa der thal /
spyod 'jug las /
gser 'gyur rtsi yi rnam pa mchog lta bu / /
mi gtsang lus 'di blangs nas rgyal ba'i sku / /
rin chen rin thang med par sgyur pas na / /
byang chub sems zhes bya ba rab brtan bzung / /
zhes gsungs pa'i phyir /
gnyis pa ni /
sgrub dang bden pa rnams dang ni / /
zhes pa nas /
yongs 'dzin yin /
zhes pa'i bar gyis gdams ngag 'chad par byed na de'i tshul ji lta bu zhe na /
rgyan gyi ched du bya ba'i gdul bya lta bus tshogs lam gyi gnas skabs su gdams pa'i don sgrub pa'i gdams ngag gi don nyams su len pa'i gdams ngag gi don bcur bsdus nas 'chad par byed pa la /
sgrub dang bden pa rnams dang ni / /
zhes pa nas /
bcu yi bdag nyid shes par bya / /
zhes pa'i bar gsungs /
gdams don de rnams kyi nang nas dge 'dun dkon mchog bye brag tu 'chad par byed pa la /
dbang po rtul dang rnon po dag /
ces pa nas /
bse ru dang ni nyi shu'o / /
zhes pa'i bar gsungs /
rgyan gyi ched du bya ba'i gdul bya byang sems tshogs lam pas gdams ngag gi don nyams su blangs pa la brten nas stong nyid la dmigs pa'i sgom byung gi lhag mthong gi thog ma thob pa'i sbyor lam 'chad pa la /
dmigs pa dang ni zhes pa nas /
yongs 'dzin yin zhes pa'i bar gsungs /
! dbye ba zhar la brjod nas /
zhes sogs kyi skabs su /
mtha' dpyad pa la /
gdams ngag nyan pa'i yul /
rgyu rten gyi gang zag gang gis nyan pa /
nyan bya gdams ngag gi ngo bo bshad pa /
nyan pa'i sa mtshams bshad pa dang lnga /
dang po la /
lam ma zhugs kyi dge ba'i bshes gnyen nas gzugs sku gnyis kyi bar du yod do / /
gnyis pa ni /
spyir gdams ngag nyan pa'i rgyu la dran pa /
ting nge 'dzin /
brtson 'grus /
shes rab sogs du ma yod kyang sangs rgyas mya ngan las 'das pa'i 'og rol tu 'jig rten gyi khams du mar phyin te /
sangs rgyas dpag tu med pa la theg chen gyi gdams ngag khyad par can nyan pa la chos rgyun gyi ting nge 'dzin thob dgos pa yin te /
mdo sde rgyan las /
de tshe chos kyi rgyun las ni / /
sangs @# / /
rgyas rnams las zhi gnas dang / /
ye shes yangs pa thob bya'i phyir / /
gdams ngag rgya chen rnyed par 'gyur / /
zhes gsungs pa'i phyir /
de ltar yin na /
chos rgyun gyi ting nge 'dzin de'i ngo bo /
sgra don ji lta bu yin zhe na /
theg chen gyi tshogs lam chen po thob pa'i gang zag gi sems rten bsam gtan gyi dngos gzhi la brten nas mnyam par gzhag pas gsung rab kyi tshig don rgyun mi chad du 'dzin nus pas rang gi grogs dran pa shes rab dang mtshungs ldan gyi ting nge 'dzin /
chos rgyun gyi ting nge 'dzin gyi mtshan nyid /
de ltar 'chad pa'i rgyu mtshan yod de /
gang la mnyam par gzhag byar gyur pa'i gsung rab kyi tshig don rgyun mi chad du 'dzin nus pa'i ting nge 'dzin yin pa'i rgyu mtshan gyis de ltar bshad pa'i phyir /
sa mtshams theg chen gyi tshogs lam chen po thob pa nas 'jog /
de ltar 'thad de /
'grel chen las /
tshogs kyi sa 'di nyid du sems las su rung bar gyur pa na gang zhig thob pas tshig dang don 'dzin par nus pa'i chos kyi rgyun zhes bya ba'i ting nge 'dzin thob la zhes gsungs pa'i phyir /
gsum pa gdams ngag nyan pa'i gang zag la /
lam du ma zhugs pa'i gang zag sogs du ma yod kyang /
'jig rten gyi khams gzhan du mar phyin nas sangs rgyas dpag tu med pa la theg chen gyi gdams ngag khyad par can nyan pa la ni bsam gtan gyi dngos gzhi la brten nas mngon shes sogs thob dgos pa yin te /
mdo sde rgyan las /
bsam gtan la thob mngon par shes / /
mngon par bsgrubs pa'i sgo nas te / /
sangs rgyas dpag tu med pa la / /
mchod pa'i phyir dang mnyan pa'i phyir / /
'jig rten khams ni rnams su 'gro /
zhes gsungs pa'i phyir /
bzhi pa ni spyir gdams ngag la theg chen gyi gdams ngag dang /
theg dman gyi gdams ngag du ma yod kyang 'dir ni theg chen sems bskyed kyi ched du gnyer bya thob byed kyi thabs phyin ci ma log par ston pa'i theg chen gyi mdo /
'dir dngos su bstan pa'i theg chen gyi gdams ngag gi mtshan nyid /
dbye na gdams yul gyi sgo nas bcu yod cing /
gdams ngag la ngag gi ma khyab ste /
don bsdus sgron me las /
gdams ngag rnam pa bcu yin te / /
ngo bo ngag gi 'khor lo yin / /
dbye ba yul gyi sgo nas brjod / /
ces dang /
dag ldan las /
khong du chud par bya ba'i phyir brjod pa ni gdams ngag ste /
zhes dang /
'di las kyang /
'doms pa ni gdams ngag ste /
zhes gsungs pa'i phyir /
ngo bo'i sgo nas dbye na /
rjes dran gyi gdams ngag dang /
'doms pa'i gdams ngag gnyis yod de /
yon tan sngar ma thob pa 'thob phyir du 'doms pa dang po dang /
thob zin mi nyams par gong 'phel gyi phyir du 'doms pa gnyis pa yin pa'i phyir /
rgyas 'bring bsdus gsum gnyis ka'i mtshan gzhi yin /
lnga pa ni /
lam ma zhugs nas sangs rgyas kyi sa'i bar du yod /
'o na /
sgrub dang bden pa rnams dang ni / /
zhes pa nas /
bcu yi bdag nyid shes par bya / /
zhes pa'i bar gyis theg chen gyi gdams ngag gi dbye ba de 'chad na de'i tshul ji lta bu zhe na /
de mdo las bstan tshul dang /
bstan bcos kyis bsdus tshul gnyis las /
dang po ni /
mdo las /
tshe dang ldan pa sha ri'i bus /
bcom ldan 'das la 'di skad ces gsol to / /
bcom ldan 'das ji ltar byang chen sher phyin la spyad par bgyi /
zhes pa nas /
rab 'byor gyis smras pa /
tshe dang ldan pa sha ra dwa ti' bus /
byang chen gyi skyon zhes bya ba ni /
'di lta ste /
chos la sred pa'o / /
zhes pa'i bar gyis theg chen gyi gdams ngag de gdams don bcur bsdus nas bstan pa de nyid 'dir 'chad par byed pa la /
sgrub dang bden pa zhes pa nas /
bcu yi bdag nyid shes par bya / /
zhes pa'i bar gyis 'chad par byed /
de yang bsdu na sgrub pa'i rten la 'doms pa brten pa sgrub pa la 'doms pa gnyis su 'du zhing /
dang po la yang /
sha ra dwa ti'i bu gzhan yang byang chen sher phyin la spyod pa'i tshe /
gzugs dang rnam pa thams cad mkhyen pa nyid du mi sbyor mi 'byed do / /
de ni 'di ltar gzugs nyid kyang yang dag par rjes su mi mthong ste /
yang dag par rjes su ma mthong na gzugs dang rnam pa thams cad mkhyen pa nyid du sbyor ba 'am 'byed pa lta ga la yod /
ces sogs kyis ji snyed pa zag med kyi phung po lnga /
ji lta ba dbyings byang chub /
mtshon bya sangs rgyas /
mtshan nyid /
rnam mkhyen dang bcas pa don dam par ma grub cing tha snyad du yod pa bstan pa'i sgo nas sangs rgyas dkon mchog don dam par grol ba don gnyer gyi skyes bu'i skyabs ston pa po ma yin zhing tha snyad du skyabs ston pa @# / /
po yin zhes 'doms pa dang /
sha ra dwa ti'i bu gzhan yang byang chen sher phyin la spyod pa'i tshe /
gzugs dngos po yod ces bya bar mi sbyor /
gzugs dngos po med ces bya bar mi sbyor /
zhes sogs kyis chos dkon mchog don dam par grol ba don gnyer gyi skyes bu'i skyabs dngos ma yin kyang tha snyad du skyabs dngos yin zhes 'doms pa dang /
sha ra dwa ti'i bus bcom ldan 'das la 'di skad ces gsol to / /
bcom ldan 'das byang chen gang sher phyin gyi rnal 'byor 'dis spyod pa de gang nas shi 'phos te 'dir skyes pa lags /
'di nas shi 'phos nas ni gang du skye bar 'gyur /
zhes sogs kyis dge 'dun dkon mchog don dam par 'grol ba don gnyer gyi skyes bu'i skyabs sgrub pa'i zla grogs ma yin kyang tha snyad du de'i skyabs sgrub pa'i zla grogs yin zhes 'doms shing /
de nyid 'dir bsdus te 'chad par byed pa la /
sangs rgyas la sogs dkon mchog gsum / /
zhes pa'i gzhung gsungs /
gnyis pa la /
sgrub pa'i khyad chos la 'doms pa /
khyad gzhi sgrub pa la 'doms pa gnyis /
dang po la mi mthun phyogs sel ba la 'doms pa /
yon tan khyad par can sgrub pa la 'doms pa gnyis /
dang po la /
mi mthun phyogs mngon gyur sel ba la 'doms ba /
sa bon sel ba la 'doms pa gnyis /
dang po la /
sgrub pa brtson 'grus kyis khyad par du byas nas nyams su len dgos pas de yang /
mdo sde rgyan las /
thog mar go cha'i brtson 'grus de nas ni / /
tshul bzhin rab zhugs sbyor ba'i brtson 'grus dang / /
ma zhum mi 'khrug cho ga mi shes brtson 'grus / /
zhes gsung pa ltar du nyams su len dgos pas brtson 'grus kyi mi mthun phyogs de la /
bya ba ngan la zhen pa dang / /
skyid lug bdag la brnyas pa'o / /
zhes gsungs pa ltar /
bya ba ngan zhen gyi le lo / /
sgyid lug pa'i le lo / /
bdag nyid la brnyas pa'i le lo gsum yod pas /
tshe dang ldan pa sha ra dwa ti'i bus /
bcom ldan 'das la 'di skad ces gsol to / /
bcom ldan 'das byang chen gyi lus kyi las kha na ma tho ba dang bcas pa dang /
ngag gi las kha na ma tho ba dang bcas pa dang /
yid kyi las kha na ma tho ba dang bcas pa gang lags /
zhes pa nas /
lus mi dmigs ngag dang sems mi dmigs pa de'i tshe /
byang chen gyi lus dang ngag dang yid kyi gnas ngan len yongs su sbyang pa yin no / /
zhes pa'i mdo las lus ngag yid gsum bden par zhen pa la brten nas bya ba ngan zhen gyi le lo de 'byung bas /
lus ngag yid gsum bden med du bstan pa'i sgo nas bya ba ngan zhen gyi le lo sel ba la 'doms pa dang /
thams cad mkhyen pa'i ye shes de gang lags /
bcom ldan 'das kyis bka' stsal pa /
sha ra dwa ti'i bu byang chen ye shes de lta bu dang ldan pas ni shar phyogs kyi 'jig rten gyi khams gang gA'i ? klung gi bye ma snyed kyi de bzhin gshegs pa dgra bcom pa yang dag par rdzogs pa'i sangs rgyas gang gA'i ? klung gi bye ma snyed kyang mthong ngo chos kyang nyan to zhes pa nas /
sangs rgyas kyi chos thams cad kyang yang dag par rjes su mi mthong ngo zhes pa'i bar gyi mdos theg pa chen po'i lam re re'i don du yang phyogs bcu gang gA'i ? klung gi bye ma snyed kyi sangs rgyas la lam gyis lung nod dgos na de 'dra bdag gis ga la nus snyam du /
bdag nyid la brnyas pa'i le lo skye bas rdzu 'phrul dang mngon shes sogs la brten nas sangs rgyas de rnams mthong ba yod do zhes sems gzengs stod pa'i sgo nas le lo de sel ba la 'doms shing /
de nyid 'dir 'chad pa la /
ma zhen yongs su mi ngal dang / /
lam ni yongs su 'dzin pa dang / /
zhes bya ba'i gzhung gsungs /
gnyis pa sa bon sel ba la 'doms pa la /
kun btags kyi sa bon sel ba la 'doms pa /
lhan skyes kyi sa bon sel ba la 'doms pa gnyis /
dang po ni /
de nas bcom ldan 'das kyis tshe dang ldan pa rab 'byor la bka' stsal pa /
rab 'byor khyod byang chen rnams la sher phyin las brtsams te ci nas kyang byang chen rnams sher phyin las 'byung bar 'gyur ba de lta bu'i chos kyi gtam bya bar spobs pa bskyed cing zhes sogs kyi mdos /
spang bya kun btags kyi sa bon sel ba mthong lam la 'doms pa dang /
rab 'byor gang yang khyod kyi 'di skad du bdag gi 'di lta ste byang chub sems dpa' zhes bya ba'i chos de lta bu yang dag par rjes su mi mthong ngo zhes zer ba ni /
rab 'byor chos kyi dbyings yang dag par rjes su mi mthong ngo /
chos kyi dbyings kyi chos yang dag par rjes su mi mthong ngo zhes sogs dang /
'dus byas kyi dbyings kyi 'dus ma byas kyi dbyings yang dag par rjes su mi mthong ngo / /
@# / /
'dus ma byas kyi dbyings kyi 'dus byas kyi dbyings yang dag par rjes su mi mthong ngo / /
de ci'i phyir zhe na /
'dus byas kyi dbyings ma yin par 'dus ma byas kyi dbyings gdags par mi nus so / /
bdus ma byas kyi dbyings ma yin par 'dus byas kyi dbyings gdags par mi nus zhes sogs kyi mdo las de gnyis spang bya lhan skyes kyi sa bon sel ba sgom lam la 'doms shing /
de nyid 'dir 'chad par byed pa la /
mthong lam dang /
sgom zhes bya la /
zhes pa'i gzhung gsungs /
gnyis pa yon tan khyad par can sgrub pa la /
sgrub pa la rang dbang du 'jug pa spyan lnga la 'doms pa| sgrub pa myur du rdzogs pa'i thabs mngon shes drug la 'doms pa gnyis /
dang po ni /
sha rangw ti'i bu 'di ltar yang byang chen sher phyin la spyod pa'i tshe mig lnga rab tu thob pa dang yongs su sbyong ba yod de /
lnga gang zhe na /
'di lta ste /
sha'i mig dang /
lha'i mig dang /
shes rab kyi mig dang /
chos kyi mig dang /
sangs rgyas kyi mig go /
gsol pa /
bcom ldan 'das byang chen gyi sha'i mig yongs su dag pa gang lags /
bcom ldan 'das kyis bka' stsal pa /
sha ra dwa ti'i bu byang chen gyi sha'i mig gis dpag tshad brgya mthong ba yod do / /
zhes pa nas /
bla na med pa yang dag par rdzogs pa'i byang chub tu mngon par rdzogs par 'tshang rgya'o / /
zhes pa'i bar gyis dang po la 'doms pa dang /
sha ra dwa ti'i bu /
sher phyin 'di la spyod pa'i byang chen ni mngon par shes pa'i pha rol tu phyin pa rab tu 'thob ste /
rdzu 'phrul gyi rnam pa du ma nyams su myong bar byed do / /
zhes pa nas /
mngon par shes pa drug yongs su rdzogs par byed pa ni bla na med pa yang dag par rdzogs pa'i byang chub kyis rnam par 'phel lo / /
zhes pa'i mdos /
gnyis pa la 'doms shing /
de nyid 'dir 'chad par byed pa la /
spyan lnga dang ni mngon shes kyi / /
yon tan drug dang /
zhes pa'i gzhung gsungs /
gnyis pa la sgrub pa'i dmigs pa la 'doms pa dang /
rnam pa la 'doms pa gnyis las /
dang po ni /
gsol ba /
bcom ldan 'das byang chen gyi ji ltar sher phyin la brtson zhes bgyi 'am mi brtson zhes bgyi ba lags /
bcom ldan 'das kyi stsal pa /
sha ra dwa ti'i bu 'di la byang chen gzugs stong pa nyid la brtson na brtson zhes bya'o / /
zhes sogs kyi mdo las /
bden bzhi don dam par grol ba don gnyer gyi skyes bu'i blang dor gyi gnas ma yin zhing tha snyad du grol ba don gnyer gyi blang dor gyi gnas yin no zhes 'doms shing de nyid 'dir 'chad pa la /
bden pa rnams dang ni /
zhes pa'i gzhung gsungs / /
gnyis pa la yul can thabs shes khyad par can gnyis mdo dang sbyar nas bshad /
yul bden pa gnyis kyi rim pa la mtha' dpyad pa gnyis /
dang po la /
shes rab khyad par can mdo dang sbyar nas bshad /
thabs khyad par can mdo dang sbyar nas bshad /
dang po la /
yul bden gnyis kyi rim pa las mi 'da' bar yul can thabs shes zung 'brel du nyams su len pa'i sems dpa'i ye shes /
theg chen sgrub pa'i ngo bo yin zhing /
de la yang kun rdzob rtogs pa'i shes rab khyad par can dang /
don dam rtogs pa'i shes rab khyad par can gnyis yod de /
mdo las /
sha ra dwa ti'i bu 'di la byang chen sher phyin la spyod pa'i tshe byang chen yang dag par rjes su mi mthong ngo / /
byang chen gyi ming yang yang dag par rjes su mi mthong /
byang chub sems dpa'i ming yang yang dag par rjes su mi mthong ngo / /
sher phyin gyi ming yang yang dag par rjes su mi mthong ngo / /
mi spyod ces bya bar yang dag par rjes su mi mthong ngo / /
spyod pa zhes bya ba yang yang dag par rjes su mi mthong ngo / /
zhes gsungs pa'i phyir /
byang chen yum la spyod pa'i chos bzhi bzlog zla dang bcas pa ji ltar srid bzhin du skur ba mi 'debs pa rtogs pa'i shes rab de kun rdzob rtogs pa'i shes rab dang /
de bzlog zlas dang bcas pa bden med du rtogs pa'i shes rab de don dam rtogs pa'i shes rab yin zhing /
mdo des ji ltar bstan tshul yod de /
byang chen yod bzhin du zhes pa rnams kyis kun rdzob rtogs pa'i shes rab khyad par can bstan /
yang dag par rjes su mi mthong zhes sogs kyis don dam rtogs pa'i shes rab khyad par can de bstan pa'i phyir /
slob dpon shan+ti pa la sogs pa'i sems tsam pa'i mkhas pa rnams mdo des rnam g.yeng gi rnam rtog bcu'i gnyen po bstan par bzhed cing /
rnam rtog bcu yod de /
dngos po dang dngos med du zhen pa /
sgro 'dogs dang skur 'debs su zhen pa /
gcig dang tha dad du zhen pa /
ming ji lta ba bzhin du don du zhen @# / /
pa| don ji lta ba bzhin du don du zhen pa /
don ji lta ba bzhin du ming du zhen pa rnams su yod pa'i phyir /
gnyis pa la /
bshad bya'i mdo 'god /
mdo don 'grel pas bshad pa gnyis /
dang po la /
mdo las /
gal te 'dzam bu'i gling 'di dge slong sha radwa ti'i bu dang| mau'u 'gal gyi bu sha stag gis gang ba 'di lta ste /
dper na /
'dam bu'i tshal lam /
'od ma'i tshal lam /
bu ram shing gi tshal lam /
smyig ma'i tshal lam /
'bras kyi zhing ngam /
til gyi zhing ltar yongs su gang bar gyur kyang de dag gi shes rab kyis /
byang chen sher phyin la spyod pa'i shes rab kyi brgya'i tshar yang nye bar mi 'gro /
stong gi cha dang zhes pa nas /
de ci'i phyir zhe na /
de ni 'di ltar byang chen gyi shes rab ni sems can thams cad yongs su mya ngan las 'da' pa'i don du nye bar gnas pa yin te /
nyan thos dang rang sangs rgyas kyi shes rab ni de ltar ma yin te /
zhes sogs gsungs /
gnyis pa la /
theg chen sgrub pa'i thun mong ma yin pa'i khyad chos bshad /
mdo'i shugs bstan gyi don bshad /
tshal drug dang chos mthun sbyor tshul bshad /
'dir bstan pa'i byang chen gang yin dpyad /
zhar la dgongs pa can gyi myang 'das ngos bzung ba dang lnga /
dang po la /
theg chen sgrub pa theg dman gyi sgrub pa las khyad par 'phags te /
de sbyor ba phyin drug gi nyams len gyis zin pa'i sgo nas ched du bya ba sems can thams cad mi gnas pa'i myang 'das la 'god 'dod kyi bsam pas zin ma zin gyi sgo nas bshad pa'i phyir /
gsum pa la /
mdo des tshal drug dang theg dman gyi rtogs pa'i chos drug chos mthun du sbyar nas bstan tshul yod de /
'dam bu de me mtshon sogs gnod pa chung ngus gnod nus pa de bzhin du /
theg dman gyi sbyor lam drod kyi gnas skabs su khong khro log lta sogs chung ngus dge rtsa gcod nus pa dang /
'od ma de me mtshon sogs gnod pa chung ngus gnod mi nus pa bzhin du rtse mo'i gnas skabs su khong khro log lta sogs chung ngus dge rtsa gcod mi nus /
bu ram shing de mngar ba'i ro rgyun mi chad pa bzhin du bzod pa thob nas bde 'gro'i mngar ba'i ro rgyun mi chad pa dang /
smyig ma de rang gi shun pa myur du 'bugs pa bzhin du chos mchog kyis mthong spang nyon mongs myur du spong ba dang /
'bras de 'jig rten pa rnams kyi lo thog gi thog ma yin pa bzhin du /
theg dman gyi mthong lam de theg dman gyi 'phags lam gyi thog ma yin pa dang /
til gyi yal ga lo 'dab sogs la ngo bo la rigs mi 'dra ba'i khyad par med kyang /
'bras bu 'byin pa la nus pa che chung gi khyad par yod pa bzhin du /
theg dman gyi mthong sgom gnyis la yang ngo bo la rigs mi 'dra ba'i khyad par med kyang /
spang bya spong ba la nus pa che chung gi khyad par yod pa'i phyir /
kha cig na re /
sbyor tshul de mi 'thad par thal /
mdo las /
shA ri'i bu dang mau'u 'gal gyi bu lta bu zhes gsungs pa gang zhig /
de rnams theg dman gyi rtogs pa'i chos drug gang rung la gnas pa'i gang zag ma yin pa'i phyir /
zer na /
skyon med de /
mchog zung gnyis lta bu'i shes rab kyang byang chen yum la spyod pa'i shes rab nyin gcig sgom pa'i shes rab kyi zil gyis gnon nus na /
theg dman gyi rtogs pa'i chos drug la gnas pa'i shes rab de lta bu zil gyis gnon nus pa lta smos kyang ci dgos zhes shes par bya ba'i ched yin pa'i phyir /
bzhi pa la /
byang chen yum la spyod pa'i shes rab nyin gcig sgom pa'i shes rab kyis theg dman gyi shes rab zil gyis gnon nus pa'i byang chen de sems dang po bskyed pa'i byang sems la byed dam /
spyod pa la zhugs pa la byed dam /
phyir mi ldog pa la byed dam /
skye ba gcig thogs kyi byang sems la byed dam /
zhe na /
bzhi pa ma yin par thal /
sa bcu pa'i rjes thob kyi gnas skabs su gzhan don byed pa'i sgo sangs rgyas dang mnyam pa thob pas /
sa bcu pa la ni de bzhin gshegs pa nyid yin no zhes pas de'i shes rab tshal drug dang /
chos mthun pa'i shes rab khyad par du 'phags pa rtags sla ba'i phyir /
gsum pa ma yin par thal /
sa brgyad pa'i gnas skabs su mi rtog ye shes la goms pa dbang sgyur thob cing /
bden 'dzin mngon gyur ba zad par spangs pa'i sa brgyad pa la dgongs pa can gyi myang 'das las slong bar gsungs pas de'i shes rab kyang de rnams las khyad par du 'phags pa rtogs sla ba'i phyir /
nyi snang las /
ci dang po sems bskyed pa 'am /
spyod pa la zhugs pa 'am /
phyir mi ldog pa 'am /
skye ba gcig gi thogs pa yin /
re zhig bzhi pa ni @# / /
ma yin te /
sa bcu pa la ni de bzhin gshegs pa nyid yin no zhes bshad pa'i phyir /
don ci zhig yin zhe na /
de bzhin gshegs pa'i mdzad pas nye bar gnas pa yin pa'i phyir /
de bzhin gshegs pa zhes brjod kyi /
de bzhin gshegs pa'i thugs su chud pa ni ma yin no / /
gsum pa yang ma yin te /
sa brgyad pa la ni de'i dgongs pa can gyi mya ngan las 'das ba bkag pas nyan thos thams cad las shes pa khyad par du 'phags pa yin pa'i phyir te /
zhes gsungs pa'i phyir /
gnyis pa yang ma yin par thal /
theg chen gyi mthong lam sdug bsngal chos bzod kyi byed par nyan rang gi spangs rtogs kyi rigs kyi byed pa 'dus pas de dag gi shes rab de rnams las khyad par du 'phags par rtogs sla ba'i phyir /
nyi snang las /
gnyis pa yang ma yin te /
de yang de rnams las rtogs pa khyad par du 'phags pa'i phyir te /
de ltar yang rgyun du zhugs pa nas rang sangs rgyas kyi bar gyi shes pa dang spangs pa gang yin pa de ni byang chub sems dpa'i bzod pa yin no zhes 'chad par 'gyur pa yin no / /
zhes gsungs pa'i phyir /
rang lugs ni brda las byung ba'i sems dang po bskyed pa'i byang sems la byed pa yin te /
nyi snang las /
de bas na yongs su mi nyams pa'i chos can brda las byung ba'i sems dang po bskyed pa byang chub sems dpa'i skabs dang por sems bskyed par bstan pa gang yin pa de nyid 'dir mngon par bzhed par mngon no / /
zhes gsungs pa'i phyir /
lnga pa ni /
gzhon nu'i sa las 'da' bar 'dod pas sher phyin la bslab par bya zhes pa'i skabs nas bstan pa'i gzhon nu'i sa dang 'dir bstan pa'i dgongs pa can gyi myang 'das gnyis don gcig cing de'i mtshan gzhi'i khyad par yod de /
sa brgyad pa'i rgyud kyi ba den 'dzin mngon gyur ba spangs shing mi rtog ye shes la goms pa dbang sgyur thob pa'i mnyam gzhag ye shes khyad par can de /
de'i mtshan gzhi yin pa'i phyir /
de la dgongs pa can gyi myang 'das zhes 'chad pa'i rgyu mtshan yod de /
mnyam gzhag de la yun ring du mnyam par gzhag na rjes thob tu gzugs sku gnyis kyi lag rjes 'jog byed bsod nams kyi tshogs rgya chen po bsog pa mi 'byung bas mnyam gzhag de las rgyal ba rnams kyis slong dgos pa'i phyir /
dper na /
khyab pa 'du byed kyi sdug bsngal nye bar zhi ba'i nyer zhi'i dbyings la rang gi bsam ngo la bltos te slar mi ldang ba'i tshul gyis mnyam par gzhag na gzhan don rgya chen po la 'jug pa'i snang ba nub par 'gyur bas rgyal ba rnams kyis de las slong dgos pa lta bu yin pa'i phyir /
de myang 'das ma yin kyang myang 'das kyi sgras bstan pa dang 'gal ba'i skyon med de /
dam chos pad dkar tshad mar byed pa'i lugs la 'phags pa shA ri'i bu la sogs pa'i byang chub sems dpa' sems dpa' chen po rnams la nyan thos kyi rnam gzhag mdzad pas mi 'gal ba lta bu yin te /
nyi snang las /
'dir yang dam pa'i chos padma dkar po'i mdo tshad mar byas nas ji ltar 'phags pa shA ri'i bu la sogs pa'i byang chub sems dpa' sems dpa' chen po rnams la nyan thos kyi mya ngan las 'das pa'i rnam par gzhag pa gsungs pa de bzhin du dgongs pa can gyi mya ngan las 'das pa yin par shes par bya ste /
dus de srid du 'gro ba'i don rgyun chad pa'i phyir ro / /
de nyid kyi phyir sems can thams cad kyi bya ba rgyun bcad pa'i phyir /
de nyid 'di'i yongs su mya ngan las 'das pa yin no / /
zhes gsungs pa'i phyir /
spyir gsung rab las myang 'das kyi sgras bstan pa la brgyad yod de /
sbyor lam rtse mo thob nas dge rtsa chad pa las 'das pa'i myang 'das /
sbyor lam bzod pa thob nas ngan 'gro las 'das pa'i myang 'das /
bsam gtan dang po'i dngos gzhi khyad par can thob nas yan lag las 'das pa'i myang 'das /
rgyun zhugs kyi 'bras bu thob nas srid pa brgyad pa las 'das pa'i myang 'das /
phyir 'ong gi 'bras bu thob nas srid pa gnyis pa las 'das pa'i myang 'das /
phyir mi 'ong gi 'bras bu thob nas 'dod pa las 'das pa'i myang 'das /
dgra bcom pa'i 'bras bu thob nas lhag bcas dang lhag med kyi myang 'das rnams su yod pa'i phyir /
!gnyis pa la /
byang chub kyi sems kyi rab tu dbye ba ji skad bshad pa sgrub pa la /
zhes sogs kyi skabs su /
mtha' dpyad pa la /
nyan thos sde pa'i lugs bshad /
sems tsam pa'i lugs bshad /
dbu ma pa'i lugs bshad pa dang gsum /
dang po la /
bye brag tu smra ba'i lugs la bcom pa 'am blos cha shas gzhan bsal ba'i sgo nas der 'dzin gyi blo 'dor du rung ba'i @# / /
chos /
kun rdzob bden pa'i mtshan nyid /
mtshan gzhi bum pa dang bum nang gi chu lta bu yin /
bcom pa 'am blos cha shas gzhan bsal ba'i sgo nas der 'dzin gyi blo 'dor du mi rung ba'i chos /
don dam bden pa'i mtshan nyid /
mtshan gzhi rdul phran phyogs kyi cha med dang shes pa dus kyi cha med lta bu yin te /
mdzod las /
gang la gcom dang blo yi gzhan / /
bsal na de blo mi 'jug pa / /
bum chu bzhin du kun rdzob tu / /
yod de don dam yod bzhin no / /
zhes gsungs pa'i phyir /
lugs 'dir kun rdzob tu yod pa dang /
tha snyad du yod pa don gcig /
don dam du yod pa dang /
don dam par yod pa dang /
rang gi mtshan nyid kyis yod pa don gcig ste /
'grel pa rgyal sras ma las /
kun rdzob tu yod ces bya ba ni tha snyad du yod ces bya ba'i don to / /
don dam du yod ces bya ba ni don dam par yod pa de rang gi mtshan nyid kyis yod ces bya ba'i tha tshig go /
zhes gsungs pa'i phyir /
mdo sde pa rang lugs la rtog pas btags pa tsam ma yin par yul rang gi thun mong ma yin pa'i bsdod lugs kyi ngos nas grub pa /
don dam bden pa'i mtshan nyid /
don dam par don byed nus pa'i chos de'i mtshan gzhi /
rtog pas btags pa tsam du grub pa'i chos /
kun rdzob bden pa'i mtshan nyid /
don dam par don byed mi nus pa'i chos de'i mtshan gzhi /
de gnyis rim pa bzhin du rang mtshan dang spyi mtshan gyi yang mtshan nyid yin te /
rnam 'grel las /
don dam don byed nus pa gang / /
de 'dir don dam yod pa yin / /
gzhan ni kun rdzob yod pa de / /
de dag rang spyi'i mtshan nyid bshad / /
ces gsungs pa'i phyir /
gnyis pa la dbu sems gnyis bden gnyis kyi mtshan nyid dbye gzhi dbye ba sogs la mi mthun pa'i khyad par med kyang mtshan gzhi 'dzin tshul la mi mthun pa'i khyad par yod de /
'dir ni gzugs nas reg bya'i bar gyi chos rnams phyi rol don gyis stong ba /
chos thams cad rang nyid rang nyid ces pa'i tha snyad 'jug pa'i 'jug gzhir rang gi mtshan nyid kyis grub pas stong ba rnams don dam pa'i mtshan gzhir 'dod pa'i phyir /
gsum pa la bden gnyis kyi dbye gzhi /
grangs nges bshad pa dang /
phye ba so so'i don bshad pa /
sgra don bshad pa /
gcig dang tha dad gang yin dbyad pa /
bden gnyis gtan la phab pa'i dgos pa dang drug /
dang po la /
kha cig na re /
snang ba dang rten 'brel bden pa rnams de gnyis kyi dbye gzhi yin zer na /
phyi ma mi 'thad de /
kun rdzob bden pa bden pa ma yin pa'i phyir te /
de brdzun pa yin pa'i phyir /
rang lugs la /
shes bya bden gnyis kyi dbye gzhi yin te /
shes bya la bden pa gnyis su dbye ba yod la /
shes bya yin na rang gi ngo bo kun rdzob dang don dam pa'i ngo bo gnyis gnyis 'dzin pas khyab pa'i phyir te /
'jug pa las /
dngos kun yang dag brdzun pa mthong ba yi / /
dngos rnyed ngo bo gnyis ni 'dzin par 'gyur / /
zhes gsungs pa'i phyir dang /
yab sras mjal ba'i mdo las /
'di ltar de bzhin gshegs pas kun rdzob dang don dam pa gnyis thugs su chud de shes par bya ba yang kun rdzob dang don dam pa'i bden pa 'dir zad de /
de yang bcom ldan 'das kyis stong pa nyid rab tu gzigs rab tu mkhyen legs par mngon du byas pas de phyir thams cad mkhyen pa zhes bya'o / /
zhes gsungs pa'i phyir /
de la kha cig na re /
de mi 'thad par thal /
don dam bden pa shes bya ma yin pa'i phyir /
der thal /
blo'i yul ma yin pa'i phyir te /
de blo'i yul yin na de mthar thug dpyod pa'i rigs shes kyi rnyed don yin dgos /
de yin na de'i dpyad bzod yin dgos pa las de ma yin pa'i phyir /
zhes gsungs /
de mi 'thad de /
de bzhin gshegs pas bden gnyis thugs su chud pa'i sgo nas gzhan la ston par mdzad pa'i phyir te /
bden pa 'di nyid kyi ni ston par mdzad /
ces gsungs pa'i phyir /
de ltar yin kyang /
spyod 'jug las /
kun rdzob dang ni don dam ste / /
'di ni bden pa gnyis su 'dod / /
don dam blo yi spyod yul min / /
blo ni kun rdzob yin par 'dod / /
ces gsungs pa dang 'gal ba'i skyon med de /
de ni don dam bden pa tha snyad dpyad byed kyi tshad ma'i rnyeng don ma yin te /
tha snyad dpyod byed kyi tshad ma kun rdzob 'jal byed kyi tshad ma yin /
don dam bden pa mthar thug gi don yin pa'i phyir zhes bstan pa'i phyir /
der thal /
yab sras mjal pa'i mdo las /
de la kun rdzob ni 'jig rten gyi spyod par de bzhin gshegs pas gzigs so / /
don dam pa gang yin de ni brjod du med pa ste /
shes par bya ba ma yin /
rnam @# / /
par shes par bya ba ma yin pa yongs su shes par bya ba ma yin pas ma bstan pa zhes pa'i mdo'i don bsdus te gtan la phab pa'i phyir /
lugs 'dir mthar thug dpyod byed kyi rigs pas dpyad bzod kyi chos med kyang /
rigs pas dpyad bzod kyi chos yod de /
yod na rigs pas dpyad bzod kyi chos yin dgos pa'i phyir te /
yod na tha snyad dpyod byed kyi rigs pas dpyad bzod pa'i chos yin dgos pa'i phyir /
der thal /
yod na tha snyad btags pa'i btags don btsal ba'i tshe na rnyed pa'i chos yin dgos pa'i phyir /
yod na rang nyid kyi mthar thug dpyod byed kyi rigs shes kyis rang nyid bden par grub ma grub dpyad pa'i dpyad mthar mi rnyed pas khyab ste /
'dus byas la yang khyab /
'dus ma byas la yang de ltar khyab pa'i phyir te /
rtsa shes las /
'dus byas rab tu ma grub pas / /
'dus ma byas ni ji ltar 'grub / /
ces gsungs pa'i phyir /
don dam bden pa de de bden par grub ma grub 'tshol byed kyi rigs shes kyis rnyed kyang /
des don dam bden pa ni rnyed de /
des mthar thug gi don rnyed pa'i phyir te /
de mthar thug dpyod byed kyi rigs shes yin pa'i phyir /
gnyis pa la /
shes bya la bden pa gnyis su grangs nges te /
de gnyis su dbye ba yod /
de las mang mi dgos /
nyung na mi 'du ba'i phyir /
der thal /
gzhi gang zhig brdzun pa bslu ba'i chos can yin pa yongs gcod du grub na /
mi slu ba'i chos can yin pa rnam bcad la khegs /
gzhi gang zhig mi slu ba'i chos can yin pas yongs gcod la grub na /
brdzun pa bslu ba'i don yin pa rnam bcad la khebs pa'i phyir te /
bslu mi slu gnyis phan tshun spangs 'gal gyi dngos 'gal yin pa'i phyir /
dper na /
lus dang lus can ma yin pa lta bu yin pa'i phyir te /
yab sras mjal ba'i mdo las /
'jig rten mkhyen pas gzhan la ma gsan bar / /
bden pa 'di gnyis kyi ni ston par mdzad / /
gang zhig kun rdzob de bzhin don dam ste / /
bden pa gsum pa nam yang ma mchis so / /
zhes gsungs pa dang /
dbu snang ba las /
phan tshun spangs te gnas pa'i mtshan nyid kyi chos dag ni cig shos dgag pa gzhan sgrub pa med na med pa yin pa'i phyir /
gnyis ka ma yin pa'i phyogs su rtogs pa yang rigs pa ma yin no / /
zhes dang /
gang zhig yongs su dpyod pa gang rnam par bcad pa med na med pa de ni phan tshun spangs te gnas pa'i mtshan nyid yin no / /
gang dag phan tshun spangs te gnas pa'i mtshan nyid yin pa de dag ni rnam pa thams cad la khyab par byed pa dag yin no / /
gang dag rnam pa thams cad la khyab par byed pa yin pa de dag ni phung po gzhan sel bar byed pa yin te /
dper na /
lus dang lus can ma yin pa la sogs pa'i bye brag lta bu'o / /
zhes gsungs pa'i phyir /
gsum pa la /
don dam bden pa'i ngo bo / /
dbye ba /
phye ba so so'i don bshad /
kun rdzob den pa'i ngo bo / /
dbye ba /
phye ba so so'i don bshad pa'o / /
dang po la /
kha cig /
mthar thug dpyod pa'i rigs shes tshad ma'i rnyed don /
don dam bden pa'i mtshan nyid zer na /
myu gu don dam par gzhan las mi skye ba chos can /
mtshon bya der thal /
mtshan nyid de'i phyir /
der thal /
myu gu don dam par gzhan las mi skye bar rigs shes kyis rtogs pa gang zhig /
de mthar thug dpyod pa'i rigs shes yin pa'i phyir /
phyi ma der thal /
myu gu skye zhes pa tsam gyis ma tshim par bdag las skye 'am don dam par gzhan las skye zhes dpyad pa na myu gu'i mthar thug gi don la dpyad par song ba'i phyir /
der thal /
myu gu'i mthar thug gi don la dpyad par song mtshams shig yong ba'i phyir /
de ltar yin kyang| des rnyed pa'i mthar thug gi don med de /
mthar thug gi don 'tshol byed kyi rigs shes yin na rang nyid kyis rnyed pa'i mthar thug gi don yod mi dgos pa'i phyir /
rang lugs la /
khyod gang gis rnyed pa'i tshad ma khyod la bltos te mthar thug dpyod pa'i rigs shes tshad mar song ba /
khyod don dam bden ba yin pa'i mtshan nyid /
gnyis pa la /
sgras brjod ris kyi sgo nas dbye na /
yul don dam bden pa /
yul can don dam bden pa gnyis /
dang po la yang dngos dang /
rjes mthun pa gnyis /
myu gu bden stong ni dang po dang /
myu gu bden stong gi tshogs don lta bu gnyis pa yin /
phyi ma de don dam bden pa ma yin kyang de la don dam bden pa rjes mthun pa zhes 'chad ba'i rgyu mtshan yod de /
myu gu bden grub bkag pa yin pa'i cha nas de ltar bshad pa'i phyir /
gnyis pa la dngos dang /
rjes mthun pa gnyis yod /
myu gu bden stong du rtogs pa'i theg chen mthong lam bar chad med lam lta bu dang po dang /
myu gu @# / /
bden med du rtogs pa'i rigs shes rjes dpag gnyis pa yin pa'i phyir /
dang po la /
de ltar b+chad pa'i rgyu mtshan yod de /
myu gu bden stong de de'i gzigs dor snang ba de snang ba ltar du grub pa'i rgyu mtshan gyis bshad pa'i phyir /
phyi ma de la rjes mthun pa zhes 'chad pa'i rgyu mtshan yod de /
des myu gu bden stong rtogs kyang /
de la snang ba snang ba ltar du ma grub pa'i rgyu mtshan phyi ma de ltar bshad pa'i phyir /
phyi ma der thal /
de la stong nyid kyi don spyi stong nyid du snang yang stong pa nyid kyi don spyi stong nyid ma yin pa'i phyir /
gsum pa la /
don dam bden pa la stong gzhi chos can gyi sgo nas rgyas par dbye na /
stong nyid nyi shu /
de yang bsdu na stong nyid bco brgyad /
de yang bsdu na bcu drug /
de yang bsdu na dngos po stong pa nyid dang /
dngos po med pa stong pa nyid /
rang gi ngo bo stong pa nyid /
gzhan gyi ngo bo stong pa nyid dang bzhir bsdu /
rnam gzhag de ltar 'thad de /
bden gnyis las /
skye ba la sogs bkag pa yang / /
yang dag pa dang mthun pa'i phyir / /
don dam yin par kho bos 'dod / /
ces dang /
dbu ma snang ba las /
de ltar na skye ba med pa 'di yang don dam pa dang mthun pa'i phyir /
don dam pa zhes bya ba'i dngos su ni ma yin te /
dngos su ni don dam pa spros pa tham cad las 'das pa'i phyir ro / /
zhes gsungs pa'i phyir /
des na de bzhin nyid /
yang dag mtha' /
mtshan ma med pa /
don dam bden pa /
chos kyi dbyings rnams don gcig ming gi rnam grangs yin pa'i phyir te /
dbus mtha' las /
stong pa nyid de mdor bsdus na / /
de bzhin nyid dang yang dag mtha' / /
mtshan ma med dang don dam dang / /
chos kyi dbyings kyi rnam grangs so / /
zhes gsungs pa'i phyir /
gnyis pa kun rdzob bden pa bshad pa la /
khyod gang gis rnyed pa'i tshad ma khyod la bltos te tha snyad dpyod byed kyi tshad mar sod ba de /
khyod kun rdzob bden pa yin pa'i mtshan nyid /
gnyis pa dbye ba la /
de la yang dag kun rdzob bden pa dang /
log pa'i kun rdzob bden pa gnyis /
gsum pa la /
kha cig /
rang nyid gtso bor snang yul du byed pa'i blo la snang ba snang ba ltar du don byed nus pa'i kun rdzob bden pa /
dang po'i mtshan nyid /
de ltar don byed mi nus pa'i kun rdzob bden pa /
gnyis pa'i mtshan nyid /
zer na /
gang zag gi bdag med phra mo chos can /
mtshan nyid snga ma der thal /
mtshon bya'i de'i phyir /
'dod na /
ma yin par thal /
don byed nus pa ma yin pa'i phyir /
kha cig /
byad bzhin gyi gzugs brnyan de log pa'i kun rdzob yin pas log pa yin /
de yin pas rang gi mtshan nyid kyis ma grub zer /
yang kha cig /
de rgyu 'bras kyi bya ba byed nus pas rang gi mtshan nyis grub /
rang gi mtshan nyid kyis grub pa'i rgyu 'bras kyi bya ba byed nus pas de yang dag kun rdzob yin zer /
yang kha cig /
rang gi mtshan nyid kyis grub pa'i rgyu 'bras kyi bya ba byed nus pa ma yin pas de dngos po ma yin zher na /
phyi ma mi 'thad de /
byad bzhin gyi gzugs brnyan de rang gi rgyu rkyen la brten nas skyes sheng rang 'bras byad bzhin gyi gzugs brnyan byang bzhin du snang ba'i dbang shes bskye dpa'i phyir te /
'jug pa las /
dngos po stong pa gzugs brnyan la sogs pa / /
tshogs la bltos rnams ma grag pa yang min / /
ji ltar de ni gzugs brnyan sogs stong las / /
shes pa de yi rnam pa skye 'gyur ltar / /
de bzhin dngos po thams cad stong na yang / /
stong nyid dag las rab tu skye bar 'gyur / /
zhes gsungs pa'i phyir /
lugs dang po mi 'thad de /
byad bzhin yi gzugs brnyan rang gi mtshan nyid kyis grub pa'i phyir /
der thal /
de bzhan dbang yin pa'i phyir /
khyab ste| legs bshad snying po las /
des na gzhan dbang rang gi mtshan nyid kyis ma grub na rgyu 'bras la skur 'debs su 'gro bar rnal 'byor spyod pa ba dang 'dra la /
khyad par ni 'di pas don dam par rang gi mtshan nyid kyis ma grub par smra la /
rnal 'byor spyod pa bas rang gi mtshan nyid kyis grub na don dam par yod dgos zhes smra'o / /
zhes gsungs pa'i phyir /
rtsa ba'i rtags der thal /
sgyu ma'i rta glang gzhan dbang yin pa'i phyir ro / /
ma gru na /
de chos can /
gzhan dbang du thal /
rang gi rgyu rkyen la brten nas skyes pa'i phyir te /
de nyid las /
des na rgyu rkyen las skye bas gzhan dbang yang dag par yod mi dgos te /
gzhan du na sgyu ma la sogs pa'i brdzun pa rnams bden pa'i dngos por 'gyur ro / /
zhes gsungs pa'i phyir /
lugs gnyis ma mi 'tha de /
de log pa'i kun rdzob yin pa'i phyir te /
smig rgyu'i chu log pa'i kun rdzob yin pa'i phyir /
der thal /
bden gnyis rang 'grel las /
chul la sogs pa dang smig rgyu la sogs pa dag @# / /
yang dag pa dang yang dag pa ma yin par rtogs so / /
zhes gsungs pa'i phyir /
rang lugs la /
rang nyid gtso bor snang yul du byed ? pa'i blo la snang ba snang ba ltar du grub pa'i kun rdzob /
yang dag kun rdzob kyi mtshan nyid /
mtshan gzhi ni shes pa thams cad dang sngon po la sogs pa'i kha dog thams cad yin /
yang dag kun rdzob dang log pa'i kun rdzob gang rung gang zhig /
rang nyid gtso bor snang yul du byed pa'i blo la snang ba snang ba ltar du ma grub pa /
log pa'i kun rdzob kyi mtshan nyid /
mtshan gzhi ni byad bzhin gyi gzugs brnyan dang bum pa bden grub lta bu yin /
de ltar yin te /
bden gnyis las /
snang du 'dra yang don byed dag /
nus pa'i phyir dang mi nus phyir / /
yang dag yang dag ma yin pa'i / /
kun rdzob kyis ni dbye ba byas / /
zhes dang /
de'i rang 'grel las /
shes pa la gsal ba'i rnam pa snang ba can du 'dra yang ji ltar snang ba bzhin du don byed pa la mi slu ba dang bslu ba yin par nges par byas nas chu la sogs pa dang smig rgyu la sogs pa dag yang dag pa dang yang dag pa ma yin par rtogs so / /
zhes gsungs pa'i phyir /
shes pa yin na yang dag kun rdzob yin pas khyab ste /
shes pa yin na rang nyid gtso bor snang yul du byed pa'i blo la snang ba snang ba ltar du grub pas khyab pa'i phyir /
de yin na rang myong rang rig mngon sum la rang gi mtshan nyid kyis grub pa'i myong ba gsal rig gi ngo bor snang zhing snang ba ltar du grub pas khyab pa'i phyir /
de la kho na re /
yang dag kun rdzob yin na rang nyid gtso bor snang yul du byed pa'i blo la snang ba snang ba ltar du don byed nus pas khyab ste /
snang du 'dra yang don byed dag /
ces sogs gsungs pa'i phyir /
zer na /
skyon med de /
de'i don ni rang nyid gtso bor snang yul du byed pa'i blo la snang ba snang ba ltar du grub pa'i don yin pa'i phyir /
kho na re /
sngon po chos can /
yang dag kun rdzob kyi mtshan nyid der thal /
mtshon bya de'i phyir /
'dod na mi 'thad de /
tshur mthong gi rgyud kyi sngon 'dzin mngon sum la sngon po snang ba snang ba ltar du ma grub pa'i phyir te /
de la sngon po phyi rol don du snang ba gang zhig /
de ltar snang ba ltar du ma grub pa'i phyir /
zer na /
ma khyab ste /
sems tsam rnam bden pas sngon 'dzin mngon sum la sngon po snang ba ltar du grub par khas blangs /
de la de phyi rol don du grub par snang yang de phyi rol don du ma grub par khas blangs pa la rnam brdzun pas phyi don yod par thal pa 'phangs pa gang zhig /
lugs 'dir tha snyad kyi rnam gzhag rnam bden pa ltar khas len pa'i phyir /
phyi ma der thal /
legs bshad snying po las /
lugs 'dis sngo ser la sogs pa'i rnam pa dngos por 'dod de /
chos kyi grags pa'i bzhed pa yang de ltar 'grel bas tha snyad du rnam bden pa ltar 'dod pa'i dbu ma pa'o / /
zhes gsungs pa'i phyir /
byad bzhin gyi gzugs brnyan byed bzhin du snang ba'i dbang shes chos can /
yang dag pa'i shes pa yin par thal /
yang dag pa'i kun rdzob gang zhig /
shes pa yin pa'i phyir /
zer na ma khyab /
'dod na mi 'thad de /
log shes yin pa'i phyir /
kha cig /
kun rdzob bden pa rtogs pa'i gang zag yin na kun rdzob bden pa kun rdzob bden par rtogs pa'i gang zag yin pas khyab zer na /
stong nyid rtogs ma myong ba'i mngon sum tshad ma rgyud la ldan pa'i tshur mthong chos can /
der thal /
de'i phyir /
der thal /
de'i rgyud kyi tshad mas kun rdzob bden ba rtogs pa'i phyir /
der thal /
de'i gzhal byar gyur pa'i don dam bden pa med pa'i phyir /
'dod na /
stong nyid rtogs myong du thal /
'dod pa'i phyir /
gzhan yang sgyu ma'i rta glang rtogs pa'i gang zag yin na /
sgyu ma'i rta glang sgyu ma'i rta glang du rtogs pa'i gang zag yin dgos par thal /
dam bca' 'thad pa'i phyir /
'dod na /
mi 'thad par thal /
sngags rdzas kyis mig bslad pa'i ltad mo bas sgyu ma'i rta glang rtogs kyang de sgyu ma'i rtar tshad mas ma rtogs pa'i phyir /
der thal /
sgyu ma'i rtar bden zhen gyi 'dod pa'i gang zag yin pa'i phyir /
kha cig /
yang dag kun rdzob kun rdzob bden pa'i mtshan gzhi dang bum pa'i gnas lugs don dam bden pa'i mtshan gzhi yin zer na /
mi 'thad de /
bum pa'i gnas lugs tshad mas rtogs pa'i gang zag yin na don dam bden pa tshad mas rtogs pa'i gang zag yin dgos pa'i phyir /
rang lugs la /
bum pa kun rdzob bden pa'i mtshan gzhi dang /
bum pa bden stong don dam bden pa'i mtshan gzhi yin no / /
bzhi pa sgra bshad pa la /
kun rdzob bden pa'i sgra 'jug gzhi yin na de'i sgra bshad gzhi min pas ma khyab ste /
theg chen mthong lam bar chad med lam de kun rdzob bden pa'i sgra 'jug gzhi yin kyang de'i sgra bshad gzhi ma @# / /
yin pa'i phyir /
der thal /
gzugs sogs kyi chos rnams blo kun rdzob pa gang gi ngor bden pa'i kun rdzob pa ma yin pa'i phyir /
der thal /
bden 'dzin ma yin pa'i phyir /
kun rdzob bden pa'i sgra bshad du yod na de'i sgra 'jug tu yod pas ma khyab ste /
bum pa bden stong la de'i sgra bshad du yod kyang /
de'i sgra 'jug tu med pa'i phyir /
dang po der thal /
rang nyid bden par 'dzin pa'i bden 'dzin gyi ngo bor bden par grub kyang spyir bden par ma grub pa'i phyir /
dang po der thal /
de kun rdzob bden pa ma yin pa'i phyir /
don dam bden pa'i sgra bshad gzhi yin na de'i sgra 'jug gzhi yin pas ma khyab ste /
chos nyid mngon sum du rtogs pa'i 'phags pa'i mnyam gzhag ye shes de'i bshad gzhi yin kyang /
de'i sgra 'jug gzhi ma yin pa'i phyir /
dang po der thal /
don dam bden pa de de'i gzigs ngor snang tshul dang gnas chul mthun par bden pa'i rgyu mtshan gyis de ltar bshad pa'i phyir /
gnyis pa der thal /
don dam bden pa ma yin pa'i phyir /
rang lugs la /
myu gu chos can /
khyod la kun rdzob bden ba zhes 'chad pa'i rgyu mtshan yod de /
rang nyid bden par 'dzin pa'i bden 'dzin gyi ngor bden par snang yang bden par ma grub pa'i phyir /
myu gu bden stong chos can /
khyod la don dam bden pa zhes brjod pa'i rgyu mtshan yod de /
blo don dam pa 'phags pa'i mnyam gzhag ye shes kyi gzigs ngor snang tshul dang gnas tshul mthun pa'i rgyu mtshan gyis de ltar bshad pa'i phyir /
shing rta chen po gzhan gyis yul gyi steng nas 'chad /
myu gu bden stong de nyid gnas lugs dam pa yang dag pa yin pas don dam bden pa dang /
snang tshul dang gnas tshul mthun par grub pas na bden pa zhes bshad pa'i phyir te /
tshig gsal las /
don yang de yin la dam pa yang de yin pas na don dam pa'o / /
de nyid bden pa yin pas don dam pa'i bden pa'o / /
zhes gsungs pa'i phyir /
lnga pa la| bden gnyis ngo bo gcig la ldog pa tha dad pa byas pa dang /
mi rtag pa bzhin yin te /
byang chub sems 'grel las /
kun rdzob las ni tha dad pa / /
de nyid dmigs pa ma yin te / /
kun rdzob stong pa nyid du bshad / /
stong nyid kho na kun rdzob yin / /
med na mi 'byung nges pa'i phyir / /
byed dang mi rtag dag bzhin no / /
zhes gsungs pa'i phyir /
de gnyis ngo bo gcig yin te /
de gnyis ngo bo tha dad yin pa la dgongs 'grel nas bshad pa'i rigs pa bzhis gnod /
tha dad rten med kyi gcig yin pa la yang dgongs 'grel nas bshad pa'i rigs pa bzhis gnod pa'i phyir| dgongs 'grel las /
'du byed khams dang don dam mtshan nyid rnams / /
gcig dang tha dad bral ba'i mtshan nyid de / /
gcig dang tha dad nyid du gang rtags pa / /
de dag tshul bzhin ma yin zhugs pa yin / /
zhes gsungs pa'i phyir /
ngo bo tha dad du 'dod pa la rigs pa bzhis gnod de /
sangs 'phags kyi thugs rgyud la kun nas nyon mongs skye bar thal ba dang /
bden stong chos thams cad kyi steng du 'gro ba'i chos nyid ma yin par thal ba dang /
bden stong mngon sum du rtogs pas chos thams cad la bden zhen gyi sgro 'dogs mi chod par thal ba dang /
bum pa bden stong bum pa'i gnas lugs ma yin par thal ba'i nyes pa bzhi 'jug pa'i phyir /
tha dad rten med kyi gcig yin pa la yang rigs pa bzhis gnod de /
don dam bden pa nyon mongs skye ba'i dmigs rkyen du thal ba dang /
kun rdzob bden pa la yang sngo ser sogs tshad ma tha dad med par thal ba dang /
so skye la don dam bden pa mngon sum du rtogs pa yod par thal ba dang /
don dam bden pa mngon sum du rtogs pa'i phyir du 'bad pa byas pa don med du thal ba'i rigs pa bzhis gnod pa'i phyir /
drug pa la /
bden gnyis gtan la phab pa la dgos pa yod de /
gzhi dus su bden gnyis gtan la phab pa la brten nas /
lam dus su tshogs gnyis zung 'brel du bsog pa de 'byung /
de la brten nas 'bras dus su chos gzugs kyi sku zung 'jug tu 'thob pa de 'byung ba'i phyir /
bden gnyis las /
bden gnyis rnam dbye shes pas na / /
thub pa'i bka' las mi rmongs te / /
de dag ma lus tshogs bsags te / /
pha rol phun sum tshogs par 'gyur / /
zhes dang /
dbu ma rgyan las /
yang dag kun rdzob rnams kyi skas / /
med par yang dag khang chen gyi / /
steng du 'dzeg par 'gyur ba ni / /
mkhas la rung ba ma yin no / /
zhes gsungs pa'i phyir /
! sdug bsngal la gzugs la sogs pa'i /
zhes sogs kyi skabs su /
bden bzhi la mtha' dpyad pa la /
bden bzhi'i dbye gzhi /
sgra don /
grangs nges /
@# / /
go rim nges pa /
so so'i ngo bo / /
rnam pa /
sgom pa'i dgos pa bshad pa dang bdun /
dang po la /
kha cig na re /
bden pa bden bzhi'i dbye gzhe yin zer na /
mi 'thad de /
kun 'byung bden pa /
sdug bden /
lam bden gang rung yin na bden pa ma yin dgos pa'i phyir /
des na 'phags pa'i bden pa de'i dbye gzhi yin te /
de la dbye na /
dor bya'i phyogs la sdug kun gnyis /
blang bya'i phyogs la 'gog lam gnyis yod pa'i phyir /
gnyis pa la /
de dag la bden pa dang 'phags pa'i bden pa zhes 'chad pa'i rgyu mtshan yod de /
'phags pas de rnams ji ltar gzigs pa ltar du bden /
byis pa rnams kyis de rnams ji ltar bzung ba ltar du mi bden pas de ltar bshad pa'i phyir /
bsdu ba las /
bden pa'i don gang zhe na /
smras pa bstan ba dang mi mthun pa med pa'i mtshan nyid kyi don dang de mthong na rnam par dag pa'i rgyur 'gyur ba'i don mi bden ba'i don no / /
zhes dang /
nyan sa las /
'phags pa rnams kyis bden pa de dag de kho na ltar yin par bden pa'i sgom pa yang dag pa ji lta ba bzhin du mkhyen cing gzigs kyis byis pa rnams kyis yang dag pa ji lta ba bzhin du mi shes mi mthong bas na de'i phyir 'phags pa'i bden pa rnams zhes bya'o / /
zhes gsungs pa dang /
mdzod 'grel las /
'phags pas bde bar gang bzung ba / /
de ni gzhan gyis sdug bsngal rig /
gzhan gyis bde bar gang bzung ba / /
de ni 'phags pas sdug bsngal rig /
ces gsungs pa'i phyir /
gsum pa la /
grol ba don gnyer gyi skyes bu'i blang dor gyi gnas la de bzhir grangs nges te /
dor bya'i phyogs la sdug kun gyi phyogs gnyis su grangs nges /
blang bya'i phyogs la 'gog lam gyi phyogs gnyis su grangs nges pa'i phyir dang /
spang bya 'khor ba rgyu 'bras kyi phyogs la sdug kun gnyis su grangs nges /
blang bya thar pa rgyu 'bras kyi phyogs la 'gog lam gyi phyogs gnyis su grangs nges pa'i phyir /
nyan sa las /
de la nag po'i phyogs dang dkar po'i phyogs la brten pa'i rgyu dang 'bras bu rnam par dag pa'i phyir bden pa bzhi rnam par gzhag ste /
de la bden pa sdug bsngal ni 'bras bu yin /
bden pa kun 'byung ni rgyu yin no / /
bden pa 'gog pa ni 'bras bu yin /
bden pa lam ni thob par bya ba dang rig par bya ba'i rgyu yin no / /
zhes gsungs pa'i phyir /
bzhi pa la /
rgyu 'bras don gyi go rim dang /
yul can mngon par rtogs pa'i go rim gnyis las /
dang po ni /
rgyu dang lam dang sdug bsngal dang /
zhes sogs kyi skabs su 'chad par byed /
'dir ni phyi ma'i dbang du byas nas sdug bden dang po dang kun 'byung gnyis pa dang /
'gog bden gsum pa dang /
lam bden bzhi bar bstan pa yin te /
grel ba don gnyer gyi skyes bu rnams kyi sa thog mar mi rtag sdug bsngal sogs su bsams ba'i sgo nas sdug bden nyes dmigs kyi shes byar khong du chud pa de 'byung /
de nas de'i rgyu yod dam med rgyu de spong nus sam mi nus brtag pa na las nyon gnyis de'i rgyur shes te /
de gnyis rgyu kun 'byung rab skye rkyen gyi rnam par shes pas sgo nas kun 'byung la spong 'dod kyi blo de bskyed /
de rjes sdug kun de gnyis 'gogs pa'i 'gog pa la 'gog pa zhi pa sogs bzhir bsdus nas de la 'thob 'dod kyi blo bskyed /
de rjes 'gog pa de 'thob pa de lam bden sgom dgos pa mthong nas lam bdag med rtogs pa'i ye shes de lam rig pa sogs su rtogs pa'i sgo nas lam bsten byar khong du chung ba de 'byung ba'i phyir /
dper na /
sman pa mkhas pas dang por nad nyes dmigs kyi sgo nas shes par byed /
de rjes nad de'i rgyu rlung mkhris sogs gang yin rtogs par byed /
de rjes nad de las grol 'dod kyi blo skyed par byed /
de rjes de las grol ba'i thabs sman bsten par byed pa bzhin yin pa'i phyir /
der thal /
rgyud bla ma las /
nad ni shes bya nad kyi rgyu ni spang bya la / /
bden gnas thob bya sman mi bsten par bya pa ltar / /
sdug bsngal rgyu dang de 'gog pa dang de bzhin lam / /
shes bya spang bya rig par bya zhing bstan par bya / /
zhes gsungs pa'i phyir /
lnga pa sdug bden gyi ngo bo bshad pa sogs bzhi las /
dang po la /
ngo bo / /
dbye ba /
phye ba so so'i don bshad pa /
rnam pa gtan la phab pa dang bzhi /
dang po la /
kha cig /
nyes dmigs kyi sgo nas dor bar bya ba /
sdug bden gyi mtshan nyid zer ba dang /
mi rtag sdug bsngal sogs tshogs pa'i tshogs don /
de'i mtshan nyid zer na /
dang po la /
nges pa'i rgyun zhugs srid pa lan bdun pa ba chos can /
mtshan nyid snga ma der thal /
mtshon bya de'i phyir /
ma grub na /
der thal /
chos can de yin pa'i @# / /
phyir| 'dod na /
ma yin par thal /
dor bya ma yin pa'i phyir te /
dge 'dun dkon mchog yin pa'i phyir /
zag bcas nyer len gyi gzugs phung chos can /
mtshan nyid phyi ma /
der thal /
mtshon bya phyi ma de'i phyir /
ma grub na /
der thal /
chos can de yin pa'i phyir /
'dod na /
ma yin par thal /
chos can yan gar ba yin pa'i phyir /
re zhig de ltar gtong /
yang kha cig /
kun nas nyon mongs kyi bden pa gang zhig /
zag bcas rgyu bsdus kyi char gyur pa /
kun 'byung bden pa'i mtshan nyid /
de gang zhig /
zag bcas 'bras bsdus kyi char gyur ba sdug bden gyi mtshan nyid yin zer ba dang de gnyis 'gal zhe na /
zag bcas nyer mtshan nyid snga ma de'i phyir /
der phyi ma de'i phyir /
der thal /
chos can de yin pa'i phyir /
'dod na /
ma yin par thal /
kun 'byung bden pa yin pa'i phyir te /
mtshan nyid snga ma de'i phyir /
der thal /
zur dang po gang zhig /
phyi ma yin pa'i phyir /
phyi ma der thal /
zag bcas gang zhig rgyus bsdus pa'i phyir /
rang lugs la /
kun nas nyon mongs kyi bden pa gang zhig /
zag bcas 'bras bsdus kyi char gyur ba /
sdug bden gyi mtshan nyid /
gnyis pa la /
rten brten pa'i sgo nas dbye ba dang| ngo bo'i sgo nas dbye ba gnyis /
dang po la /
ma dag pa'i snod kyi 'jig rten dang /
ma dag pa'i bcud kyi sems can gnyis /
dang po la /
'og gzhi rlung gi 'jig rten nas gzugs khams gnas rigs bcu bdun gyi nang tshan du gyur pa'i 'og min gyi bar rnams ma dag pa'i snod kyi 'jig rten dang las nyon gyi dbang gis rang dbang med par skye ba blangs pa'i 'gro ba rigs lnga 'am /
drug po rnams ni ma dag pa'i bcud kyi sems can yin te /
kun btus las /
sdug bsngal gyi bden pa gang zhe na /
de ni sems can skye ba dang skye ba'i gnas kyis kyang rig par bya'o / /
zhes gsung pa dang /
sems can gyi 'jig rten gang yin pa dang snod kyi 'jig rten gang yin pa las dang nyon mongs bas bskyed pa dang las dang nyon mongs ba'i dbang gis byung ba 'di mtha' dag ni sdug bsngal gyi bden pa'o / /
zhes gsungs pa'i phyir /
longs sku gang du bzhugs pa'i gnas 'og min dang /
dag pa'i zhing bde ba can ni sdug bden ma yin te /
de dag ni der skyes pa'i sems can rnams kyi spyi mthun gyi las kyi dbang gis byung ba ma yin par rgyal ba 'od dpag med dang longs sku de gnyis kyis sngon slob pa lam gyi gnas skabs su zhing dag sbyor bsgoms pa'i dbang gis byung ba yin pa'i phyir /
kun las btus las yongs su dag pa'i 'jig rten gyi khams de dag ni sdug bsngal gyi bden pa ma yin par lta ste /
de dag las dang nyon mongs pas bskyed pa ma yin las dang nyon mongs pa'i dbang gis byung ba ma yin gyi smon lam dang dge ba'i rtsa ba'i dbang gis byung ba dag go /
zhes gsungs pa'i phyir /
nges pa'i rgyun zhugs srid pa lan bdun pa bsdug bden yin kyang de'i gang zag yin na sdug bden yin pas ma khyab ste /
de'i yid kyi rnam par shes pa de sdug bden ma yin pa'i phyir /
der thal /
de zag med yin pa'i phyir te /
lam bden yin pa'i phyir /
dpyad do / /
kha cig /
zag bcas nyar len gyi phung po lnga po de /
khyab pa 'du byed kyi sdug bsngal yin zer ba dang /
zas bzang po'i ro nyams su myong ba'i zag bcas kyi tshor ba de /
'gyur ba'i sdug bsngal dang /
kha la ma'i zug gzer nyams su myong ba'i tshor ba sdug bsngal de /
sdug bsngal gyi sdug bsngal yin zer na /
dang po la /
zag bcas nyer len gyi phung po lnga po gang rung yin na khyab pa 'du byed kyi sdug bsngal yin pas khyab par thal /
dam bca' 'thad pa'i phyir /
'dod na /
khal ma'i zug gzer nyams su myong ba'i tshor ba sdug bsngal chos can /
der thal /
de'i phyir /
der thal /
zag bcas nyer len gyi tshor phung yin pa'i phyir /
der thal /
chos can de'i phyir /
'dod na /
ma yin  par thal /
sdug bsngal gyi sdug bsngal yin pa'i phyir te /
sdug bsngal gsum po de la phra rags kyi khyad par yod pa'i phyir /
ma grub na /
der thal /
sdug bsngal dang po gnyis la chags bral byas pa'i so skye yod /
khyab pa 'du byed byed kyi sdug bsngal la chags bral byas pa'i so skye med pa'i phyir /
dang po der thal /
bsam gtan dang po'i dngos gzhi thob la ma nyams pa'i phyir phyi rol ba des sdug bsngal gyi sdug bsngal la chags bral byas /
bsam gtan gsum pa'i dngos gzhi thob la mnyams pa'i phyi rol pa nges 'gyur ba'i sdug bsngal la chags bral byas pa'i phyir /
phyi ma der thal /
chos mngon pa'i @# / /
mdo las /
byis pa lag mthil lta bu yis / /
'du byed sdug bsngal spu mi rig /
'phags pa mig dang 'dra ba yi / /
de yi yid kyang shin tu 'byung / /
zhes gsungs pa'i phyir /
'du byed kyi sdug bsngal ma lus pa la chags bral byas pa'i tshur mthong med kyang /
de'i phyogs gcig la chags bral byas pa'i chur mthong yod /
gzugs med nam mkha'i dngos gzhi thob lam nyams pa'i phyi rol pa des bsam gtan bzhi pa'i dngos gzhi'i phan yon gyi yan lag tu gyur pa'i tshor ba btang snyoms la chags pa dang bral ba nas bzung ste /
gzugs med srid rtse'i dngos gzhi thob la ma nyams pa'i phyi rol bas gzugs med ci yang med kyi dngos gzhi'i phan yon gyi yan lag tu gyur pa'i gzung bya rags pa ci yang med do snyam pas 'du shes la chags pa dang bral ba gang zhig /
de rnams khyab pa 'du byed kyi sdug bsngal yin pa'i phyir /
de ma lus pa la chag pa dang bral ba'i tshur mthong med de /
ma lus pa la chags pa dang bral ba la phra ba'i mi rtag pa mngon sum du rtogs dgos pa gang zhig /
de mngon sum du rtogs pa'i tshur mthong med pa'i phyir /
dang po der thal /
'du byed kyi sdug bsngal sdug bsngal gyi rang bzhin du rtogs pa la nyer len gyi phung po rang grub dus kyi skad cig gnyis par mi bsdod pa'i 'gyur ba phra mo rtogs dgos pas /
'gyur ba phra mo de mngon sum du rtogs pa la phra ba'i mi rtag pa de rtogs dgos pa'i phyir /
rang lugs la /
nyer len gyi phung po rang grub dus kyi skad cig gnyis par mi bsdod pa'i 'gyur ba phra mo de khyab pa 'du byed kyi sdug bsngal dang /
zas bzang po'i ro nyams su myong ba'i tshor ba bde ba 'gyur ba'i sdug bsngal dang /
khal ma'i zug gzer nyams su myong ba'i sdug bsngal de sdug bsngal gyi sdug bsngal lo / /
dang po de la /
khyab pa 'du byad kyi sdug bsngal zhes 'chad pa'i rgyu mtshan yod de /
las nyon gyi 'du byed cing khams gsum po thams cad la khyab pa dang /
sdug bsngal gzhan gnyis la yang khyab pa'i rgyu mtshan gyis de ltar bshad pa'i phyir /
de ltar yin kyang /
chos mngon pa las /
skye rgan 'chi bzhi dang /
dgra sdang ba dang phrad kyi dogs pa sdug bsngal gyi sdug bsngal dang /
gnyen byams pa dang bral gyi dogs pa 'dod pa btsal gyi ma rnyed pa 'gyur ba'i sdug bsngal du bshad nas /
mdor na nye bar len ba'i phung po lnga ni sdug bsngal bcas kyi tshor ba yid mi bde la chags pa dang bral byed dang /
pa'i phung po lnga'i steng du khyab pa 'du byed kyi sdug bsngal gyis khyab ces pa'i don yin pa'i phyir /
kha cig /
zas bzang po'i ro nyams su myong ba'i zag bcas kyi tshor ba bde ba de sdug bsngal ma yin zhe na /
de sdug bsngal yin par thal /
de 'khor ba'i sdug bsngal rags pa yin pa'i phyir /
der thal /
zag bcas kyi tshor ba yid mi bde sogs bzhi po 'khor ba'i sdug bsngal rags pa yin pa'i phyir /
bsam gtan dang po'i nyer bsdogs bzhi po de 'khor ba'i sdug bsngal rags pa la yid 'byung byed du gsungs pa gang zhig /
bsam gtan dang po'i nyer bsdogs de zag bcas kyi tshor ba yid mi bde la chags pa dang bral byed dang /
gnyis pa'i nyer bsdogs zag bcas kyi tshor bsdug bsngal la chags pa dang bral byed dang /
gsum pa'i nyer bsdogs de tshor ba yid bde la chags pa dang bral byed dang /
bzhi pa'i nyer bsdogs de zag bcas kyi tshor ba bde ba'i dbang po la chags pa dang bral byed yin pa'i phyir /
gzhan yang /
zas bzang po'i ro nyams su myong ba'i zag bcas kyi tshor ba bde ba de sdug bsngal yin par thal /
de sdug bsngal du 'phags pa rnams kyis gzigs shing gzigs pa ltar du bden pa'i phyir /
kha cig na re /
de chos can /
zag bcas kyi tshor ba bde ba ma yin par thal /
zag bcas kyi tshor ba sdug bsngal yin pa'i phyir /
der thal /
zag bcas kyi tshor ba gang zhig /
sdug bsngal yin pa'i phyir /
zer na ma khyab /
kho na re /
zag bcas kyi dge ba dang zag bcas kyi mi dge ba mi 'gal ba thal /
zag bcas kyi bde ba dang sdug bsngal mi 'gal ba'i phyir /
zer na ma khyab /
yang kha cig /
sdug bsngal yin na shes pa yin pas khyab zer na /
las nyon gyi dbang gis rang dbang med par phung po rnying pa'i cha chos can /
der thal /
de'i phyir /
der thal /
rgas ba'i sdug bsngal yin pa'i phyir /
gzhan yang /
sdug bsngal la shes pas ma khyab par thal /
sdug bsngal la tshor ba sdug bsngal gyis ma khyab pa'i phyir /
der thal /
srid rtse'i so skye'i rgyud la sdug bsngal yod kyang tshor ba sdug bsngal med pa'i phyir /
bzhi pa la /
sdug bden gyi rnam pa la bzhi yod de /
@# / /
der gyur pa'i mi rtag sdug bsngal stong bdag med bzhi yod pa'i phyir /
de ltar bstan pa'i rgyu mtshan yod de /
phyi rol mu stegs byed rnams sdug bsngal rtag par khas len pa dang /
sdug bsngal bde bar 'dzin pa dang /
bdag gtsang zhing phung po mi gtsang bar 'dzin pa dang /
phung po rang rkya thub pa'i bdag gis dbang bsgyur byar 'dzin pa dang /
phung po don gzhan gyi bdag tu 'dzin pa'i log zhugs bzhi'i gnyen por mi rtag sogs su bshad pa'i phyir /
de ltar gtan la phab pa la dgos pa yod de /
mu stegs byed kyis ji ltar bzung ba ltar du bzung na sdug bden nyes dmigs kyi sgo nas shes pa de mi 'byung bas mi rtag sogs su bstan pas de shes byar khong du chud pa de 'byung ba'i phyir /
des na zag bcas nyer len gyi phung po chos can /
mi rtag pa yin te /
rkyen gyis bskyed pa yin pa'i phyir /
sdug bsngal ba yin te /
rang rgyu las nyon gyi gzhan dbang can yin pa'i phyir /
de chos can /
don gzhan gyi bdag gis stong ba yin te /
don gzhan gyi bdag gis mi bskyed pa'i phyir /
bdag med pa'i rnam pa can yin te /
mi rtag cing las nyon gyi gzhan dbang can yin pa'i phyir /
de ni res 'ga' dmigs pa'i phyir / /
mi rtag nyes pa'i rten phyir dang / /
rgyu dbang phyir yang sdug bsngal yin| |bdag min byin gyis brlabs pa'ang min / /
zhes gsungs pa'i phyir /
phyi rol pa rnams kyis de ltar log par zhugs pa de mi 'thad par thal /
thar pa khas len pa'i phyi rol pa kha cig gis sdug bsngal gyis yid gdungs nas de las yid 'byung ba'i phyir du bsam gtan gyi nyer bsdogs sgom pa yod pa'i phyir /
zer na /
skyon med de /
sdug bsngal dang po gnyis la chags bral byas pa'i phyi rol pa yod kyang /
khyab pa 'du byed kyi sdug bsngal la chags bral byas pa'i phyi rol pa med pa'i phyir /
phyi ma der thal /
bsam gtan gyi nyer bsdogs tsam gyi khyab pa 'du byed kyi sdug bsngal la chags bral byed mi nus /
bdag med sgom pa'i phyi rol pa med pa'i phyir /
de la chags bral byas pa'i phyi rol pa med par thal /
de la chags bral byed pa la de sdug bsngal gyi rang bzhin du rtogs dgos /
de la phra ba'i mi rtag pa rtogs dgos pa gang zhig /
de rtogs pa'i phyi rol pa med pa'i phyir /
des na nyer len gyi phung po mi rtag par rtogs pa la brten nas de las nyon gyi gzhan dbang can gyis sdug bsngal bar rtogs /
de la brten nas phung po rang rkya thub pa'i bdag gis stong bar rtogs /
de la brten nas de don gzhan gyis bdag tu ma grub par rtogs par 'gyur ba yin te /
rnam 'grel las /
de phyir mi rtag las sdug bsngal / /
sdug bsngal las ni bdag med gsungs / /
zhes gsungs pa'i phyir /
'dus byas thams cad mi rtag /
zag pa dang bcas pa sdug bsngal /
chos thams cad stong zhing bdag med pa myang ngan las 'das pa zhi bar lta ba'i lta ba 'di phyi rol pa rnams la med de /
'di bzhi ston pa dang bstan pa gzhan la med pas lta ba bka' btags kyi phyag rgya bzhi zhes bshad pa yin no / /
mdor na khams gsum po 'di thams cad sdug bsngal gyi rang bzhin can yin no / /
'dod pa khams pa thams cad sdug bsngal gsum gyis gdungs /
bsam gtan gsum pa man chad 'du byed kyi sdug bsngal dang /
'gyur ba'i sdug bsngal gyis gdungs /
bsam gtan bzhi pa yan chad khyab pa 'du byed kyi sdug bsngal gyis gdungs pa'i phyir /
mdo dran pa nyer gzhag las /
sems can dmyal ba dmyal mes nyams / /
yi dwags bkres shing bskoms pas nyams / /
dud 'gro gcig la gcig zas nyams / /
mi dag 'tshe bas gdungs pas nyams / /
lha dag bag med pa yis nyams / /
'khor ba khab kyi rtse tsam na / /
bde ba nam yang yod ma yin / /
zhes gsungs pa'i phyir /
kha cig sdug kun gnyis 'gal bar thal /
kun 'byung bden pa la las kyi kun 'byung bden pa dang nyon mongs pa'i kun 'byung bden pa gang rung yin pas khyab /
sdug bden de gnyis kyi bdag 'bras dang rnam smin gyi 'bras bu gang rung du gsungs pa'i phyir /
zer na /
mi 'thad de /
ma'i mngal du nying 'tshams sbyar ma thag pa'i gnas skabs kyi ming gzugs gnyis kyi nang tshan du gyur pa'i gzugs kyi rten 'brel de kun 'byung bden pa yin pa'i phyir /
der thal /
des rten 'brel tshar gcig gi skye mched kyi rten 'brel bskyed cing /
rang rgyud la ldan pa'i gang zag sdug bsngal bar byed pa'i phyir dang /
kun 'byung bden pa dang gzugs phung gi gzhi mthun yod pa'i phyir /
phyi ma der thal /
kun 'byung ba la sogs pa'i /
zhes gsungs pa'i phyir /
gzhan yang /
de gnyis mi 'gal bar thal /
de gnyis yin khyab @# / /
mnyam yin pa'i phyir /
der thal /
sdug bden gyi chos nyid mngon sum du rtogs na kun 'byung bden pa'i chos nyid mngon sum du rtogs pas khyab pa'i phyir /
rnam bshad las /
gzhan du na sdug bsngal gyi chos nyid rtogs pa'i cho kun 'byung gi chos nyid rtogs par khas mi len pa la ni snyan bya sgra mi rtag par sgrub pa'i rtags yang dag tu khas len dgos pa sogs nyes pa du ma'i 'byung khungs su mthong ngo / /
zhes gsungs pa'i phyir /
zag bcas kyi phung po yin na zag bcas nyer len gyi phung po yin pas ma khyab /
de yin na kun 'byung bden pa yin pas ma khyab ste /
byang 'phags kyi rgyud kyi gang zag gi bdag 'dzin de zag bcas kyi phung po yin kyang /
zag bcas nyer len gyi phung po yang ma yin /
kun 'byung bden pa yang ma yin pa'i phyir /
phyi ma gnyis der thal /
de'i rgyud la de gnyis med pa'i phyir /
de'i rgyud la sdug kun gnyis med pa'i phyir /
der thal /
las nyon gyi skye 'chi byed pa'i byang 'phags med pa'i phyir /
rgyud bla ma las /
'phags pas na dang rga ba dang / /
zhes gsungs pa'i phyir /
de zag bcas kyi phung po yin par thal /
gang zag gi bdag 'dzin yin pa'i phyir /
kha cig na re /
sdug kun rgyud la ldan pa'i byang 'phags yod par thal /
nyon mongs mngon gyur du rgyud la ldan pa'i byang 'phags yod pa'i phyir te /
nyon mongs zad par spangs pa'i dgra bcom pa'i rgyud la las kyi kun 'byung yod pa'i phyir /
zer na ma khyab /
kho na re /
byang 'phags kyi rgyud la sdug bden yod par thal /
las nyon gyi dbang gis skye ba blangs pa'i byang sems sbyor lam chos mchog pa dang lus rten gcig tu gyur pa'i byang sems mthong lam pa'i rgyud la sdug bden yod pa'i phyir /
der thal /
sdug bden rgyud la ldan pa'i de 'dra'i byang sems sbyor lam chos mchog pa yod pa'i phyir /
zer na ma khyab /
ma grub na der thal /
phyir mi ldog pa'i rtags ma thob pa'i byang sems sbyor lam chos mchog pa yod pa'i phyir /
des na de 'dra'i byang sems sbyor lam chos mchog pa'i rgyud la zag bcas nyer len gyi phung po yod kyang /
de dang lus rten gcig pa'i byang sems mthong lam pa'i rgyud la zag bcas nyer len gyi phung po med pa mi 'gal te /
theg chen gyi lam bden theg dman gyi lam bden las khyad par 'phags pas theg chen gyi mthong lam skyes pa'i stobs kyis zag bcas nyer len gyi phung po de 'dor bar 'gyur ba'i phyir /
dper na /
nang du 'phags lam skyes pa na tshe ma 'phos par phyi'i bud med kyi lus rten dor ba yod pa lung las gsungs pa'i phyir /
gnyis pa kun 'byung bden pa bshad pa la /
ngo bo /
dbye ba /
phye ba so so'i don /
rnam pa gtan la phab pa'o / /
dang po la /
kun nas nyon mongs kyi bden pa gang zhig zag bcas rgyu bsdus kyi char gyur pa /
kun 'byung bden pa'i mtshan nyid /
gnyis pa la /
nyon mongs pa'i kun 'byung bden pa dang /
las kyi kun 'byung bden pa gnyis yod de /
kun btus las /
kun 'byung ba'i bden pa gang zhe na /
nyon mongs pa dang nyon mongs pa'i dbang gis byung ba'i las so / /
zhes gsungs pa'i phyir /
gsum pa la /
kun nas nyon mongs kyi bden par gyur pa'i nyon mongs /
nyon mongs pa'i kun 'byung bden pa'i mtshan nyid /
de la dbye na /
der gyur pa'i rtsa ba'i nyon mongs pa dang nye ba'i nyon mongs pa gnyis /
de ltar yin kyang nyon mongs pa'i kun 'byung 'chad pa'i skabs su sred pa gcig pu 'chad pa'i rgyu mtshan ci yin zhe na /
de'i rgyu mtshan yod de /
sred pa de yang srid phyi mar skye ba len pa'i rgyu'i gtso bo yin pa'i rgyu mtshan gyis de ltar bshad pa'i phyir /
sred pa de skye ba len pa'i rgyu'i gtso bo yin par thal /
thams cad du 'gro ba'i sgo nas kyang gtso bo yin pa'i phyir dang /
dge mi dge'i las la sogs pa'i dus kyi kun slong byed pa'i sgo nas kyang gtso bor yin pa'i phyir /
dang po der thal /
nyon mongs thams cad du 'gro ba'i sgo nas kyang gtso bo yin pa'i phyir /
gnas skabs thams cad dang /
dus thams cad dang /
khams thams cad dang /
'tsho ba thams cad dang /
rnam pa thams cad du 'gro ba'i sgo nas kyang sred pa gtso bo yin pa'i phyir /
kun btus las /
thams cad du 'gro ba'i don gang zhe na /
'di ltar sred pa dngos po thams cad du 'gro ba dang /
gnas skabs thams cad du 'gro ba dang /
dus thams cad du 'gro ba dang /
khams thams cad du 'gro ba dang /
'tsho ba thams cad du 'gro ba dang /
rnam pa thams cad du 'gro ba'o / /
zhes gsungs pa'i phyir /
phyi ma der thal /
sred pa de la 'dod sred /
@# / /
'jigs sred /
srid sred gsum yod pas /
dang pos yul yid 'ong la mi 'bral bar 'dod pa'i sred pa skyed /
gnyis pas yul yid mi 'ong la 'bral bar 'dod pa'i sred pa /
phyi mas 'chi ba'i tshe phung po la sred pa'i sred pa skyes te sred pa de'i dbang gis yang srid du skye ba len pa'i phyir /
rnam 'grel las /
mi shes srid pa'i rgyu yin yang / /
mi brjod sred pa nyid bshad pa / /
rgyu ni 'phen par byed phyir dang / /
de ma thag phyir las kyang min / /
zhes gsungs pa'i phyir /
de ltar byas na /
rang rgyud ldan gyi gang zag gi shes rgyud sgo du ma nas ma zhi bar byed pa'i rigs su gnas pa'i nyon mongs pa /
rtsa nyon gyi mtshan nyid /
de la dbye na drug yod de /
kun las btus las /
nyon mongs pa drug gang zhe na /
'dod chags dang /
khong khro ba dang /
nga rgyal dang /
ma rig pa dang /
the tshom dang /
lta ba'o / /
zhes gsungs pa'i phyir /
yang de la dbye na lta min lnga dang /
lta ba lnga ste bcu yod la /
lta min lnga'i khyad par yod de /
zag bcas kyi dngos po la yid 'ong du snang nas rang stobs kyis mi 'bral bar 'dod pa'i sems byung sems pa de 'dod chags dang /
gzhi gsum po gang yang rung ba la rang stobs kyi mi bzod pa'i sems byung sems pa de khong khro dang /
gzhi gsum po gang rung la 'jig lta'i dbang gis sems rang stobs kyi khengs pa'i rnam pa can gyi sems byung sems pa de nga rgyal /
las 'bras dang bden pa sogs gang rung la rang stobs kyi rmongs pa'i sems byung sems pa de ma rig pa dang /
dkon mchog sogs la mtha' gnyis su dogs pa'i sems byung sems pa de the tshom nyon mongs can yin pa'i phyir /
lta bar gyur pa'i nyon mongs lnga'i khyad par yod de /
phung po la dmigs nas gang zag rang rkya thub pa'i rdzas yod du 'dzin pa'i shes rab nyon mongs can de 'jig lta dang /
'jig lta'i dmigs yul du gyur pa'i bdag la dmigs nas rtag chad gang rung du lta ba'i shes rab nyon mongs can mthar lta dang /
las 'bras dang skye ba snga phyi sogs med par 'dzin pa'i sems byung sems pa de log lta dang /
rang nyid ma gtogs pa'i lta ngan gzhan rnams la mchog tu lta ba'i shes rab nyon mongs can de lta ba mchog 'dzin dang /
tha mal gyi spyod pa spangs te gcer bu'i yid dam 'cha' ba dang /
spyod pa ngan pa la mchog tu lta ba'i shes rab nyon mongs can de tshul khrims dang brtul zhugs mchog 'dzin gyi lta ba yin pa'i phyir /
bye brag tu smra ba ni lta ba'i nyon mongs la nyon mongs kun btags kyis khyab par 'dod kyang 'dir ni ma khyab ste /
'dir ni 'jig lta la kun lhan gnyis yod pa'i phyir /
rang rgyud la ldan pa'i gang zag gi shes rgyud sgo re re nas ma zhi bar byed pa'i rigs su gnas pa'i nyon mongs de /
nye nyon gyi mtshan nyid /
dbye na nyi shu yod de /
khro ba dang khon 'dzin /
'chab pa dang 'tshig pa /
phrag dog dang ser sna /
g.yo dang rgyu /
rgyags pa dang rnam 'che /
ngo tsha med pa khrel med pa /
rmug pa /
rgod pa /
ma dad pa dang /
le lo / /
bag med pa dang /
brjed ngas /
shes bzhin ma yin pa dang /
rnam par g.yeng ba dang nyi shu yod pa'i phyir /
byang 'phags kyi rgyud kyi gang zag gi bdag 'dzin de rang rgyud ldan gyi gang zag gi shes rgyud ma zhi bar byed pa'i rigs su gnas kyang ma zhi bar mi byed pa dang /
de nyon mongs yin kyang /
nyon mongs pa'i kun 'byung ma yin te /
byang 'phags kyi rgyud la nyon mongs kyi kun 'byung med pa'i phyir dang /
byang sems 'phags pa la rnam pa thams cad du nyon mongs pa'i nyes pa mi 'byung bar gsungs pa'i phyir /
las kyi kun 'byung bshad pa la /
spyir las kyi mtshan nyid /
dbye ba /
phye ba so so'i don dang gsum /
dang po la /
rang nyid kun nas slong byed thun mong ma yin pa nyon mongs dang de'i bag chags gang rung gis kun nas bslangs pa'i nyon mongs ma yin pa'i sems byung sems pa de /
las kyi mtshan nyid /
gnyis pa la dbye na /
zag bcas kyi las dang /
zag med kyi las gnyis /
gsum pa ni /
rang nyid kun nas slong byed ma rig pa'i bag chags tsam gyis kun nas bslangs pa'i rtsol ba phra mo'i ngo bor gyur pa'i rnam rtog zag med kyi las kyi mtshan nyid /
mtshan gzhi nyan rang dgra bcom dang dag sa la gnas pa'i byang sems kyis gzhan la chos ston 'dod kyi ngag kun nas slong byed kyi rtsol ba phra mo'i ngo bor gyur pa'i rnam rtog lta bu yin /
rang nyid kun nas slong byed thun mong ma yin pa'i nyon mongs pas kun nas bslangs pa'i nyon mongs ma yin pa'i sems byung sems pa /
zag bcas kyi las kyi mtshan nyid /
las la ngo bo'i sgo nas dbye na /
sems pa'i las dang /
bsam pa'i las gnyis /
sems pa'i las dang yid las @# / /
gnyis don gcig /
bsam pa'i las dang lus ngag gang rung gi las don gcig cing lus ngag gang rung gi sgor ma 'thon pa'i srog gcod kyi sems byung sems pa de sems pa'i las dang /
lus ngag gang rung gi sgor 'thon pa'i bya ba dang dus mnyam du 'jug pa'i srog gcod 'dod kyi sems byung sems pa de bsam pa'i las yin te /
rtsa shes las /
de la las gang sems pa zhes / /
gsungs pa de ni yid kyir 'dod / /
bsams pa zhes ni gang gsungs pa / /
de ni lus dang ngag gir 'dod / /
ces gsungs pa'i phyir /
rnal 'byor spyod pa ba dang rnal 'byor spyod pa'i dbu ma pa'i lugs la las la sems byung gis khyab kyang /
bye brag tu smra ba dang dbu ma thal 'gyur ba'i lugs la lus las dbyibs gzugs su 'dod /
ngag las de dag sgra rang mtshan par 'dod pa'i phyir /
mdzod las /
lus rnam rig byed dbyibs su 'dod / /
ngag rnam rig byed ni ngag sgra / /
zhes gsungs pa'i phyir /
mi dge ba bcu la las dang las lam du 'byed pa'i tshul yod de /
yid kyi gsum po de srog gcod 'dod sogs sems byung sems pa 'jug pa'i gzhi yin pas las kyi lam yin kyang las ma yin /
lus ngag gang rung gi sgo nas ma 'thon pa'i sems byung sems pa de las yin kyang sems byung sems pa 'jug pa'i gzhi ma yin pas las kyi lam ma yin /
lus ngag gi bdun po de ngo bo las yin pa dang /
sems byung sems pa 'jug pa'i gzhi yin pa'i las kyi lam yin pa'i phyir /
brnab sems sogs yid kyi gsum po de las ma yin par thal /
de sems byung ma yin pa'i phyir te /
mdzod las /
gsum lam bdun ni las kyang yin / /
zhes gsungs pa'i phyir / /
de la 'jug sgo'i sgo nas dbye na /
lus ngag yid gsum gyi las gsum /
kun slong gi sgo nas dge mi dge lung ma bstan gyi las gsum /
'bras bu 'byin tshul gyi sgo nas dbye na /
nges pa'i las dang ma nges pa'i las gnyis /
dang po dang byas la bsags pa'i las gnyis don gcig /
phyi ma dang byas la ma bsags pa'i las gnyis don gcig /
nges pa'i las la yang mthong chos la myong 'gyur gyi las dang /
skyes nas myong 'gyur gyi las dang /
lan grangs gzhan la myong 'gyur gyi las gsum /
tshe stod la bsags pa'i las kyi 'bras bu tshe smad la smin pa'i las ni dang po dang /
skye ba gnyis pa tshun chad du myong ba'i las lta bu ni gnyis pa dang /
skye ba gsum pa phan chad la myong ba'i las ni gsum pa yin no / /
byed las kyi sgo nas dbye na /
'phen byed kyi las /
'grub byed kyi las /
rdzogs byed kyi las dang gsum /
rdzogs byed kyi las la yang 'phen byed dge bas 'phangs shing /
rdzogs byed dge bas rdzogs pa /
'phen byed mi dge bas 'phangs shing rdzogs byed mi dge bas rdzogs pa /
'phen byed dge bas 'phangs shing rdzogs byed mi dge bas rdzogs pa /
'phen byed mi dge bas 'phangs shing rdzogs byed dge bas rdzogs pa dang /
'phen byed dge bas 'phangs shing rdzogs byed 'dres mas rdzogs pa /
'phen byed mi dge bas 'phangs shing rdzogs byed 'dres mas rdzogs pa dang drug yod de /
bde 'gro'i rten la bde ba shas cher spyod pa dang po dang /
ngan 'gro'i rten la sdug bsngal shas cher spyod pa gnyis pa dang /
bde 'gro'i rten la sdug bsngal shas cher spyod pa gsum pa dang /
ngan 'gro'i rten la bde ba shas cher spyod pa bzhi pa dang /
bde 'gro'i rten la bde sdug 'dres mar spyod pa lnga pa dang /
ngan 'gro'i rten la bde sdug 'dres mar spyod pa drug pa yin pa'i phyir /
khams kyi sgo nas dbye na /
bsod nams kyi las /
bsod nams ma yin pa'i las dang /
mi g.yo ba'i las dang gsum /
'dod pa'i bde 'gro'i rnam smin gyi phung po 'phen byed kyi las dang po dang /
ngan 'gro'i phung po 'phen byed kyi las rnams gnyis pa dang /
khams gong ma'i phung po 'phen byed kyi las rnams gsum pa yin /
yang las la rnam grangs kyi sgo nas dbye na / /
brnag la rnam smin brnag pa'i las /
dkar la rnam smin dkar ba'i las /
dkar brnag tu 'gyur la rnam smin dkar brnag tu gyur pa'i las /
mi brnag cing dkar la rnam smin mi 'gyur zhing las zad par 'gyur ba'i las dang bzhi /
mngon pa gong ma ba rnams ni /
dang po dang mi dge ba'i las don gcig /
gnyis pa khams gsum gyi dge ba'i las lta bu la byed /
sbyor ba dkar la bsam pa brnag pa'i las dang /
bsam pa dkar la sbyor ba brnag pa'i las lta bu gsum pa yin /
bzhi pa zag med kyi las la byed pa yin te /
kun las btus las /
brnag la @# / /
rnam par smin pa brnag pa'i las gang zhe na /
gang mi dge ba'o / /
dkar la rnam par smin pa dkar ba'i las gang zhe na /
khams gsum pa'i dge ba'o / /
dkar brnag tu gyur la rnam par smin pa dkar brnag tu 'gyur pa gang zhe na /
gang 'dod pa dang rab tu ldan pa'i 'dres ma ste /
bsam pas brnag la sbyor bas dkar ba'am sbyor bas brnag la bsam pas dkar ba'o / /
mi brnag cing dkar la rnam par smin pa mi 'gyur zhing las zad par 'gyur ba'i las gang zhe na /
sbyor ba dang bar chad med pa'i lam rnams la zag pa med pa'i las so / /
zhes gsungs pa'i phyir /
mngon pa 'og ma pa rnams na dang po dang bzhi pa gnyis gong ma dang mthun /
gnyis pa gzugs khams pa'i dge ba'i las la byed /
gsum pa 'dod pa'i dge mi dge 'dres mar spyod pa'i las lta bu la byed de /
mdzod las /
dkar brnag la sogs bye brag gi /
las ni rnam pa bzhi yin no / /
mi dge gzugs dang 'dod gtogs pa'i| |dge ba nyid ni rim bzhin du / /
brnag dang dkar dang gnyis ka'i las / /
de zad byed pa zag med yin / /
zhes gsungs pa'i phyir /
yang las la rnam grangs kyi sgo nas dbye na /
sdom pa'i las /
sdom min gyi las /
bar ma'i las gsum /
dang po la yang /
so thar gyi sdom pa /
bsam gtan gyi sdom pa /
zag med kyi sdom pa dang gsum /
dge slong gi rgyud kyi spong sems sa bon dang bcas pa dang po / /
bsam gtan gyi nyer bsdogs gnyis pa /
theg chen mthong lam bar chad med lam lta bu gsum pa yin no / /
dge slong gi rgyud kyi srog gcod 'dod kyi las de sdom min gyi las dang /
bar ma'i las la yang dge ba'i bar ma dang /
mi dge ba'i bar ma gnyis /
gshan pa'i rgyud kyi srog gcod spong 'dod kyi sems pa dang po dang /
dge slong gi rgyud kyi srog gcod 'dod kyi sems pa de gnyis pa yin /
so skye'i rgyud kyi nyon mongs kyis kun nas bslangs pa'i sems byung sems pa yin na zag bcas kyi las yin pas khyab zer na /
nyon thos sbyor lam pa'i rgyud kyi ma rig pas kun nas bslangs te sgom pa'i gang zag gi bdag med rtogs pa'i shes rab chos can /
der thal /
de'i phyir /
der thal /
chos can de yin pa'i phyir /
'dod na /
de las kyi kun 'byung du thal /
'dod pa'i phyir /
'dod na /
des 'khor ba'i rgyu byed par thal /
'dod pa'i phyir /
'dod mi nus te /
de 'khor ba'i rtsa bar gyur pa'i gang zag gi bdag 'dzin dang 'dzin stangs dngos su 'gal ba'i lam yin pa'i phyir /
gzhan yang /
des 'khor ba'i rgyu ma byed par thal /
so skye'i rgyud kyi nges 'byung gi bsam pa dang byang chub kyi sems dang lta ba rnam par dag pa gsum ma gtogs so skye'i dge ba phal che bas 'khor ba'i rgyu byed par gsungs pa'i rnam bcad la brten nas bdag med rtogs pa'i shes rab kyis 'khor ba'i rgyu mi byed bar grub pa'i phyir /
bdag med rtogs pa'i shes rab kyis kun 'byung gnyis ji ltar spong ba'i tshul yod de /
zag bcas kyi dge ba'i las kyis 'khor bar skye ba'i nus pa bcom pa'i sgo nas spong /
sdug bsngal rnams dngos su spong bar byed pa'i phyir /
sangs 'phags kyis ni zag med kyi las kyang spangs te /
rgyud bla ma las /
zag med mngon par 'du byed kyis / /
g.yung drung phyir na rga ba med / /
ces gsungs pa'i phyir /
bzhi pa la /
kun 'byung bden pa'i rnam pa bzhi yod de| rgyu kun 'byung rab skye rkyen gyi rnam pa bzhi yod pa'i phyir /
bzhi po de mdo las bstan pa'i rgyu mtshan yod de /
gcer bu pa la sogs pa'i phyir rol pa kha cig gis sdug bsngal rgyu med du 'dzin pa dang /
sdug bsngal rgyu gcig kho nas bskyed pa dang /
dbang phyug rtag pa sogs kyis blo'i g.yo ba sngon du btang nas byas par 'dzin pa dang /
rang bzhin rtag la gnas skabs 'gyur bar 'dzin pa'i log zhugs bzhi yod pas de'i gnyen por rgyu kun 'byung sogs bzhi bstan pa'i phyir /
de bzhi gtan la phab pa la dgos pa yod de /
mu stegs byed rnams kyis log par zhugs pa ltar du bzung na kun 'byung la spong 'dod kyi blo mi skye bas rnam pa de bzhi gtan la phab pa la brten nas de la spong 'dod kyi blo skye ba'i phyir /
so skye'i rgyud kyi zag bcas kyi las dang sred pa chos can /
rgyu'i rnam pa yin te /
rang 'bras sdug bsngal gyi rtsa ba can yin pa'i phyir /
dper na nad bzhin /
kun 'byung ba'i rnam pa yin te /
sdug bsngal yang nas yang du skyed byed yin pa'i phyir /
dper na /
'bras kyi smin pa bzhin /
rab tu skye ba'i rnam pa yin te /
sdug bsngal shugs drag bskyed pa'i phyir /
dper na /
mkhal ma'i zug gzer bzhin /
srid sred chos can /
rkyen gyi rnam pa yin te /
yang srid du 'phen byed kyi lhan cig byed rkyen yin pa'i phyir /
dper na /
sdig pa mi dge ba bzhin /
gsum @# / /
pa 'gog bden bshad pa la /
ngo bo / /
dbye ba /
phye ba so so'i don /
rnam pa gtan la phab pa dang bzhi /
dang po la /
rang nyid 'thob byed kyi thabs su gyur pa'i lam bden gyi stobs kyis thob pa'i bral 'bras su gyur pa'i rnam byang bden pa /
'gog bden gyi mtshan nyid /
gnyis pa sgras brjod rigs kyi sgo nas dbye na so sor brtags 'gog dang /
so sor brtags min gyi 'gog pa gnyis /
dang po dang 'gog bden don gcig /
sbyor lam rtse mo pa'i rgyud kyi khong khros dge rtsa gcod pa spangs pa'i spangs pa lta bu gnyis pa yin te /
mdzod las /
so sor brtags pa'i 'gog pa gang / /
bral ba'o / /
zhes dang /
skye la gtan du gegs byed pa / /
'gog gzhan so sor brtags min pas / /
zhes gsungs pa'i phyir /
yang 'gog bden la /
dbye na /
yongs su rdzogs pa'i 'gog bden dang /
yongs su ma rdzogs pa'i 'gog bden dang /
rgyan med kyi 'gog bden dang /
rgyan bcas kyi 'gog bden dang /
lhag bcas kyi 'gog bden dang /
lhag med kyi 'gog bden rnams yod de /
dgra bcom pa'i rgyud kyi 'gog bden dang po / /
dgra bcom ma thob pa'i gang zag gi rgyud kyi 'gog bden gnyis pa /
bar pa gnyis mngon shes thob ma thob kyi sgo nas 'jog /
snga ma'i las nyon gyi 'bras bur gyur pa'i sdug bsngal gyi phung po'i lhag ma dang bcas pa'i gang zag gi rgyud kyi 'gog bden dang /
de dang ma bcas pa'i gang zag gi rgyud kyi 'gog bden gnyis rim pa bzhin du tha ma gnyis su 'jog pa'i phyir /
gsum pa la /
theg chen mthong lam rnam grol lam pa ba'i rgyud kyi dgag gzhi de bzhin nyid kyi steng du dgag bya bden 'dzin kun btags bkag pa'i cha dang de'i steng gi dgag gzhi de bzhin nyid gnyis ka 'gog bden yin te /
dper na /
bum pa tshad mas ma dmigs pa'i sa phyogs dang de'i steng du bum pa bkag tsam gnyis ka bum med yin pa bzhin yin pa'i phyir /
kun btus las /
mtshan nyid kyi ji lta bu zhe na de bzhin nyid dang nyon mongs pa mi 'byung ba ste gang du 'gag pa dang gang gis 'gag pa dang gang 'gag pa'o / /
zhes gsungs pa dang /
yang de nyid las /
rnam grangs 'dis ni de bzhin nyid la dmigs pa gang du zag pa dang bcas pa'i dngos po 'gog pa de /
'gog pa'i mtshan nyid do / /
zhes dang /
legs bshad gser 'phreng las /
dper na bum pa dben pa'i sa phyogs dang de'i steng gi bum pa bkag cha gnyis bum med yin pa ltar 'phags rgyud kyi de bzhin nyid dang de'i steng du lam gyi spang bya bkag cha gnyis ka'ang 'gog bden yin te /
de ni 'das lam gyis spang bya spangs pas 'dus ma byas yin pas so| |zhes gsungs pa'i phyir /
gzhan yang 'gog bden dang stong nyid kyi gzhi mthun yod par thal /
'gog bden gyi rnam pa la stong nyid bcu drug 'byed pa'i phyir /
rnam bshad las /
'gog bden gyi rnam pa bzhi gzhir bzung nas stong pa nyid kyi rnam pa bcu drug tu 'byed pa dang /
stong nyid bcu drug blo bur gyi dri ma dang bral ba 'gog pa'i rnam pa sogs su bsgrub pa gang byas kyang don 'dra bar mngon no / /
zhes dang /
'grel chung gi rgya la mi bltos pa'i de bzhin nyid ces pa'i thad du rnam bshad las rgyu la mi bltos pa'i de bzhin nyid spang bya'i sa bon dang bral ba chos can /
'bras bu'i cha yin te /
lam bden gyi bral 'bras yin pa'i phyir /
zhes gsungs pa'i phyir dang /
bden bzhi 'gog bden la 'doms pa'i skabs su /
stong pa nyid blo bur gyi dri ma dang bral ba de /
zhes gsungs pa'i phyir /
gzhan yang /
'gog bden dang don dam bden pa'i gzhi mthun yod par thal /
dgongs pa rab gsal las /
'gog bden kun rdzob bden par smra ba ni mtha' ma chod pa'o / /
zhes gsungs pa yang 'phags yul gyi shing rta chen po rang rgyud pa rnams 'gog bden la kun rdzob bden pas khyab par 'dod pa 'gog pa yang ma yin /
bod du thal 'gyur pa'i lugs la de ltar 'dod pa 'gog pa yang ma yin par /
bod du rang rgyud pa'i lugs la 'gog bden la kun rdzob bden pas khyab par 'dod pa 'gog pa'i dbang du byas nas gsungs pa'i phyir /
gzhan yang /
de 'dra ba'i gzhi mthun yod par thal /
'gog bden dang bdag med phra mo gnyis kyi gzhi mthun yod par gong du bsgrubs zin pa'i phyir dang /
nyan thos mthong lam rnam grol lam pa ba'i rgyud kyi dgag gzhi gang zag gi bdag med phra mo'i steng du dgag bya gang zag gi bdag 'dzin kun btags bkag pa'i bkag bya dang dgag gzhi gang zag gi bdag med phra mo gnyis ka 'gog bden yin pa de bzhin du chos kyi bdag med phra rags sogs la sbyar bar bya ba yin pa'i phyir dang /
mdo las /
shA ri'i bu stong @# / /
pa nyid mi skye mi 'gag cing /
zhes dang /
'grel par /
'gog pa la stong pa nyid skye ba dang /
zhes sogs dang /
de kho na nyid mngon du mi byed pa'i rten can zhes pa'i thad du slob dpon chos bshes kyis gang zag la bdag med pa'i mtha' zhi ba nyid ces bshad pa gang zhig /
de ltar bshad pa la rnam bshad kyi des slob dpon gyi dgongs pa stor bar gsungs pa'i phyir /
kho na re /
theg chen mthong lam rnam grol lam gyi gzhal byar gyur pa'i 'gog bden yod par thal /
'dod pa'i phyir /
'dod na /
de'i gzhal byar gyur pa'i chos sku'i ming can gyi 'gog bden yod par thal /
'dod pa'i phyir /
'dod na /
mi 'thad de /
rnam bshad las /
skabs 'dir snga ma kha cig gis sa bcu'i mnyam gzhag la chos nyid mthong ba la khyad par med kyang /
chos sku mthong ba la khyad par yod do zhes zer ba ni /
'gog bden don dam par 'dod na de ltar rigs mod kyang /
kun rdzob bden pa yin na chos nyid mngon sum du rtogs pa'i slob pa'i ye shes de nyid kyis kun rdzob bden pa dngos su 'jal ba ni rigs pa'i lam las 'das pa yin te /
slob lam na mnyam rjes ngo bo gcig tu 'gyur ba yod par thal ba dang bden gnyis ngo bo tha dad du 'dzin pa'i dri ma zad par spangs par thal ba dang /
rdzogs smin sbyangs gsum ma byas par byang chub sems dpas yang dag pa'i mtha' mngon du byas pa la nyes pa cung zad kyang med par 'gyur ro / /
zhes gsungs pa'i phyir /
zer na /
skyon med de /
de ni snga rabs pa kha cig gis /
sa bcu'i mnyam gzhag ye shes rnams la /
chos nyid mthong ba la mi 'dra ba'i khyad par med kyang /
chos sku'i ming can gyi 'gog bden mthong ba mi 'dra ba'i khyad par yod pa khas blangs pa dang 'gog bden la kun rdzob bden pas khyab par 'dod pa la rigs pa gsum gyis gnod byed brjod pa'i phyir /
ji ltar gnod na /
des gnod de /
chos nyid mngon sum du rtogs pa'i slob pa'i ye shes kyi gzhal byar gyur pa'i 'gog bden med pa'i phyir /
der thal /
'gog bden la kun rdzob bden pas khyab pa'i phyir /
rtags khes /
de ltar na /
rang lugs la rnam bshad kyi lung des mi gnod de /
theg chen mthong lam rnam grol lam gyis rtogs pa'i chos sku'i tha snyad byas pa'i 'gog bden de kun rdzob bden pa yin par yang khas ma blangs /
chos sku'i ming can gyi 'gog bden rtogs par khas ma blangs pa'i phyir /
kha cig na re /
'gog bden gyi rnam pa la 'gog bden gyis ma khyab par thal /
sdug bden la de'i phyir /
zer na /
ma khyab /
ma grub na /
der thal /
sdug bden gyi steng gi stong bdag med gnyis po de'i rnam pa yin kyang sdug bden ma yin pa'i phyir /
sdug bden gyi steng gi stong bdag med gnyis sdug bden gyi rnam pa yin par thal /
de'i steng gi stong bdag med gnyis rtogs pa'i theg chen gyi sbyor lam de sdug bden gyi rnam pa la dmigs pa'i theg chen sbyor lam gyi shes rnam dang /
de'i steng gi stong bdag med gnyis po de sdug bden gyi rnam pa la dmigs pa'i theg chen sbyor lam de'i don rnam yin pa'i phyir dang /
dri med bcu drug gzhan na med /
ces bden bzhi'i rnam pa la mi rtag sogs bcu drug las gzhan med par rtsod pa'i lan du /
de las gzhan pa'i bdag med la dmigs pa'i dmigs tshul gsungs pa'i phyir /
'gog bden gyi steng gi nges 'byung gi rnam pa de'i steng gi nges 'byung gi rnam pa yin kyang /
nges 'byung ma yin zer na mi 'thad de /
nges 'byung yin na nges 'byung gi blo yin pas ma khyab pa'i phyir te /
lhag med myang 'das de nges par 'byung ba dang /
so thar gyi tshul khrims de nges par 'byung byed yin pa'i phyir /
der thal /
nges par 'byung ba tshul khrims kyi dbang du byas te /
zhes gsung pa'i phyir /
bzhi pa rnam pa gtan la 'bebs tshul bshad pa la /
'gog bden gyi rnam pa de la bzhi yod de /
'gog pa zhi ba /
gya nom pa /
nges 'byung gi rnam pa bzhi yod pa'i phyir /
de bzhi gtan la 'bebs pa'i rgyu mtshan yod de /
phyi rol pa 'ga' zhig /
thar pa ye med du 'dzin pa dang /
zag bcas kyi khyad par 'ga' zhig thar par 'dzin pa dang /
gya nom pa'i sdug bsngal gyi khyad par 'ga' zhig gya nom pa'i thar par 'dzin pa dang /
sdug bsngal lan cig spangs kyang slar yang ldog par 'dzin pa dang bzhi yod pas /
de'i gnyen por 'gog pa sogs su gtan la phab pa'i phyir /
de ltar gtan la phab pa la dgos pa yod de /
phyi rol pa rnams kyis log par zhugs pa ltar du bzung na thar pa la 'thob 'dod kyi blo mi skye ba'i 'gog pa sogs su gtan la phab pas thar pa la 'thob 'dod kyi blo skye ba yin pa'i phyir /
des na nyan thos mthong lam rnam grol lam pa'i rgyud kyi 'gog bden chos @# / /
can| 'gog pa'i rnam pa yin te /
nyon mongs kun btags spangs pa'i bral ba yin pa'i phyir /
zhi ba'i rnam pa yin te /
nyon mongs kun btags kyi dbang gis byung ba'i sdug bsngal spangs pa'i bral ba yin pa'i phyir /
gya nom pa'i rnam pa yin te /
phan bde'i ngo bor gyur pa'i bral ba yin pa'i phyir /
nges par 'byung ba'i rnam pa yin te /
nyon mongs kun btags kyi sa bon drung phyung ba'i bral ba yin pa'i phyir /
bzhi pa lam bden bshad pa la /
ngo bo / /
dbye ba /
rnam pa gtan la phab pa dang gsum /
dang po la /
rang gi thob byar gyur pa'i 'gog bden gyi bral rgyu'i rigs su gnas pa| lam bden gyi mtshan nyid /
gnyis pa dbye ba la lnga yod de /
'khor dang bcas na tshogs sbyor gnyis mthong sgom gnyis /
mthar phyin pa'i lam dang rnam pa lnga yod pa'i phyir te /
kun las btus las /
lam gyi bden pa gang zhe na /
lam gang gis sdug bsngal yongs su shes pa dang /
kun 'byung ba spang ba dang /
'gog pa mngon du byed pa dang /
lam sgom pa ste 'di ni lam gyi mtshan nyid mdor bsdus pa'o / /
yang lam rnam pa lnga ste /
tshogs kyi lam dang /
sbyor ba'i lam dang /
mthong ba'i lam dang /
sgom pa'i lam dang /
mthar phyin pa'i lam mo / /
zhes gsungs pa'i phyir /
gtso 'khor gyi khyad par 'thad de de'i 'grel pa las /
rab tu dbye ba 'di yang lam gyi bden pa 'khor dang bcas pa'i skabs kyi yin par rig par bya'o / /
zhes gsungs pa'i phyir /
gsum pa la /
lam bden gyi rnam pa bzhi yod de /
lam /
sgrub pa /
rig pa /
nges 'byin gyi rnam pa bzhi yod pa'i phyir /
de bzhi gtan la 'bebs pa'i rgyu mtshan yod de /
phyi rol pa kha gcig gis /
thar lam ye med du 'dzin pa dang /
bdag med rtogs pa'i lam nyon mongs kyi gnyen por mi rigs par 'dzin pa dang /
zag bcas kyi bsam gtan 'ga' zhig thar lam du 'dzin pa dang /
sdug bsngal gtan zad byed pa'i thar lam med par 'dzin pa'i log zhugs bzhi yod pas de'i gnyen por lam rigs pa sogs bzhi bstan pa'i phyir /
de ltar gtan la phab pa la dgos pa yod de /
phyi rol pa rnams kyis ji ltar bzung ba ltar du bzung na thar lam la bsgom 'dod kyi blo mi skye bas lam rig pa sogs su gtan la phab pa la brten nas bdag med rtogs pa'i lam bsten byar khong du chud pa de 'byung ba'i phyir /
de ltar byas na nyan thos kyi mthong lam bar chad med lam chos can /
lam gyi rnam pa yin te /
'khor ba las thar ba'i thar pa'i go skabs 'byed byed kyi 'phags rgyud kyi mkhyen pa yin pa'i phyir /
rig pa'i rnam pa yin te /
nyon mongs kyi gnyen po rigs pa'i 'phags rgyud kyi mkhyen pa yin pa'i phyir| sgrub pa'i rnam pa yin te /
sems kyi gnas tshul ji lta ba bzhin du sgrub pa'i 'phags lam yin pa'i phyir /
nges 'byin gyi rnam pa yin te /
sdug bsngal gtan zad par byed pa'i 'phags lam yin pa'i phyir /
drug pa rnam pa sgom tshul la /
bden bzhi'i rnam pa sgom pa'i tshul yod de /
nyer len gyi phung po 'di rang grub dus kyi skad cig gnyis par mi bsdod pa'i mi rtag pa dang /
'khor ba spyi dang bye brag gi nyes dmigs bsams pa'i sgo nas sdug bsngal ba dang /
don gzhan gyi bdag gis stong pa dang /
rang rkya thub pa'i bdag tu ma grub pa'i bdag med pa'i rnam par bsams pa'i sgo nas sdug bden shes byar khong du chud par byed /
de nas sdug bsngal de'i rgyu yod med brtags pa na las nyon gnyis de'i rgyur shes te /
de gnyis rgyu kun 'byung rab skye rkyen gyi rnam par shes pa'i sgo nas kun 'byung 'khor ba'i 'jug rim shes par byed /
de nas sdug kun de gnyis 'gog pa'i 'gog pa de nyid /
'gog pa zhi ba gya nom pa nges 'byung gi rnam pa bzhir bsams te 'gog pa mngon du byed nus su shes par byed /
de nas 'gog bden de nyid 'thob byed kyi lam gang yin brtags pa na bdag med rtogs pa'i ye shes de lam rig pa sgrub pa nges 'byin gyi rnam pa bzhir bsams pa'i sgo nas bsten byar sgom pa'i phyir /
de yang sems gzhan du ma g.yengs pa rim pa de ltar du bsgom par bya dgos te /
spyod 'jug las /
bzlas brjod dang ni dka' thub sogs / /
yun ring dus su spyad byas kyang / /
sems gzhan g.yengs pas byas pa ni / /
de nyid rigs pas don med gsungs / /
zhes dang /
theg pa chen po la dad pa sgom pa'i mdo las /
rigs kyi bu rnam grangs 'dis kyang 'di ltar byang chub sems dpa' rnams kyi theg pa chen po la dad pa theg pa chen po las 'byung ba gang ci yang rung /
de thams cad ni rnam par ma g.yengs pa'i sems kyi don dang chos yang dag par bsams pa las byung bar rig par bya'o / /
zhes gsungs pa'i phyir /
bdun pa bden bzhi'i rnam pa de ltar du sgom pa la dgos pa yod de /
de ltar 'khor @# / /
ba'i nyes dmigs sgo du ma nas yun ring du bsams pa las 'khor ba mtha' dag me 'bar ba'i rlubs ltar mthong ste sdug kun nye bar zhi ba'i thar pa 'thob 'dod kyi blo shugs drag skyes te /
des kun nas bslangs te bslab gsum nyams su blangs pa las 'khor ba las grol ba'i grol ba myang 'das 'thob pa'i ched du yin pa'i phyir /
de yang yin te /
theg dman gyi rigs can rnams kyis kyang 'khor ba las grol ba'i grol ba myang 'das la thob 'dod kyi blo bskyed pa la 'khor ba'i nyes dmigs mthong dgos pa gang zhig /
theg chen gyi rigs can rnams kyis sems can thams cad sdug bsngal las skyob par 'dod pa'i snying rje chen po bskyed pa la yang de lta bu'i bsam pa bskyed dgos pa'i phyir /
der thal /
bzhi brgya pa las /
gang la 'dir skyo yod min pa / /
de la zhi gus ga la yod / /
rang khyim la gzhan srid pa ni / /
zhes gsungs pa'i phyir /
! sangs rgyas la sogs dkon mchog gsum / /
zhes pa'i skabs su /
bye brag tu smra ba'i lugs bshad /
theg chen pa'i lugs bshad pa gnyis /
dang po la /
bye brag smra ba ni sangs 'phags kyi rgyud kyi zad mi skye shes kyi ye shes mthar thug 'khor dang bcas na zag med kyi phung po lnga po de gzugs sku gnyis sangs rgyas su byed pa'i byed chos yin pas /
sangs rgyas dkon mchog dang /
slob pa 'phags pa dang /
mi slob pa'i rgyud kyi zad mi skye shes kyi ye shes de 'khor dang bcas na zag med kyi phung po lnga po de /
de dge 'dun du byed pa'i byed chos yin pas /
dge 'dun dkon mchog dang /
slob mi slob kyi 'phags pa de dag gi rgyud kyi 'gog bden chos dkon mchog yin te /
gang zhig gsum la skyabs 'gro ste / /
sangs rgyas dge 'dun byed pa'i chos / /
mi slob pa dang gnyis ka dang / /
mya ngan 'das la skyabs su 'gro /
zhes gsungs pa'i phyir /
gzugs sku gnyis sangs rgyas dkon mchog ma yin kyang sangs rgyas ni yin te /
de'i rgyud kyi zad mi skye shes kyi ye shes mthar thug de gnyis sangs rgyas su byed pa'i byed chos yin pa'i phyir /
longs sku'i tha snyad mi byed kyang gzugs sku'i tha snyad byed de /
lung las /
chos kyi sku ni yang nas yang du mthong mod gzugs kyi sku blta ba'i phyir 'dod par bya'o / /
zhes gsungs pa'i phyir /
ston pa shAkya thub pa'i lus ni sdug bden yin te /
de dang rgyal po don grub gnyis lus rten gcig pa gang zhig /
rgyal po don 'grub de so skye yin pa'i phyir /
dang po der thal /
de lus rten de ma dor bar sangs rgyas pa'i phyir /
phyi ma der thal /
rgya cher rol pa las /
so so skye bo yin kyang nga mi 'chi / /
zhes gsungs pa'i phyir /
ston pa shAkya thub pa'i lus sangs rgyas ma yin kyang de la gnod pa byas pa ? ston pa shAkya thub pa la gnod pa mi 'gal te /
dper na /
rten mig la gnod pas brten pa mig shes la gnod pa bzhin yin no / /
gnyis pa theg chen pa'i lugs bshad pa la /
skyabs gsum spyi'i rnam gzhag bshad /
theg chen thun mong ma yin pa'i skyabs gsum ngos bzung /
kun rdzob dang don dam pa'i skyabs kyi khyad par bshad /
skyabs 'gro'i rnam gzhag bye brag tu bshad pa dang bzhi las /
dang po la /
rgyu'i skyabs 'gro'i dbang du byas na rigs can gsum gis dkon mchog gsum ga la skyabs su 'gro yang 'bras bu'i skyabs 'gro'i dbang du byas na theg chen gyi rigs can lam du zhugs pa rnams kyis sangs rgyas dkon mchog thob bya'i gtso bor byas nas don du gnyer /
theg chen gyi rigs can lam du ma zhugs pa rnams kyis de la mchod pa sogs bya ba byed pa'i mas pas dbang du byas nas sangs rgyas dkon mchog skyabs su bzhag /
rang rgyal gyi rigs can lam du zhugs pa rnams kyis chos dkon mchog thob bya'i gtso bor byas nas don du gnyer /
lam du ma zhugs pa rnams kyis de la mchod pa sogs bya ba byed pa'i dbang du byas nas chos dkon mchog de'i skyabs su bzhag /
nyan thos kyi rigs can lam du zhugs pa rnams kyis dge 'dun dkon mchog thob bya'i gtso bor byas nas don du gnyer /
lam du ma zhugs pa rnams kyis de la mchod pa sogs bya ba byed pa'i dbang du byas nas skyabs su bzhag pa yin te /
theg chen gyi rigs can rnams kyis sems can thams cad rdzogs byang la 'god pa'i phyir du rang nyid kyis rdzogs byang thob bya'i gtso bor byas nas don du gnyer /
rang rgyal gyi rigs can rnams kyis khyab pa 'du byed kyi sdug bsngal nye bar zhi ba'i nyer zhi gtso bor don du gnyer bas nang du yang dag 'jog la mos pa dang /
nyan thos kyi rigs can rnams kyis ni de bzhin gshegs pa la theg pa chen po'i lam 'bras bu dang bcas pa thos nas de don du gnyer ba'i gang zag gzhan la sgrog par byed pa'i dgra bcom pa'i 'bras bu thob bya'i gtso @# / /
bor byas nas don du gnyer ba'i phyir /
der thal /
rgyud bla ma las /
ston pa bstan pa slob don gyi / /
theg pa gsum dang byed gsum la / /
mos pa rnams kyi dbang byas nas / /
skyabs gsum rnam par gzhag pa yin / /
zhes gsungs pa'i phyir /
rgyu'i skyabs 'gro'i dbang du byas na rigs can gsum gas dkon mchog gsum ga la skyabs su 'gro ba yin te /
sangs rgyas dkon mchog skyabs ston pa po dang /
chos dkon mchog skyabs dngos dang /
dge 'dun dkon mchog skyabs sgrub pa'i zla grogs su byed pa sha stag yin pa'i phyir /
gnyis pa la /
'dus ma byas sogs yon tan brgyad po gang rung dang ldan pa'i don gnyis mthar phyin gyi skyabs gnas mthar thug /
sangs rgyas dkon mchog gi mtshan nyid /
sangs rgyas dkon mchog de yang yon tan brgyad dang ldan te /
skye 'jig gnas gsum gyis 'dus ma byas kyi yon tan dang /
'bad rtsol dang rnam rtog thams cad spangs pa'i lhun gyis grub pa'i yon tan dang| sgra rtog sogs gzhan gyi rkyen gyis rtogs mi nus ba'i yon tan dang /
mkhyen pa'i yon tan dang /
brtse ba'i yon tan dang /
spang bya spangs pa'i nus pa'i yon tan dang /
dang po gsum gyis bsdus pa'i rang don gyi yon tan /
phyi ma gsum gyis bsdus pa'i gzhan don gyi yon tan dang ldan pa'i phyir /
rgyud bla ma las /
'dus ma byas shing lhun gyis grub / /
gzhan gyi rkyen gyis rtogs min pa / /
mkhyen dang brtse dang nus par ldan / /
don gnyis ldan pa'i sangs rgyas nyid / /
ces gsungs pa'i phyir /
sangs rgyas dkon mchog yin na 'dus ma byas sogs yon tan brgyad ldan yin pas ma khyab ste /
ngo bo nyid kyi sku mkhyen brtse'i yon tan dang mi ldan /
rnam mkhyen skye 'jig gnas gsum gyis 'dus ma byas pa'i yon tan dang yang mi ldan pa'i phyir /
'gog lam gang rung gis bsdus pa'i theg chen gyi rnam byang bden pa /
theg chen gyi chos dkon mchog gi mtshan nyid /
de yang yon tan brgyad dang ldan te /
rtog ge'i blos mu bzhir bsam du med pa'i yon tan dang /
las nyon gnyis ci rigs spangs pa'i yon tan dang /
tshul min yid byed kyi rnam rtog ci rigs med pa'i yon tan dang /
nyon mongs ci rigs kyis dag pa'i yon tan dang /
de kho na nyid gsal ba'i yon tan dang /
mi mthun phyogs kyi gnyen po byed pa'i yon tan dang /
dang po gsum gyis bsdus ba'i gang zhig chags pa dang bral ba 'gog bden gyi yon tan dang /
phyi ma gsum gyis bsdus pa gang gis chags pa dang bral ba lam bden gyi yon tan dang ldan pa'i phyir /
der thal /
rgyud bla ma las /
bsam med gnyis med rtog med pa / /
dag gsal gnyen po'i phyogs nyid kyis / /
gang zhig gang gis chags bral ba / /
bden gnyis mtshan nyid can de chos / /
zhes gsungs pa'i phyir /
rigs grol gyi yon tan brgyad po gang rung dang ldan pa'i theg chen 'phags pa /
theg chen gyi dge 'dun dkon mchog gi mtshan nyid /
de yang yon tan brgyad dang ldan te /
ji lta ba mkhyen pa'i yon tan /
ji snyed pa mkhyen pa'i yon tan /
nang ye shes gzigs pa dag pa'i yon tan /
chags sgrib ci rigs spangs pa /
thogs sgrib ci rigs spangs pa /
dman sgrib ci rigs spangs pa'i yon tan dang /
dang po gsum gyis bsdus pa'i rigs pa'i yon tan /
phyi ma gsum gyis bsdus pa'i grol ba'i yon tan dang ldan pa'i phyir /
rgyud bla ma las /
ji lta ji snyed nang gi ni / /
ye shes gzigs pa dag pa'i phyir / /
blo ldan phyir mi ldog pa'i tshogs / /
bla med yon tan dang ldan nyid / /
ces gsungs pa'i phyir /
gsum pa la /
lam gyi bgrod pa mthar phyin pa'i skyabs gnas mthar thug /
don dam pa'i skyabs kyi mtshan nyid /
bgrod pa mthar ma phyin pa'i skyabs /
kun rdzob pa'i skyabs kyi mtshan nyid /
de ltar byas na sangs rgyas dkon mchog /
don dam pa'i skyabs yin te /
de kho na chos sku mthar thug pa can yin pa'i phyir /
des na lung rnams don dam pa'i skyabs ma yin te /
bgrod pa mthar ma phyin bar du rgyud la bsten par bya ba yin gyi mthar thug thob pa na de la bltos mi dgos pa'i rdzings ltar spang bar bya ba'i rigs su gnas pa yin pa'i phyir /
stong nyid mngon sum du rtogs pa'i theg chen slob pa 'phags pa'i mkhyen pa rnams don dam pa'i skyabs ma yin te /
gzigs ngor dri ma mtha' dag dang bral ba g+l+tar snang yang dri ma mtha' dag ma spangs pas der snang dang de stong tshogs pa'i brdzun pa bslu ba'i chos can yin pa'i phyir /
nyan rang gi lhag med myang 'das rnasm don dam pa'i skyabs ma yin te /
sdug kun med pa tsam gyis rab tu phye ba yin pa'i phyir /
nyan rang dgra bcom pa rnams don dam pa'i skyabs ma yin te /
nyon sgrib spangs kyang 'du byed kyi mtshan ma la gshed mas ral gri gdengs @# / /
pa ltar shes sgrib kyi 'jigs pa dang bcas pa'i phyir /
de nyid las /
spangs phyir bslu ba'i chos can phyir / /
med phyir 'jigs dang bcas pa'i phyir / /
chos rnams gnyis dang 'phags pa'i tshogs / /
gtan gyi skyabs mchog ma yin no / /
zhes gsungs pa'i phyir /
lung gi chos yin na don dam pa'i skyabs ma yin pas ma khyab ste /
sangs 'phags kyi thugs rgyud kyi lung gi chos rnams don dam pa'i skyabs yin pa'i phyir /
der thal /
de sangs rgyas yin pa'i phyir /
kha cig /
nyan rang gi lhag med myang 'das chos can /
don dam pa'i skyabs ma yin te /
bem reg rgyun chad pa'i myang 'das yin pa'i phyir /
zhes pa'i thal 'gyur gyi rtags bsal nyan thos sde pa la sang ba dang /
kha cig /
mthar thug gi tshe na med pas don dam pa'i skyabs ma yin pa dang /
kha cig /
med dgag gtan tshigs su byas nas don dam pa'i skyabs ma yin no zer na /
dang po mi 'thad de /
rang lugs la yang nges par khas len dgos pa'i nyan rang gi lhag med myang 'das don dam pa'i skyabs ma yin par bsgrub pa'i sgrub byed 'god pa skabs su babs kyi /
nyan thos sde pa dang brgal lan byed pa'i skabs ma yin pa'i phyir /
de ltar yin kyang /
'grel pa las /
lam des rtogs pa'i 'gog pa gang yin pa de yang nyan thos kyi tshul gyi mar me rgyun chad pa bzhin du zhes gsungs pa dang mi 'gal te /
de ni rang lugs la nges par khas lan dgos pa'i nyan rang gi theg pa'i stobs kyis thob pa'i lhag med myang 'das dang /
mar me shi ba'i dpe yang khyab pa 'du byed kyi sdug bsngal nye bar zhi ba'i nyer zhi'i dbyings la rang gi bsam ngo la bltos te slar mi ldang ba'i tshul gyi mnyam par gzhag pa na gzhan don rgya chen po la 'jug pa'i snang ba nub pa'i don yin gyi /
nyan thos sde pa'i 'dod pas btags pa'i bem rig rgyun chad pa'i lhag med myang 'das la byed pa'i don ma yin pa'i phyir /
phyi ma la rang bzhin rnam dag gi char rgyur ba'i ngo bo nyid sku chos can /
der thal /
de'i phyir /
der thal /
stong nyid yin pa'i phyir /
'dod mi nus te /
sangs rgyas yin pa'i phyir /
dkon mchog gsum gyi nang nas sangs rgyas kho na don dam pa'i skyabs yin na /
mthar thug gi skyabs la dkon mchog gsum ma tshang bar 'gyur ro / /
zhe na /
skyon med de /
thub pa sangs rgyas bcom ldan 'das chos kyi sku mthar thug pa can yin pa dang /
de'i rgyud kyi 'gog lam gnyis chos dkon mchog yin pa dang /
slob pa 'phags pa rnams kyang chos sku de'i mthar thug par 'gro ba can yin pa'i phyir /
rgyud bla ma las /
dam pa'i don du 'gro ba yi / /
skyabs ni sangs rgyas nyag gcig yin / /
thub pa chos kyi sku can phyir / /
tshogs kyang de yi mthar thug phyir / /
zhes gsungs pa'i phyir /
kun rdzob pa'i sku yin na /
kun rdzob pa'i skyabs yin pas ma khyab ste /
gzugs sku gnyis kun rdzob pa'i sku yin kyang kun rdzob pa'i skyabs ma yin pa'i phyir /
dang po der thal /
kun rdzob pa'i sangs rgyas dkon mchog yin pa'i phyir /
de ltar byas na sangs rgyas dkon mchog la kun rdzob pa'i sangs rgyas dkon mchog dang /
don dam pa'i sangs rgyas dkon mchog dang /
chos dkon mchog la yang kun rdzob pa'i chos dkon mchog dang /
don dam pa'i chos dkon mchog gnyis yod pa nas /
'phrin las kyi bar la sbyar ba bya ba yin te /
gzugs sku gnyis kun rdzob pa'i sangs rgyas dkon mchog /
ye shes chos sku don dam pa'i sangs rgyas dkon mchog dang /
sangs rgyas kyi bka' kun rdzob pa'i chos dkon mchog /
lam bden don dam pa'i chos dkon mchog dang /
theg pa gsum gyi 'phags pa rnams kun rdzob pa'i dge 'dun dkon mchog dang /
de dag gi rgyud kyi lam bden rnams don dam pa'i dge 'dun dkon mchog dang /
sems can gyi rgyud kyi zag med kyi rtogs pa skye rung gi nus pa rnams kun rdzob pa'i khams dang /
de'i rgyud kyi rang bzhin gnas rigs don dam pa'i khams dang /
gzugs sku gnyis kun rdzob pa'i byang chub dang /
ye shes chos sku don dam pa'i byang chub dang /
stobs sogs bral ba'i yon tan sogs don dam pa'i yon tan dang /
mtshan bzang po sum cu so gnyis sogs kun rdzob pa'i yon tan /
bya sgrub ye shes don dam pa'i 'phrin las dang /
gsung rab yan lag bcu gnyis kun rdzob pa'i 'phrin las yin pa'i phyir /
rgyud bla ma las /
sangs rgyas chos tshogs khams dang byang chub dang / /
yon tan sangs rgyas 'phrin las tha ma ste / /
bstan bcos kun gyi lus ni mdor bsdus na / /
rdo rje yi ni gnas bdun 'di dag go /
zhes gsungs pa'i phyir /
bzhi pa skyabs 'gro'i rnam gzhag bshad pa la /
rgyu gang la brten nas skyabs su 'gro ba /
yul gang la skyabs su 'gro ba /
ji tsam gyis @# / /
skyabs su song ba'i tshad /
skyabs 'gro'i ngo bo / /
dbye ba bslab bya dang bcas pa /
skyabs su song ba'i phan yon /
dkon mchog gi sgra don bshad pa dang drug /
dang po ni /
'khor ba spyi dang bye brag gi sdug bsngal gyis mnar tshul dang /
de las skyob pa'i nus pa dkon mchog la yod par yid ches pa'i yid ches kyi dad pa la brten nas skyabs su 'gro ba yin te /
dang po de med na /
skyabs su 'gro 'dod kyi blo mi 'byung /
phyi ma de med na skyabs yul log par 'gyur ba'i phyir /
gnyis pa ni /
spyir skyabs 'gro'i yul la lha klu sogs du ma yod kyang /
thar 'dod kyi skyes bu rnams kyi skyabs 'gro'i yul la dkon mchog gsum du nges pa yin te /
skyabs 'gro bdun cu pa las /
sangs rgyas chos dang dge 'dun ni / /
thar pa 'dod pa rnams kyi skyabs / /
zhes gsungs pa'i phyir /
de ltar 'thad de /
spel mar bstod pa las /
gting mtha' med pa'i 'khor ba ni / /
rgya mtsho'i nang na rnam par gnas / /
'dod chags la sogs mi zad pa'i / /
chu srin gyi ni lus zos pa / /
de ring gang la skyabs su mchi / /
gang la nyes pa thams cad kun / /
gtan nas yong ye mi mnga' zhing / /
gang zhig la ni yon tan kun / /
rnam pa kun tu gnas gyur pa / /
gal te sems shig yod na ni / /
de nyid la ni skyabs 'gro zhing / /
de bstod de ni bskur ba dang / /
de yi bstan la gnas pa rigs / /
zhes gsungs pa'i phyir /
gsum pa ji tsam gyis skyabs su song ba'i tshad kyang yod de /
legs nyes gang byung yang snying thag pa nas blo ltos 'cha' nus pa de yin pa'i phyir /
bzhi pa ni /
yul gzhan la dpung gnyen du re ltos 'cha' nus pa'i sems pa /
skyabs 'gro'i ngo bo yin /
lnga pa de la dbye na /
skyabs 'gro phal pa dang /
khyad par can gnyis /
dang po ni /
'jig rten pa'i lha klu sogs la skyabs su 'gro ba'i skyabs 'gro lta bu yin /
dkon mchog gsum po gang rung la rang stobs kyis dpung gnyen du re ltos 'cha' ba'i sems pa /
skyabs 'gro khyad par can gyi mtshan nyid /
de la dbye na /
skyes bu gsum dang thun mong ba'i skyabs 'gro gsum yod /
rang nyid ngan song gi sdug bsngal gyis 'jigs nas de las skyob pa'i nus pa dkon mchog la yod par yid ches nas dkon mchog gsum po gang rung la rang stobs kyis dpung gnyen du re ltos 'cha' ba'i sems pa| skyes bu chung ngu dang thun mong ba'i skyabs 'gro dang /
rang nyid 'khor ba mtha' dag gi sdug bsngal gyis 'jigs nas de las skyob pa'i nus pa dkon mchog la yod par yid ches nas dkon mchog gsum po gang rung la rang stobs kyis dpung gnyen du re ltos 'cha' ba'i sems pa /
skyes bu 'bring dang thun mong ba'i skyabs 'gro dang /
sems can thams cad 'khor ba'i sdug bsngal gyis mnar bar mthong nas de las skyob pa'i nus pa dkon mchog la yod par yid ches nas dkon mchog gsum po gang rung la rang stobs kyis dpung gnyen du re ltos 'cha' ba'i sems pa /
skyes bu chen po dang thun mong ba'i skyabs 'gro yin /
des na theg chen gyi skyabs 'gro de theg dman gyi skyabs 'gro las khyad par du 'phags te /
dmigs pa sems can thams cad la dmigs /
sems can thams cad rdzogs byang la 'god par khas len pa dang /
stong nyid rtogs pa'i shes rab dang theg dman gyi skyabs 'gro zil gyis gnan pa'i khyad par dang ldan te /
mdo sde rgyan las /
kun tu 'gro dang khas len rtogs dang zil gnon dang /
dbye ba'i rang bzhin don rnams bzhi yi khyad par gyis /
theg pa mchog phyir dkon mchog skyabs rab song ba gang / /
de nyid skyabs su song ba rnams kyi mchog ces bya / /
zhes gsungs pa'i phyir /
bslab bya la so so'i bslab bya dang /
thun mong gi bslab bya gnyis /
dang po ni /
sangs rgyas dkon mchog la skyabs su song nas dbang phyug sogs lha gzhan la skyabs su mi 'gro ba dang /
chos dkon mchog la skyabs su song nas sems can la gnod 'tshe spong ba dang /
dge 'dun la skyabs su song nas grogs mu stegs sogs dang mi 'grogs par bya ba yin te /
mya ngan las 'das pa las /
gang zhig gsum la skyabs 'gro ba / /
de ni yang dag dge bsnyen te / /
nam du'ang lha ni gzhan dag la / /
skyabs su song ba ma yin no / /
dam pa'i chos la skyabs 'gro ba / /
'tshe zhing gnod pa'i sems dang bral / /
dge 'dun la yang skyabs 'gro ba / /
mu stegs can dang 'grogs pa min / /
zhes gsungs pa'i phyir /
gzhan yang dkon mchog la skyabs su song nas /
sangs rgyas kyi sku gzugs ri mor bris pa sogs la legs nyes kyis ? dpyad mi brtags shing /
'+r+g+yal ? sar mi bzhag par shin tu gus par bya dgos te /
bshes spring las /
ji ltar bde gshegs sku gzugs shing @# / /
las kyang /
bgyis pa ci 'drar rung yang mkhas pas mchod / /
ces gsungs pa'i phyir /
thun mong gi bslab bya yod de /
dkon mchog gsum la yang nas yang du skyabs su 'gro ba dang /
dus rtag tu mchod pa la sogs pa'i sgo nas shin tu gus par bya ba yin pa'i phyir /
ting nge 'dzin gyi rgyal po las /
ci 'dra ba yi las byas pa / /
'bras bu de 'dra nyid du 'gyur / /
zhes dang /
sangs rgyas bsod nams kyis ni zas rnyed kyang / /
de la byis pas byas pa gzo mi 'gyur / /
zhes gsungs pa'i phyir /
drug pa skyabs su song ba'i phan yon yod de /
nang pa sangs rgyas par tshud pa dang /
sdom pa thams cad kyi rten byed pa dang /
ngan 'gro'i skye sgo gcod pa dang /
bsrung ba'i mchog tu gyur pa dang /
gnas skabs lha mi'i phyag byed pa'i 'os su 'gyur ba dang /
bsod nams sngar med gsar du bsag pa dang /
bsags pa gong 'phel du 'gyur ba dang /
mthar thug dkon mchog gi go 'phang thob pa'i phan yon yod pa'i phyir dang| sdom pa thams cad kyi rten byed pa yin te /
mdzod 'grel las /
skyabs su 'gro ba rnams ni sdom pa yang dag par blangs pa thams cad kyi sgor gyur pa yin no / /
zhes dang /
skyabs 'gro bdun cu pa las /
gang zhig gsum la skyabs 'gro ba / /
de ni sdom brgyad rtsa ba yin / /
zhes gsungs pa'i phyir /
gsum pa ngan 'gro'i skye sgo gcod pa yin te /
gang dag sangs rgyas skyabs song ba / /
de ni ngan 'gror 'gro mi 'gyur / /
mi yi lus ni spangs nas su / /
de dag lha yi lus 'thob pa / /
zhes gsungs pa'i phyir /
mthar thug dkon mchog gi go 'phang thob ste /
seng ges zhus pa las /
dad pas mi khom spong bar 'gyur / /
zhes gsungs pa'i phyir /
bdun pa la /
dkon mchog gsum po de yid bzhin gyi nor bu rin po che dang chos mtshungs pa yin te /
yid bzhin gyi nor bu rin po che 'jig rten du 'byung ba dkon pa dang /
g.ya' la sogs pa'i dri mas dag pa dang /
'jig rten gyi dbul ba sel ba'i mthu dang ldan pa dang| 'jig rten gyi rgyan yin pa dang /
'jig rten gyi nor mchog yin pa dang /
stod smad sogs kyis gzhan dbang du mi 'gyur ba de bzhin du /
dkon mchog gsum po de yang 'jig rten du 'byung ba dkon pa dang /
mi mthun phyogs ci rigs kyis dag pa dang mi mthun phyogs sel ba'i mthu dang ldan pa dang| 'jig rten gyi rgyan yin pa dang /
skyabs gnas kyi mchog yin pa dang /
stod smad sogs kyis gzhan dbang du mi 'gyur ba yin pa'i phyir te /
rgyud bla ma las /
'byung ba dkon phyir dri med phyir / /
mthu ldan phyir dang 'jig rten gyi / /
rgyan gyur phyir dang mchog nyid phyir / /
'gyur ba med phyir dkon mchog nyid / /
ces gsungs pa'i phyir /
skyabs 'gro'i rnam gzhag de ltar 'thad de /
spyod 'jug las /
de bas rgyal ba 'gro ba'i mgon / /
'gro ba skyob pa'i don brtson pa / /
stobs chen 'jigs pa kun sel la / /
de ring nyid nas skyabs su mchi / /
de yi thugs su chud pa'i chos / /
'khor ba'i 'jigs pa sel ba dang / /
byang chub sems dpa'i tshogs la yang / /
de bzhin yang dag skyabs su mchi / /
bdag ni 'jigs pas rnam skrag nas / /
kun tu bzang la bdag nyid 'bul / /
'jam dpal dbyangs la bdag nyid kyi / /
bdag gi lus ni dbul bar bgyi / /
thugs rje spyod pa ma 'khrul ba / /
spyan ras gzigs mgon de la yang / /
nyam thag nga ros 'o dod 'bod / /
sdig ldan bdag la skyabs du gsol / /
'phags pa nam mkha'i snying po dang / /
sa yi snying po dag dang ni / /
thugs rje che mgon thams cad la / /
skyabs 'tshol snying nas 'o dod 'bod / /
gang zhig mthong nas gshin rje yi / /
pho nya la sogs sdang ba rnams / /
skrag nas phyogs bzhir 'byar byed pa'i / /
rdo rje can la skyabs su mchi / /
sngon chad khyod kyi bka' las 'das / /
da ni 'jigs pa che mthong nas / /
khyed la skyabs su mchi lags kyi / /
'jigs pa myur du bsal du gsol / /
zhes gsungs pa'i phyir /
! sha'i dang rnam par smin pa las byung ba'i lha'i /
zhes sogs kyi skabs su /
rten dang /
ngo bo dang /
byed las /
sa mtshams /
dgos pa bshad pa dang lnga /
dang po la lus rten /
sems rten gnyis /
dang po yod de /
spyan dang po gnyis so skye'i rten la gsar du skye ba yang yod /
phyi ma gsum 'phags pa kho na'i rtan la skye ba yin pa'i phyir /
gnyis pa sems rten yod de /
dang por skye ba'i tshe ? na rang gi sems rten bsam gtan gyi dngos gzhi la brten nas skye zhing /
phyis ni gzugs med kyi sems rten la brten nas kyang skye ba yod pa'i phyir /
gnyis pa la kha cig /
sha'i spyan yin na /
stong gsum tshun chad kyi gzugs phra rags thams cad mngon sum du mthong bas khyab pa dang /
lha'i spyan yin na nam mkhas gang khyab kyi @# / /
sems can gyi 'chi 'pho byed pa'i gzugs mngon sum du rtogs pas khyab pa dang /
spyan lnga po de sangs rgyas kyi sa kho na na yod pa yin no / /
zhes zer /
slob dpon ka ma la shI las ni /
spyan lnga po de bsdu na /
gzugs rtogs pa'i yul can dang /
don dam rtogs pa'i yul can dang| kun rdzob rtogs pa'i yul can dang /
shes bya thams cad rtogs pa'i yul can dang bzhir 'du zhing /
dang po la yang /
dpag tshad brgya nas stong gsum tshun chad kyi gzugs phra rags thams cad mngon sum du mthong ba'i yul can dang /
sems can rnams kyi 'chi 'pho byed pa'i gzugs thams cad rtogs pa'i yul can gnyis las /
dang po sha'i spyan dang /
phyi ma lha'i spyan du 'jog pa de bzhin du lhag ma bzhi yang 'jog pa'i phyir /
zhes gsungs /
gnod 'jom mkhan pos ni /
gzugs thams cad la 'jug pa'i shes pa sha'i spyan /
bsam gtan gyi snyom 'jug thams cad lha'i spyan dang /
de kho na nyid rtogs pa'i shes pa ni shes rab kyi spyan dang /
gnas dang gnas ma yin pa mkhyen pa ma gtogs lhag ma dgu ni chos kyi spyan dang /
sangs rgyas kyi sa'i rdo rje lta bu'i ting nge 'dzin sangs rgyas kyi spyan yin par 'dod pa yin te /
gnod 'joms las /
gzugs thams cad la 'jug pa'i shes pa ni sha'i mig go /
ting nge 'dzin dang snyom par 'jug pa thams cad shes pa ni lha'i mig go /
thams cad mkhyen pa'i ye shes ni shes rab kyi mig go /
gnas dang gnas ma yin pa ma gtogs pa'i shes pa dgu po 'di dag ni chos kyi mig go /
rdo rje lta bu'i ting nge 'dzin gyi ye shes ni sangs rgyas kyi spyan yin no / /
zhes gsungs pa'i phyir /
kha cig /
sha'i spyan yin na dpag tshad brgya nas stong gsum tshun chad kyi gzugs phra rags thams cad mngon sum du mthong bas khyab /
de phan chad mi mthong bas khyab zer na /
sangs 'phags kyi thugs rgyud kyi sha'i spyan chos can /
der thal /
de'i phyir /
der thal /
de yod pa'i phyir /
sangs rgyas 'phags pa'i rgyud kyi spyan lnga ka yod pa'i phyir /
sher phyin sum brgya pa las /
de bzhin gshegs pa la sha'i spyan mnga' snyam mam /
rab 'byor gyis gsol pa /
bcom ldan 'das mnga' lags so / /
bde bar gshegs pa mnga' lags so /
zhes sogs gsungs pa'i phyir /
rtsa bar 'dod mi nus te /
chos thams cad mngon sum du rtogs pa'i shes pa yin pa'i phyir /
chos can de yin pa'i phyir /
gzhan yang /
so skye'i rgyud kyi dge ba zag bcas kyi rnam smin skyes kyi sha'i spyan chos can /
dpag tshad brgya nas stong gsum tshun chad kyi gzugs phra rags thams cad mngon sum du mthong bar thal /
sha'i spyan yin pa'i phyir /
'dod mi nus te /
des dbang po gzugs can pa mngon sum du mi mthong ba'i phyir /
der thal /
de tshur mthong la shin tu lkog gyur yin pa'i phyir /
kha cig /
nyi snang las /
sha'i spyan de dpag tshad brgya nas stong gsum tshun chad kyi gzugs phra rags thams cad mngon sum du mthong ba dang /
sa mtshams nges pa can du gsungs pa ni /
byang sems kyi sha'i spyan la dgongs pa yin zer na /
de mi 'thad de /
dpag tshad brgya tshun chad mthong /
de phan chad mi mthong ba'i byang chen gyi sha'i spyan yod pa'i phyir /
der thal /
mdo las /
byang chen gyi sha'i spyan gyi dpag tshad brgya mthong ba yod do / /
nyes brgya mthong ba yod do / /
zhes sogs gsungs pa'i phyir /
rang lugs la /
dge ba zag bcas kyi rnam smin skyes kyi sha'i spyan gyis /
dpag tshad brgya nas stong gsum tshun chad kyi gzugs phra rags rnams mthong zhing /
de phan chad kyi gzugs phra rags rnams mi mthong ste /
de rnam smin skyes kyi dbang shes gang zhig /
des rang gi bdag 'bras las gzhan pa'i yul la longs spyod mi nus /
stong gsum po de der skyes pa'i sems can rnams kyi spyi mthun gyi las kyis bskyed pa'i bdag 'bras yin pa'i phyir te /
stong gsum po de chags 'jig dus mnyam du byed pa'i phyir /
stong gsum po de dbang shes de'i bdag 'bras yin te /
nang du dbang shes lnga grub pa la brten nas phyi'i gzugs sgra la sogs pa grub pa yin pa'i phyir /
nyi snang las /
de ni rnam par smin pa las byung ba nyid yul so sor nges pa nyid yin pa'i phyir ram /
sha'i mig ni bdag po'i 'bras bu'i yul can yin la /
de yang stong gsum gyi stong chen po'i 'jig rten gyi khams kyis bsdus pa yin pa'i phyir ro / /
zhes gsungs pa'i phyir /
kha cig /
spyan dang po gnyis mig dbang gzugs can pa yin pa dang /
phyi ma rnams shes par 'jog pa yin no zhe na /
mi 'thad de /
spyan dang po gnyis gzugs rtogs pa'i yul can du gsungs pa gang zhig /
lugs 'dir dbang po gzugs can pas gzugs rtogs pa khas mi len pa'i phyir /
dang po ma grub na @# / /
der thal /
gnod 'joms las /
gzugs thams cad la 'jug pa'i shes pa ni sha'i mig go /
zhes gsungs pa'i phyir /
kho na re /
spyan dang po gnyis po de dbang po gzugs can pa yin par thal /
lha'i spyan de dbang po gzugs can pa yin pa'i phyir te /
rnam bshad las /
lha'i mig ni skal ba dang ma skal ba'i gzugs phra rags thams cad mthong ba bsgoms pa las byung ba'i mnyam par gzhag pa'i sas bsdus pa'i gzugs can dang ba yin la /
zhes gsungs pa'i phyir dang /
gser phreng las /
des na sha'i mig kyang mig dbang khyad par can zhig yin pas /
zhes gsungs pa'i phyir /
zhes zer na /
skyon med de /
lung dang po de'i don ni /
lha'i mig gi mngon shes kyi thun mong ma yin pa'i bdag rkyen du gyur pa'i lha'i mig de gzugs can dang ba yin pa'i don dang /
phyi ma'i don ni mdzod kyi bzhed pa brjod pa tsam yin pa'i phyir /
kha cig /
lha'i spyan la dge ba zag bcas kyi rnam smin skyes kyi lha'i spyan yin pas khyab zer na /
sangs rgyas 'phags pa'i rgyud kyi lha'i spyan chos can /
der thal /
de'i phyir /
'dod mi nus te /
sdug bden ma yin pa'i phyir /
de ltar byas na rten gyi gang zag gang gis dbang po gang la brten nas gzugs la blta ba de'i tshe na sa mtshungs mi mtshungs kyi khyad par yod de /
'dod pa'i so skyes 'dod pa'i dbang po gzugs can ba la brten nas 'dod pa'i gzugs la blta ba dang /
bsam gtan dang po'i so skyes bsam gtan dang po'i mig dbang la brten nas bsam gtan dang po'i gzugs la blta ba de'i tshe na rim pa bzhin du 'dod pa dang bsam gtan dang po'i sas bsdus pa mtshungs pa dang /
'dod pa'i so skyes bsam gtan dang po'i mig dbang la brten nas 'dod pa'i gzugs la blta ba dang /
bsam gtan dang po'i so skyes bsam gtan gnyis pa'i mig dbang la brten nas bsam gtan dang po'i gzugs la blta ba de'i tshe na /
dbang po gnyis ma gtogs gzhan rnams rang sas bsdus /
dbang po gnyis po de rim pa bzhin du bsam gtan dang po dang bsam gtan gnyis pa'i sas bsdus pa dang /
de bzhin du 'dod pa'i so skyes bsam gtan dang po'i mig dbang la brten nas bsam gtan dang po'i gzugs la blta ba dang /
bsam gtan dang po'i so skyes bsam gtan gnyis pa'i mig dbang la brten nas bsam gtan gnyis pa'i gzugs la blta ba de'i tshe sa mtshungs pa dang mi mtshungs pa gnyis ka yod /
bsam gtan gnyis pa'i so so'i skye bos bsam gtan gnyis pa'i mig dbang la brten nas bsam gtan dang po'i gzugs la blta ba de'i tshe na /
dbang po rten gyis pa dang /
rnam par shes pa dang po'i sas bsdus yin te /
gnyis pa yan chad kyi dbang shes rnams bsam gtan dang po'i sas bsdus pa'i phyir /
der thal /
dbang shes rnams rtog dpyod kyi sa gang zhig /
bsam gtan gnyis pa yan chad rtog dpyad la 'dod chags dang bral ba'i phyir /
mdzod las /
gnyis pa sogs na lus mig dang /
rna ba'i rnam shes rnam rig slong / /
gang yin de ni dang por gtogs / /
zhes gsungs pa'i phyir dang /
kun btus las /
des na dri dang ra rang bzhin gyis med de /
khams kyi zas la 'dod chags dang bral ba'i phyir /
zhes gsungs pa'i phyir /
khams gong ma gong ma'i mig dbang la brten pa'i 'og ma 'og ma'i sas bsdus kyi mig shes yod kyang /
'og ma'i sas bsdus pa'i mig dbang la brten pa'i gong ma'i mig shes med de /
de rnams /
rten brtan pa mchog dman kyi khyad par yod pa'i phyir /
'dod pa'i mig shes kyis bsam gtan dang po'i gzugs sogs mthong ba med de /
mdzod las /
mig gi gong ma'i gzugs ma yin / /
zhes gsungs pa'i phyir /
rang gi lugs la /
spyan lnga'i nang tshan gang zhig /
rang gi gzhal byar gyur ba'i dpag tshad brgya'i gzugs phra rags mthong ba'i sgo nas spyan du bzhag pa'i rab tu phye ba /
sha'i spyan gyi mtshan nyid /
spyan lnga'i nang tshan gang zhig /
rang gi gzhal byar gyur pa'i 'chi 'pho byed pa'i sems can gyi gzugs phra rags mthong ba'i sgo nas spyan du bzhag pa'i rab tu phye ba /
lha'i spyan gyi mtshan nyid /
spyan lnga'i nang tshan gang zhig /
rang gi gzhal byar gyur pa'i bdag med phra rags gsum po gang yang rung ba mngon sum du rtogs pa'i sgo nas sbyan du bzhag pa'i rab tu phye ba /
shes rab kyi spyan gyi mtshan nyid /
sbyan lnga'i nang tshan gang zhig /
rang gi gzhal byar gyur ba'i 'phags pa'i gang zag rnams kyi dbang po rno rtul gyi rim pa rtogs pa'i sgo nas spyan du bzhag pa'i rab tu phye ba /
chos kyi sbyan gyi mtshan nyid /
sbyan lnga'i nang tshan gang zhig /
bden gnyis dus cig car du mngon sum du rtogs pa'i sgo nas spyan du bzhag pa'i rab tu phye ba /
@# / /
sangs rgyas kyi spyan gyi mtshan nyid /
gsum pa byed las bshad pa la /
spyan lnga'i byed las kyi khyad par yod de /
sha'i spyan gyis yongs 'dzin dang rang gi gzhal bya sogs gang na gnas pa sogs ji lta ba bzhin du shes pa dang /
lha'i spyan gyis gdul bya gang nas 'chi 'phos nas 'dir skyes pa dang /
'di nas shi 'phos nas gang du skye ba de shes par byed /
shes rab kyi spyan gyis grol byed kyi thabs shes par byed /
chos kyi spyan gyis gdul bya'i dbang po'i rim pa de shes par byed /
sangs rgyas kyi spyan gyis gdul bya'i khams dang bsam pa dang bag la nyal thams cad mngon sum du shes par byed pa'i byed las dang ldan pa'i phyir /
bzhi pa sa mtshams kyi khyad par yod de /
thob skal rtsis pa'i dbang du byas na sha'i spyan tshogs lam dang /
lha'i spyan sbyor lam dang /
shes rab kyi spyan mthong lam mnyam gzhag ye shes dang /
chos kyi spyan mthong lam rjes thob ye shes dang /
sangs rgyas kyi spyan rjes mthun pa sa brgyad pa nas dang /
sangs rgyas kyi spyan mtshan nyid pa sangs rgyas kyi sa kho na la yod /
lnga pa la /
spyan lnga rgyud la skyes pa la dgos pa yod de /
gzhan gyi dring la mi 'jog par sgrub pa la rang dbang du 'jug pa'i dgos pa yod pa'i phyir /
! rdzu 'phrul dang lha'i rna ba dang /
zhes sogs kyi skabs su /
rten /
ngo bo / /
khyad par /
sa mtshams /
dgos pa bshad pa dang lnga /
dang po la /
lus rten /
sems rten gnyis /
dang po yod de /
phyi rol pa nas bzung ste sangs 'phags kyi bar gyi rten la yod pa'i phyir /
der thal /
kun las btus las /
yon tan 'di rnams ji ltar mngon par bsgrub ces na /
phyi rol pa 'am /
nyan thos sam /
byang chub sems dpa' 'am /
de bzhin gshegs pa yang rung ste /
zhes gsungs pa'i phyir /
gnyis pa sems rtan yod de /
bsam gtan gyi dngos gzhi dag pa ba bzhi la brten nas mngon shes dang po lnga gsar du bskyed pa'i phyir /
de nyid las /
dag pa'i bsam gtan bzhi la brten nas tshad med pa rnams mngon par bsgrub bo / /
tshad med pa rnams ji lta bar mngon par shes pa dang po lnga yang de bzhin no / /
zhes gsungs pa'i phyir /
zag pa zad kyi mngon shes de ni rab mtha'i bsam gtan gyi dngos gzhi la brten nas gsar du skye ba yin te /
de nyid las /
yon tan lhag ma rnams ni nyan thos sam /
byang chub sems dpa' 'am /
de bzhin gshegs pa yang rung ste /
rab kyi mthar phyin pa'i bsam gtan bzhi pa la brten nas mngon par bsgrub bo / /
zhes gsungs pa'i phyir /
rab mtha'i don yang yod de /
tshad med bzhi dang mngon shes la sogs pa'i yon tan khyad par can gyi rten byed pa'i bsam gtan gyi dngos gzhi rnams la byed pa'i phyir /
mdzod pa ba rnams ni /
bsam gzugs brgyad la lugs 'byung lugs ldog tu snyom par 'jug pa'i sgo nas 'phel ba'i gnas skabs kyi bsam gzugs kyi dngos gzhi rnams la byed pa yin te /
mdzod las /
de ni sa kun gyis mthun byas / /
'phel ba'i rab tu phyin pa yin / /
zhes gsungs pa'i phyir /
gzugs med kyi rten la mngon shes gsar du skye ba med de /
kun btus las /
mngon shes drug ka bsam gtan gyi dngos gzhi la brten nas gsar du skye bar gsungs pa'i phyir /
rten brten pa'i don yang mkhar gzhong la rgya shugs brten pa dang /
sa bon la myu gu brten pa ste ngo bo tha dad pa'i rten brten pa ma yin par /
ngo bo gcig pa'i rten brten pa yin te /
rang gi sems rten bsam gtan dang po'i dngos gzhi la brten nas dag pa ba'i ngo bor skye ba sogs yin pa'i phyir /
de ltar byas na /
mngon shes drug po de rnams gnas pa yid byed kyi sgo nas sgrub tshul yod de /
rdzu 'phrul gyi mngon shes bsgrub pa de'i tshe na rang gi sems rten bsam gtan gyi dngos gzhi la brten nas lus yang bar yid la byed pa dang /
lha'i rna ba'i mngon shes bsgrub pa de'i tshe na /
de la brtan nas 'jig rten gyi khams sgra phra rags kyis khyab par yid la byed pa dang /
lha'i mig gi mngon shes de yang de la brten nas phyogs thams cad snang bas khyab par yid la byed pa dang /
gzhan sems shes pa'i mngon shes bsgrub pa'i tshe na yang de la brten nas bdag gi lus 'di lta bu la sems kyi 'jug pa 'di lta bu 'byung bas /
gzhan gyi lus 'di lta bu la sems kyi 'jug pa 'di lta bu 'byung ngo snyam du yid la byed pa dang /
sngon gnas rjes dran gyi mngon shes bsgrub pa de'i tshe na yang de la brtan nas yid shes 'gag ma thag pa nas nyid 'tshams sbyar ba'i bar lugs ldog tu yid la byed /
zag pa zad kyi mngon shes kyang de la brten nas /
chos thams cad bdag med par yid la byed pa'i sgo nas bsgrub pa'i phyir /
mdo sde rgyan las /
bsam gtan bzhi pa shin tu ngag zon nas /
@# / /
mi rtog ye shes yongs su bzung ba dang / /
ji ltar rnam gnas yid la byed pa las / /
mthar thug grub pa'i dam pa 'thob par 'gyur / /
zhes gsungs pa'i phyir /
gnyis pa /
ngo bo la /
rang gi sems rten bsam gtan gyi dngos gzhi la brten nas rang yul mngon sum du rtogs pa la yang dag par 'byor ba'i rang gi grogs ting nge 'dzin shes rab mtshungs ldan dang bcas pa /
mngon shes kyi mtshan nyid /
de la dbye na /
rdzu 'phrul gyi mngon shes nas zag pa zad kyi mngon shes kyi bar drug yod /
mngon shes drug gi nang tshan gang zhig /
sprul sgyur sna tshogs mngon sum du rtogs pa'i sgo nas mngon shes su bzhag pa'i rab tu phye ba /
rdzu 'phrul gyi mngon shes kyi ngo bo dang /
de bzhin du mngon shes drug gi nang tshan gang zhig /
rang gi gzhal byar gyur pa'i nyon sgrib spangs pa'i bral ba mngon sum du rtogs pa'i sgo nas mngon shes su bzhag pa'i rab tu phye ba /
zag pa zad kyi mngon shes kyi ngo bo yin /
rdzu 'phrul dang| rdzu 'phrul gyi mngon shes gnyis kyi khyad par yod de /
gcig tu sgyur nas mang por sprul pa dang /
mang por sgyur nas gcig tu sprul pa'i rdzu 'phrul dang /
de mngon sum du rtogs pa'i yid kyi shes pa de rdzu 'phrul gyi mngon shes yin pa'i phyir /
spyir rdzu 'phrul de la skyes stobs kyis thob pa /
las stobs kyis thob pa /
sman dang sngags la brten nas thob pa /
zhing stobs kyis thob pa dang rnam pa lnga yod de /
gnod sbyin dang sha za rnams kyi rdzu 'phrul ni dang po dang /
rgyal po nga las nus kyi rdzu 'phrul dang srid pa bar do ba'i rdzu 'phrul gnyis pa dang /
rma bya'i mdongs dang rus sbal gyi ze ba la sogs pa'i sman 'ga' zhig la brten nas bsgrubs pa'i rdzu 'phrul ni gsum pa dang /
gan d+ha ro'i gzungs la sogs pa'i gzungs 'ga' zhig la brten nas bsgrubs pa'i rdzu 'phrul ni bzhi pa dang /
zhing 'ga' zhig tu skyes pa tsam gyi rdzu 'phrul ni lnga pa yin pa'i phyir te /
mdzod las /
rdzu 'phrul sman dang sngags dang ni / /
las las skyes dang rnam pa lnga / /
zhes gsungs pa'i phyir /
gsum pa khyad par bshad pa /
kha cig /
lha'i rna ba'i mngon shes dang /
mig gis mngon shes gnyis la dbang shes kyis khyab pa dang /
lhag ma bzhi ni yid kyi shes pa yin te /
dang po gnyis lung ma bstan dang /
phyi ma rnams dge ba yin pa'i phyir /
der thal /
mdzod las /
mig dang rna ba'i mngon shes ni / /
lung du ma bstan lhag rnams dge /
zhes gsungs pa'i phyir /
zer na /
bsam gtan gyi dngos gzhi la brten nas bsgrubs pa'i lha'i mig gi mngon shes chos can /
der thal /
de'i phyir /
der thal /
chos can de yin pa'i phyir /
'dod mi nus te /
dge ba yin pa'i phyir /
der thal /
snyom 'jug yin pa'i phyir /
khyab ste /
de nyid las /
snyom 'jug dge ba rtse gcig pa / /
zhes gsungs pa'i phyir /
gzhan yang /
byang 'phags kyi rgyud kyi lha'i mig gi mngon shes dang /
lha'i rna ba'i mngon shes gnyis po de yang dbang shes su thal /
dam bca' 'thad pa'i phyir /
'dod mi nus te /
yid shes yin pa'i phyir /
rgyu lam shes yin pa'i phyir /
der thal /
sangs 'phags kyi rgyud kyi mngon shes drug po de ye shes chos sku yin pa'i phyir te /
sangs rgyas 'phags pa'i zag med ye shes sde tshan nyer gcig po de ye shes chos sku yin pa'i phyir /
de ltar ma yin na mngon shes drug po gang rung yin na 'jig rten pa'i rnam grol lam yin dgos par thal /
de nyid las /
mngon shes rnam drug rnam grol blo / /
zhes gsungs pa'i phyir /
yang kha cig /
lha'i mig gi mngon shes la dge ba zag bcas kyi rnam smin skyes kyi lha'i mig gi mngon shes dang /
tshe 'dir bsam gtan gyi dngos gzhi sogs kyis sbyor byung gi sgo nas bsgrubs pa'i lha'i mig gi mngon shes gnyis yod pas /
dang po de lha'i spyan yin pas /
lha'i spyan dang lha'i mig gi mngon shes gnyis kyi gzhi mthun yod do / /
zer na /
mi 'thad de /
mngon shes la yid shes kyis khyab /
spyan dang po gnyis dbang shes yin pa'i phyir /
spyan dang po gnyis dbang shes su mtshungs kyang de gnyis la khyad par ni yod de /
sha'i spyan de dpag tshad brgya'i skal pa dang ma skal pa'i gzugs phra rags spyir mthong /
lha'i spyan gyis khyad par 'chi 'pho byed pa'i sems can gyi gzugs phra rags rnams mthong ba'i khyad par yod pa'i phyir /
bzhi pa sa mtshams kyi khyad par yod de /
mngon shes dang po lnga phyi rol pa nas sangs rgyas kyi sa'i bar na yod /
phyi ma ni dgra bcom pa kho na'i rten la yod pa'i phyir /
lnga pa la /
mngon shes drug rgyud la skyes pa la dgos pa yod de /
sems can rnams chos mnyam pa nyid la 'god pa dang 'phags pa'i skye bo thams cad kyi byams pa dang /
yid du 'ong ba'i yul dang phrad pa dang /
lha rnams @# / /
kyis phyag bya bar 'os pa dang /
sangs rgyas kyis lung bstan 'thob pa'i dgos pa yod pa'i phyir /
mdo sde rgyan las /
'dab gshog kun tu rgyas pa'i bya bzhin du / /
sems can smin par byed pa nus pa nyid / /
sangs rgyas las ni shin tu bsngags pa 'thob /
skye dgu rnams las tshog bzung 'os par 'gyur / /
zhes gsungs pa'i phyir /
mngon shes de 'jug shes drug gi nang nas mig /
rna ba /
yid gsum la brten nas bzhag nas gzhan rnams la mi 'jig pa'i rgyu mtshan ci yin zhe na /
de'i rgyu mtshan yod de /
mig dbang la brten pa'i shes pa dang /
rna ba'i shes pa dang| yid shes gsum gyis rang yul dang ma phrad par 'dzin nus /
gzhan rnams kyis de ltar mi nus pa'i rgyu mtshan gyis de ltar ma bshad pa'i phyir /
mdzod las /
mig dang yid dang rna ba ni / /
yul dang ma phrad gsum gzhan du / /
zhes gsungs pa'i phyir /
sna shes sogs gsum po des rang dang mnyam pa'i yul 'dzin gyi lhag ma ni mi 'dzin te /
de nyid las /
sna la sogs pa gsum gyis ni / /
yul ni mnyam par 'dzin par 'dod / /
ces gsungs pa'i phyir /
'di yang mdzod pa dang bstun nas so / /
mngon shes drug gi byed las kyi khyad par yod de /
rdzu 'phrul gyi mngon shes kyis gdul bya ma dad pa rnams dad par byed cing dad pa rnams gong nas gong 'phel du byed /
lha'i rna ba'i mngon shes kyis 'jig rten gyi khams kyi chos ston pa'i sgra phra rags rnams thos par byed /
lha'i mig gi mngon shes kyis gdul bya dang yongs 'dzin gang du gnas pa de shes par byed /
gzhan sems shes pa'i mngon shes kyis rang gzhan gyi sems kyi dge mi dge'i spyod pa shes par byed /
sngon gnas rjes dran gyi mngon shes kyis rang gzhan gyi tshe rabs snga phyi du ma shes par byed /
zag zad kyi mngon shes kyis gdul bya grol byed kyis thabs shes par byed pa'i phyir ro / /
! gnyis pa gdams ngag gi don sgom pa'i stong nyid la dmigs pa'i sgom byung skyes pa'i thog ma bshad pa la /
theg chen gyi gdams ngag bshad pa'i rjes su stong nyid la dmigs pa'i sgom byung skyed pa'i thog mar gyur pa'i lhag mthong 'chad pa'i rgyu mtshan gang /
dmigs pa dang ni rnam pa dang / /
zhes pa nas /
rnam pa kun tu yongs 'dzin yin / /
zhes pa'i bar gyis theg chen gyi sbyor lam de 'chad na de'i tshul ji lta bu yin zhe na /
theg chen gyi gdams ngag bshad pa'i rjes su de 'chad pa'i rgyu mtshan yod de /
rgyan gyi gdul bya byang sems tshogs lam pa des theg chen gyi gdams ngag de dag gi don nyams su blangs pa la brten nas stong nyid la dmigs pa'i sgom byung gi lhag mthong gi thog mar gyur pa'i theg chen gyi sbyor lam 'byung bas na de ltar bshad pa'i phyir /
'di la gzhung spyi'i bsdu ba bshad pa /
gzhung don so sor bshad pa gnyis /
dang po la /
mdor bstan pa /
rgyas par bshad pa gnyis /
dang po ni /
theg chen gyi sbyor lam de dman pa'i sbyor lam las khyad par du 'phags tshul /
de'i rgyu mtshan /
theg chen gyi sbyor lam bzhi gsum bcu gnyis po de bden bzhi la dmigs tshul /
rgyu /
ngo bo / /
'bras bu /
chos nyid kyi rnam pa bzhir dmigs par bsdu tshul /
bden bzhi mi rtag sogs bden stong la dmigs pa las gzhan bden bzhi'i rnam pa mi rtag sogs bcu drug la dmigs tshul de 'dir dngos su mi stan pa'i rgyu mtshan /
de la rtsod pa spang ba rnams rim pa bzhin du 'chad par byed pa la /
dmigs pa dang ni /
zhes pa nas /
de'i phyir theg pa gzhan la brten nas ni gang du yang sun 'byin pa brjod par mi bya'o / /
zhes pa'i bar gyi rtsa 'grel rnams gsungs /
gnyis pa rgyas par bshad pa la /
dmigs rnam rgyu gsum gyi khyad chos rgyas par bshad pa /
rtog pa'i khyad chos rgyas par bshad pa /
yongs 'dzin gyi khyad chos rgyas par bshad pa'o / /
de la dang po de 'chad pa la /
dmigs pa mi rtag la sogs pa / /
zhes pa nas /
chung dang 'bring dang chen po yin / /
zhes pa'i bar gyi rtsa 'grel rnams gsungs /
gnyis pa rtag pa'i khyad chos rgyas par bshad pa la /
gzhi dang de yi gnyen po yis / /
zhes pa nas /
phung sogs rten las de bzhin no / /
zhes pa'i bar gyi rtsa 'grel rnams gsungs /
gsum pa de 'chad pa la /
sems mi 'gong pa nyid la sogs / /
zhes pa nas /
yongs 'dzin yin /
zhes pa'i bar gyi rtsa 'grel rnams gsungs /
gnyis pa gzhung don so sor bshad pa la /
dmigs pa dang ni rnam pa dang / /
zhes sogs kyi skabs su /
mtha' dpyad pa la /
theg chen sbyor lam gyi rten bshad pa /
brten pa sbyor lam bshad pa /
blo rig la dpyad pa'o / /
dang po la lus rten bshad pa dang /
sems @# / /
rten bshad pa gnyis /
dang po ni /
theg chen sbyor lam de ngan song gsum dang /
tshe de la chos spong gi las dang /
mtshams med kyi las stobs chen bsags la ma sbyangs pa dang /
za ma dang /
ma ning dang /
sgra mi snyan pa ma gtogs pa'i gling gsum gyi skyes pa dang bud med kyi rten la skye pa dang /
chos mchog dngos su skye ba'i rten min yang drod rtse gnyis ni gzugs khams pa 'ga' zhig gi rten la skye ba yang yod /
'dod lha'i rten la yang skye ba yod pa'i phyir /
kha cig /
ngan song gsum gyi rten la theg chen gyi sbyor lam gsar skye med pa dang /
gzugs khams pa'i rten la chos mchog gsar skye med pa de mi 'thad de /
ngan song gi rten la sbyor lam de rang stobs kyis skye ba med kyang gzhan stobs kyis skye ba yod pa'i phyir dang /
gzugs khams pa'i rten la chos mchog rang stobs kyis skye ba med kyang gzhan stobs kyis skye ba yod pa'i phyir /
dang po der thal /
za ma tog bkod pa'i mdo las /
'phags pa 'jig rten dbang phyug gis yi dwags du ma bden pa mthong ba la bkod par gsungs pa'i phyir /
ngan song de dag gi rten la rang stobs kyis skye ba med de /
ngan song gsum po de rnam smin gyi sgrib pa shes chen pos bsgribs pa'i phyir /
gnyis pa der thal /
gzugs khams pa'i rten la mthong lam gsar skye yod pa'i phyir /
der thal /
lha'i bu blo gros rab gnas kyis zhus pa'i mdo las /
gzugs khams kyi rten la mthong lam gsar skye yod par gsungs pa'i phyir /
de dag gi rten la chos mchog rang stobs kyis skye ba med de /
gzugs khams pa'i so skye rnams bsam gtan gyi snyom 'jug gi ro myang gi sred pa shas chen pos bsgribs pa'i phyir /
zhes zer na /
de mi 'thad de /
ngan song gi rten la sbyor lam gzhan stobs kyis kyang skye ba med pa'i phyir /
der thal /
de dag las kyi sgrib pa shas chen pos bsgribs pa'i phyir /
gzugs khams kyi rten la chos mchog gzhan stobs kyis skye ba med par thal /
gzugs khams pa'i so skye rnams bsam gtan gyi snyom 'jug gi ro myangs pa'i sred pa shas chen pos bsgribs pa'i phyir /
gzhan yang /
sbyor lam bzod pa thob nas las dbang gis ngan song du skye ba len pa yod par thal /
mthong lam rgyud la skye kha ma'i ngan song ba yod pa'i phyir /
der thal /
khyod kyi dam bca' de'i phyir /
'dod mi nus te /
mdzod las /
bzod thob ngan song yongs mi ltung / /
zhes dang /
'grel pa las kyang /
de ltar ngan 'gro med pas chos chen po la bzod pa'i phyir bzod par gyur pa dmigs pa dang /
rnam pa dang ldan pa rnam pa gsum mo / /
zhes gsungs pa'i phyir /
gnyis pa sems rten bshad pa la /
sbyor lam gsar du skye ba'i sems rten gyi khyad par yod de /
nyan thos kyi sbyor lam bsam gtan dang po'i nyer bsdogs mi lcogs med dang bsam gtan gyi dngos gzhi ci rigs la brten nas skye /
bse ru lta bu'i rang rgyal tshogs lam pa des bsam gtan gyi dngos gzhi la brten nas sbyor lam skye /
theg chen gyi sbyor lam de rab mtha'i bsam gtan bzhi pa'i dngos gzhi la brten nas skye ba'i phyir /
dang po der thal /
spangs bya cig car ba'i rgyun zhugs dang rgyud gcig tu gyur pa'i nyan thos tshogs lam pa des bsam gtan dang po'i nyer bsdogs mi lcogs med la brten nas sbyor lam bskyed pa'i phyir dang /
chags bral sngon song gi phyir mi 'ong dang rgyud gcig tu gyur pa'i bsam gtan gyi dngos gzhi thob pa'i nyan thos tshogs lam pa des bsam gtan gyi dngos gzhi la brten nas sbyor lam bskyed pa'i phyir /
gsum pa der thal /
bse ru lta bu'i rang rgyal tshogs lam pa des bsam gtan gyi dngos gzhi la brten nas sbyor lam yan chad rten thogs gcig la bgrod de /
srid pa tha ma pa'i tshe slob dpon gzhan gyi gdams ngag la ma brten par rang nyid kyis byang chub mngon du byed pa'i phyir /
phyi ma der thal /
theg chen gyi tshogs lam chen po thob nas rab mtha'i bsam gtan bzhi pa'i dngos gzhi la brten pa'i chos rgyun gyi ting nge 'dzin thob pa'i phyir /
gnyis pa brten pa sbyor lam bshad pa la /
mtshan nyid /
dbye ba /
skye tshul /
phye ba so so'i don bshad pa dang bzhi /
dang po la /
dgag bzhag gnyis las /
dang po la /
kha cig theg chen gyi thar pa cha mthun rdzogs rjes su byung ba'i theg chen gyi bden pa mngon rtogs thob pa dang rjes su mthun pa'i 'jig rten pa'i sgom byung gtso bor gyur pa'i mkhyen pa de /
theg chen gyi sbyor lam gyi mtshan nyid zer na /
byang sems sbyor lam pa'i rgyud kyi thos byung gi shes rab chos can /
mtshan nyid der thal /
mtshon bya de'i phyir /
ma grub na /
der thal /
byang sems tshogs lam pa'i rgyud kyi thos byung gi shes rab de tshogs lam gang zhig /
rgyu mtshan mtshungs pa'i phyir /
dang po der thal /
kun btus las /
tshogs kyi lam @# / /
gang zhe na /
so so skye bo'i tshul khrims dang dbang po'i sgo bsdams pa dang zas kyi tshod shes pa dang /
nam gyi cha stod dang cha smad la mi nyal bar rnal 'byor la brtson pa dang /
shes bzhin du gnas pas mngon par dga' ba'o / /
yang rgyur gyur pa'i dge ba gzhan dang thos pa las byung ba dang bsam pa las byung ba dang /
sgom pa las byung ba'i shes rab kyang rung ste /
zhes gsungs pa'i phyir /
phyi ma der thal /
de nyid las /
sbyor ba'i lam gang zhen /
tshogs kyi lam gang yin pa sbyor ba'i lam yang de yin no / /
zhes gsungs pa'i phyir /
gzhan yang /
nyan thos dgra bcom pa'i rtogs pa sngon du song ba'i byang sems kyi sbyor lam chos can /
mtshan nyid der thal /
mtshon bya de'i phyir /
'dod mi nus te /
'jig rten pa'i sgom byung gi mkhyen pa ma yin pa'i phyir /
der thal /
'jig rten las 'das pa'i lam yin pa'i phyir /
der thal /
'phags lam yin pa'i phyir /
gnyis pa rang lugs la /
rang gi nyer len du gyur pa'i theg chen gyi thar pa cha mthun rdzogs rjes su byung ba'i theg chen gyi don mngon rtogs /
theg chen gyi sbyor lam gyi mtshan nyid /
gnyis pa dbye ba la /
de la ngo bo'i sgo nas dbye na /
theg chen gyi sbyor lam drod sogs bzhi /
gnas skabs kyi sgo nas dbye na re re la chung ngu 'bring chen po gsum gsum ste| bcu gnyis yod /
skabs 'dir dngos bstan gyi theg chen gyi sbyor lam la 'jig rten pa'i sgom byung gtso bor gyur pa'i mkhyen pa yin pas khyab ste /
'grel chung las /
nges par 'byed pa'i cha dang mthun pa bzhi po 'jig rten pa'i sgom pa las byung ba dro bar 'gyur ba zhes bya ba'i dge ba'i rtsa ba dang /
zhes sogs gsungs pa'i phyir /
gsum pa skye tshul bshad pa la /
kha cig /
dman lam sngon ma song gi byang sems tshogs lam pas theg chen gyi sbyor lam thob pa dang stong nyid la dmigs pa'i sgom byung gi lhag mthong 'thob pa dus mnyam pa yin no zer na /
dman lam sngon du ma song ba'i byang sems tshogs lam pa yin na de ltar yin dgos par thal /
khyod kyi dam bca' 'thad pa'i phyir /
'dod na /
theg dman lam du ltung nges kyi dman lam sngon ma song gi byang sems tshogs lam pa chos can /
der thal /
de'i phyir /
'dod mi nus te /
chod can de yin pa'i phyir /
kha cig theg chen rigs nges kyi dman lam sngon ma song gi byang sems tshogs lam pas stong nyid la dmigs pa'i sgom byung gi mkhyen pa 'thob pa dang sbyor lam 'thob pa dus mnyam pa yin no / /
zer na /
de mi 'thad de /
dang po nyid nas theg chen rigs nges kyi byang sems tshogs lam skad cig tha ma pa'i rgyud la stong nyid la dmigs pa'i sgom byung gi mkhyen pa yod pa'i phyir /
der thal /
de'i rgyud la stong nyid la dmigs pa'i zhi gnas yod pa'i phyir /
der thal /
stong nyid la dmigs pa'i lhag mthong rgyud la skye kha ma'i gang zag yin pa'i phyir /
yang kha cig /
dman lam sngon ma song gi byang sems tshogs lam pas stong nyid la dmigs pa'i sgom byung gi shes rab 'thob pa dang sbyor lam 'thob pa dus mnyam mo zer na /
de mi 'thad de /
de 'dra'i byang sems tshogs lam skad cig tha ma pa'i rgyud la stong nyid la dmigs pa'i sgom byung gi shes rab yod pa'i phyir /
der thal /
de'i rgyud kyi stong nyid la dmigs pa'i zhi gnas dang mtshungs ldan du gyur pa'i shes rab de stong nyid la dmigs pa'i sgom byung gi shes rab yin pa'i phyir /
der thal /
de 'dra'i gang zag des stong nyid la dmigs pa'i zhi gnas la rtse gcig tu mnyam par gzhag bzhin pa'i ngang nas stong nyid kyi don la rigs pas legs par dpyad stobs kyis lus sems shin sbyangs kyi bde ba nam 'dren nus pa'i tshe /
de 'dra'i gang zag de'i rgyud kyi stong nyid la dmigs pa'i shes rab de stong nyid la dmigs pa'i sgom byung gi lhag mthong du gyur pa'i phyir /
rang lugs la /
dang po nyid nas theg chen rigs nges kyi byang sems tshogs lam pa theg chen sbyor lam du 'phos pa'i dus mtshams yod de /
byang sems de stong nyid la dmigs pa'i zhi gnas la mnyam par gzhag bzhin pa'i ngang nas stong pa nyid kyi don la rigs pas dpyad stobs kyis lus sems shin sbyangs kyi bde ba nam 'dren nus pa de'i tshe /
stong nyid la dmigs pa'i zhi lhag zung 'brel gyi rnal 'byor thob pa yin zhing de'i tshe sbyor lam du 'phos pa yin pa'i phyir /
der thal /
de 'dra'i tshogs lam skad cig tha ma la gnas pa'i byang sems kyi rgyud la mkhyen gsum gyi rnam pa'i rigs ma lus par rdzogs par nyams su len pa'i zhi lhag zung 'brel gyi rnal 'byor sgom pa'i nus pa yang yod /
mi rtag pa dang mi sdug pa la dmigs pa'i sgom byung gi rnal 'byor tsam gyi nus pa yang yod kyang stong nyid la dmigs @# / /
pa'i sgom byung gi lhag mthong med pa'i phyir /
dang po der thal /
de'i rgyud la rnam rdzogs sbyor ba mtshan nyid tshang ba yod pa'i phyir /
phyi ma'i zur dang po der thal /
lam ma zhugs kyi gang zag gi rgyud la yang nyer len gyi phung po mi rtag pa dang mi sdug par sgom pa'i zhi lhag zung 'brel gyi rnal 'byor yod pa'i phyir /
zur phyi ma der thal /
de 'dra'i gang zag des stong nyid la dmigs pa'i lhag mthong 'thob pa dang sbyor lam du 'phos pa dus mnyam pa'i phyir /
kha cig /
de mi 'thad de /
byang sems tshogs lam pa'i rgyud kyi stong nyid rtogs pa'i bsam gtan gyi dngos gzhi de stong nyid la dmigs pa'i zhi lhag zung 'brel gyi rnal 'byor yin pa'i phyir /
der thal /
des stong nyid la dmigs pa gang zhig /
zhi lhag zung 'brel gyi rnal 'byor yin pa'i phyir /
zer na ma khyab /
phyi ma der thal /
bsam gtan gyi dngos gzhi yin pa'i phyir zer na /
'o na /
sangs rgyas 'phags pa'i rgyud kyi stobs bcu chos can /
nyan thos kyi lam shes pa'i lam shes yin par thal /
nyan thos kyi lam shes pa gang zhig /
lam shes yin pa'i phyir /
de ltar ma yin na stong nyid rtogs pa'i zhi lhag zung 'brel gyi rnal 'byor yin pa tsam gyis stong nyid la dmigs pa'i zhi lhag zung 'brel gyi rnal 'byor du 'gyur dgos pa ni ma yin te /
der 'gyur ba ni stong nyid la dmigs pa'i zhi gnas la mnyam par gzhag bzhin pa'i ngang nas stong nyid la rigs pas dpyad stobs kyis lus sems shin sbyangs kyi bde ba nam 'dren nus pa de'i tshe stong nyid la dmigs pa'i lhag mthong 'thob pa yin zhing /
de'i tshe de 'dra'i gang zag gi rgyud kyi stong nyid rtogs pa'i shes rab de stong nyid la dmigs pa'i stong nyid rtogs pa'i zhi lhag zung 'brel gyi rnal 'byor yin pa'i phyir /
kha cig /
stong nyid rtogs pa'i thos bsam sgom gsum gyi shes rab kyi khyad par yod de /
stong nyid ston pa'i gsung rab thos stobs kyis stong nyid rtogs pa'i shes rab de stong nyid rtogs pa'i thos byung gi shes rab dang /
stong nyid rigs pa yang dag gis nges pa'i shes rab stong nyid rtogs pa'i bsam byung gi shes rab sogs su 'jog pa'i phyir zer na /
mi 'thad de /
stong nyid rtogs pa'i bsam byung gi shes rab sogs gnyis po de yang stong nyid rtogs pa'i thos byung gi shes rab la bltos dgos pa'i phyir| des na de gsum gyi khyad par yod de /
gtso bor stong nyid ston pa'i gsung rab thos stobs kyis stong nyid tshul bzhin du go ba'i yid dpyod du gyur pa'i shes rab de stong nyid rtogs pa'i thos byung gi shes rab dang /
go ba'i don de nyid gcig du bral sogs kyi rtags yang dag la brten nas rtogs pa'i shes rab de /
stong nyid rtogs pa'i bsam byung gi shes rab dang /
de'i rgyun goms pa las byung ba'i stong nyid la dmigs pa'i zhi gnas yan chad sgom byung du 'jog pa'i phyir /
stong nyid la dmigs pa'i thos bsam sgom gsum gyi shes rab gsum po de la khyad par yod de /
de gsum gyis dgag bya bden grub bkag pa'i stong nyid la dmigs par mtshungs kyang dang po gnyis kyi skabs su yul stong nyid kyi don spyi legs par shar yang /
yul yul can gnyis gnyis snang shin tu rags pa dang bcas te 'brel med lta bur snang ba dang /
sgom byung gi shes rab kyis dmigs pa'i tshe gnyis snang yod kyang snga ma gnyis kyi skabs su snang ba lta bu'i gnyis snang rags pa yod pa de log nas yul stong nyid la zug pa lta bur snang ba'i phyir /
bzhi pa phye ba so so'i don bshad pa la /
kha cig /
gzung ba rang bzhin med pa la gsal snang chung ngu thob pa'i theg chen gyi nges cha dang po / /
theg chen sbyor lam drod kyi mtshan nyid dang /
de 'phel ba'i theg chen gyi nges cha gnyis pa /
theg chen sbyor lam rtse mo'i mtshan nyid sogs su 'jog go zer na /
de mi 'thad de /
dman lam sngon ma song gi sbyor lam drod sogs bzhi po de gzung 'dzin gyi chos rnams mnyam gzhag tu bden stong du rtogs pa yang mtshungs /
stong nyid la rtogs bral gyi gsal snang med par mtshungs pa'i phyir /
gzhan yang de mi 'thad par thal /
gzung 'dzin gyis chos rnams rang bzhin gyis grub pa'i phyir /
gzhan yang /
theg chen gyi sbyor lam yin na stong nyid rtogs pas khyab par thal /
khyod kyi dam bca' 'thad pa'i phyir /
'dod na /
dman lam sngon du ma song ba'i byang sems sbyor lam pa'i rgyud kyi mngon sum du gyur pa'i bsam gtan gyi dngos gzhi chos can /
der thal /
de'i phyir /
ma grub na /
der thal /
chos can de yin pa'i phyir /
'dod na /
stong nyid mngon sum du rtogs pa'i ye shes yin par thal /
stong nyid rtogs pa'i mngon sum yin pa'i phyir /
'dod mi nus te /
so skye'i mkhyen pa yin pa'i phyir /
theg chen gyi sbyor lam bzhi po de yon @# / /
tan 'thob tshul dang /
mi mthun phyogs 'joms pa'i nus pa khyad par can 'thob tshul gyi sgo nas 'byed tshul yod de /
de bzhi po stong nyid la ma 'khrul bar mtshungs kyang dman lam sngon ma song gi stong nyid rtogs pa'i sbyor lam drod kyi ye shes des dbang po lnga dang por thob cing /
shes sgrib nyon mongs gzung rtog kun btags mngon gyur ba 'joms pa'i nus pa khyad par can thob /
rtse mo'i ye shes des dbang po lnga 'phel zhing /
shes sgrib rnam byang gzung rtog kun btags mngon gyur ba 'joms pa'i nus pa khyad par can thob /
bzod pa'i ye shes kyis stobs lnga dang por thob cing /
shes sgrib rdzas 'dzin rtog pa kun btags mngon gyur ba 'joms pa'i nus pa khyad par can thob /
chos mchog gi skabs su stobs lnga 'phel zhing /
shes sgrib rtag 'dzin rtog pa kun btags mngon gyur ba 'joms pa'i nus pa khyad par can thob pa'i phyir /
der thal /
drod kyi skabs su gzung ba chos kyi bdag med par snang ba thob /
rtse mo'i skabs su de nyid 'phel ba dang /
bzod pa'i skabs su 'dzin pa chos kyi bdag med par snang ba thob /
chos mchog gi skabs su de 'phel ba'i yon tan thob pas bar chad med lam la myur du 'jug pa'i phyir /
dang po der thal /
mdo sde rgyan las /
byang chub sems dpa' mnyam gzhag pas / /
yid kyi brjod pa ma gtogs par / /
don kun rab tu mi mthong ngo / /
zhes gsungs pa'i phyir /
gnyis pa der thal /
chos kyi snang ba 'phel bya'i phyir / /
brtson 'grus brtan po kun tu rtsom / /
zhes gsungs pa'i phyir /
gsum pa der thal /
chos kyi snang ba 'phel nas ni / /
sems tsam la ni gnas par 'gyur / /
de nas don du snang ba kun / /
sems su rab tu mthong bar 'gyur / /
zhes dang /
de tshe de yi gzung ba yi / /
rnam par g.yeng ba de spong 'gyur / /
zhes dang /
'di ltar de yi 'jug thogs su / /
'dzin pa'i rnam par g.yeng ba spong / /
zhes gsungs pa'i phyir /
bzhi pa der thal /
de nas de la 'dzin pa yi / /
rnam par g.yeng ba 'ba' zhig lus / /
de tshe bar chad med pa yi / /
ting nge 'dzin la myur du reg /
ces gsungs pa'i phyir /
de ltar 'byung ba'i rgyu mtshan yod de /
shes sgrib gzung 'dzin gyi rnam par rtog pa kun btags mngon gyur ba bzhi po de la 'go gnon pa dka' sla'i khyad par yod pa'i phyir /
de 'dra'i khyad par 'byung ba'i rgyu mtshan yod de /
dmigs yul gzung 'dzin gyi chos bzhi po de la nges dka' sla'i khyad par yod pa'i phyir /
drod sogs bzhi po de la yon tan 'thob tshul yod de /
dang po'i skabs su mnyam gzhag tu kun nas nyon mongs kyi chos rnams bden med du rtogs nas rjes thob tu shes sgrib kun nas nyon mongs gzung rtog kun btags mngon gyur ba mi 'byung zhing /
nyon mongs phyogs kyi chos rnams me long nang gi byad bzhin gyi gzugs brnyan bzhin du rtogs pa dang /
de tsam du rnam byang gi chos rnams mi 'byung /
rtse mo'i ye shes des mnyam gzhag tu rnam byang gi chos rnams bden med du rtogs pa la brten nas rjes thob tu shes sgrib rnam byang gzung rtog kun btags mngon gyur ba mi 'byung zhing /
rnam byang gi chos rnams byad bzhin gyi gzugs brnyan bzhin du snang ba de 'byung /
de tsam du 'dzin pa'i chos rnams la mi 'byung /
bzod pa'i ye shes des mnyam gzhag tu rdzas 'dzin gyi chos rnams bden med du rtogs pa la brten nas rjes thob tu shes sgrib rdzas 'dzin rtog pa kun btags mngon gyur ba mi 'byung zhing /
rdzas 'dzin gyi chos rnams byad bzhin gyi gzugs brnyan bzhin du snang ba dang de bzhin du chos mchog la yang sbyar bar bya ba yin pa'i phyir /
gzhan yang /
sbyor lam bzhi po de la ming gi brjod tshul gyi khyad par yod de /
dang po la de kho na nyid la snang ba thob pa /
gnyis pa la de kho na nyid la snang ba mched pa /
gsum pa la de kho na nyid kyi phyogs rnams la zhugs pa /
bzhi pa la de ma thag pa'i ting nge 'dzin zhes brjod pa'i phyir /
kun btus las /
dro bar gyur pa ? gang zhe na /
so so rang gi bden pa rnams la snang ba thob pa'i ting nge 'dzin dang shes rab mtshungs par ldan pa dang bcas pa'o / /
rtse mo gang zhe na so so rang gi bden pa rnams la snang ba la snang ba mched pa'i ting nge 'dzin dang shes rab mtshungs par ldan pa dang bcas pa'o / /
bden pa'i rjes su mthun pa bzod pa gang zhe na /
so so rang gi bden pa rnams kyi phyogs gcig la zhugs pa dang rjes su song ba'i ting nge 'dzin dang shes rab mtshungs par ldan pa dang bcas pa'o / /
'jig rten pa'i chos kyi mchog gang zhe na /
so so rang gi bden pa rnams la de ma thag pa'i sems kyi ting nge 'dzin dang shes rab mtshungs par ldan pa dang bcas pa'o / /
zhes gsungs pa ltar yin pa'i phyir /
mdo sde rgyan dang /
kun btus las bshad pa gnyis sems tsam gyi lta ba'i dbang du byas kyang 'dir dbu ma'i lta ba la sbyar nas shes @# / /
par bya'o / /
de ltar byas na dman lam sngon ma song gi theg chen gyi sbyor lam drod sogs bzhi po de la stong nyid kyi don spyi shar ba mtshungs kyang khyad par yod de /
dang po gnyis kyi skabs su stong nyid la mnyam par gzhag bzhin pa'i dus nyid na yang yul yul can gyi gnyis snang yod pa rang gis myong ba'i stobs kyis nges nus kyang /
bzod mchog gnyis kyi skabs su gnyis snang yod kyang de myong stobs kyis des mi nus pa'i phyir /
nyan sa las /
gnyis snang nub pa ltar snang gi gnyis snang nub pa ni ma yin no / /
zhes gsungs pa'i phyir /
dman lam sngon ma song gi stong nyid rtogs pa'i sbyor lam drod sogs bzhi po de stong nyid la ma 'khrul te /
stong nyid la mi slu ba'i rig pa yin pa'i phyir /
der thal /
de stong nyid rtogs pa'i bcad shes yin pa'i phyir /
de bzhi stong nyid kyi don spyi la 'khrul te /
de la stong nyid kyi don spyi stong nyid du snang ba'i phyir /
de la stong nyid de stong nyid kyi don spyi 'dres par snang yang 'dres par mi 'dzin te /
de ltar na log shes su 'gyur ba'i phyir /
kha cig /
dman lam sngon ma song gi stong nyid rtogs pa'i byang sems kyi sbyor lam bzhi po de stong nyid la mngon sum yin zhe na /
de mi 'thad de /
stong nyid de la lkog gyur yin pa'i phyir /
de so skye'i ye shes yin pa'i phyir /
gzhan yang /
de stong nyid la 'khrul lam ma 'khrul /
dang po ltar yin no zhe na /
'o na /
de stong nyid la rtog med log shes yin par thal /
de stong nyid la 'khrul zhing stong nyid la rtog bral gyi shes pa yin pa'i phyir /
'dod na /
dman lam sngon ma song gi theg chen gyi sbyor lam chos mchog des shes sgrib nyon mongs gzung rtog kun btags mngon gyur ba yang 'go gnon mi nus par thal /
'dod pa de'i phyir /
phyi ma ltar yin no zhe na /
de stong nyid mngon sum du rtogs pa'i shes pa yin par thal /
de stong nyid rtogs pa'i rtog bral gyi shes pa yin pa'i phyir /
'dod na /
des mthong spangs rtog pa'i sa bon dngos su spang nus par thal /
'dod pa'i phyir /
'dod na| theg chen mthong lam bar chad med lam gyis de spangs par thal /
'dod pa'i phyir /
yang kha cig /
stong nyid rtogs pa'i theg chen gyi sbyor lam de la stong nyid gsal bar snang zer na /
'o na /
de stong nyid la rtog bral ma 'khrul ba'i rig pa yin par thal /
de stong nyid rtogs pa'i stong nyid gsal bar snang ba'i blo yin pa'i phyir /
khyab ste /
rnam 'grel las /
gsal bar snang ba can blo gang /
de ni rtog med /
ces gsungs pa'i phyir /
gzhan yang /
de la stong nyid gsal bar mi snang bar thal /
de stong nyid kyi don spyis bsgribs pa'i sgo nas stong nyid snang ba'i blo yin pa'i phyir /
der thal /
stong nyid dang stong nyid kyi don spyi 'dres par snang ba'i blo yin pa'i phyir te /
de sgra don 'dres rung du 'dzin pa'i blo yin pa'i phyir /
yang kha cig /
stong nyid rtogs pa'i theg chen gyi sbyor lam drod de gcig du bral la sogs pa'i rtags la brten nas skyes pa'i stong nyid rtogs pa'i rjes dpag yin no zhe na /
de mi 'thad de /
stong nyid rtogs pa'i theg chen gyi sbyor lam drod kyi ngo bor gyur pa'i stong nyid rtogs pa'i shes rab de sgom byung gi mkhyen pa yin pa'i phyir /
gsum pa blo rig la dpyad pa la /
blo rig spyi'i rnam gzhag bshad pa dang /
theg chen gyi sbyor lam blo rig gang yin dpyad pa gnyis /
dang po la /
gsal zhing rig pa /
blo'i mtshan nyid /
de la dbye na tshad ma dang /
tshad min gyi blo gnyis /
gsar du mi slu ba'i rig pa /
tshad ma'i mtshan nyid /
dbye na mngon sum gyi tshad ma dang rjes su dpag pa'i tshad ma gnyis /
rang gi rten rtags la ma brten par rang gi gzhal bya la rtog pa dang bral ba'i gsar du mi slu ba'i rig pa /
dang po'i mtshan nyid /
de la dbye na dbang po'i mngon sum gyi tshad ma /
yid kyi mngon sum gyi tshad ma /
rang rig mngon sum gyi tshad ma /
rnal 'byor mngon sum gyi tshad ma dang bzhi /
rang gi thun mong ma yin pa'i bdag rkyen dbang po gzugs can pa la brten nas skyes pa'i rang gi gzhal bya la rtog pa dang bral ba'i mngon sum gyi tshad ma /
dang po'i mtshan nyid /
dbye na /
gzugs 'dzin dbang po'i mngon sum gyi tshad ma nas /
rig 'dzin dbang po'i mngon sum gyi tshad ma'i bar lnga yod /
rang gi thun mong ma yin pa'i bdag rkyen mig dbang la brten nas rang gi gzhal bya la rtog pa dang bral ba'i gsar du mi slu ba'i dbang po'i mngon sum gyi tshad ma /
dang po'i mtshan nyid /
de bzhin du 'og ma rnams la shes par bya'o / /
rang gi thun mong ma yin pa'i bdag rkyen yid dbang la brten nas rang gi gzhal bya la rtog pa dang bral zhing gsar du mi slu ba'i mngon sum gyi tshad ma /
yid kyi mngon sum tshad ma'i mtshan nyid /
rang gi gzhal bya la rtog pa bral zhing ma 'khrul ba'i gsar du mi slu ba'i 'dzin rnam /
rang rig mngon sum gyi tshad ma'i mtshan nyid /
rang gi @# / /
thun mong ma yin pa'i bdag rkyen zhi lhag zung 'brel gyi ting nge 'dzin la brten nas rang gi gzhal bya yang dag pa'i don la rtog pa dang bral zhing gsar du mi slu ba'i mngon sum tshad ma /
rnal 'byor mngon sum gyi tshad ma'i mtshan nyid /
de la rten gyi sgo nas dbye na /
nyan thos 'phags pa /
rang rgyal 'phags pa /
byang sems 'phags pa /
sangs 'phags kyi rgyud kyi rnal 'byor mngon sum dang bzhi yod /
yul gyi sgo nas dbye na ji snyed pa rtogs pa'i de /
ji lta ba rtogs pa'i rnal 'byor mngon sum gnyis yod /
rang gi rten rtags la brten nas rang gi gzhal bya lkog gyur la gsar du mi slu ba'i zhen rig /
rjes su dpag pa'i tshad ma'i mtshan nyid /
dbye na /
dngos stobs rjes dpag /
yid ches rjes dpag /
grags pa'i rjes dpag gsum yod /
byas pa'i rtags la brten nas sgra mi rtag rtogs pa'i gsar du mi slu ba'i zhen rig dang po dang /
dpyad gsum gyi dag pa'i lung gi rtags las sbyin pas longs spyod khrims kyi bde /
zhes sogs kyi lung rang rigs kyi bstan bya'i don la gsar du mi slu ba'i zhen rig gnyis pa yin /
rtog yul na yod pa'i rtags las ri bong can la zla sgras brjod rung du rtogs pa'i gsar du mi slu ba'i rig pa de gsum pa yin /
gsar du mi slu ba ma yin pa'i rig pa /
tshad min gyi blo'i mtshan nyid /
dbye na /
bcad shes /
the tshom /
yid dpyod /
log shes /
snang la ma nges dang lnga /
rang gi nyer len du gyur pa'i tshad ma snga mas rtogs zin pa'i don la mnan nas 'dzin pa'i rig pa /
bcad shes kyi mtshan nyid /
dbye na /
rtog pa bcad shes /
mngon sum bcad shes gnyis /
tshur mthong gi rgyud kyi sngon 'dzin mig shes kyis drangs pa'i sngon po don mthun du nges pa'i nges shes de dang po dang /
sngon 'dzin mig shes skad cig gnyis pa gnyis pa yin /
rang gi dmigs pa la mtha' gnyis su dogs pa'i sems pa /
the tshom gyi mtshan nyid /
dbye na /
don 'gyur gyi the tshom /
don mi 'gyur gyi the tshom gnyis yod /
sgra rtag gam mi rtag phal cher mi rtag snyam du 'dzin pa'i the tshom dang po dang /
sgra rtag gam mi rtag phal cher rtag snyam du 'dzin pa'i the tshom gnyis pa yin /
myong ba dang rang gi rtags yang dag la ma brten par rang yul bden pa mtha' gcig gsar du nges pa'i zhen rig /
rang nyid yid dpyod kyi mtshan nyid /
de la rgyu mtshan can gyi yid dpyod /
rgyu mtshan med pa'i yid dpyod gnyis /
rang gi zhen yul la 'khrul ba'i rig pa /
log shes kyi mtshan nyid /
dbye na /
rtog pa log shes dang /
rtog med log shes gnyis yod /
gang zag gi bdag 'dzin lta bu dang po dang /
zla gcig zla gnyis su snang ba'i dbang shes gnyis pa yin /
rang yul mngon sum du snang yang nges pa 'dren mi nus pa'i rig pa /
snang la ma nges kyi blo'i mtshan nyid /
yid gzugs mdzes la lhag par chags bzhin pa'i gang zag gi rgyud kyi sgra 'dzin nyan shes lta bu yin no / /
gnyis pa theg chen gyi sbyor lam de blo rig gang yin dpyad pa la /
dman lam sngon ma song gi stong nyid rtogs pa'i theg chen gyi sbyor lam drod sogs bzhi po de /
stong nyid la bcad shes yin te /
de la tshad ma gnyis ma yin pa bsgrubs zin /
tshad min gyi blo rnams kyi nang nas the tshom /
log shes /
yid dpyod /
snang la ma nges kyi blo gang rung ma yin pa'i phyir /
dang po gsum der thal /
de stong nyid la mi slu ba'i rig pa yin pa'i phyir| phyi ma der thal /
de mngon sum ma yin pa'i phyir /
khyad chos gsum ldan gyi theg chen gyi sbyor lam de /
theg dman gyi sbyor lam las khyad chos drug gi sgo nas khyad par du 'phags te /
de dmigs pa bden bzhi mi rtag sogs bcu drug bden par grub ma grub gtso bor gcod pa'i sgo nas dmigs pa dang| rnam pa de gtso bor bden med du 'dzin pa dang /
rgyu'i khyad par theg pa gsum gyi rtogs rigs tshang bar thob pa'i theg chen mthong lam gyi thun mong ma yin pa'i nye rgyu byed pa /
theg chen dge ba'i bshes gnyen gyis thabs shes rdzogs par ston pa'i yongs 'dzin gyi khyad par dang /
shes sgrib gzung 'dzin gyi rnam par rtog ? pa bzhi spang bya'i gtso bor byas nas spong ba dang ldan pa /
theg chen lam gyi lus yongs su rdzogs pa snga ma snga ma las phyi ma phyi ma gong nas gong du khyad par du 'phags pa'i khyad chos drug gi khyad par du 'phags pa'i phyir /
chung 'bring gi khyad par de rgyud gcig pa'i dbang du byas na de ltar yin gyis ? rgyud tha dad pa'i dbang du byas na theg chen gyi rigs can dbang po rtul 'bring rno gsum gyi sbyor lam gsum ni rim pa bzhin du sbyor lam chung ngu 'bring chen po gsum du 'jog /
de ltar gsungs pa mtshan nyid pa ma yin te /
rgyan gyi ched du bya ba'i gdul byas sbyor lam thob ma thag pa'i ye shes de theg chen gyi @# / /
sbyor lam chung ngu yin pa'i phyir /
theg chen gyi sbyor lam de dman pa'i sbyor lam las khyad chos drug gi sgo nas khyad par 'phags pa'i rgyu mtshan yod de /
dman pa'i sbyor lam de khyad chos de dag dang bral ba'i phyir /
skabs 'dir mi rtag sogs bden med la dmigs par gsungs kyang /
der nges pa ni ma yin te /
mi rtag sogs bcu drug la dmigs pa'i sbyor lam dang bden bzhi'i steng du chos bdag rags pas stong pa la dmigs pa'i theg chen gyi sbyor lam yod pa'i phyir /
!khyad par gzhan spang ba dang mi spong ba /
zhes sogs kyi skabs su /
rtsod pa dang /
lan gnyis /
dang po la kha cig /
dmigs rnam lhag ma rnams stan pa'i gzhung tshig gis dmigs rnam lhag ma rnams chos can bden bzhi la brtan pa sgras zin la mi stan pa mi rigs par thal /
rgyan gyi ched du bya ba'i gdul byas dmigs rnam lhag ma rnams chos can bden bzhi la brten nas rtogs ? dgos pa gang zhig /
des sgras zin la ma bstan na rgyan gyi ched du bya ba'i gdul byas dmigs rnam lhag ma rnams chos can bden bzhi la brtan pa rtogs mi nus pa'i phyir /
dang po der thal /
mi rtag sogs bden med du rtogs pa'i theg chen gyi sbyor lam chos mchog de theg pa gsum gyi rtogs ? rigs tshang bar thob pa'i mthong lam gyi thun mong ma yin pa'i nye rgyu byed pa'i phyir /
gnyis pa lan la /
sgra gnyis kyi rnam gzhag spyir bshad pa dang /
lan dngos bshad pa gnyis /
dang po la kha cig /
dmigs rnam lhag ma rnams stan pa'i gzhung tshig gis dmigs rnam lhag ma chos can bden bzhi la brtan pa sgras zin la ma '+r+jod kyang /
de ltar brten pa mi rtogs pa'i skyon med de /
de bden bzhi la bltos te chos brjod kyi sgra gang zhig /
chos brjod kyi sgra dang chos can brjod pa'i sgra gnyis khyad par gzhan spong mi spong ma gtogs gzhi gcig po de brjod pa la khyad par med pa'i phyir /
zer na /
don dam par dgag sgrub dang bral ba'i bden pa bzhi zhes brjod pa'i sgra de bden bzhi la bltos ? te chos brjod kyi sgra yin par thal /
khyod kyi dam bca' 'thad pa'i phyir /
'dod na /
bden bzhi bden par med ces pa'i sgra de de la bltos te chos brjod kyi sgra yin par thal /
'dod pa'i phyir /
'dod na /
sgra mi rtag ces pa'i sgra de sgra la bltos te chos brjod kyi sgra yin par thal /
'dod pa'i phyir /
'dod na /
ma yin par thal /
de la bltos te chos can brjod pa'i sgra yin pa'i phyir /
gzhan yang /
dmigs rnam lhag ma rnams stan pa'i gzhung tshig gis dmigs rnam lhag ma rnams chos can bden bzhi la brten pa sgras zin la brjod par thal /
khyod kyi dam bca' 'thad pa'i phyir /
'dod mi nus te /
de sgras zin la mi ston pa mi regs pa'i rtsad par rnam bshad las gsungs pa'i phyir /
kha cig /
don de khyad gzhi khyad chos gnyis kyi nang nas khyad chos lta bur go bar byed pa'i snyan bya de /
don de la bltos pa'i chos brjod pa'i sgra'i mtshan nyid zer na /
ri bong gi r+wa khyad gzhi khyad chos gnyis kyi nang nas khyad chos yin zhes pa'i sgra de chos can /
ri bong r+wa la bltos te chos brjod kyi sgra yin par thal /
ri bong r+wa khyad gzhi khyad chos gnyis kyi nang nas khyad chos su go bar byed pa'i snyan bya yin pa'i phyir /
der thal /
chos can de yin pa'i phyir /
'dod na /
khyad chos brjod pa'i sgra yin par thal /
'dod pa'i phyir /
yang kha cig /
don de yod pa gang zhig /
don de khyad gzhi khyad chos gnyis kyi nang nas khyad chos lta bur go bar byed pa'i snyan bya /
chos brjod kyi sgra'i mtshan nyid /
de yod pa gang zhig /
de gnyis kyi nang nas khyad gzhi lta bur go bar byed pa'i snyan bya de /
don de la bltos te chos can brjod pa'i sgra'i mtshan nyid zer na /
bum pa khyad gzhi khyad chos gnyis kyi nang nas khyad chos yin zhes pa'i sgra chos can /
mtshon bya dang po der thal /
mtshan nyid de'i phyir /
der thal /
chos can de'i phyir /
'dod na /
mi 'thad de /
bum pa la bltos te khyad par gzhan spong gi sgra'i don ma tshang ba'i phyir /
yang kha cig /
khyad par gzhan spong gi sgra /
chos brjod kyi sgra'i mtshan nyid /
khyad par gzhan mi spong ba'i sgra /
chos can brjod pa'i sgra'i mtshan nyid zer ba dang /
chos chos can gyi sgra gnyis 'gal lo / /
zer na /
'o na sgra'i mi rtag ces pa'i ngag de chos can /
chos can brjod pa'i sgra ma yin par thal /
chos brjod kyi sgra yin pa'i phyir /
der thal /
sgra la bltos te chos brjod kyi sgra yin pa'i phyir /
der thal /
chos can de dang gcig yin pa'i phyir /
'dod mi nus te /
sgra'i mi rtag pa la bltos ? te chos can brjod pa'i sgo yin pa'i phyir /
der thal /
chos can de dang gcig yin pa'i phyir /
gnyis pa rang lugs la /
@# / /
don de khyad gzhi khyad chos gnyis kyi nang nas khyad chos lta bur go bar byed pa'i snyan bya don mthun /
don de la bltos pa'i chos brjod pa'i sgra'i mtshan nyid /
de dang don de la bltos pa'i khyad par gzhan spang gi sgra gnyis don gcig /
don de khyad gzhi khyad chos gnyis kyi nang nas khyad gzhi lta bur go bar byed pa'i snyan bya don mthun /
don de la bltos te chos can brjod pa'i sgra'i mtshan nyid /
de dang don de la bltos pa'i khyad par gzhan mi spong ba'i sgra gnyis don gcig /
sgra'i mi rtag ces brjod pa'i sgra de dang po'i mtshan gzhi yin zhing /
de la sgra la bltos pa'i khyad par gzhan spong gi sgra zhes 'chad pa'i rgyu mtshan yod de /
sgra'i mi rtag ces brjod pa'i tshe mi rtag pa de sgra las gzhan pa'i chos gzhan gyi khyad chos yin pa blo ngor spangs te go bar byed pa'i phyir /
sgra mi rtag ces brjod pa'i sgra de gnyis pa yin zhing /
de la sgra la bltos pa'i khyad par gzhan mi spong ba'i sgra zhes 'chad pa'i rgyu mtshan yod de /
sgra mi rtag ces brjod pa'i tshe mi rtag pa de sgra las gzhan pa'i chos gzhan gyi khyad chos yin pa blo ngor ma spangs par go bar byed pa'i phyir /
der thal /
rnam 'grel las /
de spyi yan lag tu byas te / /
bum pa yi ni gzugs so zhes / /
zhes dang /
la la sor mo'i ldan pa zhes / /
zhes gsungs pa'i phyir /
gnyis pa lan dngos la /
dmigs rnam lhag ma rnams stan pa'i gzhung tshig gis /
dmigs rnam lhag ma rnams chos can bden bzhi la brtan pa sgras zin la ma bstan kyang mi rtogs pa'i skyon med par bstan pa dang /
sgras zin la ma bstan kyang don gyi go bar bstan pa dang gnyis /
dang po la /
dmigs rnam lhag ma rnams stan pa'i gzhung tshig gis dmigs rnam lhag ma rnams chos can bden bzhi la brtan pa sgras zin la ma bstan kyang de la brtan pa mi rtogs pa'i skyon med de /
des bden bzhi'i khyad chos brjod pa'i sgo nas bden bzhi brjod pa gang zhig /
gzhi gcig la bltos pa'i chos chos can brjod pa'i sgra gnyis po de gzhi gcig po de la bltos pa'i khyad par gzhan spang ma spang ma gtogs gzhi gcig po de brjod pa la khyad par med pa lta bu yin pa'i phyir /
gnyis pa la /
nga yin /
rnam pa mngon zhen la sogs 'gog /
ces pa'i gzhung gis bden bzhi don dam par dgag sgrub dang bral bar rtogs pa'i drod chung ngu'i ye shes de drod chung ngu'i rnam par bstan pa la brten nas drod 'bring gi rnam pa sogs la yang don gyi go bar bya ba yin te /
de ltar du bshad pa la brten nas bden pa bzhi po don dam par dgag sgrub dang bral bar rtogs pa'i drod 'bring gi ye shes de drod 'bring gi rnam par don gyi go bar 'gyur ba'i phyir /
yang /
gzugs sogs 'du 'god gnas bral dang / /
zhes pa'i gzhung gis don dam par dgag sgrub dang bral bas khyad par du byas pa'i bden pa bzhi po de drod 'bring gi dmigs par bstan pa la brten nas drod chen po'i dmigs pa sogs la yang go bar bya ba yin te /
de ltar bstan pa la brten nas don dam par dgag sgrub dang bral ba'i bden pa bzhi po drod chen po'i dmigs par don gyi go bar 'gyur ba'i phyir /
de yi ni /
rnam pa mngon zhen la sogs 'gog /
ces sogs kyi bden bzhi don dam par med par rtogs pa'i drod chung ngu'i ye shes de de'i rnam par bstan pa la brten nas go bar 'gyur ba'i rgyu mtshan yod de /
thog ma'i gsal byed de sbyar bas drod 'bring gi dmigs rnam sogs la yang shugs kyi go bar 'gyur ba'i phyir /
de ltar go dgos kyang de sgras zin la mi ston pa'i rgyu mtshan yod de /
rgyan gyi tshig sbyar sla ba'i ched yin pa'i phyir /
skabs 'dir dmigs rnam lhag ma rnams ston pa'i gzhung tshig gis dmigs rnam lhag ma rnams chos can bden bzhi la brtan pa sgras zin la bstan pa la rtsod pa yin gyi ma bstan pa la rtsod pa ma yin te /
de ltar yin na slob dpon 'phags pas /
de mi rtag sogs par mi gnas / /
de rnams de yis ngo bos stong / /
de dag gcig gi rang bzhin gcig /
ces sogs rtse mo chung ngu'i dmigs rnam la bden pa'i tshig rnam par ma gzhag pa dang gzhag pa gsungs pas khyod ltar na chos can bden bzhi la brten pa ma bstan pa'i skyon med par thal /
bstan pa'i phyir zhes lan mdzad dgos pa'i phyir /
! gzhi dang de yi gnyen po yi / /
zhes sogs kyi skabs su /
rtog pa spyi'i rnam gzhag bshad pa dang /
'dir bstan spang bya rtag pa bye brag tu bshad pa gnyis /
dang po la /
sbyar rtog pa'i sgras bstan pa la du ma yod de /
dbus mtha' las /
sems dang sems byung khams gsum po / /
zhes khams gsum gang rung gis sas bsdus pa'i gnyis snang 'khrul pa'i char gyur pa'i sems dang sems byung rnams la rtog pa dang /
@# / /
mdzod las /
rtog dang dpyod pa rtsing zhib nyid /
ces yul la rtsing ba'i rnam pas 'jug pa'i rig pa la rtog par bshad pa dang /
yang dag pa ma yin pa'i kun rtog la rtog par bshad pa dang /
rnam 'grel las /
shes gang gang la sgra don 'dzin / /
de ni de la rtog pa yin / /
zhes sgra don 'dres rung du 'dzin pa'i zhen rig la rtog par bshad pa bzhi las phyi ma de rtog pa mtshan nyid pa yin kyang /
dang po gsum po de btags pa ba yin te /
khyi rgan rgya bo'i rgyud kyi gzugs phyi rol don 'dzin gyi dbang shes de dang mtshungs ldan gyi tshor ba gnyis rim pa bzhin du khams gsum gang rung gi sas bsdus pa'i gnyis snang 'khrul pa'i char gyur pa'i sems dang sems byung gang rung yin kyang rtog pa ma yin pa'i phyir dang /
yul la rtsing ba'i rnam pas 'jug pa'i khyi rgan rgya bo'i rgyud kyi gzugs 'dzin dbang shes de yul la rtsing ba'i rnam pas 'jug pa'i rig pa yin kyang rtog pa ma yin pa'i phyir /
der thal /
dbang shes yin pa'i phyir /
phyi ma de rtog pa mtshan nyid pa yin te /
rtog pa yin na sgra don 'dres rung du 'dzin pa'i zhen rig yin pas khyab /
de yin na yang rtog pa yin pas khyab pa'i phyir /
de ltar byas na sgra don 'dres rung du 'dzin pa'i zhen rig /
rtog pa'i mtshan nyid /
dbye na /
phyin ci ma log pa'i rtog pa dang /
phyin ci log gi rtog pa gnyis /
dang po la yang /
ming sbyor rtog pa dang /
don sbyor rtog pa gnyis /
rtog pa'i mtshan nyid kyi zur du 'dres rung zhes smos pa'i rgyu mtshan yod de /
brda la ma sbyang ba'i gang zag gi rgyud kyi rtog pa rnams bsdu ba'i ched yin pa'i phyir /
de yang yin te /
brda la ma sbyang ba'i gang zag gi rgyud kyi bum 'dzin rtog pa de la bum pa'i don spyi snang yang bum pa'i sgra spyi mi snang ba'i phyir /
der thal /
des lto ldir ba la bum pa zhes pa'i tha snyad mi byed pa'i phyir /
de la bum pa zhes pa'i brda mi sbyor ba'i phyir /
gnyis pa skabs 'dir bstan gyi rtog pa bye brag tu bshad pa la /
rtog pa'i ngo bo / /
dbye ba /
grangs nges /
go rim /
dgag sgrub gang gi rnam pa can yin pa sogs dpyad pa /
phye ba so so'i don /
rtog pa khyad chos su 'gyur tshul bshad pa dang bdun /
dang po la /
rang gi dmigs yul chos can tshad grub la dmigs nas bden par 'dzin pa'i bden 'dzin /
'dir bstan bya'i gtso bor gyur pa'i shes sgrib tu gyur pa'i spang bya rtog pa'i mtshan nyid /
dbye na /
der gyur pa'i shes sgrib gzung rtog dang 'dzin rtog gnyis /
gsum pa grangs nges la /
de la shes sgrib gzung 'dzin gyi rnam par rtog pa bzhir grangs nges te /
dmigs yul gzung 'dzin gyi chos la bzhir grangs nges pa'i phyir /
bzhi pa la /
gzung 'dzin gyi rnam par rtog pa bzhi po go rim de ltar du 'chad pa'i rgyu mtshan yod de /
shes sgrib gzung 'dzin gyi rnam par rtog pa mngon gyur ba bzhi po de la 'go gnon dka' sla'i dbang gis de ltar bshad pa'i phyir /
de ltar 'byung ba'i rgyu mtshan yod de /
de rnams kyi dmigs yul gzung 'dzin gyi chos rnams nges dka' sla'i dbang gis de ltar 'byung ba'i phyir /
lnga pa dgag sgrub gang gi rnam pa can yin dpyad pa la /
kha cig /
'dir bstan spang bya rtog pa la dgag rtog gis khyab zer na /
mi 'thad de /
skabs 'dir theg chen gyi mthong lam la dmigs nas 'jug byar bden par 'dzin pa'i bden 'dzin dang /
skabs lnga par theg chen gyi lam 'bras la dmigs nas byang sems lam la bltos pa'i 'jug byar bden par 'dzin pa'i bden 'dzin bstan bya'i gtso bor byas nas bstan pa gang zhig /
de rnams sgrub rtog yin pa'i phyir /
yang 'dir bstan spang bya rtog pa la sgrub rtog gis khyab zer na /
mi 'thad de /
gzung 'dzin bden med la dmigs nas 'jug byar bden par 'dzin pa'i bden 'dzin de 'dir bstan spang bya rtog pa gang zhig /
dgag rtog yin pa'i phyir /
dang po der thal /
de 'dir bstan spang bya'i gtso bo yin pa'i phyir /
der thal /
dman lam sngon ma song gi byang sems sbyor lam pas spang bya'i gtso bor byas nas spong ba'i phyir /
der thal /
de shes sgrib phra zhing phra ba yin pa'i phyir /
kha cig /
de dgag rtog yin kyang 'dir bstan bya'i gtso bo ma yin no / /
zer na /
de yin par thal /
skabs 'di dang 'og tu shes sgrib kyi bsdus pa'i gzung 'dzin gyi rnam par rtog pa rnams bstan bya'i gtso bor byas nas bstan dgos pa'i phyir /
der thal /
de ltar ma yin na theg chen gyi sbyor lam drod sogs bzhi po de spang bya mngon gyur ba gang gi gnyen po yin pa khong du chud par mi 'gyur ba dang /
mthong sgom gyi rtse sbyor gnyis po spang bya'i sa bon gang gi gnyen po yin pa khong du mi chud pa'i phyir /
kha cig /
'dir bstan rtog pa la dgag rtog yod na rnam pa'i khyad chos bstan pa dang zlos par @# / /
'gyur ro zhe na /
'o na /
dgag rtog la stong nyid rtogs pa'i ye shes yin dgos par thal /
dam bca' 'thad pa'i phyir /
'dod na /
mi 'thad de /
de ltar 'dod pa ni spang gnyen gyi rnam dbye la rmongs pa'i skyon yin pa'i phyir dang /
gzung 'dzin gyi chos bden med la dmigs nas 'jug byar bden par 'dzin pa'i bden 'dzin yang 'dir bstan dgos pa'i phyir /
yang 'dir bstan spang bya rtog pa la rang gi dmigs yul gzung ba tsam la dmigs nas 'jug byar bden par 'dzin pa'i bden 'dzin yin mi dgos par thal /
nyan rang gi lam 'bras la dmigs nas byang sems lam la bltos pa'i ldog byar bden par 'dzin pa'i bden 'dzin de 'dir bstan spang bya rtog pa yin kyang /
rang gi dmigs yul gzung ba la dmigs nas 'jug byar bden par zhen pa'i bden 'dzin ma yin pa'i phyir /
de ltar ma yin na 'dir bstan gzung rtog dang /
'og nas 'byung ba'i shes sgrib gzung rtog gnyis don gcig par gsungs pa dang 'gal lo zhe na /
mi 'gal te /
des na 'dir gzugs sogs sgrub pa'i chos bden par 'dzin pa'i bden 'dzin dang /
gzung 'dzin bden med la dmigs nas bden par 'dzin pa'i bden 'dzin gnyis ka bstan bya'i gtso bor byas nas bstan dgos pa'i phyir /
de bstan bya'i gtso bor byas nas bstan dgos te /
de dman lam sngon ma song gi byang sems rnams kyis spang bya'i gtso bor byas nas spang dgos pa'i phyir /
der thal /
de'i zhen yul med par bsgom bya'i gtso bor byas nas sgom dgos pa'i phyir /
der thal /
dgag bya yod pa ma yin pas / /
yang dag tu ni bkag med gsal / /
zhes gsungs pa'i phyir /
'dir bstan gzung rtog dang 'dzin rtog de gang /
rdzes 'dzin dang rtag 'dzin de ji lta bu zhe na /
kha cig /
gzung ba la gzung rtog 'dzin pa la 'dzin rtog tu byas nas de gnyis bden par 'dzin pa'i bden 'dzin rim pa bzhin du shes sgrib gzung rtog dang /
'dzin rtog tu 'jog go zhe na /
de mi 'thad de| de gnyis ni dmigs yul tsam gyi sgo nas mi 'jig par dmigs par 'jig tshul gyi sgo nas 'jig pa'i phyir /
kha cig /
de gnyis 'dzin stangs mi mthun pa'i sgo nas 'jog pa yin no zhe na /
'o na /
theg chen mthong lam bar chad med lam la 'dzin stangs mi mthun pa gnyis yod par thal /
de dang rang gi dmigs yul bzung ba'i chos la dmigs nas 'jug byar bden par 'dzin pa'i bden 'dzin dang /
rang gi dmigs yul 'dzin pa'i chos la dmigs nas longs spyod pa por bden par 'dzin pa'i bden 'dzin dang dmigs pa gcig la dmigs nas rnam pa 'dzin stangs dngos 'gal du zhugs pa'i blo gang zhig /
de gnyis 'dzin stangs mi mthun pa'i sgo nas 'jog pa'i phyir /
'dod mi nus so / /
kha cig /
gang zag rang rkya thub pa'i rdzas yod la rdzas 'dzin dang /
gang zag phung po'i chos la btags pa'i btags yod la btags 'dzin du byas nas /
dang po la dmigs nas 'dzin pa'i rtag pa shes sgrib rdzas 'dzin rtog pa dang /
phyi ma la dmigs nas 'dzin pa'i rtog pa shes sgrib btags 'dzin rtog pa yin no / /
zhe na /
dang po de mi 'thad par thal /
de shes sgrib ma yin pa'i phyir /
der thal /
de nyon sgrib yin pa'i phyir /
gang zag gi bdag 'dzin yin pa'i phyir /
phyi ma mi 'thad de /
de 'dzin stangs don mthun yin pa'i phyir /
der thal /
gang zag phung po'i chos la btags pa'i btags yod yin pa'i phyir /
kha cig /
gang zag don byed nus pa rdzas 'dzin dang /
de don byed mi nus pa btags 'dzin du byas nas dang por 'dzin pa'i rtog pa shes sgrib rdzas 'dzin rtog pa dang /
phyi mar 'dzin pa'i rtog pa shes sgrib btags 'dzin rtog pa yin no zhe na /
de mi rigs par thal /
dang po de 'dzin stangs don mthun yin pa'i phyir dang /
phyi ma de'i zhen yul 'gog pa la stong nyid rtogs mi dgos pa'i phyir /
der thal /
de zhen yul 'gog pa la tha snyad pa'i tshad mas khegs pa'i phyir /
dang po der thal /
de'i zhen yul bkag na gang zag la skur 'debs su 'gyur ba'i phyir /
der thal /
gang zag don byed nus pa yin pa'i phyir /
kha cig /
gang zag bden par grub pa rdzas yod dang /
de bden par ma grub pa btags yod du byas nas dang por 'dzin pa'i rtog pa shes sgrib rdzas 'dzin rtog pa dang /
phyi mar 'dzin pa'i rtog pa shes sgrib btags 'dzin rtog pa yin no zhe na /
de mi 'thad par thal /
rtog pa de gnyis kyi dmigs yul gyi gtso bo la 'dzin pas khyab pa'i phyir dang /
de lta na phyi ma 'dzin stangs don mthun du 'gyur ba'i phyir /
gzhan yang /
phyi ma de mi 'thad par thal /
'dir bstan shes sgrib btags 'dzin rtog pa la kun btags kyis ma khyab pa'i phyir /
'dir bstan shes sgrib rtog pa la lhan @# / /
skyes yod pa'i phyir /
kha cig /
gang zag la rdzas yod kyis khyab pa dang /
skyes bu la btags yod kyis khyab pa yin no zhe na /
de mi 'thad de /
de gnyis ming gi rnam grangs yin pa'i phyir /
der thal /
rgyal po la gdams pa'i mdo las /
rgyal po chen po skyes bu gang zag 'di ni khams drug pa can no / /
zhes gsungs pa'i phyir /
de ltar yin kyang /
'grel pa las /
gang zag rdzas su yod pa dang skyes bu btags par yod pa'i rten can zhes gsungs pa dang 'gal ba'i skyon med de /
de ni gang zag don byed nus par 'dzin pa'i shes pa shes sgrib rdzas 'dzin rtog pa'i dmigs yul du gyur pa'i rdzas 'dzin dang /
skyes bu phung po'i chos la btags yod du 'dzin pa'i shes pa shes sgrib btags 'dzin rtog pa'i dmigs yul du gyur pa'i btags 'dzin du bstan pa'i phyir /
gang zag rang rkya thub pa'i rdzas yod du 'dzin pa'i rtog pa'i zhen yul so skyes mngon sum gyis myong stobs kyi khegs pa med kyang /
'phags pa la yod pas rdzas 'dzin so skye'i rten can /
btags 'dzin 'phags pa'i rten can du bshad pa yin gyis /
der nges pa ni ma yin te /
'phags pa'i rten la rdzas 'dzin yang yod /
so skye'i rten la btags 'dzin yod pa'i phyir /
dang po der thal /
'phags pa'i rten la nyon mongs dang bden 'dzin yod pa gang zhig /
de gnyis gang rung yin na rdzas 'dzin yin dgos pa'i phyir /
phyi ma der thal /
gang zag phung po'i chos la btags yod du rtogs pa'i so skye yod pa'i phyir /
der thal /
gang zag rang rkya thub pa'i rdzas yod kyis stong par rtogs pa'i so skye yod pa'i phyir /
der thal /
gang zag gi bdag med rtogs pa'i lam du ma zhugs pa'i gang zag yod pa'i phyir /
rang lugs la /
shes sgrib rdzas 'dzin rtog pa'i dmigs yul du gyur pa'i rdzas 'dzin de la shes pa dang gang zag gnyis yod /
shes pa de la yang don mthun dang don mi mthun gnyis yod de /
gang zag don byed nus par 'dzin pa'i rtog pa de dang po dang /
gang zag rang rkya thub pa'i rdzas yod du 'dzin pa'i rtog pa de gnyis pa yin pa'i phyir /
shes sgrib btags 'dzin rtog pa'i dmigs yul du gyur pa'i btags 'dzin la yang shes pa dang gang zag gnyis yod /
shes pa de la du ma yod de /
gang zag phung po'i chos la btags yod du 'dzin pa'i rtog pa dang /
gang zag bden stong sgyu ma lta bur 'dzin pa'i blo sogs yin pa'i phyir /
gnyis pa btags 'dzin du gyur pa'i gang zag yod de /
gang zag phung po'i chos la btags yod du 'dzin pa'i 'phags pa rnams de ltar yin pa'i phyir /
gang zag bden stong sgyu ma lta bur 'dzin pa'i rtog pa de rtog pa kun btags yin kyang de la dmigs nas longs spyod pa por bden par 'dzin pa'i bden 'dzin la kun lhan gnyis ka yod de /
rtog pa kun lhan gyi khyad par dmigs yul gyi sgo nas 'byed na ha cang thal ba'i phyir /
der thal /
der gyur ba'i sgrib pa lhan skyes yod pa'i phyir /
'o na rdzas btags kyi khyad par ji lta bu zhe na /
spyir rdzas yod kyi sgras bstan pa la /
rigs pas grub pa'i rdzas yod /
brten pa'i rdzas yod /
don byed nus pa'i rdzas yod /
rang rkya thub pa'i rdzas yod dang bzhi yod cing /
de rnams kyi khyad par yod de /
gzhi grub na dang po yin pas khyab /
re 'ga' ba ma yin pa'i rtag pa yin na gnyis pa de yin pas khyab /
dngos po yin na gsum pa de yin pas khyab /
rdzas yod yin na bzhi pa yin pas khyab pa'i phyir /
phyi ma de yin na rdzas yod mtshan nyid pa yin dgos par thal /
dang po gsum rdzas yod btags pa ba dang /
phyi ma de rdzas yod mtshan nyid par kun btus las gsungs pa'i phyir /
de ltar byas na rang nyid nges pa la rang gi cha shas nges pa la ltos dgos pa'i chos /
rang nyid btags yod yin pa'i mtshan nyid /
mtshan gzhi gang zag dang shing rta lta bu yin /
rang nyid nges pa la rang gi cha shas nges pa la ltos mi dgos pa'i chos /
rang nyid rdzas yod yin pa'i mtshan nyid /
sngon po dang shes pa rnams de'i mtshan gzhi yin te /
bsdu ba las /
gang ci yang rung ste de las gzhan pa dag la mi ltos shing de las gzhan pa dag la mi brten par rang gi mtshan nyid 'dogs par byed pa de ni mdor na rdzas su yod pa yin par rig par bya'o / /
gang ci yang rung ste de las gzhan pa dag la ltos shing de las gzhan pa dag la brten nas rang gi mtshan nyid 'dogs par byed pa de ni mdor na btags pa'i yod pa yin par rigs par bya'i rdzas su yod pa ni ma yin te /
zhes gsungs pa'i phyir /
drug pa phye ba so so'i don bshad pa la /
gzung rtog bshad /
'dzin rtog bshad pa gnyis /
dang po la /
kha cig /
'dir bstan spang bya rtog pa la shes sgrib kyis khyab zer na /
gang zag gi @# / /
bdag 'dzin chos can /
der thal /
de'i phyir /
der thal /
mi rtag sogs bcu drug rtogs pa'i theg chen gyi sbyor lam de /
dmigs pa dang ni rnam pa dang / /
zhes sogs kyi skabs nas bstan pa'i theg chen gyi sbyor lam yin pa'i phyir /
ma grub na /
der thal /
skabs der bden bzhi bden med las gzhan du mi rtag sogs bcu drug la dmigs pa'i theg chen gyi sbyor lam gcig gsungs pa'i phyir /
'dod na /
mi 'thad de /
nyon sgrib yin pa'i phyir te /
gang zag gi bdag 'dzin yin pa'i phyir /
yang kha cig /
'dir bstan spang bya gzung rtog la bden 'dzin gyis khyab zer na /
gzugs phyi rol don 'dzin gyi rtog pa chos can /
der thal /
de'i phyir /
der thal /
de'i zhen yul gyis stong bar rtogs pa'i theg chen gyi sbyor lam de /
dmigs pa dang ni rnam pa dang / /
zhes sogs kyi skabs nas bstan pa'i sbyor lam yin pa'i phyir /
der thal /
bden bzhi'i steng du chos bdag rags pas stong ba la dmigs pa'i theg chen gyi sbyor lam bstan pa'i phyir /
'dod na mi 'thad de /
chos can de yin pa'i phyir /
rang lugs la /
rang gi dmigs yul gzung ba'i chos la dmigs nas longs spyod byar bden par 'dzin pa'i bden 'dzin /
skabs 'dir dngos bstan gyi shes sgrib gzung rtog gi mtshan nyid /
dbye na /
der gyur pa'i shes sgrib nyon mongs gzung rtog /
rnam byang gzung rtog gnyis /
rang gi dmigs yul kun nas nyon mongs phyogs kyi chos la dmigs nas longs spyod byar bden par 'dzin pa'i bden 'dzin /
'dir dngos bstan gyi shes sgrib nyon mongs gzung rtog gi mtshan nyid /
de la dbye na /
dmigs yul gyi sgo nas phye ba rnam pa dgu yod /
rang gi dmigs yul rnam byang phyogs kyi chos la dmigs nas longs spyod byar bden par 'dzin pa'i bden 'dzin /
'dir dngos bstan gyi shes sgrib rnam byang gzung rtog gi mtshan nyid /
dbye na /
dmigs yul gyi sgo nas dgu yod /
de la kha cig /
theg chen gyi mthong lam la dmigs nas longs spyod bya dang spyad pa po gnyis kar bden par 'dzin pa'i bden 'dzin chos can /
shes sgrib gzung rtog yin par thal /
rang gi dmigs yul gzung ba'i chos la dmigs nas longs spyod byar bden par 'dzin pa'i bden 'dzin yin pa'i phyir /
der thal /
de la dmigs nas longs spyod bya dang spyod pa po gnyis kar bden par 'dzin pa'i bden 'dzin yin pa'i phyir /
zer na /
rnam pa gcig tu na ma khyab /
'dod mi nus te /
shes sgrib 'dzin rtog yin pa'i phyir /
zer na /
ma khyab /
rtags der thal /
rang gi dmigs yul 'dzin pa'i chos la dmigs nas longs spyod pa por bden par 'dzin pa'i bden 'dzin yin pa'i phyir /
der thal /
de la dmigs nas longs spyod bya dang spyod pa po gnyis kar bden par 'dzin pa'i bden 'dzin yin pa'i phyir /
der na /
nyer len gyi phung po rtag mi rtag gnyis kar bden par 'dzin pa'i bden 'dzin chos can /
nyer len gyi phung po mi rtag par bden par 'dzin pa'i bden 'dzin yin par thal /
de rtag mi rtag gnyis kar bden par 'dzin pa'i bden 'dzin yin pa'i phyir /
'dod na /
bden 'dzin yin par thal /
'dod pa'i phyir /
'dod na /
khyod kyi zhen yul gyis stong pa de stong nyid yin par thal /
'dod pa'i phyir /
'dod na /
nyer len gyi phung po rtag mi rtag gnyis kar bden par med pa stong nyid du thal /
'dod pa'i phyir /
'dod na /
rtag par bden par med pa stong nyid du thal /
'dod pa'i phyir /
yang /
nyer len gyi phung po rtag mi rtag gnyis kar 'dzin pa'i shes pa chos can /
nyer len gyi phung po rtag par 'dzin pa'i shes pa yin par thal /
de rtag mi rtag gnyis kar 'dzin pa'i shes pa yin pa'i phyir /
khyab pa khes /
'dod na /
log shes su thal /
'dod pa'i phyir /
gzhan yang /
de chos can /
'dzin stangs don mthun gyi shes par thal /
nyer len gyi phung po mi rtag par 'dzin pa'i shes pa yin pa'i phyir /
der thal /
chos can de yin pa'i phyir /
khyab pa khes /
'dod na /
mi rigs par thal /
log shes yin pa'i phyir /
de rtag par 'dzin pa'i shes pa yin pa'i phyir /
kha cig /
'dir bstan shes sgrib rtog pa la longs spyod bya dang spyod pa por bden par 'dzin pa'i bden 'dzin gang rung yin pas khyab zer na /
mi 'thad de /
bum pa la dmigs nas longs spyod bya dang spyod pa po gang du yang bden par mi 'dzin par bum pa bden par 'dzin pa'i bden 'dzin de 'dir bstan shes sgrib rtog pa yin pa'i phyir /
shes sgrib gzung rtog dang 'dzin rtog 'gal mi 'gal dpyad pa la /
'phags seng gnyis ka /
gzhi dang zhes pa'i gzhung gi dngos bstan gyi shes sgrib gzung rtog dang po dang /
de yi gnyen po yi /
zhes pa'i dngos bstan gyi @# / /
shes sgrib gzung rtog gnyis 'gal bar bzhed pa mtshungs /
'phags pas gzhi dang zhes pa'i gzhung gi dngos bstan gyi gzung rtog de kun byang so sor ma phye bar spyir dmigs /
de yi gnyen po yi /
zhes pa'i dngos bstan gyi shes sgrib rnam byang gzung rtog de rnam byang phyogs kyi chos kho na la dmigs pas khyab par bzhed /
slob dpon ni /
gzhi dang zhes pa'i dngos bstan gyi gzung rtog la kun nas nyon mongs phyogs kyi chos kho na la dmigs pas khyab /
de yi gnyen po yi /
zhes pa'i dngos bstan gyi gzung rtog la rnam byang phyogs kyi chos kho na la dmigs pas khyab par bzhed pa'i phyir /
phyi ma der thal /
gzhi dang zhes pa'i dngos bstan gyi gzung rtog dang po'i dmigs yul du gyur pa'i rnam byang phyogs kyi chos med par bzhed /
de yi gnyen po yi /
zhes pa'i dngos bstan gyi gzung rtog gi dmigs yul du gyur pa'i rnam byang phyogs kyi chos de /
gzhi dang zhes pa'i dngos bstan gyi gzung rtog dang po'i dmigs yul du gyur pa'i nyon mongs phyogs kyi chos kyi gnyen po'i rigs su bzhed pa'i phyir /
der thal /
de yi gnyen po yi /
zhes gsungs pa'i phyir /
rtsa ba'i rtags dang po ma grub na /
der thal /
'phags pa'i lugs la /
gzhi dang zhes pa'i dngos bstan gyi gzung rtog dang po'i dmigs yul du gyur ba'i rnam byang phyogs kyi chos yod pa'i phyir /
der thal /
de'i dmigs yul 'chad pa'i skabs su /
mdo las /
gzugs nang stong pa nyid dang dngos po med pa'i ngo bo nyid stong pa nyid kyi bar du mi shes mi mthong /
zhes dang /
gzugs kun nas nyon mongs par mi shes mi mthong /
rnam par byang bar mi shes mi mthong /
zhes dang /
gzugs gnas pa ma yin ji ltar gnas pa ma yin zhe na /
sbyin pa'i pha rol tu phyin pa la gnas pa ma yin zhes gsungs pa'i phyir /
phyi ma der thal /
de yi gnyen po yi /
zhes pa'i dngos bstan gyi rnam byang gzung rtog la rnam byang phyogs kyi chos kho na la dmigs pas khyab par bstan par bzhed pa'i phyir /
'phags pas de gnyis kyi dngos bstan 'gal bar bzhed kyang /
spyir shes sgrib nyon mongs gzung rtog dang rnam byang gzung rtog 'gal bar ma bzhed de /
gzhi dang zhes pa'i dngos bstan gyi gzung rtog de rnam byang gzung rtog dang nyon mongs gzung rtog gnyis ka yin /
nyon mongs phyogs kyi chos kho na la dmigs nas longs spyod byar bden par zhen pa'i bden 'dzin /
nyon mongs gzung rtog kho na yin gyi rnam byang gzung rtog ma yin /
de yi gnyen po yi /
zhes pa'i dngos bstan gyi gzung rtog de rnam byang gzung rtog kho na yin la /
nyon mongs gzung rtog ma yin par bzhed pa'i phyir /
nyi snang las /
de la gzung ba'i rnam par rtog pa dang po ni dngos po thams cad pa kho na yin la /
gnyis pa ni rnam par byang ba'i dngos po kho na yin te /
'di ni gzung ba'i rnam par rtog pa 'di dag gi khyad par yin no / /
de ltar byas nas gzung ba'i rnam par rtog pa dang po gang yin pa de ni /
gnyis pa yang yin no zhes bya ba ni tshig snga ma dang ldan pa'o / /
re zhig dang po de ni gnyis pa yang yin pa ni dper na gzung ba'i rnam par rtog pa dang por gyur pa dngos po thams cad pa bzhin no / /
gnyis pa kho na yin gyi dang po ma yin pa ni /
gzung ba'i rnam par rtog pa gnyis pa rnam par byang ba tsam la brten pa bzhin no / /
zhes gsungs pa'i phyir /
dngos po tsam gyi rten can zhes pa'i don yod de /
gzhi dang zhes pa'i dngos bstan gyi gzung rtog dang po des kun byang so sor phye nas dmigs pa bcang pa'i don yin pa'i phyir /
der thal /
nyi snang las /
tsam smos pa ni khyad par gsal ba'i don du yin no / /
zhes gsungs pa'i phyir /
kha cig /
slob dpon 'phags pas gzhi dang zhes pa'i dngos bstan gyi gzung rtog dang po la /
de yi gnyen po yi /
zhes pa'i dngos bstan gyi gzung rtog gnyis pa yin pas khyab /
de yi gnyen po yi /
zhes pa'i dngos bstan gyi gzung rtog gnyis pa la rnam byang gzung rtog kho na yin pas khyab /
gzhi dang zhes pa'i dngos bstan gyi gzung rtog la nyon mongs gzung rtog gis khyab par bzhed pas 'khor gsum song ngo zer na /
de mi 'thad de /
'grel pa de dag gi don sngar bshad pa de dag yin pa'i phyir dang /
sgrib gnyis kun btags spangs pa'i 'phags pa /
de lta bu'i rags pa'i gnas la rmongs pa mi srid pa'i phyir /
de ltar yin kyang /
gzung ba'i rnam par rtog pa dang po gang yin pa de ni gnyis pa yang yin no zhes dang /
dang po kho nar 'gyur gyi zhes sogs dang mi 'gal te /
dang po'i don ni gzhi dang zhes pa'i dngos bstan gyi gzung rtog dang po la gzung rtog gnyis pa rnam byang gzung rtog yin pas khyab pa'i don dang /
phyi ma'i don /
nyon mongs phyogs kyi chos kho na la dmigs nas @# / /
longs spyod byar bden par zhen pa'i bden 'dzin de /
nyon mongs gzung rtog yin gyi rnam byang gzung rtog ma yin pa'i don yin pa'i phyir /
slob dpon ni /
gzhi dang zhes pa'i dngos bstan gyi gzung rtog dang rnam byang gzung rtog 'gal bar bzhed de /
gzhi dang zhes pa'i dngos bstan gyi gzung rtog dang po'i dmigs yul du gyur pa'i rnam byang phyogs kyi chos med par bzhed pa'i phyir dang /
rnam byang gzung rtog yin na rang gi dmigs yul du gyur pa'i rnam byang phyogs kyi chos yod pas khyab pa'i phyir /
der thal /
'grel chen las /
gzhan dag na re /
kun nas nyon mongs pa'i gzhi la brten pa ni dang po yin la rnam par byang ba'i gzhi la brten pa ni gnyis pa yin pas /
'di gnyis phan tshun rnam par chad pa'i rang bzhin can yin pa'i phyir 'di gnyis ni tha dad pa kho na'o / /
zhes gsungs pa'i phyir /
shes sgrib nyon mongs gzung rtog gi dmigs yul du gyur pa'i nyon mongs phyogs kyi chos yin na nyon mongs kyi chos yin pas ma khyab ste /
zag bcas nyer len gyi phung po de nyon mongs phyogs kyi chos yin kyang nyon mongs kyi chos ma yin pa'i phyir /
rnam byang gzung rtog gi dmigs yul du gyur pa'i rnam byang phyogs kyi chos yin na rnam byang gi chos yin pas ma khyab ste /
stong nyid bcu drug po de rnam byang phyogs kyi chos yin kyang /
rnam byang gi chos ma yin pa'i phyir /
dang po der thal /
stong nyid bcu drug ston pa'i mdo rnams rnam byang phyogs kyi 'grel rkang yin pa'i phyir /
slob dpon gyi gzhung gis dngos bstan gyi gzung rtog gnyis 'gal bar bzhed kyang /
kun byang gnyis ka la dmigs nas longs spyod byar bden par 'dzin pa'i bden 'dzin bzhed de /
srid zhi gnyis ka bden par 'dzin pa'i bden 'dzin yod /
chos thams cad bden par 'dzin pa'i bden 'dzin yang yod /
chos thams cad longs spyod bya yin pa'i phyir /
dang po der thal /
srid zhi bden stong mnyam pa nyid du rtogs pa'i sa brgyad pa'i ye shes de dang dmigs pa gcig la dmigs nas 'dzin stangs dngos 'gal du zhugs pa'i blo yod pa'i phyir /
gnyis pa ma grub na /
chos thams cad chos can /
khyod bden par 'dzin pa'i bden 'dzin yod par thal /
khyod gang zag gi bdag med yin pa'i phyir /
gsum pa ma grub na /
de chos can /
khyod longs spyod bya yin par thal /
gzhi grub pa'i phyir /
shes sgrib rnam byang gzung rtog dang nyon mongs gzung rtog mi 'gal te /
phyi rol pa'i rgyud kyi rgyu snyom 'jug gi bsam gtan gyi dngos gzhi la dmigs nas longs spyod byar bden par 'dzin pa'i bden 'dzin de de gnyis ka yin pa'i phyir /
de shes sgrib nyon mongs gzung rtog yin par thal /
rang gi dmigs yul nyon mongs phyogs kyi chos la dmigs nas longs spyod byar bden par 'dzin pa'i bden 'dzin yin pa'i phyir /
der thal /
nyon mongs phyogs kyi chos gang zhig /
de la dmigs nas longs spyod byar bden par 'dzin pa'i bden 'dzin yin pa'i phyir /
dang po der thal /
kun nas nyon mongs kyi bden pa yin pa'i phyir /
de rnam byang gzung rtog yin par thal /
bsam gtan gyi snyom 'jug de rnam byang phyogs kyi chos gang zhig /
de longs spyod byar bden par 'dzin pa'i bden 'dzin yin pa'i phyir /
dang po der thal /
bsam gtan bzhi tshad med bzhi rnams ston pa'i mdo rnams rnam byang phyogs kyi 'grel rkang yin pa'i phyir /
nyi snang las /
gzung ba'i rnam par rtog pa yin la 'dzin pa'i rnam par rtog pa ni ma yin pa zhes bya ba ni mu bzhi ste /
mu dang po ni gzugs la sogs pa'i yul drug go /
gnyis pa ni skad cig ma gcig dang ldan pa'i rnam par rig pa'o / /
gsum pa ni skad cig ma gzhan gyi de nyid do / /
bzhi pa ni rnam pa de dag dang bral ba'i shes rab kyi pha rol tu phyin pa'o / /
zhes pa'i don la kha cig /
gzung rtog dang 'dzin rtog gnyis la mu bzhi rtsi ba yin no / /
zhe na /
'o na /
gzugs sogs yul drug po gzung rtog yin la 'dzin rtog ma yin pa'i mu yin par thal /
dam bca' 'thad pa'i phyir /
'dod na /
gzugs sogs yul drug po chos can /
gzung rtog ma yin par thal /
shes pa ma yin pa'i phyir /
dus mtha'i skad cig mar gyur pa'i mig shes de chos can /
'dzin rtog tu thal /
de 'dra'i mu yin pa'i phyir /
'dod mi nus te /
rtog pa ma yin pa'i phyir /
der thal /
dbang shes yin pa'i phyir /
gsum pa ni rgyun can gyi shes pa de chos can /
de gnyis ma yin par thal /
khyod dang sangs 'phags kyi rgyud kyi shes pa'i gzhi mthun yod pa'i phyir /
yang kha cig /
gzung rtog dang 'dzin rtog gi dmigs yul la mu bzhi rtsi ba yin no zhe na /
dus mtha'i skad cig mar gyur pa'i shes pa de 'dzin rtog gi dmigs yul ma yin @# / /
pa'i mu yin par thal /
khyod kyi dam bca' 'thad pa'i phyir /
'dod mi nus te /
de gnyis ka'i dmigs yul yin pa'i phyir /
rang lugs la /
de'i don yod de /
so skye'i mngon sum gyi yul du gyur pa'i gzung rtog dang 'dzin rtog gi dmigs yul la mu gzhi rtsi ba yin pa'i phyir /
der thal /
gzugs sogs yul drug po de de'i mngon sum gyi yul du gyur pa'i gzung rtog gi dmigs yul yin zhing /
'dzin rtog gi dmigs yul ma yin pa dang /
dus kyi thung mtha'i skad cig mar gyur pa'i shes pa de de'i mngon sum gyi yul du gyur pa'i 'dzin rtog gi dmigs yul yin zhing /
de'i mngon sum gyi yul du gyur pa'i gzung rtog gi yul ma yin pa dang /
rgyun ldan gyi shes pa de de'i mngon sum du gyur pa'i gzung rtog dang 'dzin rtog gnyis ka'i dmigs pa yin pa dang /
'bras bu sher phyin de'i mngon sum gyi yul du gyur pa'i gzung rtog 'dzin rtog gnyis ka'i de ma yin pa'i phyir /
zhes pa'o / /
rdzas 'dzin dang btags 'dzin mi 'gal te /
rnam mkhyen de gnyis ka yin pa'i phyir /
der thal /
rnam mkhyen de gang zag don byed nus par 'dzin pa'i shes pa yang yin /
gang zag phung po'i chos la btags yod du 'dzin pa'i shes pa yin pa'i phyir /
bdun pa rtog pa khyad chos su 'gyur tshul bshad pa la /
mdor bstan pa dang /
rgyas par bshad pa /
rtsod pa spong ba'i sgo nas don bsdu ba dang gsum /
dang po la /
theg chen sbyor lam drong sogs bzhi po de shes sgrib gzung 'dzin gyi rnam par rtog pa bzhi po khyad chos su ldan pa'i don yang yod de /
de bzhi spang byar ldan pa tsam ma yin par nyom mongs bya mongs byed du ldan pa'i phyir /
'grel chen las /
de ltar 'og nas 'chad pa'i rtse mo'i mngon par rtogs pas bsdus pa mthong ba dang sgom pa'i lam gyis spang bar bya ba rnam par rtog pa bzhi po rnams kyi grangs ji lta ba bzhin du nges par 'byung ba'i cha dang mthun pa 'di dag kun nas nyong mongs pa la brten par brjod par bya'o / /
zhes gsungs pa'i phyir /
gnyis pa rgyas par bshad pa la dogs pa bkod pa dang /
lan bshad pa gnyis /
dang po la /
theg chen gyi sbyor lam drod sogs bzhi po la shes sgrib gzung 'dzin gyi rnam rtog bzhi rim pa bzhin ldan pa'i don yang yod de /
sa bon dang rim pa bzhin ldan pa yin nam mngon gyur ba dang rim pa bzhin ldan pa 'am /
'on te /
rim pa de ltar du spong ba dag las gang yin /
dang po ltar na mi 'thad de /
drod sogs bzhi ka'i skabs su de bzhi ka'i sa bon yod pa'i phyir /
gnyis pa ltar yin no zhe na /
de dag dang dus mnyam mam mi mnyam /
mnyam na dus mnyam ngo bo gcig gam tha dad yin /
dang po ltar na mi 'thad de /
de rnams dmigs pa gcig la dmigs nas 'dzin stangs dngos 'gal du zhugs pa'i blo yin pa'i phyir /
dus mnyam ngo bo tha dad yin na mi 'thad de /
dmigs pa rigs mthun rdzas tha dad pa'i shes pa du ma gang zag gcig gi rgyud la mngon gyur du cig car du skye ba med pa'i phyir /
gang zag gcig rgyud tha dad pa gnyis su 'gyur ba med pa'i phyir /
dus mnyam ma yin na /
des rim can du spong ba'i don ma tshang bar thal /
de dang dus mi mnyam pa'i phyir /
zhe na /
ma khyab /
de rnams kyi gzung 'dzin gyi chos rnams bden med du rtogs ma rtogs kyi khyad par byed pa yang mi 'thad de /
stong nyid rtogs pa'i theg chen gyi sbyor lam drod kyi ye shes des gzung 'dzin gyi chos thams cad bden med du rtogs pa'i phyir /
kha cig /
kun nas nyon mongs kyi chos bden med du rtogs pa la de rtogs dgos pa gzhir byas nas stong nyid rtogs pa'i sbyor lam drod kyi ye shes des nyon mongs phyogs kyi chos bden med du rtogs rnam byang phyogs kyi chos bden med du ma rtogs pa sogs rim can du ldan pa'i don yin /
zhes zer /
de la skyon 'phen pa kha cig /
de gzhir byas nas 'o na stong nyid rtogs pa'i theg chen gyi sbyor lam drod kyi ye shes des khyab pa'i stong nyid ma rtogs par thal /
des rnam byang phyogs kyi chos bden med du ma rtogs pa'i phyir /
zhes zer na /
de yang mi 'thad par thal /
khyab pa'i stong nyid dang nyi tshe'i stong nyid kyi don yang dgag bya bden grub kyi spros pa phra rags rdzogs par chod mchod kyi sgo nas 'jog gi /
chos can rgya che chung gi sgo nas mi 'jog pa'i phyir /
de lta ma yin na /
theg chen mthong lam bar chad med lam des khyab pa'i stong nyid mngon sum du ma rtogs par thal /
chos thams cad bden med du mngon sum du ma rtogs pa'i phyir /
der thal /
chos thams cad mngon sum du ma rtogs pa'i phyir /
khyab pa khes /
gsum pa rim pa de ltar spong ba yang mi 'thad bar thal /
theg chen gyi sbyor lam drod kyi ye shes de gzung 'dzin @# / /
gyi chos thams cad bden med du rtogs pa mtshungs pa la des shes sgrib nyon mongs gzung rtog spong /
rnam byang gzung rtog mi spong ba'i khyad par de mi 'thad pa'i phyir /
gnyis pa lan bshad pa la /
kha cig /
sbyor lam drod sogs bzhi po de la shes sgrib gzung 'dzin gyi rnam par rtog pa bzhi rim can du ldan pa'i don yod de /
drod kyi ye shes de dang shes sgrib nyon mongs gzung rtog kun btags mngon gyur ba gnyis po de dngos rgyu gcig tu skyes pa nas /
sbyor lam chos mchog gi ye shes dang btags 'dzin rtog pa kun btags mngon gyur ba gnyis dngos rgyu gcig gi ngo bo gcig tu skyes pa'i phyir /
zer na /
'o na /
sbyor lam chos mchog de theg chen mthong lam bar chad med lam la dngos su gnod byed dang /
de la phan 'dogs byed gnyis ka yin par thal /
dngos su gnod byed gang zhig /
phan 'dogs byed yin pa'i phyir /
dang po der thal /
shes sgrib rtag 'dzin rtog pa yin pa'i phyir /
phyi ma der thal /
de'i rigs mthun gyi rgyu yin pa'i phyir /
gzhan yang /
theg chen gyi sbyor lam chos mchog chos can /
dman lam sngon ma sogs gi byang sems rnams kyis khyod 'bad bas spong dgos par thal /
shes sgrib rtag 'dzin rtog pa yin pa'i phyir /
'dod mi nus te /
byang chub sems dpa' rnams kyi tshogs mtha' yas pas brgyan pa'i sgo nas bskal pa du mar 'bad pas sgrub dgos pa'i phyir /
kha cig skyon med de /
theg chen gyi sbyor lam drod kyi ye shes des nyon mongs phyogs kyi chos rnams bden med du bsgoms pa la brten nas drod kyi ye shes de nyid kyi cha rnams 'phel zhing nyon mongs gzung rtog gi cha rnams nyams par 'gyur ba'i phyir /
dper na /
chu dang 'o ma 'dres pa ngang pas so sor 'byed pa bzhin yin pa'i phyir /
zer na /
de yang mi 'thad de /
ngo bo gcig tu skyes pa'i dngos rgyu nus pa ji ltar che yang sgra mi rtag par rtogs pa'i tshad ma dang sgra rtag 'dzin gyi sgro 'dogs mngon gyur ba gnyis ngo bo gcig tu bskyed mi nus pa'i phyir /
der thal /
de gnyis dmigs pa gcig la dmigs nas 'dzin stangs dngos 'gal du zhugs pa'i blo yin pa'i phyir /
! rang lugs la /
theg chen gyi sbyor lam drod sogs bzhi po shes sgrib gzung 'dzin gyi rnam par rtog pa bzhi rim can du ldan pa'i don yang de bzhi'i sa bon dang ldan pa la byed na sbyor lam bzhi ga'i gnas skabs su de bzhi'i sa bon yod pas rim can du ldan pa'i don ma tshang bas mi 'thad de /
des na nyon mongs bya mongs byed du ldan pa la byed cing nyon mongs bya mongs byed kyi don yang /
nyan rang sdug kun nye bar zhi ba'i nyer zhi don du gnyer ba rnams kyis nyon sgrib spang bya'i gtso bor byas nas 'bad pa drag pos spang ba byed kyi /
de ltar spangs pas rang gi 'dod bya'i 'bras bu byang chub thob /
spang bya'i gtso bor byas nas mi spong na /
rang gi 'dod bya'i 'bras bu byang chub mi thob pa de bzhin du byang sems rnams kyis kyang shes sgrib gzung 'dzin gyi rnam rtog bzhi po de rnams spang bya'i gtso bor byas nas spong zhing /
de ltar spang bas rnam mkhyen thob /
de las gzhan du na 'bras bu rnam mkhyen mi thob pas de'i don du 'bad pa byed pa kun nas nyon mongs bya mongs byed du ldan pa'i don yin te /
byang chub sems dpa' rnams kyi nyon mongs pa ni rnam par rtog pa'o / /
zhes gsungs pa gang zhig /
gzung 'dzin gyi rnam rtog bzhi po de nyon mongs su yang med /
de las gzhan du nyon mongs bya mongs byed du ldan pa'i don med pa'i phyir /
gsum pa rtsod pa spang ba'i sgo nas don bsdu ba la /
kha cig /
dman lam sngon ma song gi theg chen gyi sbyor lam drod sogs bzhi po de shes sgrib gzung 'dzin gyi rnam rtog bzhi spang byar ldan pa'i sgo nas dman pa'i sbyor lam las khyad par du 'phags par thal /
de spang byar ldan pa'i sgo nas khyad par du byas pa'i phyir /
zer na /
ma khyab /
dmyal ba pa de sdug bsngal che bas 'gro ba gzhan las khyad par du 'phags par thal /
de sdug bsngal che bas 'gro ba gzhan las khyad par du byas pa'i phyir /
khyab pa khes /
ma grub na /
der thal /
de 'gro ba gzhan las sdug bsngal che ba'i phyir /
kha cig /
shes sgrib de la mthong spangs sgom spangs gnyis su grangs ma nges par thal /
sbyor lam drod sogs bzhi po des shes sgrib gzung 'dzin gyi rnam par rtog pa kun btags mngon gyur ba bzhi po de rim can du spang ba'i phyir| zer na /
ma khyab /
'o na /
theg chen gyi sbyor lam drod sogs bzhi po des shes sgrib gzung 'dzin gyi rnam rtog bzhi po de rim can du spong ngam mi spong /
mi spong na /
sgra mi rtag rtogs kyi rjes dpag des sgra rtag 'dzin rtog pa la mi gnod par thal /
khyod kyi dam bca' 'thad pa'i phyir /
'dod mi nus te /
rnam @# / /
'grel las /
nges pa dang ni sgro 'dogs yis / /
gnod bya gnod byed ngo bo'i phyir / /
'di ni sgro 'dogs dben pa la / /
'jug ces bya ba shes pa yi / /
zhes gsungs pa'i phyir /
spong na shes sgrib de la mthong spangs sgom spangs gnyis su grangs ma nges par thal /
des rim can du spong ba'i phyir /
khyab pa khes /
kho na re /
skyon med de /
spang ba'i sa bon spong byed kyi bar chad med lam de la mthong sgom gyi bar chad med lam gnyis su grangs nges pa'i phyir /
zer na /
cig shos la yang mtshungs te /
sbyor lam drod sogs bzhi po des shes sgrib gzung 'dzin gyi rnam rtog bzhi'i sa bon spong bar khas ma blangs pa'i phyir /
des na theg chen gyi sbyor lam drod sogs bzhi po des shes sgrib gzung 'dzin gyi rnam rtog kun btags mngon gyur ba bzhi rim can du spong ba'i rgyu mtshan yod de /
sbyor lam bzhi la chos thams cad bden med du rtogs pa la khyad par med kyang /
gom pa yun ring thung dang /
yon tan gong nas gong du 'phel ba'i khyad par gyi de ltar du spong ba'i phyir /
der thal /
theg chen sbyor lam drod kyi ye shes des shes sgrib nyon mongs gzung rtog kun btags mngon gyur ba nyams dmas pa de tsam du rnam byang gzung rtog kun btags mngon gyur ba nyams ma dmas pa'i phyir dang /
sbyor lam bzhi po des shes sgrib bzung 'dzin gyi rnam rtog bzhi'i sa bon spong byed kyi bar chad med lam rang dus su 'dren par byed pa'i phyir /
! sems mi 'god pa nyid la sogs / /
zhes sogs kyi skabs su /
dgag bzhag gnyis las /
dang po la /
kha cig /
byang sems sbyor lam pa la thabs shes khyad par can gnyis rdzogs par ston pa'i bdag rkyen dge ba'i bshes gnyen /
byang sems sbyor lam pa'i phyi'i yongs 'dzin gyi mtshan nyid /
byang sems sbyor lam pa srid zhi gnyis kyi mthar mi ltung bar 'dzin par byed pa'i thabs shes khyad par can /
de'i nang gi yongs 'dzin gyi mtshan nyid zer ba dang /
thabs shes khyad par can gnyis 'gal lo zhe na /
byang sems sbyor lam pa'i yongs 'dzin du gyur pa'i nyan thos dgra bcom pa chos can /
mtshan nyid dang po der thal /
mtshon bya dang po de'i phyir /
der thal /
de yod pa'i phyir /
der thal /
nyan thos dgra bcom pa rnams kyis de bzhin gshegs pa las theg chen gyi lam 'bras bu dang bcas pa thos nas de don du gnyer ba'i theg chen gyi rigs can gzhan la sgrog pas de dag la thos sgrog pa zhes bshad pa'i phyir /
'dod mi nus te /
nyan rang rnams kyi thabs shes rdzogs pa ston mi nus pa'i phyir /
der thal /
de rnams kyi mi nus /
sangs rgyas rnams kyi nus pas byang chub sems dpa' rnams kyi de dag la gus par bya dgos par gsungs pa'i phyir /
byang sems sbyor lam pa'i rgyud kyi stong nyid rtogs pa'i shes rab chos can /
mtshan nyid phyi ma der thal /
de'i nang gi yongs 'dzin yin pa'i phyir /
der thal /
de'i rgyud kyi mkhyen pa yin pa'i phyir /
'dod na /
thabs khyad par can yin par thal /
'dod pa'i phyir /
'dod mi nus te /
shes rab khyad par can yin pa'i phyir /
khyab pa khas /
kha cig /
mchog gi sprul sku de /
byang sems sbyor lam pa'i bdag rkyen dge ba'i bshes gnyen yin no zhe na /
de'i bdag rkyen yin par thal /
dam bca' 'thad pa'i phyir /
'dod na /
de'i rgyu yin par thal /
'dod pa'i phyir /
rang lugs la /
byang sems sbyor lam pa la thabs shes gang yang rung ba ston pa'i dge ba'i bshes gnyen /
de'i phyi'i yongs 'dzin gyi mtshan nyid /
byang sems sbyor lam pa srid zhi gang rung gi mthar mi ltung bar 'dzin pa'i de'i rgyud kyi mkhyen pa /
de'i nang gi yongs 'dzin gyi mtshan nyid /
de'i rgyud kyi snying rje chen po lta bu de'i mtshan gzhi yin /
gzhung gi bstan tshul yod de /
'phags pa ltar na /
sems mi 'gong pa nyid la sogs / /
de yi mi mthun phyogs bor ba / /
rnam pa kun tu yongs 'dzin yin / /
zhes pas nang gi yongs 'dzin bstan /
ngo bo nyid med sogs ston byed / /
de yi mi mthun phyogs bor ba / /
rnam pa kun tu yongs 'dzin yin / /
zhes pas phyi'i yongs 'dzin bstan /
slob dpon ltar na gzhung des nang gi yongs 'dzin dngos su bstan nas /
phyi'i yongs 'dzin shugs la bstan pa'i phyir /
gsum pa rtog pa yi ni chos drug dang /
zhes pa man chad kyis theg chen gyi sgrub pa de 'chang na de'i tshul ji lta bu zhe na /
sgrub pa'i rten rang bzhin gnas rigs kyi dbye ba rtsod spong dang bcas pa 'chad pa la /
rtog pa yi ni chos drug dang / /
zhes pa nas /
de'i dbye ba yongs su brjod / /
ces pa'i bar gyi gzhung gsungs /
de'i dmigs pa la bcu gcig tu bsdus nas 'chad par byed pas /
dmigs pa chos @# / /
rnams thams cad de /
zhes pa nas /
gang dag thub pa'i thun mong min / /
zhes pa dang /
thams cad mkhyen pa nyid gsum gyi yul la spyir dge ba'i chos kyi rten can zhes pa'i rtsa 'grel rnams gsungs /
de'i ched du bya ba la chen po gsum du bsdus nas 'chad pa la sems can kun mchog nyid sems dang / /
zhes sogs sh+lo ka gcig gsungs /
! rtog pa yi ni chos drug dang / /
zhes sogs kyi skabs su /
nyan thos sde pa'i lugs bshad pa dang /
theg chen pa'i lugs bshad pa gnyis /
dang po la bye brag tu smra ba rnams kyi ni bdag dang bdag gi ba la ma chags pa'i sems byung zhig rigs su 'dod pa yin la /
de la yang bsod snyoms ngan ngon tsam gyis chog shes pa'i 'phags pa'i rigs sogs su 'dod pa yin te /
lung las /
chos gos ngan ngon tsam gyis chog shes pa 'phags pa'i rigs /
bsod snyoms ngan ngon tsam gyis chog shes pa 'phags pa'i rigs gnas mal ngan ngon tsam gyis chog shes pa 'phags pa'i rigs /
spong ba dang sgom pa la dga' ba 'phags pa'i rigs /
zhes gsungs pa'i phyir /
de bzhi po de yang bsdu na lam sgrub pa'i tshul dang /
sgrub pa'i las dngos gnyis su 'du ste /
dang po gsum lam sgrub tshul du 'du /
tha ma de las dngos su 'du ba'i phyir /
der thal /
lung las /
dge slong dag khyed tshul 'di las 'di byas na ring por mi thogs par thar pa thob bo / /
zhes gsungs pa'i phyir dang /
mdzod las /
ma chags 'phags rigs de dag las /
gsum gyi tshul bstan tha ma las / /
zhes gsungs pa'i phyir /
de dag bdag dang bdag gi ba la chags pa'i gnyen por 'gyur tshul yod de /
dang po gsum po des chos gos sogs bdag gi pa la chags pa'i chags pa mngon gyur pa ldog par byed /
tha ma des bdag dang bdag gi ba la chags pa gtan du zhi bar byed pa'i phyir /
der thal /
mdzod las /
bdag dang bdag gir mngon 'dod pa / /
de yi dus dang gtan zhi'i phyir / /
zhes gsungs pa'i phyir /
de la 'phags pa'i rigs zhes 'chad pa'i rgyu mtshan yod de /
de dag la brtan nas 'phags pa rnams skye zhing 'byung bas de ltar du bshad pa'i phyir /
mdzod 'grel las /
'di dag las 'phags pa rnams skye bas na 'phags pa'i rigs bzhi ste /
zhes gsungs pa'i phyir /
gnyis pa theg chen pa'i lugs bshad pa la /
sems tsam pa'i lugs bshad pa dang /
dbu ma pa'i lugs bshad pa gnyis /
dang po la rigs kyi ngo bo /
dbye ba /
rigs kyi khyad par /
rigs 'dus byas su sgrub tshul /
rtsod pa spong ba dang lnga /
dang po ni /
zag med kyi rtog pa skye rung gi nus pa zhig rigs su 'jog la /
de yang kun gzhi bzhed pa rnams ni kun gzhi'i steng gi zag med kyi rtog pa skyed pa'i sa bon de 'jog /
mi bzhed pa rnams ni nang skye mched drug gi steng na yod pa'i zag med sems kyi sa bon la bzhed de /
mdo las /
byang chub sems dpa' rnams kyi rigs de ni thog ma med pa nas brgyud de 'ongs pa chos nyid kyis thob pa skye mched drug gi khyad par gang yin pa ste /
zhes gsungs pa'i phyir /
gnyis pa la dbye na /
rang bzhin gnas rigs dang /
rgyas 'gyur gyi rigs gnyis yod de /
thos sogs rkyen gyis gsos ma btab pa'i zag med kyi sems kyi sa bon de rang bzhin gnas rigs dang /
des gsos btab pa'i zag med sems kyi sa bon de rgyas 'gyur gyi rigs su 'jog pa'i phyir /
der thal /
byang sa las /
de la rigs gang zhe na /
mdor bsdu na /
rnam pa gnyis te /
rang bzhin gyi gnas pa dang /
yang dag par sgrub pa'o / /
de la rang bzhin gyi gnas pa'i rigs ni byang chub sems dpa' rnams kyi skye mched drug gi khyad par gang yin pa ste /
de ni gcig nas gcig tu brgyud de 'ongs pa thog ma med pa'i dus can chos nyid kyis thob pa de lta bu yin no / /
de la yang dag par sgrub pa'i rigs ni sngon dge ba'i rtsa ba goms par byas pa las thob pa gang yin pa ste /
zhes gsungs pa'i phyir /
gsum pa rigs gnyis kyi khyad par bshad pa la /
rigs gnyis po de 'gal ba yin te /
de gnyis rten mi brtan dang rgyu dus su yod med kyi khyad par yod pa'i phyir /
der thal /
mdo sde rgyan las /
rang bzhin dang ni rgyas pa dang / /
de ni rten dang brten pa dang / /
yod med nyid dang yon tan ni / /
sgrol ba'i don du rigs zhes bya / /
zhes gsungs pa'i phyir dang /
rgya mtsho sbrin las /
sems bskyed pa ni gzhan yin par rigs par bya ste /
rigs de nyid gnas skabs kyi khyad par gzhan du 'gyur ba la ming gzhan gyis bstan pa ni yang dag par sgrub pa zhes bya bas so / /
zhes gsungs pa'i phyir /
bzhi pa 'dus byas su sgrub tshul la /
rigs gnyis po de 'dus byas yin te /
sems can rnams la khams mi 'dra ba @# / /
bden grub gsum /
de la brten nas mos pa mi 'dra ba bden grub gsum /
de la brten nas gnas skabs sgrub pa mi 'dra ba bden grub gsum /
de la brten nas 'bras bu byang chub mi 'dra ba bden grub gsum 'byung ba'i phyir /
der thal /
rgyan las /
khams rnams dang ni thos pa dang / /
sgrub pa tha dad dbye ba dang / /
'bras bu tha dad dmigs pa'i phyir / /
rigs yod nyid du nges par brjod / /
ces gsungs pa'i phyir /
rgyas 'gyur gyi rigs rgyu dus su med /
'bras dus su yod /
rang bzhin gnas rigs thos sogs kyis ma gsos pa'i rgyu dus su yod /
'bras bu'i dus su med pa'i phyir dang /
mi zad pa yi rgyu mtshan phyir / /
rigs mchog nyid ces brjod pa yin / /
zhes theg dman gyi rigs de rang gi lhag med myang 'das kyi tshe zad /
theg chen gyi rigs de lhag med myang 'das kyi tshe mi zad pas theg chen gyi rigs de rigs mchog tu gsungs pa gang zhig /
'dus ma byas yin na de ltar mi 'thad pa'i phyir /
lung gi rjes 'brang gi sems tsam pas gtan rigs chad gsum /
gnas skabs rigs chad gcig dang rigs chad kyi gang zag bzhi 'dod de /
mtha' gcig tu nye spyod la 'jug pa dang /
dge rtsa gtan nas bcom pa'i rigs chad gcig dang /
kha cig /
bsod nams cha mthun gyi dge rtsa tsam yod kyang thar pa cha mthun gyi dge rtsa med pa'i rigs dang /
kha cig /
bsod nams cha mthun gyi dge rtsa tsam yang med pa'i gang zag gcig 'dod pa'i phyir /
der thal /
mdo sde rgyan las /
la la gcig tu nyes par spyod nges yod / /
la la dkar po'i chos rnams kun tu bcom / /
la la thar pa'i cha mthun dge ba med / /
dkar po dman pa yod pa rgyu dang bral / /
zhes gsungs pa'i phyir /
rigs pa'i rjes 'brang gi sems tsam pa ni de ltar mi 'dod de /
sems can gyi rgyud kyi sgrib pa gnyen pos spong rung du 'dod pa'i phyir /
der thal /
sems can gyi rgyud kyi sgrib pa gnyen pos spong mi rung ba /
rtag yin phyir ram /
zhes sogs mtha' gzhan 'gog pa'i rigs pa la brten nas khegs par 'dod pa'i phyir /
yang lung gi rjes 'brang gi sems tsam pa ni rigs chad kyi gang zag la rigs rgyud la mi ldan pas ma khyab ste /
rigs dman pa rgyud la ldan pa'i rigs chad kyi gang zag yod par 'dod pa'i phyir /
der thal /
dkar po dman pa yod pa rgyu dang bral / /
zhes gsungs pa'i phyir /
de dag gi lugs la sems can gyi rgyud la khams bden grub de la brten pa'i sgrib pa bden par grub par 'dod kyang de dag blo bur bar ni 'dod de /
theg chen gyi rigs can rnams kyi sgrib pa de'i rtsa bar gyur ba'i bdag 'dzin de de'i zhen yul la 'khrul ba'i log shes su mthong ba'i sgo nas de las grol ba'i thar pa 'thob par byed pa'i phyir /
lnga pa rtsod pa spong ba la /
kha cig /
rigs la 'dus byas kyis ma khyab par thal /
rigs dang de bzhin nyid kyi gzhi mthun yod pa'i phyir /
der thal /
mdo sde rgyan las /
de bzhin nyid ni thams cad la / /
khyad par med kyang dag gyur pa / /
de bzhin gshegs nyid de yi phyir / /
'gro kun de yi snying po can zhes gsungs pa'i phyir dang /
slob dpon shan+ti pas rtogs pa yi ni chos drug dang / /
zhes pa'i skabs su rigs dang chos nyid kyi gzhi mthun gsungs pa'i phyir dang /
kun btus su yang /
ci'i phyir chos kyi dbyings zhes bya zhe na /
nyan thos dang rang sangs rgyas dang sangs rgyas kyi chos thams cad kyi rgyu yin pa'i phyir ro / /
zhes gsungs pa'i phyir /
zer na /
skyon med de /
dang po gnyis po'i don ni /
sems can thams cad kyi rgyud la khyad par med par de bzhin nyid kyis khyab pas rigs kyi ming gis btags pa'i phyir /
phyi ma'i don ni rnam par bzhag 'jog gi rgyu tsam la dgongs pa'i phyir /
yang kha cig /
rigs gnyis po de mi 'gal bar thal /
rang bzhin gnas rigs la rgyas 'gyur gyi rigs kyis ma khyab kyang /
rgyas 'gyur gyi rigs la rang bzhin gnas rigs kyis khyab pa'i phyir /
nyan sa las /
sa bon des 'bras bu de ma bskyed cing 'bras bu ma grub pa na phra ba zhes bya'o / /
gang gi tshe 'bras bu bskyed cing 'bras bu grub pa de'i tshe na ni /
sa bon gang yin pa de dang 'bras bu gang yin pa de gcig tu bsdus nas de'i phyir rigs de rags pa zhes bya bar ston par 'gyur ro / /
zhes gsungs pa'i phyir /
zer na /
mi 'thad de /
des rigs gnyis 'gal bar grub pa'i phyir /
der thal /
rang bzhin gnas rigs de phra ba dang rgyas 'gyur gyi rigs de rags par bstan pa gang zhig /
rigs phra rags gnyis 'gal ba'i phyir dang /
rgyas 'gyur gyi rigs de rang bzhin gnas rigs las gzhan du gsungs pa'i phyir dang /
rgya mtsho sprin las /
sems bskyed ba ni gzhan yin pa rigs par bya ste /
zhes gsungs pa'i phyir dang /
sems tsam bas zag med kyi rtog pa bskyed @# / /
rung gi nus pa de rang bzhin gnas rigs su khas blangs pa la slob dpon 'phags pa sa bon rkyen gyi yang dag par blangs pa yang rang bzhin gnas rigs su thal ba'i mi 'dod pa'i thal ba 'phangs pa'i phyir /
gnyis pa dbu ma pa'i lugs bshad pa la /
rigs kyi mtshan nyid /
dbye ba /
rigs ma sad pa'i nyes dmigs /
sad pa'i phan yon /
sgra bshad pa dang /
rigs chad gsungs pa'i dgongs gzhi bshad pa /
rigs nas ji ltar 'khrid tshul dang drug /
dang po la /
sangs rgyas su 'gyur rung gi chos /
rigs kyi mtshan nyid /
gnyis pa dbye na /
rang bzhin gnas rigs /
rgyas 'gyur gyi rigs /
de gnyis las gzhan ba'i rigs dang gsum /
kha cig /
dri bcas sems kyi chos nyid /
rang bzhin gnas rigs kyi mtshan nyid /
zer na /
rgyun mtha'i bar chad med lam gyi chos nyid chos can /
mtshan nyid der thal /
mtshon bya de'i phyir /
'dod na /
rgyun mtha'i bar chad med lam dri ma dang bcas pa'i mkhyen par thal /
'dod pa'i phyir /
kha cig /
sems can gyi rgyud kyi chos dbyings gang zhig /
gnas gyur mthar thug pa'i tshe na ngo bo nyid skur 'gyur rung /
rang bzhin gnas rigs kyi mtshan nyid zer na /
rgyun mtha'i bar chad med lam gyi chos nyid chos can /
mtshan nyid der thal /
mtshon bya de'i phyir /
'dod mi nus te gnas gyur mthar thug ba'i tshe na ngo bo nyid skur gyur zin pa'i phyir /
rang lugs la /
sems can gyi rgyud kyi chos dbyings gang zhig ngo bo nyid skur 'gyur rung /
rang bzhin gnas rigs kyi mtshan nyid /
khyi rgan rgya bo'i rgyud kyi sems bden stong de'i mtshan gzhi yin /
sangs rgyas kyi sa'i 'dus byas kyi skur 'gyur rung gi chos /
rgyas 'gyur gyi rigs kyi mtshan nyid /
rgyas gyur gyi rigs la rgyas 'gyur gyi rigs kyis khyab kyang /
rgyas 'gyur gyi rigs la rgyas gyur gyi rigs kyis ma khyab ste /
khyi rgan rgya bo'i rgyud kyi zag med sems kyi sa bon de rgyas 'gyur gyi rigs yin kyang rgyas gyur gyi rigs ma yin pa'i phyir /
der thal /
thos sogs kyi rkyen gyi gsos ma btab pa'i phyir /
dbye na /
der gyur pa'i gang zag /
shes pa /
ldan min 'du byed dang gsum yod /
der gyur pa'i gang zag yod de /
byang sems dang po ba de yang yin /
'jug sdom gsar du thob pa'i gang zag de yang yin pa'i phyir /
dang po der thal /
'jug pa las /
'di ni de bzhin gshegs pa rnams kyi rigs su'ang skyes pa ste /
zhes gsungs pa'i phyir /
phyi ma der thal /
de ring sangs rgyas rigs su skyes / /
sangs rgyas sras su de ? gyur to / /
zhes gsungs pa'i phyir /
der gyur pa'i shes pa yod de /
byang sems kyi rgyud kyi stong nyid rtogs pa'i shes rab dang /
de'i rgyud kyi snying rje chen po yang de yin pa'i phyir /
der thal /
rgyud bla ma'i rnam bshad las /
dam pa'i chos thos pa'i rkyen gyis bzhag pa'i zag pa med pa'i sems kyi sa bon la yang dag par blangs pa las byung ba'i rigs zhes bya ste /
de tsam du zad pa ni ma yin te /
byang chub sems dpa'i snying rje la sogs pa yang der shes par bya'o / /
zhes gsungs pa'i phyir /
kha cig /
de mi rigs par thal /
rgyas 'gyur gyi rigs yin na gzugs skur 'gyur rung yin dgos pa gang zhig /
byang sems kyi snying rje sogs gzugs skur 'gyur ba med pa'i phyir /
dang po der thal /
rnam bshad las /
yang dag par blangs pa las byung ba'i rigs zhes bya ba gnas gyur mthar phyin pa ni gzugs kyi skur 'gyur ba de nyid yin la /
zhes gsungs pa'i phyir /
zhe na /
skyon med de /
byang 'phags kyi rgyud kyi snying rje la sogs pa'i rgyas 'gyur gyi rigs de rnams gnas gyur mthar thug pa'i tshe ye shes kyi skur gyur pa'i ye shes de nyid gzugs sku gnyis su snang ba bskyed pa la dgongs pa'i phyir /
de gnyis las gzhan pa'i rigs yod de /
byang sems mthong lam pa'i rgyud kyi kun rdzob bden par gyur pa'i 'gog bden de de gnyis las gzhan pa'i rigs yin pa'i phyir /
der thal /
blo bur rnam dag gi char gyur pa'i ngo bo nyid skur 'gyur rung gi rigs yod pa'i phyir /
ma nges pa'i rigs yod de /
spyir myang 'das thob 'gyur gyi rigs yin pa la theg pa gsum po gang rung gi rigs su ma nges pa'i rkyen gyis gzhan nas gzhan du 'gyur tu rung ba'i rigs gcig yod pa'i phyir /
rigs gnyis po de yang gter dang 'bras bu can gyi shing gi dpe'i sgo nas bstan pa yin te /
rgyud bla ma las /
gter dang 'bras bu'i shid bzhin du / /
rigs de rnam gnyis shes bya ste / /
thog med rang bzhin gnas pa dang / /
yang dag blangs pa mchog nyid ngo / /
zhes gsungs pa'i phyir /
rang bzhin gnas rigs de gter dang chos mthun te /
dper na mi dbul po'i khyim gyi sa 'og tu mi zad pa'i gter yod kyang @# / /
mi des de cha shes shing /
gter de yang nga 'di na yod ces mi smra bas mi de gter dang ma phrad kyi bar du dbul ba'i sdug bsngal de las mi thar zhing phrad pa na de las thar ba ltar /
sems can rnams kyi rgyud la chos nyid rang bzhin gnas rigs yod /
de mngon sum du ma rtogs na mi grol zhing rtogs na grol bar 'gyur ba'i phyir /
der thal /
rgyud bla ma las /
ji ltar mi dbul khyim nang sa 'og na / /
mi zad pa yi gter ni yod gyur la / /
mi nges de ma shes shing gter de yang / /
de lang 'dir yod ces mi smra ltar / /
de bzhin yid kyi nang chud rin chen gter / /
dri med bzhag dang bsal med chos nyid kyang /
ma rtogs pas na dbul ba'i sdug bsngal ni / /
rnam mang rgyun du skye dgu 'dis myong ngo / /
zhes gsungs pa'i phyir /
sems can rnams kyi mngon sum du mi mthong ba'i rgyu mtshan yod de /
blo bur gyi dri mas bsgribs pa'i dbang gis ma mthong ba'i phyir /
rgyud bla ma las /
gos rul nang na rgyal ba'i sku dang ni / /
bud med ngan pa'i lto na mi bdag dang / /
sa la rin chen gzugs yod ci lta bar / /
blo bur nyon mongs dri mas bsgribs pa yis / /
sems can rnams la de bzhin khams 'di gnas / /
zhes gsungs pa'i phyir /
rigs gnyis sbyangs pa la brten nas sku gsum 'thob tshul yod de /
rang bzhin gnas rigs sbyangs pa la brten nas ngo bo nyid sku thob /
phyi ma sbyangs pa la rten nas gzugs sku gnyis 'thob pa'i phyir /
der thal /
rgyud bla ma las /
rigs 'di gnyis las sangs rgyas kyi / /
sku gsum 'thob par 'dod pa yin / /
dang po'i sku ni dang po ste / /
gnyis pa yis ni phyi ma gnyis / /
zhes gsungs pa'i phyir /
gzhung de dag gi dgongs pa de ltar yin gyi sems tsam pas 'dod pa ltar ni ma yin te /
sems tsam pas rang bzhin gnas rigs su 'dod pa'i rigs de la rang bzhin gnas rigs kyi don ma tshang ba'i phyir /
zag med kyi rtog pa bskyed pa'i rgyu yin pa'i phyir /
zhe na /
yang dag par khas blangs pa las byung ba'i rigs kyang rang bzhin gnas rigs su thal /
de yang zag med kyi rtogs pa bskyed pa'i rgyu yin pa'i phyir /
der thal /
nyi snang las /
gzhan dag gi rigs ni skye mched drug gi khyad par yin no / /
de yang rnam pa gnyis te rkyen gyis yang dag pa blangs pa dang rang bzhin du gnas pa'o / /
ji skad du de dag gi ni rang bzhin du gnas pa'i rigs la rang bzhin du brjod pa'i don brjod dgos so / /
rgyu'i rnam grangs yin no zhe na /
rkyen gyis yang dag par blangs pa yang de yin pa des na don gyi khyad par ci yod chos nyid kyi rnam grangs yin pa la ni nyes pa 'di med do / /
yang na de dag gi rigs ni btags pa ba yin la 'di mtshan nyid pa yin te /
des na de dang 'di 'grig pa ma yin no / /
zhes gsungs pa'i phyir /
gsum pa rigs ma sad pa'i nyes dmigs /
sad pa'i phan yon /
sgra don dang bcas pa bshad pa la /
sems can rnams rigs de dag dang ldan pa yin na rigs ldan gyi 'gro ba kha cig da dung 'khor bar 'khor ba ci yin zhe na /
de'i skyon med de /
rigs sad pa'i bgregs de la bzhi yod pas de'i dbang gis 'khor bar 'khor ba'i phyir /
bgegs de la bzhi yod de /
nyon mongs shas che ba dang /
grogs ngan gyis zin pa dang /
'chi ba'i yo byad kyis phongs pa dang /
rje bo sogs sems can gzhan gyis dbang du gyur pa dang bzhi yod pa'i phyir /
mdo sde rgyan las /
nyon mongs goms dang grogs ngan dang / /
'phongs dang gzhan gyi dbang nyid de / /
mdor na rigs kyi nyes dmigs ni / /
rnam pa bzhir ni shes par bya / /
zhes gsungs pa'i phyir /
sad pa'i phan yon gyi khyad par yod de /
rigs sad pa'i gang zag de ngan song du 'gro dka' zhing song yang myur du thar ba dang /
der yang sdug bsngal chung du myong ba dang /
'khor ba skyo shas dang bcas pa'i sgo nas sems can smin par byed pa'i phyir /
der thal /
ring mo zhi gnas ngan song du / /
'gro zhing myur du thar ba dang / /
der yang sdug bsngal chung ngu myong / /
skyo bcas sems can smin par byed / /
ces gsungs pa'i phyir /
khyad par du theg chen gyi rigs sad pa na sems bskyed pa'i snga rol du snying rje chen po bsgom pa la dga' ba dang /
bzod pa rgya chen po bsgom pa la dga' ba dang /
sbyin pa rgya chen po gtong ba la dga' ba sogs 'byung ba'i phyir /
der thal /
de nyid las /
sbyor ba'i sngon du snying rje dang / /
mos pa dang ni bzod pa dang / /
dge ba yang dag spyad pa ni / /
rigs kyi rtags su nges par bshad / /
ces gsungs pa'i phyir| chos bcu pa'i mdo las /
du ba las ni mer shes dang / /
chu skyar las ni chur shes ltar / /
byang chub sems dpa' blo ldan gyi / /
rigs ni mtshan ma dag las shes / /
zhes gsungs pa'i phyir /
theg chen sgrub pas rang nyid la dmigs nas bsgom pas de rnams gong nas gong 'phel du 'gyur ba'i theg chen @# / /
sgrub pa'i chos nyid /
theg chen sgrub pa'i rten rang bzhin gnas rigs kyi mtshan nyid /
bzhi pa ni /
theg chen gyi sbyor lam drod sogs bzhi bden stong chos can /
khyod la de rnams kyi rten rang bzhin gnas rigs zhes 'chad pas rgyu mtshan yod de /
theg chen sbyor lam drod sogs bzhis rang nyid la dmigs nas bsgoms pas de rnams gong nas gong 'phel du 'gyur ba'i de rnams kyi chos nyid yin pa'i phyir /
theg chen sbyor lam drod sogs bzhi la gnas pa'i gang zag gi rgyud kyi zag med kyi rtogs pa bskyed pa'i nus pa chos can /
khyod la rgyas 'gyur gyi rigs zhes 'chad pa'i rgyu mtshan yod de /
byang sems de rnams kyi rang nyid sbyangs pa la brten nas sangs rgyas kyi sa'i 'dus byas kyi skur 'gyur ba'i rgyu mtshan gyis de ltar bshad pa'i phyir /
lnga pa rigs chad gsungs pa'i dgongs gzhi bshad pa la /
nges pa'i rigs gsum /
ma nges pa'i rigs gcig ste rigs bzhi yod na /
rigs chad gsungs pa'i dgongs pa ji lta bu yin zhe na /
de'i dgong pa yod de /
de ni dgongs gzhi dgos pa dngos la gnod byed gsum gyi sgo nas drang don du 'grel bar byed pa'i phyir /
dgongs gzhi yod de /
theg pa chen po'i chos la sdang ba'i log sred can dus yun ring por thar pa mi thob pa la dgongs pa'i phyir /
dgos pa yod de /
de dag theg chen gyi chos la sdang ba ldog pa'i dgos pa yod pa'i phyir /
dngos la gnod byed yod de /
sems can thams cad kyi sgrib pa gnyen pos 'bral rung yin pa'i phyir /
der thal /
sems can thams cad la rang bzhin gyis rnam par dag pa'i rigs yod pa'i phyir /
der thal /
sangs rgyas kyi 'phrin las sems can thams cad la 'jug pa'i phyir /
der thal /
mngon mtho lan gcig tsam yang thob ma myong ba'i sems can med pa'i phyir dang /
de lan cig tsam thob pa de yang sangs rgyas kyi 'phrin las kyi dbang gis yin pa'i phyir /
rgyud bla ma'i 'grel pa las /
'di skad du log sred can gtan yongs su myang ngan las mi 'da' pa'i chos can zhes gsungs pa gang yin pa de ni theg pa chen po'i chos la sdang ba log sred can nyid kyi rgyu yin pa'i phyir /
theg pa chen po'i chos la sdang la ldog pa'i don du dus gzhan la dgongs nas gsungs pa yin no / /
rang bzhin gyis rnam par dag pa'i rigs yod pa'i phyir 'ga' yang rten rnam par dag pa mi 'gyur bar ni 'os pa ma yin te /
gang gi phyir bcom ldan 'das kyis khyad par med par sems can thams cad la rnam par dag pa rung pa nyid yod pa la dgongs nas /
thog med gyur kyang tha ma dang ldan pa / /
rang bzhin gyis dag rtag pa'i chos can ni / /
thog med sgrubs kyi phyir sgrib mi mthong ste / /
ci ltar gser gyi gzugs ni sgrib pa bzhin / /
zhes gsungs pa'i phyir /
sems can thams cad kyi dri ma gnyen bor 'bral rung yin te /
de ltar ma yin na sems can 'ga' zhig gi sgrib pa rtag pa yin pa'i phyir ram /
mi rtag kyang 'joms byed kyi thabs mi srid pa'i phyir ram /
srid kyang thabs de shes pa'i gang zag med pa'i phyir ram /
yod kyang de la don gnyer skye mi srid pa'i gang zag yod pa'i phyir ram /
de med kyang sdug bsngal gyi yid 'byung skye mi srid pa'i gang zag yod pa'i phyir ram /
de med kyang sangs rgyas kyi thugs rje'i yul du ma gyur ba'i sems can yod pa dag las de thams cad mi rigs pa'i phyir /
rnam 'grel las /
rtag yin phyir ram thabs med phyir / /
yang na thabs ni mi shes phyir / /
bya ba yongs su rtogs grangs na / /
rgyu yod phyir na rgyu yis ni / /
gnyen po bsgoms pas zad phyir ro / /
zhes gsungs pa'i phyir /
kha cig /
'phags pa thogs med kyi kun gzhi bzhed ces smra ba ni mi rigs par thal /
res sa sde sogs su kun gzhi ston pa'i shes byed du /
thog ma med pa'i dus kyi khams / /
chos rnams kun gyi gnas yin te / /
de yod pas na 'gro kun gyis / /
mya ngan 'das pa'ang thob par 'gyur / /
zhes pa'i chos mngon pa'i mdo 'di drangs pa de nyid /
rgyud bla ma'i 'grel bar sems can gyi rgyud kyi sems bden pas stong ba rang bzhin gnas rigs su ston pa'i khungs su drangs pa gang zhig /
kun gzhi bzhed na de'i khungs su 'dren pa de mi 'thad pa'i phyir /
drug pa rigs nas 'khrid tshul bshad pa la /
thog mar 'dul bya'i mos pa rtogs par byed pa'i thabs nyan sa nas bshad pa ltar du theg pa che chung gi sde snod thos par byas nas de dag gi don la 'khrid pa na dpa' bo'i rim pa rtogs par 'gyur /
de rjes rigs bsang sbyangs kyis khyad par du byas pa yin pas skyes bu gsum gyi lam gyi rim pa'i sgo nas 'khrid de /
theg chen gyi rtogs pa bskyed pa'i phyir tshogs sgo du ma nas bsog sgrib pa sgo du ma nas sbyangs /
sems bskyed @# / /
ba'i snga rol nas snying rje chen po bsgom pa la dga' ba dang /
sbyin pa rgya chen po gtong ba dang /
tshul khrims rgya chen po srung ba dang /
bzod pa rgya chen po sgom pa sogs rgya chen po'i chos la mos pa brtan po thog mar rnyed pa'i tshe theg chen gyi rigs la gnas pa zhes bya la /
de nas skyes bu chung ngu dang 'bring gi bsam pa gting tshugs pa skyes pa yin na gzhan don gnyer gyi blo dang byang chub don gnyer gyi bsam pa legs par sbyangs te brtan pa na byang chub mchog tu sems skyed par byed /
de'i rjes su byang sems kyi spyod pa mtha' yas pa la slob nus mi nus brtags nas byang sems kyi sdom pa dang 'gal ba'i rtsa ltung gis mi gos par srung nus par mthong ba na 'jug sdom len par byed /
sngon tshe rabs du mar nyan thos dang rang sangs rgyas kyi lam la nan tan byas shing /
thog mar 'khor ba'i sdug bsngal shas cher mi bzong ba'i yid 'byung skyes nas thog mar de zhi ba la don gnyer skyes nas rgya chen po'i chos nyams su len pa la re zhig bkrir mi rung zhing /
mi mos na nyan rang gang rung gi lam la 'khrid par byed pa'i phyir /
! rkun po phyung ba dang sgo 'phar bcad pa /
zhes sogs kyi skabs su /
spang gnyen spyi'i rnam gzhag bshad pa dang /
gzhung don dngos bshad pa gnyis /
dang po la /
kha cig /
gnyen po dang ni spong ba dang zhes pa'i gzhung 'dis sa brgyad pa'i bar chad med lam gyi spang bya spong tshul kho na bstan pa yin no zhe na /
de mi 'thad de /
gzhung des mthong sgom bar chad med lam spyi'i spang bya spong tshul bstan pa'i phyir /
theg chen mthong lam bar chad med lam pa'i rgyud la bden 'dzin kun btags kyi sa bon med kyang rgyun mtha'i bar chad med lam gyi gnas skabs su gnas ngan len gyi dri ma phra mo yod /
de lta bu ni rnam khyen skad cig dang pos spong ba yin no / /
zer na /
mi 'thad de /
de ltar 'dod pa de ni gnyen po skye 'gyur gyis tshul gyis spong ba dang 'gag 'gyur gyi tshul gyi spong ba'i grub mtha' phyogs gcig tu khas blangs pas 'gal ba'i phyir dang /
rnam mkhyen skad cig dang po'i ngos skal gyi dri ma med pa'i phyir /
der thal /
des dri ma mtha' dag spangs pa'i phyir /
rtags dang po der thal /
theg chen mthong lam bar chad med lam gyis bden 'dzin kun btags spong ba na gnyen po skye 'gyur dang bden 'dzin kun btags 'gag 'gyur gyi tshul gyi spong /
rgyun mtha'i bar chad med lam gyis rang dang gnas ngan len gyi dri ma gnyis mnyam du 'gag 'gyur gyi tshul gyi spong ba yin pa'i phyir /
kha cig /
rgyun mtha' bar chad med lam gnas ngan len gyi dri ma phra mo dang ma bral zer na /
de dang bral bar thal /
'grel pa las /
gang gi rgyu byang chub sems dpas gnyin po bsgoms pas mi mthun pa'i phyogs thams cad dang bral bas na rnam par byang ba'i phyogs rnam par smin pa'i chos nyid kyi gnas skabs dri ma thams cad dang bral bas ston ka'i zla ba'i 'od bzhin du dkar po'i ngo bor skyes pa de'i tshe /
zhes gsungs pa'i phyir /
rang gi lugs la /
gnyen pos spang bya spong tshul yod de /
bsam gtan dang po'i dngos gzhi gsar du thob pa de'i tshe 'dod sred mngon gyur ba spangs pa'i don snyom 'jug de las ma nyams tshun chad du 'dod sred mngon 'gyur ba mi 'jug pa dang /
sbyor lam bzod pa thob nas ngan 'gror skye ba len pa spangs pa'i don ni der las nyon gyi dbang gis skye ba mi len pa la byed /
byang 'phags kyis skye rgan 'chi spangs pa dang sdug kun spangs pa'i don ni las nyon gyi dbang gis de dang de mi byed pa dang de mi 'byung ba'i don dang /
khongs skus ma dag pa'i zhing spangs pa'i don ni zhing der mi gnas pa'i don dang /
mthong sgom gyi bar chad med lam gyi spang bya spong ba'i don ni gnyen pos lag rjes bzhag pa'i sgo nas spong ba yin pa'i phyir /
kha cig /
gnyen po dang ni spong ba dang / /
zhes pa'i gzhung des mthong sgom gyi rnam grol lam gyi spang bya spong tshul bstan par thal /
rkun po phyung ba dang sgo 'phar bcad pa ltar dus mnyam du zhes gsungs pa gang zhig /
rkun po phyir phyung ba dang sgo 'phar bcad pa dus mnyam pa'i phyir /
zer na /
skyon med de /
theg chen mthong lam bar chad med lam rdzogs par skyes pa dang rkun po phyir phyung ba dus mnyam pa'i dpe bshad pa'i phyir /
yang kha cig /
theg chen mthong lam bar chad med lam dang bden 'dzin kun btags kyi sa bon gnyis dngos su gnod bya gnod byed yin gyi /
bden 'dzin kun btags mngon gyur ba dang dngos su gnod byed ma yin te /
bden 'dzin kun btags mngon gyur ba 'das pa rnams de'i dus su 'das zin pas de dang gnod bya gnod byed ma yin /
de ma 'ongs pa rnams de'i dus su ma skyes pas de dang gnod bya gnod byed ma @# / /
yin /
da lta ba rnams de dang dus mnyam du mi 'jug pas ma yin pa'i phyir /
der thal /
kun btus las /
gang gi gang las spong zhe na /
'das pa ni 'gags pa'i phyir ma yin no / /
ma 'ongs pa ni ma byung ba'i phyir ma yin no / /
da ltar byung ba ni lam dang dus mnyam du mi 'jug pa'i phyir ma yin no / /
'on kyang nyon mongs pa'i gnas ngan len gang yin pa de las spong ngo / /
gnas ngan len gyi rnam pa gang gi gnyen po gang byung ba gnyen po'i rnam pa de 'byung ba dang /
gnas ngan len gyi rnam pa de 'gag pa ni mnyam pas mnyam ste snang ba dang mun pa 'byung ba dang 'gag pa bzhin no / /
zhes gsungs pa'i phyir /
zer na /
skyon med de /
gang gi zhes pa nas mi 'jug pa'i phyir ma yin no / /
zhes pa'i bar gyi don ni /
theg chen mthong lam bar chad med lam des spang bya bden 'dzin kun btags kyi sa bon rang dus su 'das pa bum pa tho pas bcom pa ltar spong pa yang ma yin /
rang dus su ma 'ongs pa mdun nas 'phul ba ltar spong ba yang ma yin /
da ltar ba rnams mdzo sbrel g.yang la skyur ba ltar dus mnyam du 'gag pa'i tshul gyi spong ba yang ma yin pa'i phyir /
'on kyang /
zhes pa man chad kyis bden 'dzin kun btags 'gag pa la mngon du phyogs pa dang bar chad med lam skye ba la mngon du phyogs pa dus mnyam pa dang /
de 'gag pa dang bar chad med lam rdzogs par skyes pa dus mnyam pa'i tshul gyi spong ba snang ba dang mun pa'i dpe bstan pa'i phyir /
kho na re /
bden 'dzin kun btags kyi sa bon rdzogs par 'gags zin par thal /
theg chen mthong lam bar chad med lam rdzogs par skyes zin pa'i phyir /
khyab ste /
bden 'dzin kun btags rdzogs par 'gags pa dang de skyes pa dus mnyam pa'i phyir /
zer na /
rkun po phyung ba dang sgo 'phar bcad pa dus mnyam du zhes pa'i don ma grub par thal /
bden 'dzin kun btags 'gags pa dang bar chad med lam skyes ba dus mi mnyam pa'i phyir /
kho na re /
skyon med de /
gang zag de'i rgyud la dus mnyam pa'i don yin pa'i phyir /
zer na /
'o na /
dman lam sngon ma song ba'i theg chen sbyor lam chos mchog pa'i rgyud la de ltar dus mnyam pa'am /
theg chen mthong lam bar chad med lam pa'i rgyud la de ltar dus mnyam pa gang rung yin par thal /
de gang zag de'i rgyud la dus mnyam spyir dus mi mnyam pa'i phyir /
sbyor lam pa'i rgyud la mnyam mo zer na /
sbyor lam pa de'i rgyud la theg chen mthong lam bar chad med lam /
skyes sam ma skyes /
dang po ltar na /
de'i rgyud la bden 'dzin kun btags 'gags par thal /
de'i rgyud la bar cad med lam skyes zin pa'i phyir /
khyab ste /
de'i rgyud la bden 'dzin kun btags rdzogs par 'gags zin pa dang cig shos skyes zin ba dus mnyam pa'i phyir /
khyab pa khes /
'dod mi nus te /
de 'dra'i gang zag de so skye yin pa'i phyir /
phyi ma ltar na de'i rgyud la bar chad med lam skyes par thal /
bden 'dzin kun btags 'gags pa'i phyir /
ma khyab na sngar ltar ro / /
theg chen mthong lam bar chad med lam pa'i rgyud la dus mnyam zhe na /
'o na /
theg chen mthong lam bar chad med lam pa'i rgyud la bden 'dzin kun btags yod par thal /
de'i rgyud la de 'gags bzhin pa yin pa'i phyir /
der thal /
de'i rgyud la de 'gags pa la mngon du phyogs pa yin pa'i phyir /
der thal /
de'i rgyud la de 'gag pa la mngon du phyogs pa dang bar chad med lam skye ba la mngon du phyogs pa dus mnyam pa'i phyir /
rtsa bar 'dod mi nus te /
mdo las /
ye shes la brten mi shes dri ma 'joms / /
ye shes dang ni nyon mongs rtag par yang / /
de dag res 'ga' tsam yang phrad pa med / /
ces dang /
nyi ma'i dkyil 'khor mngon par shar ba'i tshe mun pa'i gnas med cing mi dmigs so / /
zhes sogs gsungs pa'i phyir /
kha cig /
rgyun mtha'i bar chad med lam des gnas ngan len gyi dri ma de gnyen pos lag rjes bzhag pa'i sgo nas skye mi rung gi chos can du byas pa yin no zhe na /
des gnas ngan len gyi dri ma spangs par thal /
khyod kyi dam bca' 'thad pa'i phyir /
kha cig /
des gnyen po'i sgo nas skye mi rung gi chos can du ma byas zer na /
byas par thal /
de'i rgyud la gnyen po bar chad med lam skyes stobs kyis skye mi rung gi chos can du byas pa'i phyir /
yang kha cig /
rgyun mtha'i bar chad med lam de dri ma dang brab ba'i lam bden yin kyang rgyun mtha'i bar chad med lam pa'i rgyud kyi 'gog bden de dri ma dang bral ba'i 'gog bden ma yin zer na /
de yin par thal /
rgyun mtha'i bar chad med lam gyi chos nyid dri ma dang bral ba'i chos nyid yin pa'i phyir /
der thal /
rgyun mtha'i bar chad med lam de dri ma dang bral ba'i @# / /
chos can yin pa'i phyir /
kha cig /
de'i rgyud kyi 'gog bden de gnas ngan len gyi dri ma spangs ba'i 'gog bden yin par thal /
de dang bral ba'i 'gog bden yin pa'i phyir /
khyab ste /
dri ma zad ba dri ma dang bral ba dri ma spangs pa rnams ming gi rnam grangs su gsung rab du ma las gsungs pa'i phyir /
zer na /
ma khyab bo / /
gnyis pa gzhung don dngos la /
mthong sgom gyi bar chad med lam bden stong chos can /
rim pa bzhin du de gnyis kyi rten rang bzhin gnas rigs yin te /
de gnyis kyis dang nyid la dmigs nas bsgoms pas de gnyis gong nas gong 'phel du 'gyur pa'i de gnyis kyi chos nyid yin pa'i phyir /
! de'i 'og tu bsam pa ji lta ba bzhin du /
zhes sogs kyi skabs su /
mtha' dpyad pa la /
drang nges spyi'i rnam gzhag bshad pa dang /
gzhung don dngos bshad pa gnyis /
dang po la /
kha cig /
don dam bden pa dngos bstan bstan bya'i gtso bor byas nas ston pa'i mdo / /
nges don gyi mdo'i mtshan nyid /
kun rdzob bden pa dngos bstan bstan bya'i gtso bor byas nas ston pa'i mdo /
drang don gyi mdo'i mtshan nyid zer na /
dgongs gzhi chos nyid la dgongs nas kun gzhi yod par ston pa'i mdo chos can /
mtshan nyid phyi ma der thal /
mtshon bya phyi ma de'i phyir /
'dod mi nus te| de'i dngos bstan bstan bya'i gtso bor gyur pa'i kun rdzob bden pa med pa'i phyir /
der thal /
kun gzhi de yang de ma yin /
dgongs gzhi chos nyid de yang de ma yin pa'i phyir /
dang po der thal /
kun gzhi med pa'i phyir /
phyi ma der thal /
des chos nyid dngos bstan bstan bya'i gtso bor byas nas ma bstan pa'i phyir dang /
de kun rdzob bden pa ma yin pa'i phyir /
gzhan yang /
sher phyin 'bum gyi nang tshan du gyur pa'i gzugs la ngo bo nyid med do / /
zhes pa nas /
rnam pa thams cad mkhyen pa nyid la ngo bo nyid med do / /
de dag ni don dam par yin gyi 'jig rten tha snyad du ni ma yin no zhes pa'i mdo chos can /
mtshon bya phyi ma der thal /
mtshan nyid phyi ma de'i phyir /
der thal /
de gzugs nas rnam mkhyen gyi bar gyi chos rnams don dam par med cing tha snyad du yod pa dngos bstan bstan bya'i gtso bor byas nas ston pa'i mdo yin pa'i phyir /
yang yum bar ma'i nang tshan du gyur pa'i byang chen yod bzhin du byang chen yang dag par rjes su mi mthong ngo zhes pa'i mdo chos can /
drang don gyi mdo yin par thal /
mtshan nyid de'i phyir /
der thal /
des yum la sbyong pa'i chos bzhing ngos bstan bstan bya'i gtso bor byas nas bstan pa'i phyir /
'dod mi nus te /
nges don gyi mdo yin pa'i phyir /
kha cig /
shes rab snying pos don dam bden pa dngos bstan bstan bya'i gtso bor byas nas bstan zer na /
'o na /
de'i nang tshan du gyur pa'i phung po lnga po de dag kyang rang bzhin gyis stong par rnam par yang dag par rjes su blta'o / /
zhes pa'i mdo nges don dam bden pa dngos bstan bstan bya'i gtso bor byas nas bstan par thal /
dam bca' 'thad pa'i phyir /
'dod mi nus te /
de la don dam pa'am blo gnod med la snang ba'i dbang gis bzhag pa ma yin pa'i yul rang gi bsdod lugs kyi ngos nas ma grub pa zhes pa'i tshig med pa'i phyir /
yang de nges don gyi mdo yin zhe na /
de chos can /
sgra ji bzhin pa'i mdo yin par thal /
nges don gyi mdo yin pa'i phyir /
khyab ste /
dbu ma snang ba las /
nges pa'i don yang gang la bya zhe na /
tshad ma dang bcas pa dang don dam pa'i dbang du mdzad nas bshad pa gang yin pa ste /
de ni de las logs shig tu gzhan gyis gang du yang drang bar mi nus pa'i phyir /
zhes gsungs pa'i phyir /
rang lugs la /
don dam bden pa dngos bstan bstan bya'i gtso bor byas nas ston pa'i mdo / /
nges don gyi mdo'i mtshan nyid /
mtshan gzhi ni rgyas 'bring bsdus gsum sdud pa dang bcas pa lta bu yin /
don dam bden pa dngos bstan bstan bya'i gtso bor byas nas mi ston pa'i mdo / /
drang don gyi mdo'i mtshan nyid /
de la drang don sgra ji bzhin pa'i mdo / /
sgra ji bzhin pa ma yin pa'i mdo gnyis las /
dang po ni /
kye ma 'dus byas rnams mi rtag /
skye zhing 'jig pa'i chos can yin / /
zhes pa'i mdo lta bu yin /
dang po de la nges don gyi mdo zhes 'chad pa'i rgyu mtshan yod de /
dngos bstan bstan bya'i gtso bo de las gnas lugs kyi don gzhan du drang mi dgos pa'i mdo yin pa'i rgyu mtshan gyis de ltar bshad pa'i phyir /
phyi ma de la drang don gyi mdo zhes 'chad pa'i rgyu mtshan yod de /
dngos bstan bstan bya'i gtso bo de las gnas lugs kyi don gzhan du drang dgos pa'i mdo yin pa'i phyir /
de skad du yang ting nge 'dzin rgyal po las /
stong pa bde bar gshegs pa'i bstan pa ltar / /
nges don mdo sde dag gi bye @# / /
brag shes / /
gang las sems can gang zag skyes bu bstan / /
chos de thams cad drang ba'i don du shes / /
zhes gsungs pa'i phyir dang /
'jug pa las /
mdo gang de nyid ma yin bshad don can / /
drang don gsungs pa'ang rtogs nas drang bya zhing / /
stong nyid don can des don shes par gyis / /
zhes gsungs pa'i phyir /
de yang kun rdzob bden pa dngos bstan bstan bya'i gtso bor byas nas ston pas drang don gyi mdo dang /
don dam bden pa dngos bstan bya'i gtso bor bstan pas nges don gyi mdo dang /
ston tshul kun rdzob bden pa tshig mi 'dra ba sna tshogs pa'i sgo nas don mi 'dra ba sna tshogs pa ston pa dang /
don dam bden pa ston tshul zab mo lta dka' zhing rtogs dka' ba dgag bya bden grub kyi spros ba rnam par bcad pa'i bden stong ro gcig par ston pa dang /
gang gis bstan pa'i kun rdzob bden pa dang don dam bden pa ni bdag dang sems can sogs yod pa ni kun rdzob bden pa dang /
chos dang gang zag bden par med pa de don dam bden pa yin te /
blo gros mi zad pa'i mdo las /
nges pa'i don gyi mdo sde ni gang drang ba'i don gyi mdo sde ni gang zhe na /
mdo sde gang dag kun rdzob tu grub pa bstan pa de dag ni drang pa'i don zhes bya'o / /
mdo sde gang dag don dam du grub pa bstan pa de dag ni nges pa'i don zhes bya'o / /
mdo sde gang dag tshig dang yi ge sna tshogs bstan pa de dag ni drang ba'i don zhes bya'o / /
mdo sde gang dag zab mo lta dka' ba rtogs par dka' ba bstan pa de dag ni nges pa'i don zhes bya'o / /
mdo sde gang dag bdag dang sems can dang srog dang gso ba dang skyes bu dang gang zag dang shed las skyes dang shed bu dang byed pa po dang tshor la po skad sna tshogs kyis bshad par bya ba bdag po med pa la bdag po lta bur bstan pa de dag ni drang ba'i don zhes bya'o / /
mdo sde gang dag stong pa nyid dang /
mtshan ma med pa dang /
smon pa med pa dang /
mngon par 'du byed pa med pa dang skye ba med pa dang ma skyes pa dang sems can med pa dang /
srog med pa dang gang zag med pa dang bdag po med pa rnam par thar ba'i sgo ston pa de dag ni nges pa'i don zhes bya ste /
'di ni nges pa'i don gyi mdo sde la rton gyi drang ba'i don gyi mdo sde la mi rton pa zhes bya'o / /
zhes gsungs pa'i phyir /
sgra ji bzhin pa ma yin pa'i drang don gyi mdo la dgongs pa can gyi mdo dang /
ldem por dgongs pa'i mdo gnyis /
kha cig /
mdo yin na /
dgongs pa can gyi mdo dang ldem por dgongs pa'i mdo gang rung yin pas khyab ste /
theg bsdus las /
dgongs pa bzhi dang ldem por dgongs pa rnam pa bzhis sangs rgyas kyi gsung rab thams cad khong du chud par bya'o / /
zhes gsungs pa'i phyir /
zer na ma khyab ste /
de'i don ni /
de gnyis gsung rab thams cad khong du chud par bya ba'i thabs yin zhes pa'i don yin pa'i phyir /
dgongs gzhi dgos pa gnyis kyi nang nas dgongs gzhi gtso bor byas nas ston pa'i mdo / /
dgongs pa can gyi mdo'i mtshan nyid /
de gnyis kyi nang nas dgos pa gtso bor byas nas ston pa'i mdo / /
ldem por dgongs pa'i mdo'i mtshan nyid /
zer na /
'o na /
dgongs pa can gyi mdo dang ldem por dgongs pa'i mdo gnyis 'gal bar thal /
khyod kyi mtshan nyid 'thad pa'i phyir /
'dod mi nus te /
de gnyis yin khyab mnyam yin pa'i phyir /
der thal /
dgongs gzhi gzhan zhig la dgongs nas dgos pa'i dbang gis sgras zin la gzhan zhig ston pas dgongs pa can dang /
dgongs pa gzhan zhig la dgongs nas dgos pa'i dbang gis lde'u ste 'khyog po'i dag gis sgras zin la gzhan zhig ston pas ldem por dgongs pa'i mdo zhes bstan pa'i phyir /
rang lugs la /
dgongs gzhi brjod bya'i gtso bor byas nas ston pa'i sgra ji bzhin pa ma yin pa'i mdo / /
dgongs pa can gyi mdo'i mtshan nyid /
dgos pa brjod bya'i gtso bor byas nas ston pa'i sgra ji bzhin pa ma yin pa'i mdo / /
ldem por dgongs ba'i mdo'i mtshan nyid /
dang po de la dbye na /
mnyam pa nyid gsum la dgongs nas gsungs pa'i mdo / /
don gzhan la dgongs nas gsungs pa'i mod / /
dus gzhan la dgongs nas gsungs pa'i mdo / /
gang zag gi bsam pa la dgongs nas gsungs pa'i mdo dang bzhi yod de /
mdo sde rgyan las /
mnyam pa nyid dang don gzhan dang / /
de bzhin du ni dus gzhan dang / /
gang zag gi ni bsam pa la /
dgongs pa rnam pa bzhir shes bya / /
zhes gsungs pa'i phyir /
dang po ni /
de ? de'i tshe sangs rgyas rnam gzigs su gyur te /
zhes pa'i mdo lta bu /
gnyis pa ni /
mdo las /
pha dang ma ni bsad bya zhing / /
rgyal po gtsang sbra can gnyis dang / /
yul 'khor 'khor dang bcas bcom na / /
mi de dag pa nyid du @# / /
'gyur / /
zhes pa'i mdo lta bu /
gsum pa ni dus gzhan du skye ba la dgongs nas bde ba can du skye ba'i smon lam btab pa tsam gyis der skye bar gsungs pa'i do lta bu /
bzhi pa ni /
las 'bras kyi rten du gyur ba'i gang zag rang rkya thub pa'i rdzas yod 'dod pa'i gang zag gi jo bor /
dge slong dag khur yod do / /
zhes sogs kyi mdo lta bu yin /
dang po la /
mnyam pa nyid gsum la dgongs pa zhes 'chad pa'i rgyu mtshan yod de /
sangs rgyas rnams ni rgyu tshogs gnyis bsags pa mnyam pa dang /
'bras bu chos sku brnyes pa mnyam pa la dgongs nas de ltar du gsungs pa'i phyir /
rnam pa thams cad du mnyam pa ma yin te /
rigs dang sku bongs kyi tshad mi mnyam pa'i tshul stan pa yod pa'i phyir /
mdzod las /
sangs rgyas thams cad tshogs dang ni / /
chos sku 'gro ba'i don mdzad pa / /
mnyam pa nyid de sku tshe dang / /
rigs dang sku bongs tshad kyis min / /
zhes gsungs pa'i phyir /
gnyis pa des don gzhan la dgongs nas bstan tshul yod de /
pha ma lta bu'i sred len gnyis /
rgyal po lta bu'i 'jig lta /
gtsang sbra can lta bu'i brtul zhugs mchog 'dzin /
yul 'khor lta bu'i rtsa nyon dang nye nyon rnams bcom na dag pa myang 'das thob par dgongs nas gsungs pa'i phyir /
ldem por dgongs pa'i mdo de la rnam pa bzhi yod de /
mdo sde rgyan las /
bzhugs pa ldem por dgongs pa dang /
mtshan nyid ldem por dgongs pa gzhan /
gnyen po ldem por dgongs pa dang /
bsgyur ba ldem por dgongs pa ste /
zhes gsungs pa ltar du yod pa'i phyir /
dang po ni /
nyan thos sde pa kha cig theg chen la kha drang pa'i ched du gsungs pa'i mdo lta bu'o / /
gnyis pa ni /
dbu ma pa ltar na gzugs sgra sogs bden grub tu ston pa'i mdo dang /
sems tsam pa ltar na gzugs sgra sogs phyir rol don du grub par ston pa'i mdo lta bu yin /
gsum pa gnyen po la ldem por dgongs pa la du ma yod de /
mdo sde rgyan las /
sangs rgyas chos la brnyas pa dang / /
le lo cung zad mchog 'dzin dang / /
nga rgyal 'dod chags spyod pa dang / /
'gyod dang ma nges ldog pa ni / /
sems can rnams kyi sgrib pa ste / /
de yi gnyen por theg mchog gsungs / /
zhes sogs gsungs pa ltar du yod pa'i phyir /
sangs rgyas la brnya'i gnyen por ni /
nga de'i tshe sangs rgyas rnam gzigs su gyur to / /
zhes pa'i mdo lta bu yin /
chos la brnyas pa'i gnyen por gang ga'i klung gi bye ma snyed dang mnyam pa'i sangs rgyas la bsnyen bkur byas na theg chen gyi rtogs pa skye'o / /
zhes gsungs pa'i mdo lta bu /
le lo can gyi gnyen por /
de bzhin gshegs pa zla 'od dri med kyi mtshan smos pa tsam gyis bla na med pa'i byang chub tu nges pa yin no / /
zhes pa'i mdo lta bu yin /
mchog 'dzin gyi gnyen por ni sbyin pa tsam gyis chog par 'dzin pa'i gang zag gi ngo bor sbyin pa la cung zad dmad nas tshul khrims kyi bsngags pa brjod pa'i mdo lta bu yin /
nga rgyal gyi gnyen por sangs rgyas kyi zhing la la'i yon tan las 'ga' zhig gi yon tan khyad par du 'phags par ston pa'i mdo lta bu yin /
'dod chags la spyod pa'i gnyen por ni /
de'i gnyen por yon tan rnams kyi nang nas sangs rgyas kyi zhing gi 'byor pa'i yon tan gyi bsngags pa ston pa'i mdo lta bu yin /
'gyod pa'i gnyen por gang dag sangs rgyas byang sems la gnod pa byed pa de dag mtho ris su 'gro'o / /
zhes pa'i mdo lta bu yin /
ma nges pa ldog pa'i sgrib pa'i gnyen po ni sems tsam pa ltar na mthar thug theg pa gcig tu grub par ston pa'i mdo dang /
dbu ma pa ltar na mthar thug theg pa gsum du grub par ston pa'i mdo lta bu yin /
bzhi pa ni /
snying po med la snying por shes / /
phyin ci log la legs par gnas / /
nyon mongs pas ni rab nyan mongs / /
byang chub dam pa 'thob par 'gyur / /
zhes pa'i mdo lta bu yin te /
snying po ni rnam g.yeng dang /
de med pa ni ting nge 'dzin gyi bslab pa dang /
phyin ci ma log pa ni gtsang bde rtag bdag tu 'dzin pa dang /
log pa ni mi rtag sdug bsngal sogs su rtog pa'i shes rab kyi bslab pa dang /
de nyid kyi rten tshul khrims kyi bslab pa dang /
nyon mongs pa'i rab tu nyon mongs pa ni yun ring por rgyal sras kyi dka' spyad kyis ngal ba byas pa la byed pa'i phyir /
de la sgyur ba la ldem por dgongs pa zhes 'chad pa'i rgyu mtshan yod de /
rab tu grags pa'i tshig ngan pas rab tu ma grags pa'i don bzang po bsgyur te ston par byed pa'i rgyu mtshan gyis de ltar bshad pa'i phyir /
spyir gsung rab kyi brjod bya de la gsung pa po ston pa'i dgongs pa yin zhing gsung rab de'i dgongs pa ma yin pa dang /
gsung rab de'i dgongs pa yin zhing /
gsung ba po @# / /
ston pa'i dgongs pa ma yin pa dang /
de gnyis ka'i dgongs pa yin pa dang /
de gnyis ka'i dgongs pa ma yin pa ste mu bzhi yod /
dngos po bden med dang po yin te /
ston pa'i dgongs pa yin kyang /
sems tsam pa'i mdo'i dgongs pa ma yin pa'i phyir /
dngos po bden grub de de'i dgongs pa yin kyang /
ston pa sangs rgyas kyi dgongs pa ma yin /
chos thams cad bden med de gsum pa yin te /
de rgyas 'bring bsdus gsum dang ston pa gnyis ka'i dgongs pa yin pa'i phyir /
pha ma bsad bya yin pa de ston pa dang /
pha dang ma ni bsad bya zhing / /
zhes sogs kyi mdo gnyis ka'i dgongs pa ma yin pa'i phyir /
kha cig /
las 'bras kyi rten du gyur pa'i gang zag rang rkya thub pa'i rdzas yod du grub par 'dod pa'i gang zag gi ngo bor nga rang rkya thub pa'i rdzas yod du grub pa de bstan pa'i sgo nas kun rdzob bden pa bstan pa yin no / /
zer na /
de'i ngo bor gang zag rang rkya thub pa'i rdzas yod du grub pa de 'dra'i gang zag des las 'bras kyi rten du gyur pa'i gang zag tu 'dod par thal /
khyod kyi dam bca' 'thad pa'i phyir /
'dod na /
mi 'thad de /
de 'dus ma byas yin pa'i phyir /
kha cig /
byang chen yod bzhin du byang chen yang dag par rjes su mi mthong ngo / /
zhes sogs kyi mdo de drang don gyi mdo yin par thal /
de dngos bstan bstan bya'i gtso bo'i don de las gnas lugs kyi don gzhan du drang dgos pa'i mdo yin pa'i phyir /
zer na /
ma khyab /
kho na re /
khyab ste /
drang don du 'grel tshul la /
bstan bya'i gtso bo de las gnas lugs kyi don gzhan du drang ba'i sgo nas 'grel ba dang /
dgongs gzhi dgos pa dngos la gnod byed gsum gyi sgo nas drang don du 'grel tshul gnyis yod pa'i phyir /
zer na /
skyon med de /
dang po'i don ni /
dngos bstan bstan bya'i gtso bo gang yin thams cad las gnas lugs kyi don gzhan du drang dgos pa'i don yin pa'i phyir /
kha cig /
dge slong dag khur yod de / /
zhes sogs kyi mdo des las 'bras kyi rten du gyur pa'i gang zag rang rkya thub pa'i rdzas yod 'dod pa'i gang zag gi ngo bor de bstan pas drang don gyi mdo la kun rdzob bden pa dngos bstan bstan bya'i gtso bor byas nas bstan dgos te /
mdo de dang /
pha dang ma ni bsad bya zhing / /
zhes sogs kyi mdo gnyis drang don gyi mdo yin par mtshungs kyang /
de gnyis drang don du 'grel tshul mi mthun par drang nges rnam 'byed las gsungs pa'i phyir /
zhe na /
skyon med de /
mdo dang por gang zag rang rkya thub pa'i rdzas yod bstan /
mdo phyi mas pha ma bsad bya yin par ma bstan pas 'grel tshul mi mthun par bstan pa'i phyir /
khur yod do / /
khur khur pa po yod do zhes pa'i mdo 'dis /
khur dang khur ba po'i dpes gang zag rang rkya thub pa'i rdzas yod bstan kyang /
gang zag gi bdag ma bstan par ma zad des sgras zin la yang ma bstan te /
gang zag gi bdag khas len pa'i nang sde med pa'i phyir dang /
mdo de'i ched du bya ba'i gdul bya des chos thams cad stong zhing bdag med par khas len pa'i phyir /
gnyis pa gzhung don dngos bshad pa la /
rjes thob tu drang nges kyi mdo sde sna tshogs pa la brten nas /
gzhan don go rims su byed pa'i sa bcu pa bden pas stong ba chos can /
de'i rten rang bzhin gnas rigs yin te /
des khyod la dmigs nas bsgoms pas de gong nas gong 'phel du 'gyur ba'i de'i chos nyid yin pa'i phyir /
! rten pa'i chos kyi bye brag gis / /
zhes sogs kyi skabs su /
rtsod pa dang lan gnyis /
dang po la /
rtog pa yi ni chos drug dang / /
zhes pa'i skabs su /
theg chen gyi sgrub pa bcu gsum bden pas stong ba theg chen sgrub pa'i rten rang bzhin gnas rigs su bstan pa la /
kha cig /
sems can thams cad theg chen gyi lam gyi gnas skabs kyi rigs la gnas par thal /
sgrub pa bcu gsum bden pas stong ba de rigs gang zhig /
sems bden pas stong ba sems can thams cad kyi rgyud la spyir gnas pa'i phyir /
zer na /
skyon med de /
sems bden pas stong ba rgyud la gnas pa tsam gyi theg chen lam gyi gnas skabs kyi rigs la gnas pa ma yin pa'i phyir dang /
theg chen sgrub pas rang nyid la dmigs nas bsgoms pas rtogs pa gong nas gong 'phel du 'gyur te /
rigs khyad par can du gnas pa na theg chen lam gyi gnas skabs kyi rigs la gnas par 'jog pa'i phyir /
yang gnas skabs rigs gsum dang rigs can gsum gyi dbye ba mi 'thad par thal /
sems bden pas stong ba rigs gang zhig /
de la ngo bo la rigs mi 'dra ba'i khyad par med pa'i phyir /
zer na /
gnyis pa lan bshad pa la /
dgag bzhag gnyis las /
dang po la kha cig /
'dir bstan gyi rtsod lan ni /
theg chen gyi rigs bcu gsum gyi dbye ba mi 'thad pa'i @# / /
rtsod lan byed pa yin no / /
zhe na /
mi 'thad de /
'dir bstan pa'i rtsod lan ni /
mdo las /
'jam dpal chos kyi dbyings gcig dang de bzhin nyid gcig dang yang dag pa'i mtha' gcig yin na de la snod dang snod ma yin pa ji ltar gdags zhes gsungs pa dang mthun par kho na mdzad pa gang zhig /
khyod ltar na theg chen gyi sgrub pa bcu gsum rgyud la ldan pa'i byang sems rnams theg chen gyi snod dang snod ma yin pa'i khyad par yod ces pa'i lan mdzad rigs pa las de lta bu'i dogs pa rgol ba rtogs ldan la mi skye ba'i phyir /
yang 'di'i rtsod lan ni nyan thos slob pa 'phags pas rang rgyud kyi sems gang zag gi bdag med pa la dmigs nas bsgoms pas rtogs pa gong 'phel du 'gyur ba dang /
rang rgyal slob pa 'phags pas rang rgyud kyi sems gzung 'dzin rdzas gzhan gyis stong ba la dmigs nas bsgoms pas rtogs pa gong 'phel du 'gyur ba dang /
theg chen slob pa 'phags pa rnams kyis rang rgyud kyi de bzhin nyid la dmigs nas bsgoms pas rtogs pa gong 'phel du 'gyur ba'i gnas skabs rigs gsum dang rigs can gsum gyi dbye ba mi 'thad pa'i lan mdzad pa yin no zhe na /
de yang mi 'thad de /
'dir rtog pa yi ni chos drug dang /
zhes sogs kyi skabs su sgrub pa bcu gsum bden pas stong ba theg chen sgrub pa'i rten rang bzhin gnas rigs su bstan pa la /
gnas skabs rigs gsum dang rigs can gsum gyi dbye ba mi 'thad pa'i rtsod lan mdzad pa gang zhig /
khyod kyi de la 'brel med pa'i phyir /
rtags phyi ma der thal /
bdag med phra rags gsum 'gal ba'i phyir /
kha cig /
'phags pa la stong nyid mngon sum du rtogs pas khyab pas /
theg pa gsum gyi 'phags pa'i rgyud kyi chos dbyings la ngo bo la rigs mi 'dra ba'i khyad par med kyang /
gnas skabs rigs gsum dang rigs can gsum gyi dbye ba mi 'thad pa'i lan mdzad pa yin zhe na /
de yang mi 'thad de /
bden 'dzin gyis bcings pa'i theg dman 'phags pa yod pa gang zhig /
thal 'gyur ba'i 'dod pa ltar nyan thos kyi mthong lam thob pa la stong nyid mngon sum du rtogs dgos par mi bzhed kyang /
stong nyid rtogs pa'i nyan thos yod par bzhed pa'i dbu ma rang rgyud pa shin tu mang bar rnam bshad snying po rgyan du gsungs pa'i phyir /
rtags dang po der thal /
de ni mtshan mar dmigs sgo nas / /
zhes sogs gsungs pa'i phyir /
gnyis pa rang gi lugs la /
lan dngos dang /
rgyan rtsa 'grel gyi dgongs pa thal 'gyur du gnas mi gnas sogs la dpyad pa dang gnyis /
dang po la /
sems can thams cad kyi sems bden stong la ngo bo la rigs mi 'dra ba'i khyad par med kyang /
gnas skabs rigs gsum dang rigs can gsum gyi dbye ba mi 'thad pa'i skyon med de /
theg pa gsum gyi slob pa 'phags pa gsum po de la tshogs rgya che chung dang dbang po rno rtul gyi khyad par gyi de gsum gyi sgrub pa gsum po des rim pa bzhin tu de bden stong gsum la dmigs nas bsgoms pas theg pa gsum gyi rtogs pa gong nas gong 'phel du 'gyur ba'i khyad par du 'phags pas gnas skabs rigs gsum dang rigs can gsum gyi dbye ba 'thad pa'i phyir /
gzhan yang /
gnas skabs rigs gsum dang rigs can gsum gyi khyad par mi 'thad pa'i skyon med de /
rten pa sgrub pa mi 'dra ba gsum gyi dbye bas gnas skabs rigs gsum dang rigs can gsum gyi dbye ba 'thad pa'i phyir /
dper na /
nyer len 'jim pa gcig las grub cing rkyen me lce gcig gis so btang ba'i bum pa'i nang du li kha ra dang /
sbrang rtsi la sogs blugs pa na bcud mi 'dra ba'i dbye bas li kha ra'i bum pa sogs kyi tha snyad byed pa bzhin yin pa'i phyir /
'grel pa las /
ji ltar nyan thos kyi theg pa la sogs pa'i rtogs pas rim gyis dmigs pa de bzhin du 'phags pa'i chos rtogs par bya ba'i phyir /
chos kyi dbyings rgyu'i ngo bor rnam par 'jog pa'i sgo nas rigs nyid du tha snyad 'dogs so / /
zhes gsungs pa'i phyir /
yang de nyid las /
dper na /
'jim pa las mngon par grub cing me lce gcig gis so btang ba'i rten bum pa la sogs pa brten pa sbrang rtsi dang li kha ra la sogs pa'i snod nyid kyi tha dad pa de bzhin du brten pa'i chos theg pa gsum gyis bsdus pa rtogs par bya ba tha dad pa nyid kyis rten tha dad pa nyid do / /
zhes gsungs pa'i phyir /
gnyis pa rgyan gyi dgongs pa thal 'gyur du gnas mi gnas sogs dpyad pa la /
kha cig /
de'i dgongs pa thal 'gyur du gnas so / /
zhe na /
'o na /
rgyan gyi dgongs pa 'grel ba'i skabs 'dir /
bden 'dzin nyon sgrib dang de yang sa brgyad pa nas spangs pa dang /
'phags pa la stong @# / /
nyid mngon sum du rtogs myong gis khyab par khas len rigs par thal /
khyod kyi dam bca' 'thad pa'i phyir /
'dod na /
mi 'thad de /
nyon mongs shes bya lam gsum gyis / /
zhes sogs kyi skabs su bden 'dzin shes sgrib tu bstan pa'i phyir dang /
sa dgu la ni chen po yi / /
zhes sogs kyi skabs su bden 'dzin lhan skyes chung ngu 'bring chen po dgur byas nas /
sa dang po'i ngo bor gyur pa'i sgom lam bar chad med lam nas rgyun mtha'i bar chad med lam gyi bar gyis spong bar gsungs pa'i phyir dang /
rnam bshad du dbu ma thal 'gyur ba'i bzhed pa ltar nyan thos kyi mthong lam 'thob pa la stong nyid mngon sum du rtogs dgos par mi bzhed kyang /
stong ba nyid kyi don mngon sum du rtogs pa'i theg dman 'phags pa yod par bzhed pa'i dbu ma rang rgyud pa shin tu mang bar gsungs pa'i phyir /
yang kha cig /
rgyan rtsa ba'i dgongs pa rang rgyud du gnas kyang /
rigs rtsa 'grel gyi dgongs pa mthar thug thal 'gyur du gnas pa yin zhe na /
de mi 'thad de /
skabs 'dir rnam bshad du dbu ma thal 'gyur ba'i bzhed pa ltar zhes stong nyid mngon sum du rtogs myong gis khyab par mi bzhed kyang zhes thal 'gyur ba logs su bkar nas gsungs pa'i phyir /
de ltar ma yin na rnam mkhyen mtshon byed kyi chos bcu med par thal /
theg chen sgrub pa'i rten rang bzhin gnas rigs med pa'i phyir /
der thal /
rtog pa yi ni chos drug dang / /
zhes sogs kyi skabs su sgrub pa bcu gsum rang bzhin gyis grub pas stong ba de theg chen sgrub pa'i rten rang bzhin gnas rigs su bstan pa gang zhig /
de rnams rang bzhin gyis grub pa'i phyir /
rtags dang po der thal /
rigs rtsa 'grel gyi dgongs pa mthar thug thal 'gyur du gnas pa'i phyir /
rang lugs la /
rgyan rtsa ba'i dgongs pa rang rgyud du gnas kyang rgyan 'dir lta ba mchog dman 'bring gsum la bltos pa'i gdul bya dbang po rno rtul 'bring gsum 'jog pa yin te /
lta ba rab dbu ma'i lta ba la bltos nas theg chen gyi rigs can rnams dbang po rnon po dang /
lta ba 'bring gzung 'dzin gnyis stong gi lta ba la bltos nas rang rgyal gyi rigs can rnams dbang po 'bring dang /
lta ba tha ma gang zag rang rkya thub pa'i rdzas yod du grub pas stong par rtogs pa'i lta ba la ltos nas nyan thos kyi rigs can rnams dbang rtul du gsungs pa'i phyir /
de kho na nyid rtogs pa'i nyan rang yod pa'i dbang du byas na yang dbang po rno rtul 'bring gsum gyi khyad par yod de /
de kho na nyid kyi gting dpogs nus mi nus dang /
de rigs pa'i rnam grangs mtha' yas pa'i sgo nas rtogs ma rtogs sogs kyi khyad par yod pa'i phyir /
de ltar na nyan rang la stong nyid rtogs pa yod de /
'dir rten brten pa'i don kyang rtog bya rtogs byed la byed cing /
rten rigs de yang sems kyi ngo bo dang khyad par la bden par sgro btags pa'i bden 'dzin gyi zhen yul gyis stong ba la byed pa'i phyir /
nyi snang las /
de la rtog pa dang rnam par rtog pa ni dngos po dang de'i mtshan ma la mngon par zhen pa ste /
de med pa'i phyir chags pa med pa nyid du rig par bya'o / /
yod par ma gyur ba nyid ni chos thams cad kyi de bzhin nyid do / /
des na 'dis ni chos kyi dbyings 'phags pa'i chos rnams kyi rgyu yin pa'i phyir /
rang bzhin du gnas pa'i rigs sgrub pa'i rten yin no / /
zhes ston par byed do / /
zhes gsungs pa'i phyir /
rtan brten pa'i don yang rtog bya rtogs byed la byed cing chos nyid dmigs pa la de blo ngor 'grub dgos la /
bden grub blo ngor ma bcad bar bden med blo ngor mi 'grub /
de yang dang por gzhi chos can gcig gi steng du nges dgos pas nyan rang la yang phyi nang gi chos can la dmigs nas de'i chos nyid bden med rtogs pa yod /
rang rgyal la rang lam du shes pa bden par 'dzin pa'i bden 'dzin mngon gyur ba reg zhig spong mi nus pas ma khyab ste /
rang rgyal la de kho na nyid kyi don rtogs pa yod pa'i phyir /
rnam bshad las /
rten ni 'dir dmigs pa dang brten pa ni dmigs byed yin la dmigs byed la nyan rang gi theg pa gnyis kyang yod cing chos nyid la dmigs pa la de blo ngor 'grub dgos /
bden grub blo ngor ma bcad par bden stong blo ngor mi 'grub cing de ma grub na chos nyid blo ngor mi 'grub bo / /
de yang dang por gzhi chos can gcig gi steng du nges dgos pas nyan rang la yang phyi nang gi chos can la dmigs nas de'i chos nyid bden par med par dmigs par yod par bstan no / /
de ltar byas na rang rgyal la de kho na nyid kyi don rtogs pa gcig kyang yod pas rang rgyal la shes pa la bden zhe na spong mi nus pas ma khyab bo / /
zhes gsungs pa'i phyir /
skabs 'dir rten chos nyid la dmigs pa'i blo la chos nyid rtogs pa'i blo dang chos nyid la brten pa'i blo la chos nyid rtogs pa'i blor gsungs @# / /
kyang| de gnyis gang rung la chos nyid rtogs pa'i blo yin pas ma khyab ste /
stong nyid ma rtogs pa'i blo yin na rang gi rten chos nyid la brten pas khyab pa'i phyir dang /
chos nyid bden par 'dzin pa'i bden 'dzin des chos nyid la dmigs pa'i phyir /
der thal /
de dang chos nyid bden med du rtogs pa'i blo gnyis dmigs pa gcig la dmigs nas 'dzin stangs dngos 'gal du zhugs pa'i blo yin pa'i phyir /
mngon par rtogs pa'i rgyan 'dir theg dman 'phags pa la stong nyid mngon sum du rtogs pa med pa dang yod par gsungs pa'i skabs gnyis yod de /
de ni mtshan mar dmigs sgo nas / /
zhes sogs kyi skabs su med par gsungs /
skabs 'dir yod par gsungs pa'i phyir dang /
'jug pa'i TIka chen las /
rgyan gyi 'grel mdzad de dag gi lugs la yang tshul gnyis yod par shes par bya'o / /
zhes gsungs pa'i phyir /
rgyan 'dir lta ba mchog dman 'breng gsum la ltos nas dbang po rno rtul 'bring gsum 'jog pa'i rgyu mtshan yod de /
rgyan 'dir theg pa gsum gyi lam shes pa'i lam shes bstan pa yang rigs can gsum rjes su 'dzin pa'i phyir bstan pa yin zhing /
rjes su 'dzin rgyu'i nyan rang la yang zab mo ston pa'i snod du rung mi rung gnyis yod cing /
de yang phyi ma bas phal cher de dag gi lam gyi rnam gzhag bstan pa'i phyir /
kha cig /
rnam bshad dgongs pa rab gsal gyi gsung de'i don ni /
skabs 'dir theg dman 'phags pa la /
stong nyid rtogs myong gis khyab pa dang /
de ni mtshan mar dmigs sgo nas / /
zhes sogs kyi skabs su theg dman 'phags pa la stong nyid rtogs ma myong bas khyab pa bstan pa'i don yin zhe na /
de mi rigs par thal /
skabs 'dir rnam bshad du /
nyan thos 'phags pas kyang stong pa nyid kyi don mngon sum du rtogs pa yod par bzhed pa'i dbu ma rang rgyud pa ni shin tu mang ngo zhes gsungs pas stong nyid rtogs pa'i theg dman 'phags pa yod par bzhed pa'i dbu ma rang rgyud pa mang bar gsungs kyi /
theg dman 'phags pa la de rtogs myong gis khyab par bzhed pa'i rang rgyud pa mang bar ma gsungs pa'i phyir /
yang kha cig /
rnam bshad chen mo'i lung de'i don ni /
de ni mtshan mar dmigs sgo nas / /
zhes sogs kyi skabs su dang po nyid nas theg dman rigs nges kyi theg dman 'phags pa la stong nyid ma rtogs pas khyab pa bstan pa yin zhe na /
'o na /
skabs 'dir dang po nyid nas theg dman rigs nges kyi theg dman 'phags pa la stong nyid rtogs myong gis khyab pa bstan par thal /
rnam bshad las /
rgyan gyi 'grel mdzad de dag gi lugs la yang tshul gnyis shes par bya'o zhes gsungs pa gang zhig /
khyod kyi lung don 'thad pa'i phyir /
'dod na /
stong nyid ston pa'i theg dman thun mong ma yin pa'i mdo yod par thal /
'dod pa'i phyir /
'dod na /
slob dpon legs ldan 'byed kyis theg chen bstan pa don med par thal /
theg dman thun mong ma yin pa'i sde snod las chos kyi bdag med bstan pa'i phyir /
zhes pa'i rdzod pa de 'brel ba med par thal /
'dod pa'i phyir /
kho na re /
rgyan rtsa ba'i dgongs pa mthar thug thal 'gyur du gnas par thal /
nyan thos kyi mthong sgom gyi bar chad med lam gyi gzhal byar gyur ba'i gang zag rang rkya thub pa'i rdzas yod kyis stong pa de gang zag gi bdag med rags pa dang /
de rtogs pa'i nyan thos kyi lam gyi rnam gzhag dang /
yang de gang zag gi bdag med zun mong ba yin te /
rnam bshad las /
yang 'go mjug phal cher gyi skabs su gang zag gi bdag med rags pa'i dbang du byas nas nyan thos kyi lam gyi rnam gzhag mdzad la /
de ltar mdzad pa la brjes su bzung rgyu'i theg dman la zab mo'i snod du gyur ma gyur gnyis yod cing /
de la'ang phyi ma chos mang ba dang thun mong ba'i bdag med rtogs pa goms par byas na rgyud myur por smin pas zab mo'i lam gyi snod du 'gyur bas phal cher de'i lam mang du gsungs shing /
gzhung gzhan du yang gnyis ka'i rnam gzhag mdzad pa'i mang ngo / /
dper na /
dbu ma'i lta ba'i rgyud smin byed du sems tsam pa'i lta ba gsungs pa bzhin no / /
zhes gsungs pa'i phyir /
zer na /
skyon med de /
de'i don ni gang zag rang rkya thub pa'i rdzes yod kyis stong pa'i stong nyid de nang sde phal che bas khas len pas bdag med thun mong ba zhes bshad pa dang /
gang zag rtag gcig rang dbang can gyis stong ba bstan pa'i sgo nas gang zag rang rkya thub pa'i rdzas yod du grub pas stong ba rtogs pa'i nyan thos lam gyi rnam gzhag mdzad pa'i phyir te /
dper na dbu ma'i lta ba'i rgyud smin byed du sems tsam gyi lta ba gsungs pa lta bu yin pa'i phyir zhes pa'i don yin pa'i phyir /
kha cig /
stong nyid @# / /
rtogs ma myong ba'i nyan rang 'phags pa rnams dang byang sems 'phags pa gsum la rigs can gsum dang de dag gi rgyud kyi sgrub pa bden stong gsum po de la rigs mi 'dra ba gsum gyi dbye ba mi 'thad par thal /
'dir rtan brten pa'i don rtogs bya rtogs byed la byed pa gang zhig /
stong nyid rtogs ma myong ba'i nyan rang 'phags pa rnams kyis rang rgyud kyi sgrub pa bden stong rtogs ma myong ba'i phyir /
zer na /
ma khyab ste /
rten brten pa la rtogs bya rtogs byed ma yin pa'i rten brtan pa yang yod pa'i phyir /
kha cig /
'phags pa la stong nyid rtogs myong gis khyab par thal /
rnam bshad 'di dang rnam bshad dgongs pa rab gsal gnyis las 'dir rten brten pa'i don rtogs bya rtogs byed la byed cing zhes gsung mthun par 'byung ba gang zhig /
dgongs pa rab gsal du gzung don rtog pa spang phyir dang /
zhes sogs kyi rtsod pa bkod nas de'i lan 'chad pa na rten ni 'dir dmigs pa dang /
zhes sogs gsungs pa'i phyir| kha cig /
'phags pa la stong nyid rtogs myong gis khyab par thal /
'phags pa'i gang zag thams cad kyis stong nyid rtogs pa'i phyir /
zer na /
'dir ma khyab /
rtags der thal /
'phags pa'i gang zag thams cad ni 'dus ma byas kyi rab tu phye ba'i slad du'o / /
zhes pa'i mdos 'phags pa'i gang zag thams cad chos nyid 'dus ma byas mngon sum du rtogs pa'i cha nas so skye las rab tu phye ba gsungs pa'i phyir /
der thal /
'grel chen gnyis kar mdo de sangs rgyas dang /
des bstan pa'i chos thams cad ma mchis so / /
zhes pa'i mdo'i sgrub byed du bkod pa'i phyir /
ma khyab mtshams la /
'phags pa la bsam gtan gyi dngos gzhi thob pas khyab par thal /
'phags pa'i gang zag thams cad kyi bsam gtan gyi dngos gzhi thob pa'i phyir /
der thal /
'grel pa las /
'phags pa'i gang zag thams cad kyi rgyud la 'byung ba'i bsam gtan bzhi dang /
zhes gsungs pa'i phyir /
! dmigs pa chos rnams thams cad de / /
zhes sogs kyi skabs su /
dmigs pa bshad pa la /
mtshan nyid /
dbye ba /
phye ba so so'i don /
rtogs dka' ba bye brag tu bshad pa gsum /
dang po la /
kha cig /
theg chen mthong lam bar chad med lam gyi dmigs pa yin na /
des dmigs pas khyab zhe na /
chos thams cad chos can /
der thal /
de'i phyir /
der thal /
de'i sgro 'dogs dpyad gzhi yin pa'i phyir /
'dod na /
don dam bden par thal /
de'i dngos kyi gzhal bya yin pa'i phyir /
rang lugs la /
theg chen sgrub pa'i sgro 'dogs dpyad gzhi /
de'i dmigs pa'i mtshan nyid /
theg chen mthong lam bar chad med lam gyi sgro 'dogs dpyad par bya ba'i gzhi /
de'i dmigs pa'i mtshan nyid /
gnyis pa de la dbye na /
rnam pa bcu gcig yod /
chos thams cad theg chen sgrub pa'i dmigs pa yin pa la /
de'i dmigs pa bcu gcig tu bsdus nas /
'chad pa'i rgyu mtshan ci yin zhe na /
de'i rgyu mtshan yod de /
byang chub sems dpa'i nyams len gyi rim pa'i dbang du byas nas /
bcu gcig tu bsdus nas bshad pa'i phyir /
de yang yin te /
byang chub sems dpa' rnams kyi dang por blang bya dge ba de gang /
dor bya mi dge ba de gang yin /
blang dor btang snyoms su bzhag bya de gang yin snyam du rtogs par byed /
de'i rjes su 'jig rten de gang /
'jig rten las 'das pa de gang snyam du rtogs par byed /
de'i rjes su spang bya zag bcas de gang /
gnyen po zag med gang yin snyam du rtogs par byed /
de nas 'dus byas lam bden de gang /
'dus ma byas 'gog bden de gang snyam du rtogs par byed /
de rjes thob bya'i 'bras bu thun mong ba dang thun mong ma yin pa de gang yin snyam du rtogs par byed pa'i phyir /
gsum pa phye ba so so'i don bshad pa la /
kha cig /
dge mi dge gang rung yin na sems byung yin pas khyab zer na /
mi 'thad de /
theg chen sems bskyed de dge ba dang gnod sems mi dge ba yin pa'i phyir /
dang po der thal /
spyod 'jug las /
'di dang dge mtshungs ga la yod / /
bsod nams 'di 'dra ga la yod / /
ces gsungs pa'i phyir /
mi dge bcu ga mi dge ba yin pa'i phyir /
de sems byung ma yin te /
sems byung sems pa 'jug pa'i gzhi yin pas las kyi lam yin zhing /
yid las sems pa dang lus dag gang rung gi las ma yin pas las ma yin pa'i phyir /
kha cig /
dge mi dge gang rung yin na rang 'bras rnam smin gyi 'bras bu yid 'ong 'byin byed dang /
yid mi 'ong 'byin byed gang rung yin pas khyab zer na /
mi 'thad de /
gnyen po stobs bzhis 'dag kha ma'i mi dge ba de rang 'bras rnam smin gyi 'bras bu yid mi 'ong 'byin byed kyang ma yin /
khong khro log lta sogs kyis 'joms nges kyi dge ba de rang 'bras rnam smin gyi 'bras bu yid 'ongs 'byin byed ma yin pa'i phyir /
rang lugs la /
rang gi rnam @# / /
smin gyi 'bras bu yid 'ong 'byin rung du lung du bstan pa gang zhig /
skyes bu dam pa'i blang byar 'os pa /
dge ba'i mtshan nyid /
de la sgras brjod rigs kyi sgo nas dbye na /
don dam pa'i dge ba /
ngo bo nyid kyi dge ba /
mtshungs ldan gyi dge ba /
kun slong gi dge ba dang bzhi /
thar pa lta bu dang po dang /
ngo tsha khrel yod kyi bsam pa lta bu gnyis pa dang /
de dang mtshungs ldan gyi sems dang sems byung lta bu gsum pa dang /
de kun nas slong byed kyi sems sems byung lta bu bzhi pa yin /
rang gi rnam smin gyi 'bras bu yid mi 'ong 'byin rung du lung du bstan pa gang zhig /
skyes bu dam pa'i dor byar 'os pa| mi dge ba'i mtshan nyid /
de la yang sgras brjod rigs kyi sgo nas dbye na /
don dam pa'i mi dge ba /
ngo bo nyid kyi mi dge ba /
mtshungs ldan gyi mi dge ba /
kun slong gi mi dge ba dang bzhi /
'khor ba lta bu dang po dang /
ngo tsha khrel med kyi bsam pa lta bu gnyis pa dang /
de dang mtshungs ldan gyi sems pa de gsum pa dang /
de kun nas slong byed kyi sems sems byung lta bu bzhi pa yin /
rang gi rnam smin gyi 'bras bu yid 'ong dang /
yid mi 'ong gang rung 'byin rung du lung du ma bstan pa'i chos /
lung ma bstan gyi mtshan nyid /
de la dbye na /
don dam pa'i lung ma bstan sogs bzhi yod /
nam mkha' dang po dang /
kha na ma tho ba med pa'i bzo bo'i las dang spyod lam gyi las gnyis pa dang /
de kun nas slong byed kyi sems sems byung lta bu gsum pa dang /
de dang mtshungs ldan gyi sems sems byung lta bu bzhi pa yin /
gzhan yang de la dbye na /
sgrib lung ma bstan dang /
ma sgrib lung ma bstan gnyis /
sgrib par gyur pa'i lung ma bstan dang po dang /
gang zag tu gyur pa'i lung ma bstan rnams gnyis pa yin /
bzhi pa rtogs dka' ba bye brag tu bshad pa la /
bshad bya'i lung bkod /
lung gi don bshad pa dang gnyis /
dang po ni /
'grel chen las /
gang yang chos kyi dbyings rtag tu rnam par dag pa gnyis su med pa'i ye shes nyid ni dmigs pa yin na snyam du sems pa de dag gis rtag tu rnam par dag pa nyid yin pa'i phyir /
gong nas gong du rnam par dag pa khyad par du 'gro ba ji ltar brjod par bya /
chu khams gser dang nam mkha' rnams / /
dag pa bzhin du dag par 'dod / /
ces bya ba yin zhe na /
de ltar na ni dag pa ni de kho na nyid kyi ye shes yin no zhes gnyen po'i phyogs la mngon par zhen pa yin pa'i phyir /
mi mthun pa'i phyogs la mngon par zhen pa don gyis 'phangs pa yin no / /
de bas na mi mthun pa dang gnyen po'i phyogs kyi rnam par rtog pa spangs pa med pas phyogs gcig pa'i dag par thal bar 'gyur ro / /
khyod kyi phyogs ltar na yang rab 'byor rnam pa thams cad mkhyen pa nyid kyi dmigs pa ni dngos po med pa yin no zhes bya bas dmigs pa dag pa mthar thug pa ji ltar yin zhen nyes pa med de /
gang gi phyir rigs pa'i rjes su 'gro ba'i dngos po med pa'i phyir /
dngos po med pa ni yang dag pa'i kun rdzob yin par brjod la /
de kho na nyid kyi rang bzhin bsgribs pa de rims kyis sgyu ma lta bur rtogs pa nyid ni rnam par dag pa yin no zhes bshad do / /
zhes gsungs /
gnyis pa lung gi don bshad pa la /
gzhan lugs dgag pa /
rang lugs bzhag pa gnyis /
dang po la /
gzhan gyi 'dod pa bkod pa /
pha rol po'i 'dod pa ma yin par bstan pa dang /
rang lugs gzhag pa mi 'thad par bstan pa'o / /
dang po la /
kha cig /
'grel pa de'i don la sems tsam pas gnas lugs mngon sum du rtogs pa'i slob pa 'phags pa'i mnyam gzhag ye shes kyis gzung 'dzin rdzas gzhan gyis stong ba'i stong nyid 'ba' zhig rtogs par khas blangs pas de 'gog pa'i phyir du 'grel pa 'di bkod pa yin no zhe na /
de'i don tshur mthong gi rgyud kyi gzugs 'dzin dbang shes la sogs pa'i ma dag gzhan dbang rnams khyad gzhi dang de gzugs 'dzin rdzas gzhan gyis stong pa'i stong nyid khyad chos su byas nas /
ma dag gzhan dbang gzugs 'dzin rdzas gzhan gyis stong pa'i stong nyid ma rtogs par /
gzugs 'dzin rdzas gzhan gyis stong pa'i stong nyid mngon sum du rtogs pa la byed dam /
de las gzhan pa la byed /
dang po ltar na mi 'thad par thal /
de ltar 'dod pa'i sems tsam pa'i shing rta chen po su yang med cing /
sde bdun mdo dang bcas pa nas dngos su gnod bya gzugs 'dzin rdzas gzhan du 'dzin pa'i rtog pa dang /
dngos su gnod byed gzugs 'dzin rdzas gzhan gyis stong pa'i stong nyid rtogs pa'i ye shes gnyis dmigs pa gcig la dmigs nas 'dzin stangs dngos 'gal du zhugs par lan gcig ma yin par yang nas yang du gsungs pa'i phyir /
gzhan yang /
gzugs 'dzin rdzas gzhan gyis stong pa'i stong nyid mngon sum du rtogs pa'i ye shes med @# / /
pa'am /
so skye'i rgyud kyi gzugs 'dzin rdzas gzhan gyis stong pa'i stong nyid mngon sum du rtogs pa'i ye shes yod pa gang rung yin par thal /
dam bca' 'thad pa'i phyir /
kho na re /
rigs shes rtogs pa'i ngo bor khyad gzhi khyad chos de ltar snang mod kyang /
gnas lugs mngon sum du rtogs pa'i 'phags pa'i mnyam gzhag ye shes kyi gzigs ngor gzhan dbang mi snang bar 'dod pas de 'gog pa'i phyir du yin no / /
zhe na /
'o na /
dbu ma pa rang lugs la yang myu gu bden stong du mngon sum du rtogs pa'i slob pa 'phags pa'i mnyam gzhag ye shes kyi gzigs ngor chos can myu gu yod pa'am /
des myu gu bden stong mngon sum du ma rtogs par bden stong 'ba' zhig mngon sum du rtogs pa gang rung yin par thal /
dam bca' 'thad pa'i phyir /
de'i gzigs ngor myu gu snang ngo zhe na /
'o na /
bden 'dzin bden med du mngon sum du rtogs pa'i ye shes kyi gzigs ngor bden 'dzin snang bar thal /
khyod kyi dam bca' 'thad pa'i phyir /
'dod na /
de'i gzigs ngor gnyis snang gi spros pa snang bar thal /
'dod pa'i phyir /
'dod na mi 'thad par thal /
de'i gzigs ngor dri ma mtha' dag dang bral ba ltar snang yang dri ma mtha' dag dang ma bral bas de snang dang /
de stong tshogs pa brdzun pa bslu ba'i chos can yin pa'i phyir| der thal /
spang phyir bslu ba'i chos can phyir / /
zhes sogs gsungs pa'i phyir /
rang lugs bzhag pa mi 'thad par bstan pa la /
kha cig /
gnas lugs mngon sum du rtogs pa'i slob pa 'phags pa'i mnyam gzhag ye shes kyi gzigs ngor chos can gzhan dbang yod pas sems tsam pa bkag pa'i rigs pas mi gnod do / /
zhe na /
'o na /
sdug bden bden stong du mngon sum du rtogs pa'i theg chen mthong lam chos bzod kyi gzigs ngor sdug bden yod par thal /
dam bca' 'thad pa'i phyir /
'dod na /
de'i gzigs ngor sdug bden gnyis snang nub pa'i tshul gyis snang ngam /
gnyis snang dang bcas pa'i tshul gyis snang /
dang po ltar na /
sdug bden don dam bden pa yin par thal /
de bden stong du mngon sum du rtogs pa'i theg chen mthong lam chos bzod kyi gnyis snang nub pa'i tshul gyis rtogs pa'i phyir /
gnyis pa ltar na /
sdug bden bden stong du mngon sum du rtogs pa'i mnyam gzhag ye shes de'i gzigs ngor de gnyis snang dang bcas pa'i tshul gyis snang bar thal /
dam bca' 'thad pa'i phyir /
'dod na /
mnyam gzhag ye shes de de nyid dang rdzas tha dad yin par thal /
'dod pa'i phyir /
yang na sdug bden bden stong mngon sum du rtogs pa'i slob pa 'phags pa'i mnyam gzhag ye shes la /
sdug bsngal gnyis snang dang bcas pa'i tshul gyi snang zhing /
sdug bsngal bden stong gnyis snang nub pa'i tshul gyi snang ba 'am /
'on te /
sdug bsngal bden stong shugs la rtogs pa gang yin /
dang po ltar yin no zhe na /
mi 'thad de /
gnas lugs mngon sum du rtogs pa'i slob pa 'phags pa'i mnyam gzhag ye shes gcig nyid la /
ji lta ji snyed kyi chos gzigs tshul mi 'dra ba gnyis snang ni rigs lam las 'das pa'i phyir /
de ltar ni slob lam na mnyam rjes ngo bo gcig tu thal ba khas blangs dgos pa sogs kyi skyon yod pa'i phyir /
gnyis pa ltar yin no zhe na /
sdug bsngal bden stong shugs la rtogs pa'i dngos rtogs de gang yin /
sdug bsngal dngos su rtogs pa'i shugs la de bden stong rtogs pa yin no zhe na /
'o na /
sdug bsngal chos can /
don dam bden pa yin par thal /
sdug bsngal bden stong du mngon sum du rtogs pa'i slob pa 'phags pa'i mnyam gzhag ye shes kyi dngos gzhal yin pa'i phyir /
des na gnas lugs mngon sum du rtogs pa'i slob pa 'phags pa'i mnyam gzhag ye shes kyi gzigs ngor /
chos can gzhan dbang yod pa mi rigs par thal /
de ltar 'dod pa'i dbu ma thal rang su yang med pa'i phyir /
der thal /
thal 'gyur ba rnams ni slob pa 'phags pa'i mnyam gzhag ye shes kyi gzigs ngor kun rdzob pa'i chos snang na de la bden snang yod dgos pa las de la bden snang med par 'dod pa'i phyir dang /
rang rgyud pa rnams des gzigs na gnyis snang nub pa'i tshul gyi gzigs dgos par 'dod pa'i phyir /
de ltar yin kyang 'og tu sgyu ma lta bu'i bdag nyid du snang ba'i blo zhes gsungs pa dang mi 'gal te /
de'i don ni| mnyam gzhag ye shes de nyid sgyu ma lta bur ston pa yin gyi ye shes des bden par snang yang bden par ma grub pa sgyu ma lta bur rtogs pa'i don ma yin pa'i phyir /
gnyis pa rang gi lugs la /
so skye'i rgyud kyi gzugs 'dzin dbang shes la sogs pa'i shes pa rnams gzhan dbang yin zhing /
de la gzugs @# / /
'dzin rdzas tha dad du snang zhing snang ba ltar du ma grub pa de de bzhin nyid dang /
de 'phags pa'i mnyam gzhag ye shes kyi mngon sum du gzigs par 'dod cing /
de lta bu'i ye shes dang de bzhin nyid bden par grub par 'dod pa de 'gog pa'i dbang du byas nas gang yang chos kyi dbyings rtag tu rnam par dag pa zhes sogs kyi 'grel pa 'di bkod pa yin la /
'gog tshul ni mnyam gzhag tu gzugs 'dzin rdzas gzhan gyis stong pa'i stong nyid mngon sum du rtogs pa la brten nas gzugs 'dzin rdzas tha dad du 'dzin pa'i rtog pa'i sa bon dang /
rjes thob tu de rdzas tha dad du snang ba'i 'khrul snang je dag tu song ste mnyam rjes kyi dag pa gong nas gong du 'phel ba'i khyad par du 'gyur ba med par thal /
de lta bu'i rtog pa dang 'khrul snang de ma dag gzhan dbang gi rang bzhin la bzhugs shing /
bzhugs pa'i ma dag gzhan dbang de bden par grub pa'i phyir /
kho na re /
skyon med de /
chu dang gser dang nam mkha' rnams rang bzhin gyis rnam par dag kyang blo bur gyi rnyog pa dang g.ya' dang sprin la sogs pas bsgribs pa sogs de dang bral rung yin pa de lta bu yin pa'i phyir /
zer na /
'o na gzugs 'dzin rdzas tha dad du 'dzin pa'i rtog pa bden par grub par thal /
de rdzas gzhan gyis stong pa'i stong nyid dang de rtogs pa'i ye shes gnyis bden par grub pa'i phyir /
'dod na /
de chos can /
khyod la snang ba de snang ba ltar du grub par thal /
khyod bden par grub pa'i shes pa yin pa'i phyir /
'dod na /
khyod 'dzin stangs don mthun can gyi shes pa yin par thal /
khyod la snang ba snang ba ltar du grub pa'i shes pa yin pa'i phyir /
'dod na /
khyod gnyen pos spang du mi rung bar thal /
khyod 'dzin stangs don mthun can gyi shes pa yin pa'i phyir /
'dod na /
sangs rgyas kyi sa na blo bur rnam dag med cing /
rang bzhin rnam dag 'ba' zhig yod pa'i dag pa phyogs gcig pa yin par thal /
'dod pa'i phyir /
byas pa la sems tsam pa rnams na re /
chos nyid bden pas stong ba de gnas lugs mngon sum du rtogs pa'i slob pa 'phags pa'i mnyam gzhag ye shes kyi rnyed don du grub par thal /
rab 'byor rnam pa thams cad mkhyen pa nyid kyi dmigs pa ni dngos po med pa yin no / /
zhes pa'i mdo khyod kyi sgra ji bzhin du khas blangs pa'i phyir /
'dod na /
de bden par grub par thal /
blo don dam pa slob pa 'phags pa'i mnyam gzhag ye shes kyi rnyed don yin pa'i phyir /
'dod na /
de bden par 'dzin pa'i bden 'dzin de bden par grub par thal /
'dod pa'i phyir /
'dod na /
de 'dra'i bden 'dzin de 'dzin stangs don mthun can gyi shes pa yin par thal /
'dod pa'i phyir /
'dod na /
de gnyen pos spang du mi rung bar thal /
'dod pa'i phyir /
'dod na /
sangs rgyas kyi sa na rang bzhin rnam dag ma gtogs blo bur rnam dag gi cha med pa'i dag pa phyogs gcig yin par thal /
'dod pa'i phyir /
zer na /
blo don dam pa gnas lugs mngon sum du rtogs pa'i slob pa 'phags pa'i mnyam gzhag ye shes kyi rnyed don du grub na bden par grub mi dgos te /
chos thams cad bden grub bkag pa na /
de bden stong bden grub kyang khegs par 'gyur ba'i phyir /
rnam 'grel las /
dgag bya yod pa ma yin pas / /
yang dag tu na bkag med gsal / /
zhes gsungs pa ltar yin pa'i phyir /
gnas lugs mngon sum du rtogs pa'i slob pa 'phags pa'i mnyam gzhag ye shes rnams blo don dam pa yin kyang bden par mi 'dod de /
de lta bu ni gnyen po brdzun pas spang bya brdzun pa 'joms par byed pa'i yang dag kun rdzob yin pa'i phyir /
dper na /
sgyu ma'i glang pos sgyu ma'i glang po gzhan pham par byed pa lta bur gsungs pa'i phyir /
dmigs pa'i skabs su rang bzhin dang rnam 'gyur gnyis kyi nang nas rnam 'gyur gtso bor bstan pa yin pa dang /
rigs kyi skabs su de gnyis kyi nang nas rang bzhin gtso bor bstan pa yin pas de gnyis ka'i skabs su gnyis ka ston rigs te /
nang skye mched drug bden pas stong ba'i rigs chos nyid kyang theg chen sgrub pa'i dmigs pa yin pa'i phyir dang /
skye mched drug bden pas stong pa rigs su 'gyur ba chos can skye mched drug ma spangs pa'i sgo nas dmigs dgos pa'i phyir /
dang po der thal /
chos thams cad theg chen sgrub pa'i dmigs pa yin pa'i phyir /
de de'i sgro 'dogs dpyad gzhi yin pa'i phyir /
phyi ma der thal /
chos can skye mched drug ma spangs pa'i sgo nas de bden pas stong ba theg chen sgrub pa'i rten rang bzhin gnas rigs su 'gyur gyi chos can skye mched drug spangs na de bden pas stong ba de theg chen sgrub pa'i rten rang bzhin @# / /
gnas rigs su mi 'gyur bas skye mched drug kyang rigs kyi skabs su bstan dgos pa'i phyir /
'grel chen las /
de ltar byas na rang bzhin gtso bor gyur pa ni rigs yin la /
rnam par 'gyur ba gtso bor gyur pa ni dmigs pa yin pas gnyis ka yin pa la ni dgag pa med do / /
zhes gsungs pa'i phyir /
!sems can kun mchog nyid sems dang / /
zhes sogs kyi skabs su /
theg chen sgrub pa'i ched du bya ba la /
mtshan nyid /
dbye ba gnyis /
dang po la /
gang gi ched du byang chen sgrub pa la 'jug pa'i thob bya mthar thug /
theg chen sgrub pa'i ched du bya ba mthar thug gi mtshan nyid /
gnyis pa de la dbye na /
sems chen po / /
spong ba chen po / /
rtogs pa chen po dang gsum /
sangs rgyas kyi sa'i sems can thams cad sdug bsngal las skyab par 'dod pa'i snying rje chen po dang po dang /
sgrib gnyis bag chags dang bcas pa spangs pa'i spangs pa mthar thug gnyis pa dang /
ji lta ji snyed kyi chos thams cad mngon sum du rtogs pa'i mkhyen pa mthar thug de gsum pa yin /
!thams cad mkhyen pa nyid gsum gyi yul la /
zhes sogs kyi skabs su /
theg chen sgrub pa sbyi'i rnam gzhag bshad pa dang /
so so'i rang bzhin bshad pa dang gnyis /
dang po la mtshan nyid /
dbye ba /
sgrub pa brtson 'grus kyi ngo bor bzhag pa'i don bshad pa /
sa mtshams bshad pa bzhi /
dang po la /
rten sems bskyed de la brten nas gzhan don byang chub chen po 'thob pa'i phyir sgrub pa brtson 'grus kyis khyad par du byas nas nyams su len pa'i sems dpa'i ye shes /
theg chen sgrub pa'i mtshan nyid yin te /
mdo sde rgyan las /
gnas rtsom 'bras bu 'byung ba che bdag nyid / /
rgyal sras rnams kyis sgrub pa yin par 'dod / /
ces gsungs pa'i phyir /
theg chen sgrub pa de rten sems bskyed la brten pas len pa che ba dang /
brtson 'grus kyis khyad par du byas pas bzod pa che ba /
'bras bu byang chub chen po 'byin par byed pas don chen po dang ldan pa yin te /
de nyid las /
rtag tu len pa che dang bzod pa che / /
don chen yang dag 'byung ba'i bya ba byed / /
ces gsungs pa'i phyir /
gnyis pa dbye ba bshad pa la /
ston tshul gyi sgo nas gnyis su dbye ba /
mtshan gzhi'i sgo nas bzhir dbye ba dang gnyis /
dang po la mkhyen pa yul gyi sgrub pa dang /
sbyor ba bye brag gi sgrub pa gnyis /
de gnyis kyi khyad par la /
kha cig /
thos bsam gtso bor gyur pa'i sgrub pa de mkhyen pa yul gyi sgrub pa dang /
sbyin sogs phar phyin drug la gtso bor spyod pa'i sgrub pa sbyor ba bye brag gi sgrub pa yin no / /
zer na /
thos bsam gtso bor gyur pa'i don de sbyin sogs phar phyin drug ldan du nyams su mi len par mkhyen gsum thos pas gtan la 'bebs pa'i skabs gtso bor gyur pa la byed dam /
thos pas gtan la phab pa'i don bsam byung gi yang nas yang du 'dris par byed pa'i gnas skabs la byed /
dang po ltar na /
lam ma zhugs kyi gnas skabs na yang mkhyen pa yul gyi sgrub pa yod par thal /
rtags dang po 'thad pa'i phyir /
'dod na /
theg chen sgrub pa la du yod dris pa na mkhyen pa yul gyi sgrub pa dang /
sbyor ba bye brag gi sgrub pa gnyis yod pa yin no zhes lan 'debs mi rigs pa yin par thal /
'dod pa'i phyir /
phyi ma ltar yin no zhe na /
de yang mi rigs par thal /
thos pa'i gtan la phab pa'i don de nyid bsam byung gi yang nas yang du 'dris par byed pa de'i tshe na /
sbyin sogs phar phyin drug gi spyod pa nyams su len pa'i nyams len med pa'i shes byed cung zad kyang med pa'i phyir /
yang kha cig /
mkhyen pa gsum gyi gnas skabs su lta ba gtso bor gyur pa dang /
sbyor ba bzhi'i gnas skabs su spyod pa gtso bor gyur pa yin no zhe na /
de yang mi 'thad de /
mkhyen gsum dang sbyor bzhi gnyis la lta ba dang /
spyod pa gtso bor gyur ma gyur gyi shes byed cung zad kyang med pa'i phyir dang /
mkhyen gsum gang rung gi rnam pa nyams su len pa'i sems dpa'i ye shes yin na /
sbyor bzhi gang rung gi nyams len yin dgos pa'i phyir dang /
gzhan gyi de las ldog ste khas blangs pa na nyes pa cung zad kyang med pa'i phyir dang /
'og tu /
mtshan nyid de yi sbyor ba dang / /
de rab de yi go rim dang / /
de mtha' de yi rnam smin ni / /
don bsdus gzhan de rnam pa drug /
ces bsdus don drug tu 'chad pa'i skabs su yang| mkhyen gsum gyi rnam pa sbyor bzhis nyams su len pa'i nyams len yin par gsungs pa'i phyir /
yang kha cig /
sbyin sogs phar phyin drug gi 'og mig gtod ma gtod dang /
phar phyin drug so sor nges pa'i nyams len gyi bsam pas zin ma zin la byed pa yin no / /
zhe na /
'o na /
sbyin sogs @# / /
phar phyin drug gi 'go mig gtod ma gtod dang /
phyin drug so sor nges pa'i nyams len gyi bsam pas zin ma zin la byed pa'i don de /
phyin drug nyams su len pa'i nyams len gyi bsam pa yod med la byed dam /
phyin drug rdzogs par thob ma thob la byed /
dang po ltar na /
mkhyen pa yul gyi sgrub pa de lam ma zhugs kyi gnas skabs nas yod par thal /
theg chen gyi tshogs lam thob pa nas go sgrub thog mar thob pa gang zhig /
de thob pa nas phyin drug nyams su len pa'i nyams len gyi bya ba yod pa'i phyir dang /
khyod kyi dam bca' 'thad pa'i phyir /
'dod na /
sgrub pa'i ngo bo gang yin dris pa na mkhyen pa yul gyi sgrub pa dang /
sbyor ba bye brag gi sgrub pa gnyis yod ces lan 'debs mi rigs par thal /
'dod pa'i phyir /
gnyis pa ltar na mi 'thad de theg chen gyi tshogs lam thob pa dang /
mkhyen gsum gyi rnam pa brgya bdun cu rtsa gsum go rim nges can du sgom pa'i nyams len gyis zin pa'i rnam rdzogs sbyor ba thob pa dus mnyam pa'i phyir dang /
theg chen gyi tshogs lam nas phar phyin drug rdzogs par thob pa med pa'i phyir dang /
khyod kyi sbyor ba dang po de sbyor ba bye brag gi sgrub par khas blangs pa dang 'gal ba'i phyir /
rang lugs la /
de gnyis sgras brjod tshul 'gal yang spyir de gnyis mi 'gal te /
sbyor ba bye brag gi sgrub pa yin na mkhyen pa yul gyi sgrub pa yin dgos pa'i phyir /
de gnyis ston tshul mi 'dra ba'i khyad par yod de /
skabs dang po gsum du go sgrub la sogs pa'i skabs 'ga' zhig tu phyin drug nyams len gyi ngos nas bshad pa ma gtogs phal cher mkhyen gsum nyams len gyi ngos nas bshad /
sbyor bzhi'i skabs su phal cher phyin drug nyams len gyi ngos nas bshad pa'i phyir /
skabs dang po gsum du phyin drug nyams len gyi ngos nas bshad par thal /
go sgrub kyi skabs su /
de dag so sor sbyin la sogs / /
zhes dang /
tshogs sgrub kyi skabs su /
rtse dang sbyin la sogs pa drug /
ces dang /
'jug sgrub kyi skabs su /
bsam gtan gzugs med sbyin sogs dang / /
zhes gsungs pa'i phyir /
skabs lhag ma bzhir yang bstan pa yin te /
sbyin dang tshul khrims sogs spyod pas / /
zhes sogs dang /
rtse sbyor gyi skabs su /
sbyin pa la sogs re res ni / /
zhes dang /
mthar gyis sbyor ba'i skabs su /
sbyin pa shes rab bar dag dang / /
zhes dang /
skad cig sbyor gyi skabs su /
sbyin pa la sogs re res kyang / /
zhes gsungs pa'i phyir /
sbyor ba bzhi'i gnas skabs su mkhyen gsum nyams len gyi ngos nas bshad pa yin par thal /
kun mkhyen nyid ni rnam gsum phyir / /
zhes sogs dang /
kun mkhyen nyid gsum chos rnams kyi / /
zhes sogs gsungs pa'i phyir /
gnyis pa mtshan gzhi'i sgo nas dbye na bzhi yod de /
go 'jug tshogs nges kyi sgrub pa dang bzhi yod pa'i phyir /
gsum pa sgrub pa brtson 'grus kyi ngo bor bzhag pa'i don bshad pa la /
sgrub pa brtson 'grus kyis khyad par du byas nas 'chad pa'i rgyu mtshan yod de /
rgyan las /
thog mar go cha'i brtson 'grus de nas ni / /
tshul bzhin rab bzhugs sbyor ba'i brtson 'grus dang / /
ma zhum mi 'khrug chog mi shes brtson 'grus / /
zhes gsungs pa ltar brtson 'grus la bsam pa rgya chen po go cha'i brtson 'grus /
sbyor ba lag len rgya chen po sbyor ba'i brtson 'grus /
theg chen gyi chos mtha' dag la ma zhum pa'i brtson 'grus /
mi mthun phyogs mtha' dag gi mi 'khrug pa'i brtson 'grus /
theg chen gyi chos mtha' dag nyams su len pa la ngoms mi shes pa'i chog mi shes kyi brtson 'grus bzhis khyad par du byas nas sgrub pa nyams su len par byed pa'i phyir /
sgrub pa brtson 'grus kyis khyad par du byas nas bshad pa la dgos pa yod de /
byang chub mchog tu sems bskyed kyang sgrub pa nan tan gyi nyams su len pa la 'bad pas brtson 'grus rtsom pa med na byang chub chen po thob mi nus so / /
zhes shes par bya ba'i ched du yin pa'i phyir /
theg chen sgrub pa de brtson 'grus kyis khyad par du byas pa yin kyang /
de yin na /
brtson 'grus yin pas ma khyab ste /
byang sems mthong lam pa'i rgyud kyi sems bskyed theg chen sgrub pa yin kyang brtson 'grus ma yin pa'i phyir /
sgrub pa bzhi po de go rim de ltar bstan pa yang dpa' bo g.yul du 'jug pa dang chos mthun pa yin te /
dpa' bo g.yul du 'jug pa'i tshe dang por sra ba'i go gyon /
de rjes g.yul du zhugs te /
dpung tshogs yan lag bzhi bshams pa'i sgo nas pha rol gyi dgra sde las rgyal bar byed pa de bzhin du byang sems rnams kyi dang por bsam pa rgya chen po go cha'i sgrub pa / /
@# / /
de rjes sbyor ba lag len rgya chen po la 'jug pa'i sgrub pa nyams su len /
de rjes tshogs gnyis kyi dpung rgya chen pos zin pa'i tshogs sgrub nyams su len par byed /
de rjes tshogs gnyis kyi dpung rgya chen pos zin pa'i sgo nas bdud bzhi'i g.yul las rgyal ba'i rnam mkhyen nges par 'byin pa'i nges 'byung gi sgrub pa nyams su len par byed pa'i phyir /
bzhi pa sa mtshams bshad pa la /
de ltar ji lta ba bzhin du zhes sogs kyi 'grel pa 'dis sa de dang den sgrub pa de dang de yod ces mtshan gzhi bstan pa yin gyis sa mtshams nges pa can ma yin te /
go sgrub theg chen tshogs lam nas rgyun mtha'i bar du 'jog pa dang /
'jug sgrub de theg chen sbyor lam thob ma thag nas rgyun mtha' bar du yod pa'i phyir /
des na 'grel pa des sgrub pa bzhi'i dbye ba mtshan gzhi dang bcas pa bstan pa yin te /
theg chen gyi tshogs lam de theg pa chen po'i mthong lam la rgyud nas sbyor bas go sgrub dang /
de la dngos su sbyor ba'i theg chen gyi sbyor lam chos mchog de 'jug sgrub dang /
sa dang po nas bdun pa'i bar gyi sgrub pa rnams tshogs sgrub dang /
dag pa sa gsum gyi sgrub pa rnams nges 'byung sgrub pa yin par bstan pa'i phyir /
gnyis pa so so'i rang bzhin bshad pa la /
go sgrub bshad pa sogs bzhi las /
dang po la de dag so sor sbyin la sogs / /
zhes sogs kyi skabs su go sgrub dngos bshad pa dang /
phar phyin drug gis rnam gzhag bshad pa dang gnyis /
dang po la mtshan nyid /
dbye ba /
bsdus tshul bshad pa dang gsum /
dang po la /
kha cig /
phar phyin re re'i nang du drug drug tshang bar bsdus nas nyams su len pa'i sems dpa'i ye shes des zin pa'i sems dpa'i ye shes /
go sgrub kyi mtshan nyid /
zer ba dang /
sems dpa'i ye shes yin na go sgrub yin pas khyab zer na /
de mi 'thad de /
sems tsam par gyur pa'i byang sems tshogs lam pa'i rgyud kyi mkhyen pa de de 'dra ba'i nyams su len pa'i zin pa'i sems dpa'i ye shes ma yin pa'i phyir /
der thal /
de stong nyid rtogs pa'i shes rab kyis ma zin pa'i phyir /
rang lugs /
phar phyin re re'i nang du drug drug tshang bar bsdus nas nyams su len pa'i rigs su gnas pa'i sems dpa'i ye shes /
go sgrub kyi mtshan nyid /
gnyis pa de la rgyas par dbye na /
sum cu rtsa drug yod /
kha cig /
sbyin pa'i go cha yin na sbyin pa yin pas khyab zer na /
de mi 'thad de /
sbyin pa'i go char gyur pa'i sbyin pa'i 'khor gsum bden med du rtogs pa'i shes rab yod pa'i phyir /
gsum pa bsdus tshul la /
kha cig /
sbyin pa drug sbyin par chos mthun pa nas shes rab drug shes rab tu chos mthun pa de go sgrub so drug drug tu 'du pa'i don yin no zhe na /
de mi 'thad de /
de ltar smra ba ni sbyin pa drug sbyin par bsdu ba'i tshul du 'gyur gyi /
sbyin pa'i go cha drug sbyin pa'i go char bsdu ba'i tshul du mi 'gyur ba'i phyir dang /
sbyin pa'i go cha la sbyin pas ma khyab pa'i phyir /
gsum pa rang lugs la /
go sgrub sum cu so drug drug tu bsdu ba'i tshul yod de /
sbyin pa'i go char gyur pa'i sbyin sogs drug po de sbyin pa'i go char chos mthun pa nas shes rab kyi go char gyur pa'i sbyin sogs drug shes rab kyi go char chos mthun pa'i phyir /
byang sems kyi sbyin pa phar phyin drug ldan du nyams su len tshul yod de /
des chos dang zang zing dang mi 'jigs pa skyabs kyi sbyin pa gtong ba de'i tshe /
sbyin par byed pa'i gtong ba'i sems de sbyin pa dang /
de'i tshe rang nyid gcig pu zhi bde don du gnyer ba'i nyan rang yid byed kyi bsams pas dben pa'i spong ba'i sems de tshul khrims dang /
skye ba thams cad kyis mi mnyan par smra ba la bzod pa bzod pa dang /
de'i tshe theg pa chen pos chos mtha' dag la 'dun pa'i 'dun pa brtson 'grus dang /
theg pa gzhan dang ma 'dres pa'i rtse gcig pa'i sems de bsam gtan dang /
de'i tshe sbyin pa'i 'khor gsum bden par mi rtog pa'i shes rab kyis zin pa'i sgo nas nyams su len pa'i phyir /
de bzhin du tshul khrims sogs la sbyor bar byed pa'i phyir /
gnyis pa phar phyin drug gi rnam gzhag bshad pa la /
phar phyin drug po de don tshan rnam pa bcu gcig gi sgo nas 'chad par byed pa yin te /
mdo sde rgyan las /
grangs dang de yi mtshan nyid go rims dang / /
nges pa'i tshig dang goms pa'i yon tan dang / /
de dag rab dbye bsdu dang mi mthun phyogs / /
yon tan phan tshun rnam nges yin zhes bya / /
zhes gsungs pa'i phyir /
rgyal sras kyi spyod pa rnams bsdu na /
phar phyin drug tu grangs nges pa yin te /
bslab pa gsum gyi dbang du byas na yang der grangs nges /
mngon mtho nges legs sgrub @# / /
pa'i dbang du byas na yang der grangs nges /
rang don dang gzhan don sgrub pa'i dbang du byas na yang der grangs nges /
rgyal sras kyi spyod pa rnams kyang phyin drug gi nyams len las 'byed pa'i phyir /
bslab pa gsum gyi dbang du byas na yang der grangs nges pa yin te /
phar phyin dang po gsum po de tshul khrims kyi bslab pa'i nyams len du 'du /
phar phyin tha ma gnyis ni rim pa bzhin du ting nge 'dzin gyi bslab pa dang /
shes rab kyi bslab pa'i nyams len du 'du /
brtson 'grus kyi phar phyin de bslab pa gsum char gyi nyams len du 'du ba'i phyir te /
mdo sde rgyan las /
bslab gsum dbang du mdzad nas ni / /
rgyal bas pha rol phyin pa drug /
yang dag bshad de dang po gsum / /
tha ma gnyis ni rnam pa gnyis / /
gcig ni gsum char la yang gtogs / /
zhes gsungs pa'i phyir /
mngon mtho nges legs sgrub pa'i dbang du byas na'ang der nges te /
phar phyin dang po gsum mngon mtho sgrub pa'i dbang du byas /
phyi ma gnyis nges legs sgrub pa'i dbang du byas /
brtson 'grus gnyis ka'i nyams len du 'du ba'i phyir /
rang gzhan gyi don sgrub pa'i dbang du byas na yang der nges te /
dang po gsum gzhan don sgrub pa'i dbang du byas /
shes rab rang don sgrub pa'i dbang du byas /
brtson 'grus gnyis ka'i nyams len du 'du ba'i phyir /
byang sems kyi sbyin pa chos bzhi dang ldan te /
mi mthun phyogs ser sna nyams byed /
grogs stong nyid rtogs pa'i shes rab kyis zin pa dang /
sems can gyi 'dod pa rdzogs par byed /
de la brten nas sems can rnams smin par byed pa'i khyad chos bzhi dang ldan pa'i phyir /
de bzhin du tshul khrims sogs la yang sbyar bar bya ba yin te /
mi mthun phyogs tshul 'chal nas rim pa bzhin du shes 'chal gyi bar nyams par byed pa'i phyir te /
mdo sde rgyan las /
sbyin pas mi mthun phyogs nyams dang / /
rnam par mi rtog ye shes ldan / /
'dod pa thams cad yongs rdzogs byed / /
sems can rnam smin byed rnam gsum / /
zhes gsungs pa'i phyir /
go rim de ltar du 'thad pa yin te /
snga ma snga ma la brten nas phyi ma phyi ma skye bas rgyu 'bras kyi go rim dang /
snga ma snga ma las phyi ma phyi ma mchog tu gyur pas dman mchog gi go rim dang /
snga ma snga ma la 'jug sla phyi ma phyi ma la 'jug dka' bas phra rags kyi go rim de ltar du bstan pa'i phyir te /
mdo sde rgyan las /
snga ma la rten phyi ma skye / /
zhes sogs gsungs pa'i phyir /
de dag gi nges tshig gi khyad par yod de /
sbyin pas dbul ba 'dor bar byed pas na sbyin pa dang /
tshul 'chal gyi tsha gdung sel bar byed pas na tshul khrims dang /
gzhan gyis mi mnyan par smra ba la mi khro bar bzod pas na bzod pa dang /
mchog dge ba la sbyar bas na brtson 'grus dang /
rtse gcig tu rnam mkhyen yid la 'dzin pas na bsam gtan dang /
don dam pa'i chos nyid rtogs pas na shes rab ces bshad pa'i phyir /
mdo sde rgyan las /
dbul bar 'dor bar byed pa dang / /
bsil ba thob dang khro bzod dang / /
mchog sbyar ba dang yid 'dzin dang / /
don dam shes pa'i phyir bshad do / /
zhes gsungs pa'i phyir /
sgom pa'i yon tan gyi khyad par yod de /
rgyu rigs kyi sgo nas sgom pa de dngos po'i sgo nas sgom pa dang /
yon tan mthong ba'i sgo nas sgom pa de yid ches pa'i sgo nas sgom pa dang /
ngoms mi shes pa'i sgom pa de bsam pa'i sgo nas sgom pa dang /
'khor gsum rnam par mi rtog pa'i sgo nas sgom pa de thabs kyi sgo nas sgom pa dang /
longs sku thob nas sgom pa de dbang 'byor pa'i tshul gyis sgom pa yin pa'i phyir /
de nyid las /
thams cad sgom pa dngos po dang / /
de bzhin yid la byed pa dang / /
bsam pa dang ni thabs dag dang / /
dbang 'byor nyid la brtan par mdzad / /
ces gsungs pa'i phyir /
rab dbye la /
sbyin sogs drug po de la so sor dbye na /
gsum gsum yod de /
sbyin pa la chos kyi sbyin pa /
zang zing gi sbyin pa /
mi 'jigs pa skyabs kyi sbyin pa dang gsum /
tshul khrims la nyes spyod sdom pa'i tshul khrims /
dge ba chos sdud kyi tshul khrims /
sems can don byed kyi tshul khrims gsum /
bzod pa la yang chos la nges rtogs kyi bzod pa /
gnod pa la ji mi snyam pa'i bzod pa /
sems can don byed kyi bzod pa dang gsum /
brtson 'grus la yang go cha'i brtson 'grus /
sbyor ba'i brtson 'grus /
sems can don byed kyi brtson 'grus dang gsum /
bsam gtan la yon tan mngon par sgrub pa'i bsam gtan /
mthong chos la bde bar gnas pa'i bsam gtan /
sems can don byed kyi bsam gtan dang gsum /
shes rab la yang ji lta ba rtogs pa'i shes rab /
ji snyed pa rtogs pa'i shes rab /
sems can don byed kyi shes rab dang gsum yod pa'i phyir /
mdo sde @# / /
rgyan las /
chos dang zang zing mi 'jigs gtong / /
sbyin pa de 'drar yongs shes nas / /
mkhas pa yang dag sgrub par byed / /
ces sogs gsungs pa'i phyir /
de dag bsdu na rnam par g.yeng pa'i dge rtsa dang /
mnyam par gzhag pa'i dge rtsa dang /
de gnyis ka'i dge rtsa gsum du 'du ste /
phar phyin dang po gnyis rnam par g.yeng ba'i dge rtsa dang /
tha ma gnyis mnyam par gzhag pa'i dge rtsa dang /
bar pa gnyis de gnyid ka'i dge rtsar 'du ba'i phyir /
de nyid las /
dkar po'i chos kun rnam g.yangs dang / /
mnyam gzhag gnyis kar shes par bya / /
pha rol phyin pa gnyis dang ni / /
gnyis dang gnyis kyi yongs su bsdus / /
zhes gsungs pa'i phyir /
de rnams kyi mi mthun phyogs bdun bdun 'joms pa yin te /
sbyin pa lta bu la mtshon na ser sna'i sgo nas ma chags /
longs spyod kyi sgo nas mi chags /
phyi bshol gyi sgo nas chags pa med /
de tsam gyis chog par 'dzin pa'i chags pa nyid kyang ma yin /
lan la re ba'i sgo nas mi chags /
rnam smin la re ba'i sgo nas mi chags /
rnam g.yeng gi sgo nas chags pa med pa'i phyir /
de nyid las /
byang chub sems dpa'i sbyin pa ni / /
ma chags mi chags chags pa med / /
chags pa nyid kyang ma yin te / /
ma chags mi chags chags pa med / /
ces gsungs pa'i phyir /
de dag yon tan bzhi bzhe dang ldan pa yin te /
yon tan grangs med pas rgya che ba dang /
kun slong zang zing med pa dang /
'bras bu byang chub chen po 'byin pas don che ba dang /
lhag med myang 'das thob pa'i che na yang /
dge rtsa rgyun mi chad pa'i yon tan bzhi bzhi dang ldan pa'i phyir /
de nyid las /
rgya che ba dang zang zing med / /
don che ba dang mi zad pa / /
sbyin pa la sogs thams cad kyi / /
yon tan bzhir ni shes par bya / /
zhes gsungs pa'i phyir /
phar phyin drug po de'i phan tshun rnam par nges pa'i yon tan gyi khyad par yod de /
phar phyin drug po de'i rgyu ngo bo rnam smin gyi 'bras bu dbye ba drug po de dang /
de ston pa'i shin tu rgyas pa'i sde snod brjod bya rjod byed du 'brel ba dang /
re re'i nyams len las drug drug gi nyams len 'byed cing /
re re'i nang du drug drug gi nyams len 'du ba'i phyir te /
de nyid las /
phan tshun bsdus tshul rab dbye phyir / /
chos nyid phyir dang rgyu mtshan phyir / /
pha rol phyin drug rnam kun tu / /
rnam par nges par shes par bya / /
zhes gsungs pa'i phyir /
de yang byang sems kyi sbyin pa rang nyid 'ba' zhig gi phyir gtong ba min pa dang /
byang sems kyi tshul khrims gsum gyi nang nas sems can don byed kyi tshul khrims de gtso che ba dang /
gzhan gyis khros pa la bzod pa dang / /
dkar po dge ba'i chos mtha' dag gong nas gong 'phel du byed pa brtson 'grus / /
bsam gtan gyi rtse gcig tu rnam mkhyen don du gnyer ba dang /
shes rab kyis bden pa'i don de kho na nyid gtan la 'bebs par byed pa dang /
de rnams snying rjes zin pa'i sgo nas nyams su blangs na /
'jig rten gyi mgon po thams cad mkhyen pa 'thob par 'gyur ba sogs yin te /
sbyin pa rang don yongs btang ba / /
tshul khrims gzhan phan bya ba'o / /
bzod pa khro ba spangs pa ste / /
dkar po'i chos 'phel brtson 'grus so / /
bsam gtan rtse gcig nyon mongs med / /
shes rab bden don gtan la 'bebs / /
snying brtse sems can thams cad la /
snying rje ro gcig blo gros so / /
sbyin pas longs spyod khrims kyi bde / /
bzod pas mdangs ldan brtson pas brjid / /
bsam gtan gyis zhi blo yi grol / /
snying brtse bas ni don kun 'grub / /
bdun po 'di dag ma lus par / /
cig car pha rol phyin pa yis / /
ye shes bsam mi khyab pa'i yul / /
'jig rten mgon po nyid 'thob 'gyur / /
zhes gsungs pa'i phyir /
! bsam gtan gzugs med sbyin sogs dang / /
zhes sogs kyi skabs su /
'jug sgrub spyi'i rnam gzhag bshad pa dang /
rtogs dka' ba bye brag tu bshad pa dang gnyis /
dang po la /
kha cig /
stong nyid rtogs pa'i sgom byung gi shes rab kyis zin pa'i sgo nas theg chen gyi rgyu 'bras kyi chos ci rigs pa sbyor ba lag len gtso bor byas nas nyams su len pa'i sems dpa'i ye shes /
'jug sgrub kyi mtshan nyid /
zer na /
stong nyid rtogs pa'i shes rab kyis zin pa'i sgo nas bsam gtan dang gzugs med kyi snyom 'jug nas rnam mkhyen gyi bar du nyams su len pa'i byang sems tshogs lam pa'i rgyud kyi mkhyen pa chos can /
mtshon bya der thal /
mtshan nyid de'i phyir /
'dod na /
theg chen gyi sbyor lam thob par thal /
'dod pa'i phyir /
rang lugs la /
theg chen gyi sbyor lam thob pa'i gang zag gi rgyud kyi stong nyid rtogs pa'i sgom byung gi shes rab kyis zin pa'i sgo nas /
theg chen gyi rgyu 'bras kyi @# / /
chos ci rigs pa sbyor ba lag yin gtso bor byas nas nyams su len pa'i sems dpa'i ye shes /
'jug sgrub kyi mtshan nyid /
dbye na /
dgu yod de /
rgyu theg pa chen po la 'jug pa brgyad /
'bras bu rnam pa thams cad mkhyen pa nyid la 'jug pa gcig dang dgu yod pa'i phyir ! brtse dang sbyin la sogs pa drug /
ces sogs kyi skabs su /
tshogs sgrub kyi dbye ba bshad pa /
tshogs gsum bye brag tu bshad pa dang gnyis /
dang po ni /
theg chen gyi sbyor lam chos mchog chen po thob pa'i sems dpa'i rgyud kyi tshogs gnyis kyi dpung rgya chen pos zin pa'i sgo nas rang 'bras gnas skabs dang mthar thug gi byang chub chen po gang rung dngos su 'byin byed kyi sems dpa'i ye shes /
tshogs sgrub kyi mtshan nyid /
de la dbye na bcu bdun yod de /
rten rtse ba snying rje chen po / /
sbyin sogs phar phyin drug gi tshogs sgrub /
mnyam gzhag gis bsdus pa zhi gnas lhag mthong de gnyis zung du 'brel ba'i sgrub pa /
rjes thob kyis bsdus pa'i gzhan don sgrub pa'i thabs mkhas kyi sgrub pa /
de la brten pa'i bsod nams dang ye shes kyi sgrub pa /
'bras bu sgrub cing dmigs rnam 'dzin pa'i lam dang gzungs kyi sgrub pa /
yon tan gyi rten byed cing spang bya spong ba dang /
gnyen po'i tshogs sgrub dang bcas pa rnams su yod pa'i phyir /
bcu bdun po 'dis mthar thug gi byang chen dngos su 'byin nus pas na tshogs kyi sgrub pa zhes bya zhing /
de dngos su 'byin nus pa yang yin te /
de 'byin par byed pa'i zab pa dang rgya che ba'i lam gyi rim pa khyad par can gyis bsdus pa'i phyir /
de rnams kyi nang nas snying rje chen po la mtha' cung zad dpyad na /
mtshan nyid /
dbye ba /
phye ba so so'i don bshad pa /
phan yon dang bzhi /
dang po la /
sdug bsngal can gyi sems can gang la dmigs kyang ma bu gcig pa la brtse ba'i tshod tsam gyi sdug bsngal thams cad dang bral 'dod rang gi ngang gis skye ba'i snying rje /
snying rje chen po'i mtshan nyid /
gnyis pa la /
grogs kyi sgo nas dga' ba /
smon lam /
lhag bsam dang mtshungs ldan gyi snying rje gsum /
dmigs yul gyi sgo nas sems can dang chos dang dmigs med kyi snying rje chen po gsum yod /
gsum pa phye ba so so'i don la /
nyan rang la yang lhag bsam dang mtshungs ldan gyi snying rje chen po med kyang /
dga' ba dang /
smon lam dang mtshungs ldan gyi snying rje chen po yod /
nyan rang dgra bcom pas chags sdang spangs shing /
sgom rims las kyang /
gang gi tshe yid du 'ong ba'i bu mi bde ba bzhin du sems can thams cad la sdug bsngal gtan nas byang bar 'dod pa'i rnam pa'i snying rje bcos ma ma yin pa rang gi ngang gis 'jug pa bdag nyid thams cad la mtshungs par 'jug pa de'i tshe de rdzogs pa yin pas snying rje chen po zhes bya ba'i grangs su 'gro'o / /
zhes de tsam gyi snying rje chen po'i mtshan nyid rdzogs par gsungs pa'i phyir /
snying rje chen po la gsum du phye ba'i sems can la dmigs pa'i snying rje yin na sor so can tsam la dmigs pa'i snying rje yin pas khyab kyang /
sems can la dmigs pa'i snying rje yin na sems can tsam la dmigs pa'i snying rje yin pas ma khyab ste /
snying rje yin na sems can la dmigs pa'i snying rje yin dgos pa'i phyir /
der thal /
snying rje phyi ma gnyis la de ltar dgos pa'i phyir /
'jug pa las /
'gro ba g.yo ba chu yi nang gi zla ba ltar / /
g.yo dang rang bzhin nyid kyis stong par mthong ba yi / /
'gro la snying rjer gyur gang de la 'dud / /
ces gsungs pa'i phyir /
sems can gyi rgyud kyi chos dang dmigs med la dmigs pa'i snying rjes rim pa bzhin du mi rtag sogs chos dang sems can bden med rtogs mi dgos kyang /
de rgyud ldan gyi gang zag gis dmigs yul sems can mi rtag sogs dang bden par med par mthong ba ni dgos te /
drangs ma thag pa'i lung gis 'grub pa'i phyir dang /
de ltar ma yin na chos dang dmigs med la dmigs pa'i snying rje'i don bzhag tu med par 'gyur ba'i phyir /
de ltar byas na rang gi dmigs yul du gyur pa'i mi rtag sogs kyi chos kyi rnam pa dang bdag med pa'i rnam pa ma shar bar sems can tsam po de nyid la dmigs nas sdug bsngal dang bral 'dod kyi snying rje chen po / /
dang po'i mtshan nyid /
rang gi dmigs yul du gyur pa'i sems can mi rtag sogs chos kyi rnam bshar nas sdug bsngal dang bral 'dod kyi snying rje chen po /
gnyis pa'i mtshan nyid /
rang gi dmigs yul du gyur pa'i sems can bden med kyi rnam pa shar nas sdug bsngal dang bral 'dod kyi rnam pa can gyi snying rje chen po / /
gsum pa'i mtshan nyid /
de yang sa bdun pa man chad du de gsum g.yod kyang sa brgyad pa yan chad du dang po med de /
dag sa'i snying rje yin na dmigs yul sems can 'den @# / /
stong sgyu ma lta bur snang ba'i blo yin dgos pa'i phyir /
rgyas par gzhan las shes par bya'o / /
bzhi pa phan yon bshad pa la /
snying rje chen po de phan yon khyad par can dang ldan te /
stong po bkod pa'i mdo las /
chos gcig lag mthil du mchis na sangs rgyas kyi chos thams cad lag mthil du mchis so / /
gcig po gang zhe na snying rje'o / /
zhes dang /
'jug pa las /
sa bon dang ni spel la chu 'dra yun ring du / /
zhes sogs gsungs pa'i phyir /
gzungs kyi mtha' dpyad pa la /
ngo bo / /
dbye ba /
phye ba so so'i don /
sa mtshams dang bzhi las /
dang po ni /
gzungs kyi ngo bo ni rang gi grogs zhi gnas dang mtshungs ldan gyi dran pa dang shes rab khyad par can zhig la 'jog pa yin te /
rgyan snang las /
gzungs kyi ngo bo ni dran pa dang shes rab ste dran pa dang shes rab khyad par can gzungs zhes bya'o / /
zhes gsungs pa'i phyir /
gnyis pa dbye ba la /
gzungs tsam dang /
de khyad par can gnyis /
dang po|| gzungs tsam gyi dbye ba la /
skye ba snga mar dmigs rnam bsgoms stobs kyi tshe 'dir rnam smin skyes kyi gzungs chung du gcig dang /
tshe 'dir thos bsam gyi stobs kyis thob pa'i 'bring bo gcig dang /
mnyam gzhag gi sas bsdus kyis thob pa'i chen po gcig dang gsum /
phyi ma la yang /
sa la ma zhugs pa'i mos pas spyod pas rgyud kyi chung du gcig dang /
ma dag sar gnas pa'i rgyud kyi 'bring po gcig dang /
dag sa la gnas pa'i rgyud kyi chen po gcig dang gsum yod de /
mdo sde rgyan las /
rnam smin thos la goms pa dang / /
ting nge 'dzin gyi gzungs dag ni / /
chung du dag ni chen po ste / /
chen po de yang rnam pa gsum / /
blo ldan m+zhugs zhugs pa dang / /
ma dag sa pa rnams kyis ni / /
chung du dang ni 'brang po ste / /
dag pa'i sa ba'i gzungs chen yin / /
zhes gsungs pa'i phyir /
gsum pa la /
tsam po gsum po de'i mtshan nyid sla /
gnyis pa khyad par can gyi mtshan nyid la /
nang du bzong pa'i gzungs thob pa la brten nas rgyal ba'i gsung rab kyi tshig bskal pa'i bar du mi brjed par 'dzin nus pa'i gzungs /
tshig gi gzungs khyad par can gyi mtshan nyid /
nang du bzod pa'i gzungs thob pa'i mthus rgyal ba'i gsung rab kyi don bskal pa'i bar du mi brjed par 'dzin nus pa'i gzungs /
don gyi gzungs khyad par can gyi mtshan nyid /
rang gi grogs zhi gnas la brten nas ar pa tsa sogs yi ge'i gnas lugs kyi don la dpyad stobs kyis mi skrag bas rab tu phye ba'i gzungs /
bzod pa'i gzungs khyad par can gyi mtshan nyid /
nang du bzod pa'i gzungs thob pa'i sdig pa zhi pa sogs gzhan skyob pa'i sngags rtsom pa sogs kyi nus mthu khyad par can du gyur pa'i gzungs /
gsang sngags kyi mtshan nyid /
'di rgyu la 'bras bu'i ming gis btags pa'i / /
gzungs bzhi rgyud la skyes pa la dgos pa yod de /
rgyal ba'i gsung rang gi tshig don mi brjed pa sogs rang gzhan gyi don du ma 'grub pa'i ched du yin pa'i phyir /
bzhi pa sa mtshams la| gzungs tsam po gsum ni lam du ma zhugs pa nas kyang yod / /
gzungs khyad par can la chung du 'bring chen po gsum du phye ba'i chung du theg chen gyi sbyor lam bzod pa nas dang /
'bring ma dag sa rnas dang /
chen po dags nas thob /
gnyis pa tshogs gsum bye brag tu bshad pa la /
ye shes kyi tshogs sgrub bye brag tu bshad pa /
sa'i tshogs sgrub bye brag tu bshad pa /
gnyen po'i tshogs sgrub bye brag tu bshad pa dang gsum / /
dang po la yul stong nyid nyi shu bshad /
yul can de rtogs pa'i ye shes nyi shu bshad pa /
ye shes kyi dmigs pa gang yin dpyad pa dang gsum /
stong nyid phra mo la stong gzhi chos can gyi sgo nas nyid shu po de mig sogs nang /
gzugs sogs phye /
gnyis ka'i rten dbang rten khog pa bden pas stong ba nyid sogs gsum /
stong nyi bden pas stong pa stong pa nyd stong pa nyid /
phyogs bcu dang /
myang das dang /
rkyen las skyes pa la sogs pa'i 'dus byas dang /
ma skyes pa nam mkha' lta bu'i 'dus ma byas dang| rtag chad kyi mthas stong ba'i dbus dang /
'khor ba dang /
sbyin sogs dor byar med pa rnams bden pas stong pa rnams rim pa bzhin du chen po stong pa nyid nas dor ba med pa stong pa nyid kyi bar du 'jog /
gnas lugs dang /
rnam 'gyur gyi chos thams cad dang /
phyi nang gi chos skye ba sogs dang /
dus gsum dang /
rgyu rkyen ldan zhing tshogs pa dang /
phung po lnga'i ngo bo bden stong rnams rim pa bzhi /
rang bzhin stong pa nyid nas dngos po stong pa nyid kyi bar du 'jog /
'dus ma byas kyi nam mkha' dang /
rang bzhin stong pa nyid ces bya ba dang byed pa po don gzhan gyis stong pa rnams bden pas stong rnams rim pa /
@# / /
bzhin dngos po med pa stong pa nyid dang /
rang gi ngo bo stong pa nyid dang /
gzhan gyi ngo bo stong pa nyid rnams su 'jog pa'i phyir /
gnyis pa yul stong nyid nyi shu rtogs pa'i yul can nyi shu bshad pa la /
stong nyid nyi shu ston pa'i mdo rnams kyis nyi shu po rtogs pa'i ye shes nyi shu 'phangs nas ston cing /
ji ltar sten na stong nyid dang po bzhi ston pa'i mdo las de bzhi rtogs pa'i ye shes bzhi 'phangs tshul yod de /
dang po gsum ston pa'i mngos gsum po de rtogs pa'i theg chen gyi tshogs lam chung ngu 'bring chen po gsum 'phangs nas ston /
bzhi pa ston pa'i mngos /
de rtogs pa'i theg chen gyi sbyor lam 'phangs nas ston pa'i phyir /
chen po stong pa nyid nas dor ba med pa stong pa nyid ston pa'i mdo rnams kyis rim pa bzhin du stong nyid de rnams rtogs pa'i yul can rnams 'phangs nas bstan tshul yod de /
chen po stong pa nyid ston pa'i mngos chos dbyings kun tu 'gro ba'i don rtogs pa'i sa dang po'i ye shes 'phangs nas bstan /
gnyis pa ston pa'i mngos chos dbyings mchog gi don rtogs pa'i sa gnyis pa'i ye shes 'phangs nam bstan /
gsum pa ston pa'i mngos chos kyi rgyu mthun pa'i don rtogs pa'i sa gsum pa'i ye shes 'phangs nas bstan /
bzhi pa ston pa'i mngos chos dbyings yongs su 'dzin pa med par rtogs pa'i sa bzhi pa'i ye shes 'phangs nas bstan /
lnga pa ston pa'i mngos chos dbyings rgyud tha dang pa med par rtogs pa'i sa lnga pa'i ye shes 'phangs nas bstan /
drug pa ston pa'i mngos chos dbyings kun byed ? med par rtogs pa'i sa drug pa'i ye shes 'phangs nas bstan /
bdun pa ston pa'i mngos chos dbyings mtshan med rtogs pa'i sa bdun pa'i ye shes 'phangs nas bstan /
rang bzhin stong pa nyid dang /
chos thams cad stong pa nyid ston pa'i mdo gnyis kyis chos nyid rnam par rtog pa med cing /
dag sa la dbang pa'i sa brgyad pa'i ye shes bstan /
rang gi mtshan nyid stong pa nyid dang mi dmigs pa stong pa nyid ston pa'i mngos chos dbyings ye shes la dbang ba'i sa dgu pa'i ye shes 'phangs nas bstan /
dngos po med pa'i ngo bo nyid stong pa nyid ston pa'i mdo gnyis kyis chos dbyings las la dbang pa'i don rtogs pa'i sa bcu pa'i ye shes 'phangs nas bstan /
stong nyid tha ma gsum ston pa'i mngos chos dbyings sgrib gnyis spangs pa'i rten dang rang byung la dbang pa'i don rtogs pa'i sangs rgyas kyi sa'i ye shes 'phangs nas bstan pa'i phyir /
kha cig /
byang sems kyi ye shes stong nyid dang po bzhi rtogs pa'i ye shes sbyor lam bzhi la rims bzhin 'jog /
'og ma bdun rtogs pa'i ye shes sa dang po nas bdun pa'i bar la 'jog /
de'i 'og ma drug dag pa sa gsum la re res gnyis gnyis rtogs par byas nas 'jog /
tha ma gsum rtogs pa'i ye shes sangs rgyas kyi sa la 'jog /
de yang sa mtshams nges pa can yin zhing /
dang po gsum rtogs pa'i ye shes tshogs lam nas mi 'jog ste /
'grel chen las /
stong nyid gsum ni mos spyod kyis bsdus pa yin no / /
zhes dang /
'di sbyor ba'i lam gyis bsdus pa yin no / /
zhes gsungs pa'i phyir /
'grel chen gnyis kyi skabs mang po zhig tu theg chen gyi tshogs lam mos spyod kyi sa las logs su gsungs pa'i phyir /
zhes gsungs pa ni mi 'thad de /
de gsum don spyi'i tshul gyis rtogs pa'i ye shes kyi tshogs theg chen gyi tshogs lam na yang yod /
mngon sum du rtogs pa theg chen rigs nges la sbyor lam na yang med /
chos dbyings kun tu 'gro dang mchog 'gro'i tshul du mngon sum du rtogs pa sa gsum pa yan chad du yod pa'i phyir /
theg chen gyi tshogs lam mos spyod kyi sa las logs su mos spyod kyi sar mi 'dod pa yang ma nges te /
nyan thos kyi rigs kyi sa sogs drug nyan thos kyi sa las logs su gsungs kyang /
drug po nyan thos kyi sar gtogs pa lta bu yin pa'i phyir /
rang lugs la sa mtshams nges pa can ma yin kyang sgras don gyi stong nyid rtogs pa'i ye shes 'phangs tshul de ltar 'chad pa'i rgyu mtshan yod de /
sa bcu ka'i skabs su chos nyid de mngon sum du rtogs pa'i ye shes yod par mtshungs kyang ye shes de rnams gong 'phel du song ba'i dbang gis gtso bor nges shes mi 'dra bar 'dren pa sa bcu pa'i skabs su 'byung ba dang theg chen gyi slob mi slob gnyis ka'i skabs kyi stong nyid rtogs pa'i ye shes kyi tshogs gtan la 'bebs pa'i ched du yin pa'i phyir /
de yang ye shes kyi tshogs sgrub las 'phros nas theg chen tshogs lam pa dang /
sangs rgyas kyi sa'i stong nyid rtogs @# / /
pa'i ye shes kyi tshogs bshad pa yin gyi /
de gnyis su ye shes kyi tshogs sgrub med de /
de sbyor lam chos mchog yan dang rgyun mtha' man chad la 'jog pa'i phyir /
gsum pa ye shes kyi dmigs yul gang yin dpyad pa la /
lugs gnyis bkod pa /
lugs phyi ma 'thad par sgrub pa /
de la klan ka spang pa /
lugs snga na dgag pa /
ye shes kyi dbye ba gzhan ma smos pa'i rgyu mtshan bshad pa dang lnga /
dang po ni /
stong nyid nyi shu rtogs pa'i mi rtag ye shes kyi dmigs pa gang yin zhe na /
sems tsam pa na re gzhan dbang gzung 'dzin rdzas tha dad kyis stong pa'i stong nyid bden grub mi rtog ye shes de rnams kyi dmigs pa yin zhes zer /
dbu ma pa rnams na re /
chos thams cad bden stong de rnams kyi dmigs pa yin zer ro / /
gnyis pa phyi ma 'thad par sgrub pa la /
gang dang gang shes pa yin na de'i shes bya yin na /
bden med yin pas khyab ste /
dper na /
rmi lam du rta glang snang ba'i shes pa'i dmigs pa bzhin /
mi rtog ye shes 'di yang shes pa yin no zhes 'god cing /
mdor bsdu na slob pa'i rgyud kyi mi rtog ye shes chos can /
khyod kyi gzhal bya bden par med de /
shes pa yin pa'i phyir /
zhes bya ba yin la /
de lta bu'i phyogs chos ma grub pa ma yin te /
shes pa rang myong rang rig mngon sum gyis grub pa'i phyir /
rnam nges las /
dmigs pa mngon sum ma yin na / /
don mthong rab tu 'grub mi 'gyur / /
zhes gsungs pa'i phyir /
mthun phyogs la yod pa'i phyir /
'gal ba'i gtan tshigs kyang ma yin /
bden grub kyi chos gzhi med 'gro med skye med dang /
zhes pa'i skabs su 'gag par 'gyur bsam nges pa yang ma yin pa'i phyir /
yang don 'dra yang slob pa'i rgyud kyi mi rtog ye shes kyi gzhal bya chos can /
bden par med de /
mi rtag ye shes kyi dmigs pa yin pa'i phyir /
zhes bkod nas 'gal ma nges ma grub pa gsum gyi skyon spong lugs byas na'ang rung ngo / /
de ltar yang 'grel chen las /
yang rnam par mi rtog pa'i ye shes 'di'i dmigs pa gang yin zhe na /
kha cig ni stong pa nyid 'di yin no / /
zhes 'dod do / /
gzhan dag ni chos thams cad kyi ngo bo nyid stong pa nyid la dmigs par 'dod do / /
'di nyid rigs pa yin te /
gang dang gang shes pa yin pa de dang de ni chos thams cad kyi rang bzhin stong pa nyid la dmigs pa yin no / /
dper na /
rmi lam du rta la sogs pa'i ngo bo nyid stong pa nyid dmigs pa lta bu'o / /
bdag med pa'i gnas su gyur pa'i rnam par mi rtog pa'i ye shes 'di yang shes pa yin no / /
zhes bya ba ni rang bzhin gyi gtan tshigs so / /
dmigs pa mngon sum ma yin na / /
don mthong rab tu 'grub mi 'gyur / /
zhes bya bas gtan tshigs ma grub pa ma yin la /
mi mthun pa'i phyogs la yod pas 'gal ba ma yin no / /
chos thams cad kyi rang bzhin de kho na nyid du yod pa ni phyis 'gog par 'gyur pa'i phyir /
ma nges pa nyid kyang ma yin no / /
zhes gsungs pa'i phyir /
rang bzhin gyi gtan tshigs so zhes bya bas ni 'bras bu rang bzhin ma dmigs pa'i gtan tshigs gsum du phye ba'i rang bzhin gyi gtan tshigs su bstan pa ma yin gyi rtags chos rang bzhin gcig pa tsam la dgongs pa'i phyir /
rang bzhin gyi gtan tshigs la sgrub rtags dgos pa'i phyir /
gsum pa de la glan ka spang pa la /
sems tsam pa na re /
'o na chos thams cad bden stong chos can /
bden par med par thal /
mi rtog ye shes kyi dmigs pa yin pa'i phyir /
dper na zla gcig zla gnyis su snang ba'i dbang shes kyi dmigs pa bzhin /
'dod na /
chos thams cad bden par grub par thal /
chos thams cad bden stong de med pa'i phyir /
de bden par med pa'i phyir /
de dbu ma pas yongs grub tu khas blangs pas de don dam par med na med dgos pa'i phyir /
snyam du bsams so / /
gal te 'dod na /
dngos su 'gal ba yin te /
'grel chen las /
gang dmigs pa de ni med pa ma yin nam /
dper na /
zla ba gnyis la sogs pa bzhin no / /
chos thams cad kyi ngo bo nyid stong pa nyid kyang dmigs pa yin pas med par 'gyur la /
des na chos thams cad yod par 'gyur ro / /
zhes gsungs pa'i phyir /
lan la nyes pa de mi 'jug ste /
sngar bshad pa'i rigs pa de nyid kyis chos thams cad bden stong bkag pa ma yin gyi chos thams cad bden grub bkag pa gang zhig /
chos thams cad bden stong bden grub rigs pas bkag pas chos thams cad slar yang bden par grub mi dgos pa'i phyir /
te /
chos @# / /
thams cad bden stong bden grub de chos thams cad bden stong gi khyab byed dang /
de dang bdag nyid gcig pa'i cha gang yang ma yin pa'i phyir /
dper na /
gsod byed mchod sbyin de bsad bya ltas sbyin gyi khyab byed dang /
de dang bdag nyid gcig pa gang yang ma yin pas de nyer sbas kyis bsad pa'i lha sbyin gyi srog dbang slar 'byung mi dgos pa bzhin yin pa'i phyir /
bzhi pa lugs snga ma dgag pa la /
'o na /
gzhan dbang gzung 'dzin rdzas gzhan gyis stong pa'i stong nyid de chos can gzhan dbang dang ngo bo gcig gam tha dad /
dang po ltar na de gnyis tha dad gtan med kyi gcig tu thal /
de gnyis bden par grub pa'i ngo bo gcig yin pa'i phyir /
khyab ste /
bden grub yin na snang tshul dang gnas tshul mthun dgos /
de ngo bo gcig tu snang ba'i tshur mthong gi blo la de gnyis gcig tu snang ba'i phyir /
'dod na /
de 'dra'i stong nyid chos can /
gzhan dbang dang gcig yin par thal lo / /
'dod na gzung 'dzin rdzas gzhan gyis stong pa'i stong nyid chos can /
khyod 'dzin stangs kyi yul du byas nas sgom pas shes sgrib dag par mi 'gyur bar thal /
khyod gzhan dbang yin pa'i phyir /
'dod na 'gal /
ngo bo tha dad yin na /
de gnyis 'brel med don gzhan du thal /
de gnyis bden grub kyi ngo bo tha dad yin pa'i phyir /
'dod na /
gzhan dbang gzung 'dzin rdzas tha dad kyis stong pa sgom par byas pas /
gzhan dbang la phyin ci log tu sgro 'dogs pa'i sgro 'dogs la cung zad kyang mi gnod par thal /
'dod pa'i phyir /
gzhan yang /
don dam bden pa de blo don dam pa gnas lugs mngon sum du rtogs pa'i slob pa 'phags pa'i mnyam gzhag ye shes kyi rnyed don yin kyang de tsam gyi don dam par grub mi dgos te /
de chos can brdzun pa sgyu ma lta bu la brten pa'i gnas lugs mthar thug yin pa'i phyir /
khyab ste /
bden grub chos can brdzun pa sgyu ma lta bu la brtan pa 'gal pa'i phyir /
lnga pa ye shes kyi dbye ba gzhan ma smos pa'i rgyu mtshan bshad pa la /
me long lta bu'i ye shes sogs ye shes kyi dbye ba du ma zhig yod kyang ye shes kyi tshogs kyi dbye ba 'chad pa'i skabs 'dir mi 'chad pa'i rgyu mtshan ci yin zhe na /
de'i rgyu mtshan yod de 'dir tshogs sgrub bcu bdun gyi nang nas stong nyid rtogs pa'i ye shes kyi tshogs sgrub kyi dbye ba tsam zhig gtan la 'bebs pa bzhed cing de dag gi dbye ba rgyas par bshad na skabs don nges pa'i bgegs su 'gyur ba'i phyir /
gnyis pa sa'i tshogs bye brag tu bshad pa la /
khyad gzhi sa'i ngo bo bshad pa /
khyad chos sa'i yon tan bshad pa /
sa'i nges tshigs bshad pa /
'phos mtshams bshad pa dang bzhi /
dang po ni /
spyir byang chub sems dpa'i tshogs sbyor gyi lam yang byang sems kyi mos spyod kyi la sogs kyi tha snyad byed kyang 'dir ni byang 'phags kyi mngon rtogs byang sems kyi sar mdzad nas gtan la 'bebs pa yin pas /
de ltar byas na snying rje chen po sogs thabs kyi cha rgya chen pos zin pa'i byang 'phags kyi ye shes byang chub sems dpa'i sa'i mtshan nyid /
de la rab dga' la sogs sa bcu yod /
gnyis pa ni /
khyad chos sa'i yon tan bshad pa la /
phar phyin lhag pa'i khyad par /
yongs sbyong gi khyad par /
spang bya spang ba'i nus pa'i khyad par /
bslab pa gsum gyi yon tan /
zag med kyi phung po lnga'i yon tan gyi khyad par /
rjes kyi skabs su nges shes 'dren tshul gyi khyad par /
yon tan gyi grangs kyi khyad par /
rnam smin gyi skye ba 'dzin tshul gyi khyad par /
rmi lam gyi rtags kyi khyad par rnams las /
dang po'i khyad par yod de /
sa dang por sbyin pa'i phar phyin lhag pa nas /
sa bcu par ye shes kyi phar phyin lhag pa'i bar rnams yin pa'i phyir /
phar phyin so so lhag pa'i don yod de /
sa dang por lus longs spyod sogs gzhan la gtong ba'i tshe ser sna'i kun 'dzin med par gtang ba'i tshong du rmi lam gyi gnas skabs su yang 'tshul khrims kyi dri ma med pa'i tshul khrims kyi nyams len ma thob pa sogs yin pa de'i phyir /
gnyis pa la /
sa dang po la mtshon nas dang po'i skyon sel zhing yon tan yongs su rdzogs par byed pa'i sa dang po ba'i rgyud kyi yon tan /
sa dang po'i yong sbyong gi mtshan nyid /
de la rnam pa bcu yod /
sbyong tshul yod de /
khang bzangs sbyong ba bzhin /
sa de dang de'i skyon sbyong yon tan yongs su rdzogs par byed pa'i phyir /
des 'og ma rnams yang mtshon /
gsum pa la /
nyon sgrib spong pa'i nus pa dang /
shes sgrib spong ba'i nus pa gnyis las /
dang po la yang sa bcu pa'i bar chad med lam bcu po rims kyi rang rang gi ngos skal gyi @# / /
nyon sgrib kun lhan rnams spong tshul yod de /
dman lam sngon ma song gi sa dang po'i mthong lam bar chad med lam gyis nyon mongs kun btags brgya dang bcu gnyis kyi sa bon spong ba nas /
de'i ngo bor gyur pa'i sgom lam bar chad med lam nas rgyun mtha'i bar chad med lam gyi bar rang rang gi ngos skal gyi nyon mongs lhan skyes bcu drug gi sa bon spang ba'i bar rnams yin pa'i phyir /
mthong spangs nyon mongs la brgya dang bcu gnyis yod de /
'dod pa'i sas bsdus kyi lta ba lnga /
lta min lnga /
bden bzhi la dmigs pas phye ba bzhi bcu /
de bzhin du gzugs gzugs med gnyis su /
khong khro phri ba'i so drug so drug dang bcas pa'i brgya dang bcu gnyis yod pa'i phyir /
lta ba lnga'i khyad par yod de /
'jigs lta kun btags nas /
log lta /
mthar lta /
lta ba mchog 'dzin /
tshul khrims brtul zhugs mchog 'dzin gyi lta ba kun btags dang bcas pa rnams su yod pa'i phyir /
lta min lnga'i khyad par yod de /
'dod chags kun btags nas khong khro nga rgyal ma rig pa kun btags nas /
the tshom nyon mongs can dang bcas pa'i lnga yod pa'i phyir /
de yang kun btus kyi lugs ltar yin gyi gtan la dbab pa bsdu ba las ni /
'dod khams su sdug bden la dmigs pa'i lta ba lnga lta min lnga bshad pa ltar dang /
bden pa phyi ma la dmigs pa la 'jig lta dang mthar 'dzin gyi lta ba gnyis gnyis phri ba dang /
gong ma gnyis su de'i steng du khong khro phri ba dang bcas pa'i 'jog tshul gsungs kyang /
rang lugs kun btus ltar ro / /
mdzod pa'i lugs la /
'dod pa na sdug bsngal mthong spangs bcu /
kun 'byung dang /
'gog pa gnyis la 'jig lta /
mthar lta tshul khrims brtul zhugs mchog 'dzin gyi lta ba gsum gsum phri bas bdun bdun /
lam la tshul khrims brtul zhugs mchog 'dzin gyi lta ba tshur bsnan pa'i brgyad /
khams gong ma gnyis su de rnams dang mthun pa'i steng nas khong khro phri bas brgyad cu rtsa brgyad du bzhed de /
mdzod las /
de dag bcu dang bdun bdun brgyad / /
lta ba gsum gnyis ma gtogs pa / /
'dod na sdug bsngal la sogs pa / /
mthong bas rim bzhin spong bar byed / /
ces gsungs pa'i phyir /
kun btus las gsungs pa bden bzhi la log zhugs kyi sgo nas 'jog na de'i tshul ji lta bu zhan /
lta ba lnga /
lta min lnga ste bcu po log mar zhugs mkhan yin te /
de rnams kyis rang rgyud la ldan pa'i gang zag bden pa bzhi'i gnas tshul ji lta ba bzhin mthong gi bar du de'i rgyud la sdug bsngal dang rigs 'dra phyi ma skyed par byed cing /
mthong ba la brten nas spong bar 'gyur ba yin pa'i phyir /
bden pa bzhi po de log par zhugs pa'i yul yin te /
de la dmigs nas nyon mongs de dag gi phyin ci log tu zhugs pa yin pa'i phyir /
tshul ji ltar bzung na /
dngos dang /
dbang gi dang /
brgyud nas log par bzung tshul gsum /
ma rig pa the tshom nga rgyal /
'dod chags 'jig lta /
log lta rnams kyis dngos su log par zhugs /
khong khro ma gtogs gzhan gsum gyis brgyud nas log par zhugs /
khong khro dbang gis log par zhugs pa yin te /
drug gis bden pa bzhi la dmigs nas dngos su phyin ci log tu bzung ba'i phyir dang /
bar pa gsum bden bzhi la dmigs pa'i phyin ci log gi shes pa la dmigs nas phyin ci log tu bzung ba'i phyir dang /
khong khros log lta dang mthun pa'i chos la dmigs nas de la mnar sems pa'i sgo nas log par zhugs pa yin pa'i phyir /
nyon mongs lhan skyes la bcu drug yod de /
'dod chags /
khong khro nga rgal ma rig pa /
'jig lta /
mthar lta lhan skyes dang bcas pa'i ngo bo'i sgo nas drug /
khams kyi sgo nas 'dod khams na drug po de dang /
khams gong ma gnyis su khong khro bor bas lnga lnga dang bcas pa'i bcu drug yod pa'i phyir /
sa'i sgo nas zhib par phye na brgya dang lnga bcu rtsa gsum yod de /
khams gsum sa dgus bsdus pa'i sgom spangs nyon mongs re re la chung 'bring chen po gsum du phye ba'i de ltar yod pa'i phyir /
nyon mongs de rnams spong tshul la byis lam gyis spong tshul dang /
'das lam gyis spong tshul gnyis las /
dang po ni /
sa gong 'og la zhi rigs su lta ba'i nyer bsdogs sogs kyi sgo nas 'og sa la 'dun pa'i 'dun sred mngon gyur ba la chags bral byas pa'i sgo nas spong gi /
'og sa dang rang sa'i nyon mongs kyi sa bon dang /
rang sa dang 'og sa'i nyon mongs kyi sa bon dang /
rang sa dang 'og sa'i nyon mongs mngon gyur ba ci rigs kyang spong mi nus te /
bsam gtan dang po'i nyer bsdogs rgyud la ldan pa'i phyi rol pa'i rgyud la @# / /
'jig lta yod pa'i phyir /
de'i rgyud la yan lag bcu gnyis kyi thog mar gyur pa'i ma rig pa yod pa'i phyir /
rgyas par gzhan las shes par bya'o / /
'das lam gyis spang tshul la theg pa che chung gi 'das lam gyis spong tshul gnyis las /
theg dman gyi 'das lam gyis spong tshul dge 'dun nyi shu'i skabs su bshad pa las shes par bya zhing /
theg chen gyi 'das lam gyis spong tshul gnyen po'i tshogs sgrub dang /
rnam dag sgom lam gyi skabs las shes par bya'o / /
gnyis pa shes sgrib spong tshul la bden 'dzin gyi dbang du byas pa'i shes sgrib spong tshul dang /
de las gzhan pa'i kun rmongs spong tshul gnyis /
dang po la /
bden 'dzin kun lhan gnyis po re re la yang brgya rtsa brgyad re yod cing /
mthong spangs rtsa brgyad kyi sa bon theg chen gyi mthong lam bar chad med lam dang /
sgom spangs brgya rtsa brgyad kyi sa bon sgom lam bar chad med lam dgus spang bar byed /
brgya rtsa brgyad po der 'byed tshul yod de /
'dod pa'i sas bsdus kyi bden pa bzhi la dmigs pa'i shes sgrib gzung 'dzin gyi rnam par rtog pa dgu bzhi so drug /
de bzhin du gong ma gnyis na yang so drug so drug re byas pa'i de ltar yod pa'i phyir /
de la brten nas sgom spangs shes sgrib gzung 'dzin gyi rnam rtog brgya rtsa brgyad 'byed tshul yang shes par bya zhing /
dman lam sngon ma song gi theg chen gyi sgom lam bar chad med lam gyis rang rang gi ngos skal gyi sgrib gnyis lhan skyes cig car du spong ba yin te /
kun btus las /
cig car nyon mongs pa dang shes bya'i sgrib pa spang cig car dgra bcom pa dang de bzhin gshegs par 'gyur /
zhes gsungs pa'i phyir /
de las gzhan pa'i kun rmongs spong tshul la /
sa dang po gsum du kun rmongs sa bon dang bcas pa gnyis gnyis spong tshul yod de /
sa dang por 'khor ba dang ngan song gis 'jigs pa'i kun rmongs de dang /
gang zag dang chos kyi bdag tu mngon par zhen pa'i kun rmongs gnyis sa bon dang bcas pa dang /
sa gnyis pa la ltung ba phra mo la 'khrul ba'i kun rmongs dang /
las dang spyod pa sna tshogs ston pa la kun tu rmongs pa sa bon dang bcas pa gnyis spong /
gsum pa la /
gzungs kyi mchog dam pa thob pa la kun rmongs sa bon dang bcas pa dang /
'dod chags kyi mtshan mas ma thob pa thob pa la kun rmongs sa bon dang bcas pa gnyis spong ba'i phyir /
bar pa gsum la spong tshul yod de /
sa bzhi par rnam par dag pa'i chos la sred pa /
snyom 'jug gi rol sred pa'i kun rmongs sa bon dang bcas pa spong /
lnga par 'khor ba la gcig tu mi phyogs shing mngon du phyogs pa'i kun rmongs sa bon dang bcas pa dang /
mya ngan 'das la gcug tu phyogs shing mngon du mi phyogs pa'i kun rmongs gnyis spang /
drug pa la 'du byed kyi mtshan ma mngon du byed pa dang /
mtshan ma spom po yid la byed pa'i kun rmongs gnyis sa bon dang bcas pa spong pa'i phyir /
phyi ma bzhi la spong tshul yod de /
bdun par mtshan med la byed du rtsol ba dang /
mtshan med phra mo la kun rmongs gnyis spong /
brgyad pa la /
mtshan med yid la byed pa dang /
mtshan ma rnams la mi dbang ba'i kun rmongs gnyis spong /
dgu par chos stan pa dang tshig dang yi ge sna tshogs la mkhas par ma gyur pa dang /
spobs pa la dbang byed pa'i kun rmongs gnyis sa bon dang bcas pa spong /
bcu pa la gsang ba phra mo la rjes su 'jug pa dang /
mngon par shes pa chen po'i las la bgegs byed pa'i kun rmongs gnyis sa bon dang bcas pa spong ba'i phyir /
kun rmongs 'di rnams sems tsam gyi gzhung du ma zad /
dbu ma pa'i mdo rnams las bshad pas thal rang gnyis ka'i skabs su khas len dgos so / /
sa bcu la bslab pa gsum gyi yon tan lhag tshul gyi khyad par yod de /
sa dang por tshul khrims kyi bslab pa'i rten sbyin pa'i nyams len khyad par can thob /
sa gnyis par tshul khrims kyi bslab pa'i nyams len lhag par thob /
gsum par ting nge 'dzin gyi nyams len lhag par thob /
bzhi pa lnga pa drug pa gsum la shes rab kyi bslab pa'i nyams len lhag par thob /
phyi ma bzhi la bslab pa'i 'bras bu'i yon tan lhag par thob /
de yang sa bzhi pa sa lnga pa sa drug pa gsum la shes rab kyi bslab pa'i nyams len lhag par thob ste /
sa bzhi par byang phyogs so bdun phra rags la mkhas pa'i shes rab kyi bslab pa'i nyams len lhag par thob /
@# / /
lnga par bden bzhi phra rigs la mkhas pa'i nyams len lhag par thob /
drug par rten 'brel lugs 'byung lugs ldog la mkhas pa'i shes rab kyi bslab pa'i nyams len lhag par thob pa'i phyir /
sa phyi ma bzhi la bslab pa'i 'bras bu'i yon tan lhag par thob ste /
sa bdun par mdo la sogs pa'i mtshan med kyi yon tan thob /
brgyad par zhing dag pa la dbang ba'i 'bras bu thob /
dgu bar ye shes la dbang ba'i 'bras bu thob /
bcu par las la dbang ba'i 'bras bu thob pa'i phyir /
sa bcu la zag med kyi phung po lnga thob tshul gyi khyad par yod de /
sa dang po gnyis la tshul khrims kyi phung po'i nyams len lhag bar thob /
gsum par ting nge 'dzin gyi phung po'i nyams len lhag par thob /
bzhi pa lnga pa drug pa rnams la shes rab kyi phung po'i nyams len thob /
brgyad pa dgu pa bcu pa gsum la rnam par grol ba'i phung po'i nyams len lhag par thob /
sangs rgyas kyi sa la rnam par grol ba'i ye shes gzigs kyi phung po'i nyams len lhag par thob pa'i phyir /
sa bcu la rjes kyi gnas skabs su nges shes mi 'dra ba 'dren tshul gyi khyad par yod de /
sa dang po'i rjes kyi gnas skabs su chos dbyings kun tu 'gro ba'i don rtogs pa la nges shes 'dren pa nas /
sa bcu pa'i rjes kyi tshe chos dbyings las la dbang ba'i don rtogs pa la nges shes 'dren pa'i phyir /
sa bcu la yon tan gyi grangs kyi khyad par yod de /
sa dang po bas yon tan brgya phrag bcu gnyis /
gnyis pa bas stong phrag bcu gnyis /
gsum pa bas 'bum phrag bcu gnyis /
bzhi ba bas bye ba brgya phrag bcu gnyis /
lnga pa bas bye ba stong phrag bcu gnyis /
drug pa bas bye ba 'bum phrag bcu gnyis /
bdun pa bas bye ba khri khrag bcu gnyis /
brgyad pa bas stong gsum 'bum phrag gcig gi rdul gyi grangs dang mnyam pa'i yon tan bcu gnyis thob /
dgu pa bas stong gsum grangs med 'bum phrag bcu'i rdul gyi grangs dang mnyam pa'i yon tan thob /
bcu pa bas sangs rgyas kyi zhing brjod kyi mi lang ba'i yang brjod kyi mi lang ba'i rdul gyi grangs dang mnyam pa'i yon tan thob pa'i phyir /
yon tan brgya phrag bcu gnyis kyi khyad par yod de /
dus skad cig ma gcig la sangs rgyas mi 'dra ba brgya mthong ba dang /
de dag gis rang la byin gyis brlabs pa mngon sum du rtogs pa /
dus skad cig ma gcig la bskal pa brgyar gnas nus pa /
'di ni tha mal bas bskal pa brgyar bya dgos pa'i skad cig ma gcig la 'grub pa'i dus byin gyis rlobs nus pa la byed dgos par mngon te /
dus skad cig ma gcig la bskal pa brgya'i yun tshad dngos su byas na ngan song ba'i sdug bsngal myong ba'i yun tshad kyang ring du song bas ngan song ba rnams skad cig yud gcig la sdug bsngal las thar bar 'dod pa dang 'gal zhing /
phyi nang gi rten 'brel gyi shugs dgag mi nus pa'i phyir /
da dung dpyod mdzod /
dus skad cig ma gcig la bskal pa brgya'i sngon dang phyi ma'i mtha' la ye shes kyi gzigs pa 'jug pa dang dus skad cig ma zhes pa 'og ma rnams la yang sbyar /
ting nge 'dzin gyi sgo mi 'dra ba brgya la 'jug ldang byed pa dang /
'jig rten gyi khams mi 'dra ba brgya dus gcig tu g.yo zhing 'jig rten gyi khams brgya 'od kyi snang bar byed pa dang /
rdzu 'phrul mi 'dra ba sna tshogs pas sems can brgya phrag dus gcig tu smin par byed pa dang /
dus gcig tu sangs rgyas kyi zhing mi 'dra ba brgyar 'gro ba dang /
dus gcig tu chos kyi sgo mi 'dra ba brgya 'byed pa dang /
rang gi lus las lus mi 'dra ba brgya sprul pa dang /
lus re re'i 'khor du yang byang chub sems dpa' brgya phrag re sprul pa dang bcas pa'i bcu gnyis yin pa'i phyir te 'jug pa las /
de'i tshe de ni sangs rgyas brgya mthong zhing / /
de dag byin gyis brlabs kyang 'di yi rtogs / /
de nyid tshe na bskal pa brgyar gnas shing / /
sngon dang phyi ma'i mthar yang yang dag 'jug /
blo ldan ting 'dzin brgya phrag snyoms par 'jug cing stong byed de / /
'jig rten khams brgya kun nas g.yo zhing snang bar nus / /
de bzhin rdzu 'phrul gyi ste sems can brgya phrag smin byed cing / /
brgya phrag grangs dang rjes 'grel zhing dag tu yang 'gro bar 'gyur / /
des ni chos kyi sgo rnams yang dag 'byed byed thub dbang sras / /
rang gi lus las lus rnams kun nas ston par byid pa'ang yin / /
zhes gsungs pa'i phyir /
spyir byang sems skye ba len tshul la bzhi yod de /
byang sems mos spyod pa phal tshar 'dod khams lta bur las dbang gis skye /
byang 'phags rnams dman gnas su snying rje dang smon lam gyi dbang gis skye /
gzugs khams su ting nge @# / /
'dzin gyi dbang gis skye /
sprul bas dga' ldan du skye ba mngon par skye ba'i mdzad pa ston pa lta bu dbang gis skye ba'i mtha' rnyed de /
mdo sde rgyan las /
blo ldan rnams kyi las dang ni / /
gzhan yang smon lam dag dang ni / /
ting nge 'dzin dang dbang 'byor ba'i / /
dbang gis skye bar 'dod pa yin / /
zhes gsungs pa'i phyir /
byang 'phags gzugs med khams su mi skye ste /
der mi skye ba rang dbang yod pa gang zhig /
gzugs med du gzhan don rgya chen po mi 'byung ba'i phyir /
sdud pa las /
byang chub yon tan pha rol phyin nyams 'gyur 'ong zhes / /
gzugs med khams su skye ba don du gnyer mi byed / /
ces gsungs pa'i phyir /
'dis byang sems so skye der mi skye ba mi grub bam snyam ste /
de las nyon gyi dbang gis mi khom pa'i gnas su skye ba yod par gong du bsgrubs zin pa'i phyir /
sar gnas kyi sems dpa' rnams kyi skye ba 'dzin tshul yod de /
sa dang po phal cher 'dzam bu gling la dbang ba'i bdag por skye ba len /
gnyis pa bas gling bzhi la dbang ba'i bdag por skye ba len /
gsum pa ba sum cu rtsa gsum la dbang ba'i bdag por skye ba len /
bzhi pa ba 'thab bral la /
lnga pa ba dga' ldan la /
drug pa ba 'phrul dga' la /
bdun pa ba gzhan 'phrul dbang byed la /
brgyad pa ba stong dang po la /
dgu pa ba stong gnyis pa /
sa bcu pa ba gnas gtsang la dbang ba'i bdag por skye ba 'dzin pa'i phyir /
de yang /
de dag rnam smin gyi skye ba blangs pa'i rgyal po dang rnam pa mtshungs par mdzad nas gzhan don rgya chen mdzad pas rnam smin gyi skye ba 'dzin zhes brjod pa tsam yin gyi /
rnam smin gyi skye ba dngos gnas ma yin te /
de 'dra'i byang 'phags kyi phung po rnam smin gyi phung po ma yin pa'i phyir te /
mdzod las /
rnam smin rgyu ni mi dge dang / /
dge ba zag bcas rnams kho na / /
zhes gsungs pa'i phyir /
rmi lam gyi rtags kyi khyad bar la /
sa bcu po de thob pa'i rmi lam gyi rtags kyi khyad par yod de /
sa dang po thob pa'i rtags su stong gsum 'jig rten gyi khams 'di gter bye ba khrag khrig brgya stong du mas gang ba rmis /
gnyis pa la 'jig rten gyi khams 'di lag mthil ltar mnyam pa rin po che sna tshogs kyis brgyan pa rmis /
sa gsum pa la rang nyid dpa' zhing go mtshon thogs nas pha rol gyi rgol ba 'dul ba rmis /
sa bzhi pa thob pa na phyogs bzhi nas rlung gi dkyil 'khor bzhis thams cad dang ldan pa'i sa gzhi 'der me tog sna tshogs pa 'thor ba rmis /
lnga pa thob pa na bung med kyis rin po che rang gi mgo la me tog tsam pa ka'i 'phreng ba 'dogs pa rmis sa drug pa'i rtags su them skas bzhi dang ldan pa'i rdzing gser gyi bye ma brngal ba la chu dwangs shing dri ma med pa yan lag brgyad ldan gyis gang ba la /
me tog ut+pal dang /
ku mu ha dang /
padma dkar pas khebs pa la rang nyid rtse dgar longs spyod pa rmis /
sa bdun pa thob pa'i rtags la rang gi g.yas g.yon du sems can dmyal ba'i g.yang sa chen po gnyis mthong nas rang nyid de las ma smas lam nyams par lag pa rmis /
sa brgyad pa thob pa'i rtags su rang gi phrag pa g.yas g.yon dus dge ral pa can cod pan thogs pa gnyis kyis pha rol gyi rgol ba 'dul ba rmis /
sa dgu pa thob pa'i rtags su 'khor los bsgyur ba'i rgyal po 'khor skye bo bye ba khag khrig brgya stong du mas bskor bas rang gi steng phyogs su gdugs dkar po 'dzin pa rmis /
sa bcu pa thob pa'i rtags su de bzhin gshegs pa'i sku gser gtso ma'i mdog lta bu 'od 'dom gang ba 'khor tshangs pa bye ba khrag khrig brgya stong du mas bskor bas mdun gyi bltas te chos ston pa rmis pa yin pa'i phyir /
rmi lam gyi rtags de thams cad phar phyin lhag pa sogs kyi mtshon don dang ldan yang /
de rnams kyi nang nas sa drug pa'i rmi lam gyi rtags de mtshan don khyad par can dang ldan te /
rdzing des sangs rgyas kyi bstan pa mtshon /
them skas bzhis de la 'jug pa'i sgo grub mtha' bzhi mtshon /
gser gyi bye mas rgyu rigs mtshon /
chu dwangs shing dri ma med bas rim pa bzhin rang bzhin rnam dag dang blo bur rnam dag mtshon /
yan lag brgyad kyis 'phags lam yan lag brgyad mtshon /
me tog gsum gyis gdul bya rigs can gsum mtshon pa yin pa'i phyir te /
ut+pa las nyan thos kyi rigs can dang /
phyi ma gnyis kyis rigs can phyi ma gnyis mchod pa yin pa'i phyir /
ku mu tas rang rgyal gyi rigs can mtshon pa yin te /
ku mu ta de nyi ma'i 'od zer gyis kha mi 'byed zla ba'i 'od zer gyis kha 'byed pa bzhin du /
sangs rgyas 'jig rten du byon pa'i che 'jig rten du mi 'byung zhing dus gzhan gyi tshe na 'byung ba'i phyir /
padma dkar pos thig chen gyi rigs @# / /
can mtshon te /
me tog gsum gyi nang nas padma dkar po mchog yin pa bzhin du /
rigs can gsum gyi nang nas theg chen gyi rigs can mchog yin pa'i phyir /
kha cig /
gnyid kyi gnas skabs su rtags de lta bu 'byung ba mi rigs te /
gnyid sgrib pa lnga'i ya gyil yin pa'i phyir /
zer na /
skyon med de /
tha mal gyi gnyid la dgongs /
'dir bstan pa'i gnyid dge ba yin pa'i phyir /
phyogs gzhan du yod par ma zad phar phyin theg pa'i skabs su yang lam dang gnyid kyi gzhi mthun yod pa'i phyir te /
de dang phyin drug gi dge ba'i gzhi mthun yod par srid zhi mnyam nyid sbyor du gsungs pa'i phyir /
byang 'phags kyi rgyud la 'phral gyi 'khrul rgyu med kyang rgi lam 'byung ba yang mi 'gal te /
gnyid kyi rkyen la brten nas snod bcung kyi zhing dag pa'i snang ba don la gnas pa de'i snang ba yin pa'i phyir /
gnas lugs mngon sum du rtogs pa'i sa bcu'i ye shes la ngo bo la rigs mi 'dra ba'i khyad par med kyang /
yon tan thob tshul dang spang bya spong tshul la mi 'dra ba'i khyad par de ltar 'byung ba'i rgyu mtshan yod de /
yong sbyong gi nus pa gong 'phel du song ba'i dbang gis yin pa'i phyir /
gsum pa nges tshig la /
spyi dang /
so so'i nges tshig gnyis las /
rang dka' la sogs pa'i bcu po de la sa zhes 'chad pa'i rgyu mtshan yod de /
sa 'dis sems can dpag tu med pa 'jigs pa mod par gnas pa'i rten byed /
'bras bu lo thog ma skyes pa bskyed /
skyes pa gong 'phel du byed pa de bzhin du byang sems kyis 'di rnams kyis kyang /
'byung po dpag med 'jigs pa med par gnas par byed /
yon tan ma thob pa 'thob par byed /
thob pa gong nas gong 'phel du byed pa'i rgyu mtshan gyis sa zhes bshad pa'i phyir /
mdo sde rgyan las /
'byung po dpag med 'jigs med phyir / /
dpag tu med pa de dag la / /
phyi phyir gong du 'gro ldan phyir / /
de dag nyid ni sar 'dod do / /
zhes dang /
rang 'brel las kyang /
byang chub sems dpa' rnams kyi zag pa med pa'i ye shes snying rje la sogs pas yongs su zin pa nyid char rnam par phye bas nas zhes bya ba'i mid thob ste /
yon tan gyi rten du gyur ba'i phyir /
zhes gsungs pa'i phyir /
so so'i nges tshig la /
sa dang po la rab tu dga' ba zhes 'chad pa'i rgyu mtshan yod de /
mdo sde rgyan las /
byang chub la ni nye ba dang / /
sems can don sgrub mthag ba skyes 'gyur te / /
de phyir rab dga' zhes brjod do / /
zhes gsungs pa ltar yin pa'i phyir /
sa gnyis pa la dri ma med bzhes 'chad pa'i rgyu mtshan yod de /
rmi lam gyi gnas skabs su yang 'tshul khrims kyi drim mi 'byung ba'i rgyu mtshan gyis de lngar bshad pa'i phyir te /
'chal tshul rtsol ba'i dri bral phyir / /
dri ma med pa'i sa zhes bya / /
zhes gsungs pa'i phyir /
sa gsum pa la 'ong byed ba zhes 'chad pa'i rgyu mtshan yod de /
mnyam gzhag tu shes sgrib kyi bung shing sreg par byed pa'i ye shes kyi me'i ye shes kyi me 'byung ba'i snga ltas zangs kyi 'od lta bu'i dmar ser 'byung zhing /
gdul bya rnams kyang chos kyi snang brgya chen po byed ba'i rgyu mtshan gyis de ltar bshad pa'i phyir /
chos kyi snang ba chen po ni / /
byed pa'i phyir na 'ong byed pa'o / /
zhes gsungs pa'i phyir /
sa bzhi pa la 'od 'phro ba zhes 'chad pa'i rgyu mtshan yod de /
byang chub yan lag bdun gyi ye shes lta bu'i gnyen pos rang gi ngos skal gyi shes sgrib bsregs pa'i 'od sngam las kyang che par 'byung ba'i rgyu mtshan gyis de ltar bshad pa'i phyir te /
'di ltar byang chub phyogs mthun chos / /
rab tu sreg byed 'od lta bu / /
de dang ldan phyir sa de ni / /
gnyis po sreg byed 'od 'bro can / /
zhes gsungs pa'i phyir /
lnga pa la spyangs dka' ba zhes 'chad pa'i rgyu mtshan yod de /
gdul bya rnams yongs su smin par byed cing 'khor gyi log sgrub bzod pas rgyu mtshan gyis de ltar bshad pa'i phyir te /
de nyid las /
sems can rnams yongs smin byed cing / /
rang gi sems kyang bsrung ba'i phyir / /
blo ldan rnams kyis sbyangs dka' ba / /
de phyir sbyangs dka' zhes bya'o / /
zhes gsungs pa'i phyir /
drug pa la mngon du phyogs pa zhes 'chad pa'i rgyu mtshan yod de /
srid zhi bden stong mnyam nyid kyi sgo nas shes rab kyi phar phyin gyi nyams len lhag par thob pa'i rgyu mtshan gyis de ltar bshad pa'i phyir /
de nyid las /
'khor ba dang ni mya ngan 'das / /
gnyis 'di mngon du gyur ba'i phyir / /
mngon du gyur pa'i sa zhes bshad / /
ces gsungs pa'i phyir /
'dun pa la ring du song ba zhes 'chad pa'i rgyu mtshan yod de /
bgrod pa gcig pa'i lam sa brgyad pa dang nye bar 'brel ba'i rgyu mtshan gyis de ltar bshad pa'i phyir /
de nyid las /
bgrod gcig lam dang 'brel ba'i phyir / /
ring du song ba'i sar 'dod do / /
zhes gsungs pa'i phyir /
brgyad pa la mi g.yo ba @# / /
zhes 'chad pa'i rgyu mtshan yod de /
mtshan bcas rtsol bcas /
mtshan med rtsol med kyi 'du shes mi g.yo ba'i rgyu mtshan gyis de ltar bshad pa'i phyir /
de nyid las /
'du shes gnyis kyis mi g.yo'i phyir / /
mi g.yo ba zhes nges bar brjod / /
ces gsungs pa'i phyir /
dgu pa la legs pa'i blo gros zhes 'chad pa'i rgyu mtshan yod de /
so so yang dag pa'i rig pa bzhi'i sgo nas legs pa'i blo gros can du gyur pa'i rgyu mtshan gyis de ltar bshad pa'i phyir /
de nyid las /
so so yang dag rig blo bzang / /
sa de legs pa'i blo gros yin / /
zhes gsungs pa'i phyir /
bcu pa la chos kyi spin zhes 'chad ba'i rgyu mtshan yod de /
nam mkha' lta bu'i sa bcu pa ba'i thugs rgyud kyi ting nge 'dzin dang gzungs kyi chos kyi sprin gnyis las gdul bya la chos char 'bab pa'i rgyu mtshan gyis de ltar bshad pa'i phyir /
de nyid las /
sprin bzhin gnyis kyis nam mkha'i chos / /
khyab pa'i phyir na chos kyi sprin / /
zhes gsungs pa'i phyir /
bzhi pa 'pho tshul la /
sa de dang de'i yongs sbyong ma rdzogs pa de srid dus der gnas rdzogs nas sa gzhan du 'pho ba yin te /
rgyan snang las /
sa de dang de'i yongs sbyong ma rdzogs pa de srid du sa de yin la rdzogs nas ni sa gzhan du 'pho bar rig par bya'o / /
zhes gsungs pa'i phyir /
sa bcu pa yongs sbyong gi sgo nas ma bshad par mtshan nyid kyi sgo nas bshad pa la /
kha cig /
'di la yongs sbyong med nas ma bshad pa yin te /
byang chub sems dpa'i sa mthar mthug gi bar la yongs sbyong 'jog /
mthar thug nas mi 'jog pas 'di byang sems kyis mthar thug pa yin pa'i phyir dang /
'dir theg pa gsum gyi spangs rtogs kyi rigs yar ldan du rdzogs pa'i phyir zer na /
mi 'thad de /
nyid snang las /
sa'i bdag nyid kyi yongs su sbyong ba'i dbye bas rnam pa bcur 'gyur /
zhes gsungs pa'i phyir dang /
der spang bya mthar thug spong ba'i yongs sbyong yod pa'i phyir te /
der spang bya mthar thug spong ba'i phyir /
kha cig /
sa 'og ma 'og ma gong ma gong ma'i yongs sbyong yin zhing sa bcu pa'i gong na byang sems kyis med pas yongs sbyong ma bshad pa yin /
zer na /
'o na /
dgu pa bcu pa'i yongs sbyong yin na de la yongs sbyong yod par 'gyur ba'i phyir /
rang lugs sa bcu pa mtshan nyid kyi sgo nas bshad yongs sbyong gi sgo nas mi 'chad pa'i rgyu mtshan yod de /
sa bcu pa mtshan nyid kyi sgo nas bshad pas sa dgu pa man chad kyi mtshan nyid kyang shes par 'gyur ba dang /
dgu pa man chad yongs sbyong gi sgo nas bshad pas sa bcu pa'i yongs sbyong yang rtogs par 'gyur ba'i rgyu mtshan gyis de ltar bshad pa'i phyir /
sa bcu pa mtshan nyid kyi sgo nas bshad tshul yod de /
'da' byas sa dgu 'das sangs rgyas kyis ma bshad gong du sangs rgyas kyi sa zhes bshad pa'i byang sems kyi sa de de'i mtshan nyid du bstan pa'i phyir /
'da' bya sa dgu'i khyad par yod de /
nyan thos kyi sbyor lam de'i rigs lam 'khrul ba'i rtogs pa /
rigs kyi sa /
dgra bcom nas yas grangs pa'i brgyad pa rgyun zhugs zhugs pa'i sa /
brgyad pa'i sa /
bden pa mngon sum du mthong bas rgyun zhugs kyi rtogs pa /
mthong ba'i sa /
phal cher la 'dod chags dang bral ba'i phyir 'ong gi rtogs pa /
srabs ba'i sa /
'dod pa la 'dun pa'i 'dun sred dgu pa mngon gyur ba dang bral ba'i phyir mi 'ong gi rtogs pa /
'dod chags dang bral ba'i sa /
nyon mongs spangs pa mngon sum du rtogs pa'i nyan thos dgra bcom gyi rtogs pa /
byas pa rtogs pa'i sa /
'bras zhugs lhag ma gnyis kyi mngon rtogs nyan thos kyi sa zhes gcig tu byas pa rang rgyal gyi rtogs pa rnams /
rang rgyal gyi sa /
byang sems kyi sa dgu pa man chad byang sems kyi sar byas nas 'da' bya sa dgur 'dren pa'i phyir /
'dren tshul de ltar byas na 'da' bya sa dgu la nyan thos kyi sa dang /
rang rgyal gyi sa byang chub sems dpa'i sa gsum 'dren pa'i rgyu mtshan yod de /
sa bcu par theg pa gsum gyi rtogs rigs yar ldan gyi tshul gyi rdzogs par shes pa'i phyir du yin pa'i phyir /
sa bcu pa'i ye shes la sangs rgyas kyi sa zhes 'chad pa'i rgyu mtshan yod de /
rjes thob kyi skabs su gzhan don byed pa'i sgo nas sangs rgyas dang mnyam pa thob pa'i rgyu mtshan gyis de ltar bshad pa'i phyir /
!mthong dang sgom pa'i lam dag la / /
zhes sogs kyi skabs su /
rang gi ngos skal gyi sgrib gnyis kyi sa bon dngos su 'joms byed kyi sems dpa'i ye shes /
'dir dngos bstan gyi gnyen po'i tshogs sgrub kyi mtshan nyid /
de la dbye na /
mthong spangs gnyen po'i tshogs sgrub dang /
sgom spangs gnyen po'i tshogs sgrub gnyis /
rang gi ngos skal gyi sgrib gnyis mthong spangs dngos su 'joms byed kyi theg chen gyi bar chad med lam /
dngos @# / /
bstan gyi mthong spangs gnyen po'i tshogs sgrub kyi mtshan nyid /
de la spang bya'i gtso bo shes sgrib gzung 'dzin gyi rnam par rtog pa bzhi'i sgo nas dbye ba rnam pa bzhi yang /
rang gi ngos skal gyi sgrib pa lhan skyes dngos su 'joms byed kyi theg chen gyi bar chad med mal 'dir dngos bstan gyi sgom spangs gnyen po'i tshogs sgrub kyi mtshan nyid /
de la yang sgom spangs gzung 'dzin gyi rnam rtag bzhi'i sgo nas rnam pa bzhi yod /
dngos bstan la de ltar yin gyi /
spyir theg chen gyi mthong lam la mthong spangs gnyen po'i tshogs sgrub kyis khyab cing /
sgom lam la yang sgom spangs gnyen po'i tshogs sgrub yin pas khyab bo / /
!ched du bya dang mnyam nyid dang / /
zhes sogs kyi skabs su /
rang 'bras rnam khyen gdon mi za bar nges par 'byin par byed pa'i dag sa'i ye shes /
des 'byung sgrub pa'i mtshan nyid /
de la dbye na /
nges par 'byung ba brgyad kyi sgo nas brgyad yod /
nges par 'byung ba brgyad yod de /
chen pa gsum gcig tu byas pa dang /
sems chen po'i khyad par gsum /
spong ba chen po'i khyad par gnyis /
rtogs pa chen po'i khyad par gnyis dang bcas pa'i brgyad yod pa'i phyir /
nges par 'byung ba brgyad du nges pa yin te /
brgyad po de las khyad par du 'phags pa'i nges par 'byung ba med pa'i phyir /
rab 'byams zhing gi rgyal dang de sras kyis / /
legs par bsngags pa'i rgyas 'bring bsdus gsum gyi / /
sbas don mngon rtogs rim pa lung rigs kyis / /
rdzogs par 'grel ba rje btsun gzhung lugs mchog /
tshul bzhin 'grel mdzad 'phags seng rnam gnyis kyis / /
'grel mdzad gzhan dang thun mong ma yin pa / /
blo bzang grags pa'i lugs bzang rmad du byung / /
de phyir mgon de'i bka' drin bsam mi khyab / /
de bsab phyir du don gnyer 'ga' zhig la / /
phan par srid snyam spyi don 'di byas so / /
de phyir gzur gnas blo gros ldan rnams kyis / /
rnyed bkur don gnyer dri mas ma gos par / /
rang gzhan don gnyes bsgrub par bya ba'i phyir / /
'jug dgos 'di la thos bsam sgom gsum gyis / /
'jug par rigs so brtson pas stobs bskyed cig /
'on kyang bdag ni blo dman brtson pa chung / /
zab mo'i lam 'di rtags par shin tu dka' / /
de'i phyir bdag blo ku sha'i rtse mo yis / /
gzhal nus min yang cung zad 'dir bkod la / /
nongs par mchis rnams mkhas pa'i spyan sngar bshags / /
dge 'dis mtshon pa'i dus gsum dang 'brel ba'i / /
bdag gzhan dge ba'i rtsa ba bci mchis pa / /
gnas skabs zab mo'i don 'di legs rtogs nas / /
mar thug byang chub chen po myur 'thob shog /
de ma thob kyi tshe rabs thams cad du / /
blo bzang bstan pa'i rgyal mtshan phyogs kun tu / /
bsgreng la sa steng 'gran zlam mchis pa'i / /
phyogs las rnam par rgyal ba 'thob par shog /
'di nyid 'chad dang nyan par byed pa rnams /
rgyal ba'i spyan sngar skyang bar zhal bzhes pa / /
zhing skyong gzi ldan dbang phyug 'khor bcas kyis / /
g.yal ba med par rtag tu grogs byed shog /
shes rab kyi pha rol tu phyin pa'i man ngag gi bstan bcos mngon par rtogs pa'i rgyan rtsa 'gral gyi spyi don rnam bshad snying po rgyan gyi snang ba zhes bya ba /
mkhas shing grub pa brnyes pa'i dge slong dge 'dun bstan pa dar rgyal kyis mdzad pa'i skabs dang po'i rnam bshad bshad zin to / /
! / /
oM swasti /
'og min gnas su nges pa lnga ldan du / /
mngon par sang rgyas lnga bdo'i 'gro 'dren phyir /
|sgyu 'phrul las bltams rnam 'dren nyi ma'i gnyen / /
gang gi gsung rab sher phyin dgongs pa'i gnas / /
sbas don ji bzhin gsal mdzad mi pham mgon / /
thog med sku mched la sogs mkhas rnams kyi / /
zab rgyas legs bshad rin chen 'byung khung las / /
rnam bshad bsam 'phel dbang gi rgyal po rnyed / /
lung rigs dpyad gsum dag pa'i rnam dpyod kyis / /
thub bstan rgyal mtshan rtsar bkod rnam dkar mthus / /
rgyal bstan spyi dang rje btsun btsong kha pa'i / /
bshad sgrub bstan pa nam yang mi nub shog /
de nyid 'dzin pa'i rtsa lag rnam 'dren rje / /
phyag na padma'i sku tshe rab brten cing / /
bslabs gsum gter mdzod thos bsam nor bu'i gling / /
bshad sgrub sde bzhi'i 'phrin las rgyas par shog /
'di'i ched sgo gsum ngal ba bstan pa dang / /
bdag pa spel sogs mthun rkyan bsgrubs pa kun / /
gnas skabs lha mi'i srid pa rim brgyud de / /
ring min sku gsum thob pa'i rgyu ru bsngo / /
dge legs kun gyi 'byung gnas bla ma dang / /
dngos grub 'dzad med gtar gyur lhag pa'i lha / /
mthun @# / /
rkyen spel mdzad li byin lha ra ches / /
bsam don lhun grub bkra shis bde legs mdzod / /
ces bstan bcos sa chen po mngor par rtogs pa'i rgyan gyi spyi don mkhas grub bstan pa dar rgyas kyis mdzad pa'i rnam bshad snyang po rgyan gyi snang ba zhes bya ba 'di snga sor ser smad rang du par zhin yod par snang yang lcags sbrul la zhugs kyis rkyen dbang du song ba bcas /
spyi don gyi bstan bcos 'di bzhin blo gsal rnams la phan thogs che nges yod stabs bstan rgyun la bsams gzhung sa nas par gsar bskrun bgyid rtsis yod thog rgyal khab pi cing nas g.yung dgon khri pa rgyud stong shar pa chas rjes kyang bskul ma'i nyer len la brten sngon yod par ma la yig nor phran bu yod 'dug ba rnams rang lugs khas len dang mthun khyad ser smad thos bsam nor bu'i gling gi slob dpon las thog pa grags pa 'phrin las nas zhag 'jug bgyis shing /
dge bshes rab 'byams pa rin chen rgyal mtshan dang /
dka' bcu 'phrin las chos 'khor gnyis nas kyang ched du yig char dag ther skyo sel legs par byas /
do dam rtse drung spyang grong bskal bzang 'phrin las yar 'phel dang /
e snye'i bris brkos mkhas bsdus bzhi bcu skor nas me khyi lo 'phags pa 'jig rten dbang phyug gi gzhal mang khang phe brang chen po po ta lar par gsar bsgrun bgyis dus bar byang smon tshig tu shAkya'i dge slong da mo no mon han ngag dbang 'jam dpal bde legs rgya mtshos dga' ldan bg+sang sngags dga' tshal gyi gtsug lag khang du sbyar ba 'dis kyang rgyal ba'i bstan pa rin po che phyogs dus gnas skabs thams cad du dang zhing rgyas la yun ring du gnas pa'i rgyur gyur cig /
mang+galaM / / /
