@# / /
skyabs mgon rigs brgya'i khyab bdag thub dbang rdo rje 'chang dang dbyer ma mchis pa \u0f38 rje btsun blo bzang dpal ldan ye shes dpal bzang pos byang chub lam gyi rim pa'i dmar khrid thams cad mkhyen par bgrod pa'i bde lam myong khrid du mdzad pa bzhugs so / /
@## / /
rje btsun bla ma dam pa thub dbang rdo rje 'chang dang dbyar ma mchis pa'i \u0f38 skyabs mgon rje btsun blo bzang dpal ldan ye shes dpal bzang po'i zhabs la gus pas phyag 'tshal lo| |brtse ba chen pos rjes su bzung du gsol /
'dir byang chub lam gyi rim pa'i dmar khrid thams cad mkhyen par bgrod pa'i bde lam gyi khrid la /
tshogs bshad /
slob bshad gnyis las phyi ma ltar thugs nyams su bstar bas dam pa'i man ngag gi gnad kyis legs par brgyan te stsal ba'i gsung gi cha shas tsam gang nges zin bris su bya bar /
de yang rje btsun tsong kha pa chen pos| dal ba'i rten 'di yid bzhin nor las lhag + /
rnal 'byor ngas kyang nyams len de ltar byas / /
thar 'dod khyed kyang + /
zhes gsungs pa ni /
dang por rgya chen thos pa mang du btsal @# / /
+ zhes pa ltar /
dal 'byor gyi rten khyad par can 'di nyid kyi rten la dang por thos pa /
bar du bsam pa /
mthar nyin mtshan kun tu nyams su bzhes te /
bstan pa thams cad 'gal med du rtogs nas /
gsung rab ma lus pa gdams dag tu thugs nyams su shar bar mdzad do /
de don du gdul bya rnams la 'doms par mdzad pa'i gzhung byang chub lam gyi rim pa che chung rnams yin la /
de nas kyang skyong rgyu gud pa re bya'o /
zhes gsungs pa'i don ltar rje btsun blo bzang chos kyi rgyal mtshan dpal bzang pos gdul bya rnams kyi nyams len khyer bde ba tshig nyung la don 'dus pa zhig tshogs chos su stsal bar kun gyis zin bris su byas te spyan lam du phab par /
mgor rje btsun bla ma dam pa + zhes sogs mchod brjod dang sa bcad rnams mdzad de /
lam gyi rim pa'i gnad thams cad ma tshang ba med ba rjen par ston pa'i dmar khrid thams cad mkhyen bar bgrod pa'i bde lam 'di nyid yin pas /
'di nyams su len pa la thog mar lam gyi rtsa ba bshes gnyen bsten tshul zhes pa'i rtsa ba spyir 'chi ba mi rtag pa nas bzung lhag mthong gi bar lam gyi dngos gzhi yin kyang /
de dag ston pa'i dge ba'i bshes gnyen lam gyi gzhung shing lta bu'i rtsa ba mthar thug pa yin pas na de ltar gsungs /
yang dag par rdzogs pa'i sangs rgyas nas bzung rtsa ba'i bla ma'i bar gyi sangs rgyas kyi lam phyin ci ma log par thob pa bla ma kho na la rag las bas na de ltar gsungs /
des na dge ba'i bshes gnyen bsten tshul 'di gnad shin tu che bas| de la sbyor dngos mjug gsum las sbyor ba'i chos drug gi dang po gnas khang byi dor byed dus dri bzang gis chag chag legs par btab /
dri bzang yang rang gi khams la gnod pa'i rigs rnams mi byug /
sku gsung thugs kyi rten 'grems tshul /
dben sa snyan brgyud ltar na thub dbang gi sku brnyan dang rje btsun tsong kha pa chen pI sku brnyan re nges par dgos gsungs /
mchod pa g.yo med cing bkod pa legs par bshams tshul nyer spyod lnga dang gzhan yang mchod pa'i yo byad gang 'byor chos brgyad kyis ma gos par bshams /
stan bde ba la lus rnam snang gi chos bdun ldan gyis 'khod cing stan rgyab mtho la mdun dma' bar byed pa ni rtsa dbu ma'i rtsa ba cung mtho bar yod na dmigs pa gsal zhing 'char bde ba'i gnad kyis yin gsungs /
rlung phyir 'bud pa dang nang du rdub pa re la grangs bgrangs te nyer gcig re byed pa yang rten 'brel gyi gnad khyad par can yod gsungs /
rang rgyud la legs par brtags te sems can @# / /
thams cad kyi don du sangs rgyas kyi go 'phang thob 'dod kyi bsam pa drag po sems thog khel nges zhig gsal btab nas /
rang gi mdun gyi smin mtshams kyi nam mkha'i gnas su seng+ge chen po brgyad kyis bteg ba'i rin po che'i khri'i steng du sna tshogs pad zla nyi ma'i dkyil 'khor gyi gdan la ngo bo rang gi drin can rtsa ba'i bla ma dad rje tsong kha pa rgyal ba rdo rje 'chang rnams dang dbyer med yin pa la rnam pa thub dbang rdo rje 'chang sku mdog gser btsom lta bu la bla ma yi dam sangs rgyas byang sems nyan rang chos kyon bsrung ma rnam skyis bskor ba'i skyabs yul gsal legs par btab /
rang cag gi sha'i mig nyon mongs pas bsgrib nas ma mthong ba ma gtogs mdun du mngon sum du bzhugs yod thag chod yin snyam du bsams /
rang gi mtha' skor du ma sems can thams cad gcig kyang ma lus par smug shig ge yod pa'i mos pa byed cing /
bdag dang ma sems can thams cad kyis thog med nas da lta'i bar du sdug bsngal sna tshogs zhig myod 'dug cing /
da dung myong bar 'gyur bas da res mi lus rin po che thob dus 'dir rang gzhan sems can thams cad kyis 'khor ba dang ngan song gi sdug bsngal gyi rgyun bcad bar bya ba'i phyir tu yang dag par rdzogs pa'i sangs rgyas kyi go 'phang thob par bya /
de'i phyir tu bla ma dkon mchog gsum la skyabs su 'gro bar bya'o /
snyam du bsams la /
bla ma la skyabs su mchi'o zhes nyer gcig gam brgya stong khri 'bum sogs brjod nas thub dbang rdo rje 'chang dang bla ma rnams kyi sku'i cha las bdud rtsi snga lnga 'od zer dang bcas pa'i rgyun babs rang gzhan sems can thams cad kyi lus sems la zhugs pas bla ma'i sku la bsngo ba /
gsung bcag pa /
thugs dkrugs pa sogs kyi nyes pa thams cad sbyangs shing skyabs 'og tu tshud pa'i mos pa bya'o / /
sangs rgyas la skyabs su mchi'o / /
chos la + /
dge 'dun la + /
zhes sogs kyi skabs bdud rtsi 'bebs sbyangs sngar bzhin bya zhing skyabs 'og tu chud ba'i mos pa bya'o / /
sangs rgyas kyis bcas mtshams kyi bslab pa'i mtshams las 'das pa rnams kyang sangs rgyas kyi bka' bcag pa'i nyes par 'gyur gsungs /
sangs rgyas chos dang tshogs kyi mchog rnams la /
+ zhes pa'i skabs tshogs zhing spyil bdud rtsi 'bebs sbyangs gong bzhin /
bdag gis lam 'di bsgom pa'i bsod nams kyi dge ba'i rtsa ba'i mthu la brten nas sangs rgyas kyi go 'phang thob pa'i smon pa drag po bya'o / /
tshad med bzhi'i dang por btang snyoms tshad med sgoms /
'di la skyes bu chen po'i skabs btang snyoms skye ba'i rten 'brel yod /
khyad par can gyi sems bskyed kyi skabs sems can thams cad kyi don du sangs rgyas thob 'dod kyi bsam pa rgyud dang 'dres nges ba ste sems kyi gting nas bsam ma no thong par bya'o / /
sngon du sems bskyed bsgoms pa las 'dir bsgom pa skyabs yul rnams kyi byin rlabs zhugs pa'i dbang gis khyad bar shin tu tshe gsungs /
de nas skyabs yul rnams mtha' nas rim gyis 'od du zhu nas thub dbang rdo rje 'chang la thim /
de rang nyid la thim pas rang @# / /
nyid thub dbang rdo rje 'chang du gyur pa'i sku las 'od zer 'phros sems can thams cad la phog pas thub dbang rdo rje 'chang du gyur pa'i mos pa bya'o / /
tshogs zhing gsal 'debs tshul la mdun gyi smin mtshams su seng+ge'i khri'i steng du /
rta phug pas sngon 'gror gsal bar gsungs pa ltar khri lnga gsal 'debs pa'am /
yang na padma'i sdong po yangs shing rgya che ba'i steng du bla mchod ltar gsal btab pa rnams las /
da lam rang gi smin mtshams su rin po che'i khri 'jig rten khams kyi dpal 'byor phun sum tshogs pa thams cad tshad ba'i rang bzhin can du bsams /
khri'i logs kyi g.yas g.yon gnyis /
rgyab mdun rnams su seng+ge gnyis gnyis kha sprod du yod pa /
de'i steng du sna tshogs padma'i gdan /
de'i steng du zla ba dang nyi ma'i gdan gyi steng du ngo bo rang gi drin can rtsa ba'i bla ma dang thub dbang rdo rje 'chang rje btsun tsong kha pa chen po rnams dbyer mi phyed pa yin pa la rnam pa thub dbang rdo rje 'chang blo bzang grags pa sku mdog gser btso ma lta bu /
phyag g.yas sa gnon /
g.yon mnyam gzhag gi steng na bdud rtsis gang ba'i lhung bzed bsnams pa /
thub pa byang chub chen po mdun du rdo rje yod pa phyag tu lhung bzed med pa la zer gsungs /
thub pa'i dbang po'i phyag mtshan lhung bzed yong ba yang /
dang por thugs bskyed pa'i tshe rdza mkhan gyi khyi'u snang byed kyi dus rdza'i lhung bzed 'jam gyis bkang ba phul nas sems bskyed pa'i rten 'brel gyi gnad kyis lhung bzed phyag mtshan du mdzad pa yin gsungs /
thub dbang rdo rje 'chang gi thugs ka nas 'od zer steng gi rgyab phyogs su 'phros pa'i sne la seng khri pad zla'i gdan la rgyal ba rdo rje 'chang sku mdog sngon po rdor dril 'dzin pas yum rdo rje dbyings kyi dbang phyug ma la 'khyud pa de'i mthar dpal mgon 'phags pa klu sgrub /
rje tsong kha pa chen po /
dpal ldan a ti sha gsum nges par dgos /
nA ro pa sogs nyams len byin rlabs brgyud pa'i bla ma rnams gsal 'debs shing /
jo bo rjes DoM b+hi pas mi'i lag pa'i srin mdzub zhig stsal ba bzhes pas bde gsal mi rtog pa'i ting nge 'dzin khyad par can 'khrungs pa dang /
sngags kyi lam du yang nges 'byung byang sems yang dag pa'i lta ba gsum nges par tshang ba'i gnad kyis 'di'i nyams len byin rlabs brgyud par yang gsungs /
g.yas su 'od zer 'phros pa'i snel seng+ge'i khri'i steng du rje btsun byams mgon bzang po'i 'dug stangs kyis bzhugs pa la rgya chen spyod brgyud kyi bla ma rnams kyis bskor ba /
g.yon phyogs su 'od zer 'phros pa'i sne la seng khri'i steng du rje btsun 'jam dbyangs skyil krung gis bzhugs pa chos 'chad kyi phyag rgya mdzad pa la zab mo lta brgyud kyi bla ma rnams kyis bskor ba /
mdun du 'od zer 'phros pa'i sne la seng khri'i steng du drin can rtsa ba'i bla ma la chos 'brel dngos thob kyi bla ma rnams kyis bskor ba /
de'i mthar 'od zer 'phros pa'i sne la g.yas su 'jigs byed g.yon du gsang 'dus mdun du bde mchog rgyab tu kyai rdor /
de'i mthar rnal 'byor rgyud spyod rgyud bya rgyud kyi lha tshogs sangs rgyas byang sems 'phags @# / /
pa'i gnas brtan nyan rang chos skyong bsrung ma /
rgyal chen bzhi sogs gsal btab /
rgyal chen bzhi yang zhal rang rang gi phyogs la gzigs pas bar chad bsrung bar bsams /
thub dbang rdo rje 'chang gi spyi bor sku'i ngo bo oM dkar po /
mgrin par gsung gi ngo bo AH dmar po /
thugs kar thugs kyi ngo bo hUM sngon po /
lte bar yon tan gyi ngo bo swA ser po /
gsang gnas su 'phrin las kyi ngo bo hA ljang khu /
thugs ka'i hUM las 'od zer 'phros phyogs bcu'i sangs rgyas byang sems thams cad spyan drangs te tshogs zhing rnams la yang thim zhing thub dbang rdo rje 'chang la yang thams cad thim pas skyabs gsum kun 'dus pa'i bdag nyid du mos par bya'o / /
de la yan lag bdun pa'i sgo nas tshogs bsag pa ni /
bzang po spyod pa'i smon lam 'di spyir byang chub sems dpa'i smon lam thams cad kun tu bzang po'i smon lam du 'dus shing de bsdus nas bzang po spyod pa 'dir gsungs pa'i gnad kyis khyad par shin tu 'phags pas yan lag bdun pa bzang spyod nas 'byung ba ltar bya ba la thog mar 'phags pa 'jam dpal gzhon nur gyur pa la phyag 'tshal lo zhes pa yang brjod dgos pa ni /
rje btsun 'jam dbyangs byang chub sems dpa' thams cad smon lam dang sangs rgyas bsgrub pa la bskul bar mdzad pa rnams kyi gtso bor gyur pa dang /
mdo phal po che las /
smon lam 'di'i gleng gzhi mdzad pa po 'jam dpal dbyangs yin par gsungs pa'i rgyu mtshan gyis 'dir yang brjod na rten brel gyi gnad yod gsungs /
phyag 'tshal ba'i tshe thub dbang rdo re 'chang sogs tshogs zhing thams cad kyi sku'i ba spu'i bu ga rnams su sangs rgyas kyi zhing grangs med pa de re rer sangs rgyas grangs med pa bzhugs pa rnams kyi mdun du rang gi lus grangs med pa sprul pa rnams kyis kyang sems can thams cad dang mnyam du phyin par bsam pa ni rang nyid sangs rgyas pa'i tshe sems can thams cad sangs rgyas kyi sar 'khrid ba'i rten 'brel yod gsungs /
lus grangs med sprul pa rnams kyang tha mal ba'i rnam pa can dang 'od kyi rang bzhin can gyi yid lus kyi rnam par yang bsgom gsungs kyang shes rab myur khyad shA ri'i bu lta bu khyad par can dang ldan par sgoms /
rang dang sems can thams cad kyi lus ngag yid gsum gyis dad gus drag pos phyag 'tshal ba'i mos pa dang bcas pas /
ji snyed su dag phyogs bcu'i 'jig rten na /
+ zhes sogs bya'o / /
mchod pa'i skabs dri dang reg bya phun sum tshogs pa'i me tog rnams gtor zhing longs sku'i cha byad can rnams la sku'i rgyan du phul zhing dri rnams sku la byugs pa dang /
bdug spos rnams shangs dang /
mar me rnams spyan dang /
zhal zas rnams zhal dang /
phye ma'i phur ma rnams mdun gyi nam mkha' dang sku mdun du phul ba'i mos pa bya'o / /
mchod pa gang dag ces pa'i skabs su rang nyid byang chub sems dpa' kun tu bzang por mos nas /
de'i lte ba rnas 'od zer nam mkha' gang ba spros pa'i sne mor rang nyid dpag tu med pa thal mo sbyar ba'i bar du bsam @# / /
'phel dbang gi rgyal po'i nor bu rin po che thogs pa las mchod pa'i tshogs nam mkha' gang ba spros nas mchod yul rnams la mchod pas zag pa med pa'i bde ba khyad par can thugs rgyud la 'khrungs pa'i mos pas phul /
yang mchod yul mchod mkhan mchod rdzas rnams rang bzhin med pa'i lta bas rgyas 'debs pa yang bla na med pa'i mchod par gsungs /
sdig bshags skabs rang gzhan sems can thams cad kyi sdig pa rnams la 'gyod sems drag pos bshags pas tshogs zhing rnams kyi sku las bdud rtsi dkar po'i rgyun babs rang gzhan thams cad kyi lus sems la zhugs pas sangs kyis dag pa'i mos pa bya /
rjes su yi rang yang dge ba rnams la dga' ba spro sang nge ba ma byung bar bsgoms /
chos 'khor bskor bar gsol ba 'debs dus rang gzhan thams cad kyis gser gyi 'khor lo phul te gsol ba btab pas zhal gyis bzhes par bsams /
mya ngan las mi 'da' bar gsol ba 'debs dus gling bzhi ri rab ngang bcas pa phul bas zhal gyis bzhes par bsams /
bsngo ba'i skabs phyag 'tshal ba sogs kyi dge rtsa rnams sems can thams cad kyi don du rdzogs pa'i sangs rgyas kyi rgyur bsngo /
maN+Dal gser dngul li sogs gang 'byor ba'i maN+Dal che ru ma song /
gling bzhi gling phran dang bcas pa thams cad rgya chung du ma song bar shod ba'i mos pas phul /
de ltar phul ba'i dgos pa yang rang sangs rgyas pa'i tshe zhing thams cad du mdzad pa ston pa'i rten 'brel gyi gnang du gsungs /
de nas bla ma rin po che bdag gi blo chos su 'gro bar byin gyis brlab tu gsol /
chos lam du longs par + /
lam la bar chang mi 'byung bar + /
phyin ci log gi blo sna mtha' dag 'gag pa dang /
phyin ci ma log pa'i blo sna mtha' dag rgyud la skye bar byin gyis + /
dge ba'i bshes gnyen sangs rgyas dngos su mthong ba nas /
lhag mthong gi bar gyi rtogs par khyad par can skye bar byin gyis brlab tu gsol /
zhes gsol ba btab pas /
de lta bu'i rtogs pa khyad par can skye nus par byin gyis brlabs byung snyam du bsams /
gsol ba 'debs pa'i skabs su man ngag zhal shes ni /
dpal ldan rtsa ba'i bla ma rin po che /
+ /
sku gsung thugs kyi dngos grub stsal du gsol /
zhes pa lan gnyis brjod pas dang po'i skabs su thub dbang rdo rje 'chang gi sku'i cha las bdud rtsi lnga 'od zer dang bcas pa'i rgyun babs rang gzhan sems can thams cad kyi lus sems la zhugs pas sdig sgrib sbyangs /
+ gnyis pa'i skabs su thub dbang rdo rje 'chang gi sku las sku gnyis ba zhig mar me gcig las gnyis chad kyi tshul du rang gi sbyi bor byon nas byin gyis brlabs pa'i ngo chen gyi tshul du bzhugs par bsams /
'dren pa mnyam med + /
gsum la gsol ba 'debs /
dang po'i skabs su thub dbang rdo rje 'chang byams pa thogs med tshogs zhing gzhan rnams las bdud rtsi + /
khyad par rgya che ba'i lam gyi rim pa'i rtogs pa skye ba la gegs byed sbyangs /
+ /
gnyis pa'i skabs su @# / /
thim pas rgya che ba'i rtogs pa khyad par can rang gzhan gyi rgyud la skyes par bsams /
de bzhin du rtsa ba'i bla ma'i bar gyi gsol 'debs rnams rgyud dang 'dres nges par bya'o / /
smra ba zla med 'dren mchog ++ /
dang po'i skabs gzhan gong bzhin zab mo'i rtogs pa khyad par can skye ba la gegs byed sbyangs /
gnyis pa'i skabs zab mo'i lam gyi rtogs pa khyad par can rang gzhan gyi rgyud la skyes par bsgoms /
yon tan kun gyi + /
gus pa chen pos bsten par byin gyis rlob /
ces pa'i skabs tshogs zhing rnams las bdud rtsi 'bebs sbyangs nan tan byed /
khyad par dge ba'i bshes gnyen sangs rgyas dngos su mthong ba bka' drin rjes su dran pa sogs bsam sbyor gnyis kyis tshul bzhin du bsten nus par mos pa shugs drag po byas nas /
gnyis pa'i tshe de lta bu'i rtogs pa khyad par can skyes par bsgoms /
lan cig rnyed pa'i + dal 'byor la sho lo ka gcig /
skyes bu chung ngu la gnyis /
'bring la gnyis /
byang chub kyi sems la gcig /
sbyod pa spyi la gcig /
phar phyin tha ma gnyis la gcig /
rdo rje theg par 'jug tshul la gcig /
dam tshig sdom pa bsrung tshul la gcig /
bskyed rdzogs kyi nyams len thun dngos gzhi la gcig phyi nang gi bar chad zhi ba'i don du gcig rnams kyi skabs so so'i skabs kyi dmigs pa bya'o / /
skye ba kun tu yang dag bla ma dang + zhes pa'i skabs su tshogs zhing rnams mtha' nas rim gyis bsdu zhing /
rgya chen sbyod ba rgyud rnams byams pa la| zab mo lta brgyud rnams 'jam dbyangs la /
chos 'brel dngos thob rnams rtsa ba'i bla ma la /
byin rlabs brgyud pa rnams rdo rje 'chang la thim de lnga la gsal snang 'don /
byams 'jam dbyangs rtsa ba'i bla ma gsum thub dbang rdo rje 'chang la rdo rje 'chang thub dbang rdo rje 'chang gi thugs kar thim /
thub dbang rdo rje 'chang rang gi sbyi bo'i thub dbang rdo rje 'chang la thim pas skyabs gnas kun 'dus pa'i bdag nyid du mos /
rang gi mtha' skor du ma sems can thams cad gsal bar dmigs nas /
yan lag bdun pa maN+Dal dang bcas pa mdor bsdus 'bul ba ni /
dngos bshams yid sprul mchod pa ma lus 'bul /
+ sa gzhi spos kyis byugs shing + /
de nas /
rang dang sems can thams cad kyis mgrin gcig tu gsol ba 'debs par bsams la /
sku bzhi'i bdag nyid + /
khyad par skyabs gnas kun 'dus + /
bdag dang ma sems can thams cad 'khor ba 'dir skyes nas sdug bsngal sna tshogs myong ba 'di dge ba'i bshes gnyen bsam sbyor gnyis kyis tshul bzhin du ma bsten pa dang bka' tshul bzhin du ma bsgrubs pas /
da bar 'khor bar 'khyams shing sdug bsngal sna tshogs myong ba 'di byung 'dug pas /
da res bdag sangs rgyas dngos kyi dge ba'i bshes gnyen 'di rnams dang mjal thams cad mkhyen pa'i lam zab mo nyams su len rgyu yod pa'i dus 'dir /
don med du ma btang bar dge ba'i bshes gnyen sangs rgyas dngos su bltas te da lta nyid du snying po zhig blang bar bya'o /
@# / /
de ltar byed nus par byin gyis brlab tu gsol /
+ de lta bu'i rtogs pa skyes par bsams /
dngos gzhi la /
sbyi bor thub dbang rdo rje 'chang gi thugs ka nas /
drin can rtsa ba'i bla ma rnams sku tha mal pa'i rnam pa gang yin pa ltar spros te mdun gyi nam mkhar bzhugs pa la rtse gcig tu dmigs nas /
dang por bdag gis dge ba'i bshas gnyen 'di rnams thub dbang rdo rje 'chang dngos yin snyam du thag bcad nas bsgom pa yang rten 'brel gyi gnad du gsungs /
de ltar bsgoms kyang blo yul du ma bde kar ba zhig byung na de la ched du dmigs nas bdag cag gis sangs rgyas dngos su mthong ba'i skal ba med pas tha mal pa'i sku'i rnam par bstan pa yin 'dug pas sangs rgyas dngos rang yin snyam du bsams /
gang la skyon rtog gi blo byung ba yod na /
de blo la shar du bcug nas rang gi snang ba ma dag pa'i dbang gis ma gtogs bla ma la skyon med tshul dpe dang rigs pa mtha' yas pas bsgrubs te blos thag chod pa zhig ma byung bar sgoms gsungs /
dben sa snyan brgyud kyi man ngag la /
sangs rgyas dngos rang yin te /
sangs rgyas kyi go 'phang thob byed kyi lam thams cad phyin ci ma log par gsal bar ston pa ni /
sangs rgyas ma gtogs sems can gyis der bgrod ma myong ba'i dbang gis dka' bas bdag gi dge ba'i bshes gnyen 'di rnams kyis lam gyi bgrod tshul mtha' dag rang gis gshegs tshul ltar gsal bar 'khrid par mdzad pas na /
sangs rgyas yin min la the tshom mi dgos 'dug snyam du bsams shing /
thub dbang rdo rje 'chang la de lta bu'i rtogs pa skye bar byin gyis brlab tu gsol snyam du gsol ba btab pas bdud rtsi 'bebs sbyangs byas nas rtogs pa skyes par bsam mo / /
bka' drin rjes su dran pa ni /
sku'i sgo nas rang dang sku'i rnam pa mthun par byon pa ni bka' drin lhag par che ste sangs rgyas dpag tu med pa byon pa las kyang bdag la 'di nyid bka' drin shin tu che bar mngon sum gyis 'grub pas so / /
gsung gi sgo nas kyang dam pa gong ma rnams kyis kyang chos phyir tu dka' spyad bsam gyis mi khyab pa mdzad dgos byung ba rnam thar rnams las gsungs pa ltar la /
bdag gis ni chos phyir tu dka' spyad cung zad kyang mi dgos par chos rnam par dag pa 'di lta bu byung ba rje bla ma 'di rnams kyi bka' drin yin pas bka' drin shin tu che snyam du bsgom /
de yang rtsa ba dang pa spyad pa 'di byung na bka' drin rjes su dran pa dang sbyor bas bsten tshul rnams zhor la 'byung bas rtsa ba dad pa spyang ba 'di la 'bad pa gnad shin tu che gsungs /
'dul ba nas bshad pa'i gnas kyi bla ma'i bsten tshul skabs bye brag smra ba'i grub mtha'i dbang gis bla ma mdzad spyod skyon can byung yang /
rang de'i rjes su mi 'jug par bla mas ji ltar mdzad rung skyon rtog gi blo ma shor ba byed /
byang chub sems dpa'i bla ma bsten tshul skabs bla mas mdzad pa ci mdzad rung dgos pa zhig nges par yod pas skyon rtog gi blo ma skyes par ci mdzad yon tan du mthong ba'i gus pa chen po bskyed /
sngags kyi skabs @# / /
bla mas mdzad pa gang mdzad pa rang la bka' gang stsal ba la yang the tshom med par 'jug pa byed dgos gsungs /
sbyor bas bsten tshul bla ma bka' drin can 'di rnams kyi phyir lus srog phangs pa med par gtong zhing khyad par ji ltar gsungs pa'i gdams pa'i snying po rnams nyams su blangs te sgrub pa'i mchod pas tshul bzhin du mnyes pa la 'bad par bya'o / /
gsum pa mjug tu sbyi bo'i thub dbang rdo rje 'chang las rang 'dra gnyis pa chad nas rang la thim pa'am /
spyi bo'i thub dbang rdo rje 'chang de nyid rang la thim pa gang rigs byas pas rang thub dbang du gsal ba'i thugs ka nas 'od zer 'phros sems can thams cad la phog pas thams cad thub pa'i dbang po'i skur gyur pa'i mos pa bya zhing /
rang lhar gsal ba'i thugs kar zla ba'i steng du hUM yig gi mthar oM mu ni'i sngags kyis bskor bar bsams la sngags bzlas /
dge rtsa rnams bzang po sbyong ba sogs kyis rdzogs byang du bsngo /
thun mtshams su dran shes dang ldan pas dbang po'i sgo bsngams nas /
dge ba'i bshes gnyen la skyon rtog gi blo byung na bkag nas yon tan mthong ba'i blo byung na skye ba'i thabs la 'bad par bya'o / /
kha zas kyi rnal 'byor la lam rim che chung nas gsungs pa ltar ram /
rang lha'i rnal 'byor gyis longs spyod pas dkor gyi sgrib pa 'dag pa sogs kyi dgos pa yod pas gang rigs bya'o / /
de nas dal 'byor don che yang sngon 'gro'i rim pa sbyi rnams sngar ltar la khyad par skyabs gnas kun 'dus bla ma lhag pa'i lha /
thub dbang rdo rje 'chang la + bdag dang ma sems can thams cad 'khor ba 'dir skyes nas yun ring la shugs drag pa'i sdug bsngal sna tshogs myong ba 'di /
dal 'byor gyi rten 'di la don chen po bla na med pa'i byang chub thob nus pa'i don chen du ma mthong zhing rnyed dka' bar ma mthong bar /
don med kho na'i dbang du song bas da bar du 'khor bar 'khyams pa 'di byung 'dug /
des na da res mi lus rin po che thob dam pa'i chos dang mjal /
bla ma sangs rgyas dngos dang mjal ba'i dus 'dir rten 'di don med du ma song bar snying po len nus par byin gyis brlab tu gsol /
+ dngos gzhi la bdag gis thob pa'i dal 'byor gyi rten 'di dam pa'i chos bsgrub pa la ni khom pas dal ba /
chos bsgrub pa'i phyi'i rkyen dge ba'i bshes gnyen sangs rgyas dngos dang ni mjal nang gi rkyen dam pa'i chos kyi tshig blo la 'dzin cing don yid la bsams pa'i blo'i rtsal dang ldan pas 'byor pa'o / /
khyad par bdag gi lus rten la bltos na /
ngan 'gro'i lus rten la chos bsgrub pa lta ci smos mngon mtho'i lus rten thob pa'i rgyu gsar du bsgrub pa tsam yang mi nus par zas skom 'tshol 'gro kho na'i phyir tu tshe 'di'i dus 'da' ba las mi 'dug /
bdag gi lus rten 'dir mngon mtho'i lus rten gyi rgyur mi dge bcu spong gi tshul khrims dang /
bla ma sangs rgyas byang sems sogs kyi rten khyad par can gyi drung du smon lam 'debs pa tshogs gsog pa sgrib pa sbyong ba sogs byed nus /
rten 'di la @# / /
sdom pa gsum rnam par dag pa thob nus /
sngar byon pa'i sangs rgyas thams cad mi'i rten 'di rang la brten nas byang chub brnyes /
bdag gi lus kyang de rnams kyi thog ma'i byang chub bsgrub pa'i sku lus dang khyad par cung zad kyang med cing sems kyi sgrib pa spangs ma spangs tsam yin la /
yang dag par rdzogs pa'i sangs rgyas dngos su byon pa'i dus kyi mi rnams kyi lus rten ni /
dal 'byor tshang ba'i rten rnam par dag pa dngos gnas pa yin cing /
da lta bdag cag rnams rten de la bltos na dal 'byor tshang ba'i rten rjes mthun pa yin kyang /
sangs rgyas dngos kyi bla ma dang mjal /
thams cad mkhyen pa'i go 'phang bsgrub pa'i thabs khyad par can yang dngos su thos shing nyams su len rgyu yod pas /
khyad par mngal skyes khams drug ldan gyi rtan 'dir tshe gcig nyid la rdo rje 'chang gi sar bgrod nus pas nges par don che /
don chen da 'di don med du mi btang ba zhig byed dgos /
da lta don chen bsgrub pa ma thub kyang phyis mi lus thob nas sgrub chog snyam na /
phyi ma mi lus thob pa'i gdeng ni gang yang med /
der ma zad dge ba dang mi dge ba gnyis las mi dge ba shas cher spyod /
phyi ma me lus thob pa'i gdeng lta ci smos /
sang gi bya ba 'di yong gi gdeng yang mi 'dug pas so / /
ngan 'gro la bltos na bde 'gro thob pa srid mtha' yin te /
shar gyi rgya mtsho chen po nas nub kyi rgya mtsho chen po'i bar gyi mi yang grangs med bye ba mang po yod mod kyi /
yul gcig po 'dir 'bu srin sogs dud 'gro ni grangs med mtha' klas pa yod pas grangs mang nyung de tsam yod ba rnyed dka'i tshul gyis so / /
des na mi'i lus 'di lta bu nges par rnyed dka' bar 'dug /
des na bdag gis rten bzang po don che la rnyed dka' ba 'di don med du ma song ba zhig byed pas /
sangs rgyas kyi go 'phang nga lta nyid du thob pa zhig bya /
ma mtha' yang tshe 'dir lam sna zin pa zhig nges par bya /
de'i phyir tu dka' tshogs ci byung yang bzod par byas te brtson 'grus chu bo'i rgyun bzhin du brtan par byed snyam du sems thag chod nges ma byung bar du bsgoms /
sangs rgyas thams cad ni sngon bskal ba dpag tu med pa'i snga rol nas sangs rgyas zin la gsar du da lta sangs rgyas pa ni mi 'dug pas sangs rgyas mi thob snyam na /
da lta bdag gis sangs rgyas kyi go 'phang bsgrub nus te /
lam gyi rim pa zab mo 'di rnams la brtson pa drag pos 'bad phyin mi thob pa mi srid ces sangs rgyas kyi bka' tshad ma rnams dang bdag gi bla ma sangs rgyas 'dis kyang gsungs pas rang gi dka' spyad dang 'bad brtson drag po ma byung ba ma gtogs nges par bla ma sangs rgyas kyi gsung gis bslu ba mi srid pas thob yong thag chod yin pas /
de ltar byed nus par bla ma lhas byin gyis brlab tu gsol snyam du bdud rtsi 'bebs sbyangs nan tan byed /
mjug tu dang thun mtshams su ji ltar bya ba sngar ltar ro / /
de nas skyes bu chung du dang thun mong ba'i lam gyi rim pa la 'chi ba mi rtag pa bsam pa /
ngan song gi sdug bsngal bsam pa /
dkon mchog la skyabs 'gro sbyong ba /
las 'bras la yid @# / /
ches bskyed pa'o / /
de la bla ma'i rnal 'byor lam gyi srog tu byed pa ni spyi bor bla ma lha bsgom bzhin pa la lam gyi rim pa'i dmigs rim rnams skyong ba la zer ba yin /
de ltar bsgom bzhin pas /
skyabs gnas kun 'dus + gsol 'debs yan sngar bzhin /
bdag dang ma sems can thams cad kyis sdug bsngal sna tshogs myong pa 'di /
'chi ba nges par 'ong zhing /
nam 'chi la nges med du ma shes pa dang /
ngan song gi sdug bsngal ma bsam bas lan par 'dug pas /
bdag dang ma sems can thams cad kyi rgyud la + dngos gzhi la rtsa ba gsum /
rgyu mtshan dgu /
thag bcad pa gsum rnams bde lam tshig 'gros ltar bsgoms te bdag gis thob pa'i don che rnyed dka' ba'i dal 'byor 'dir 'chi ba zhig nges par yong ste /
sngar yang 'chi ba zhig ma byung bar lus pa su yang ma mchis /
da dung yang mi yong /
mi rtag pa zhes pa mi sdod pa zhes pa dang don gcig pas /
rang nyid kyang lo nyi shu sum cu la sogs par rim pas 'gro ba las sngod pa'i skabs cung zad kyang ma mchis /
tshe la snon ba ni cung zad med par /
rlung phyir rgyu ba rim gyis skad cig skad cig la zad cing de dang mnyam du tshe yang rib rib tu zad de phar snon pa byed rgyu ni med par 'chi ba la je nyer 'gro bas nges par ma 'gyangs par 'chi ba zhig yong thag chod snyam du bsams /
'chi ba zhig yong yang re zhig mi yong snyam na /
myur du yong ste /
'dzam bu gling pa'i tshe la ji tsam thub nges pa mi 'ong /
khyad par rang gi lus 'di'i spyi gtsug nas rkang mthil gyi bar thams cad la 'chi ba rang chas su yod de lus kyi rlung mkhris bad kan sogs kyi nad bskyed de 'chi bar 'gyur la de yang gson rkyen thams cad kyang 'chi rkyen kho nar 'gyur te /
zas lus 'phel ba'i phyir tu zos kyang de'i dbang gis ma zhu ba'i nad sogs bskyed de 'chi bar byed de bzhin du rta sogs zhon pa dang /
rang gi 'gro lugs kyi dbang gis kyang /
rtas brdabs te shi ba /
g.yang du lhung ba chur lhung ba sogs kyis 'chi ba rang chas su gnas bzhin pas da lta rang mi 'chi ba'i nges pa mi 'dug /
dper na de ring lta bu phyogs zhig la 'gron mi su 'dra zhig dang thug yong nges pa med /
de bzhin du /
da lta glo bur du gza' gdong thug lta bu dang mi 'phrad pa'i gdeng yod dam med snyam du sems steng nas brtags na gdeng cung zad med thag chod yin pas /
da lta rang 'chi ba nges par yong nyen che 'dug snyam du thag bcad /
'chi ba nges par 'ong bar thag chod pa 'di rang dang por gal che gsungs /
da lta 'chi ba zhig byung na /
'chi khar phan pa ci bya snyam na /
'chi ba'i tshe chos ma gtogs gang gis kyang mi phan /
chos kyang tshe 'di'i don du bsgrubs na ni /
tshe 'di ring du sdod rgyu mi 'dug pas gang yang mi yong /
gnyen bshes brtse gdung can dang /
nor longs sbyod ji tsam yod kyang 'chi ba'i tshe thams cad bzhag ste 'gro ba ma gtogs phyi mar khur nas 'gro rgyu su la yang ma byung /
phyi mar phan pa'i chos zhig rang byed dgos par 'dug ste /
dge mi dge'i @# / /
las kyi bag chags thams cad sems steng du bsags nas phyi mar 'gro bar 'dug pas phyi mar phan pa'i chos rnam dag zhig ma 'gyangs par da lta nyid du bsgrub dgos par thag chod 'dug snyam du bsams /
de ltar byed nus par bla ma thub dbang rdo rje 'chang gis byin gyis brlab tu gsol zhes gsol ba btab nas bdud rtsi 'bebs sbyangs bya /
sbyi bor bla ma lha bsgom bzhin pas /
'chi ba byung yang shi ba'i 'og tu ji ltar 'gyur snyam na med de ni mi 'gro /
'gro sa ni bde 'gro ngan 'gro gnyis ma gtogs mi 'dug /
rang gi rten 'di rang la yang mi dge ba zhig ma gtogs dge ba bsags pa ni dkon par 'dug /
des na ngan song du mi skye ba'i gdeng yod dam med snyam du bsams /
ngan song du skyes na dmyal ba yang gsos lta bu la rang nyid yod pa'i rnam pas /
sa gzhi me rab tu 'bar ba rdza dmar gyi mdog lta bu'i steng du /
las kyi mtshon chas phan tshun btab pas sdug bsngal dpag tu med pa myong zhing sa la 'gyel te| nam mkha' las yang gsos zhes pa'i sgra byung ba dang sngar bzhin sdug bsngal myong srog bcad pa'i rnam smin gyis ter skye /
de la sogs pa thig nag bsdus 'joms sogs tsha dmyal gyi sdug bsngal bzod par mi nus pa rnams bsams /
nyi cha nyi 'khor ba'i dmyal ba rnams kyi sdug bsngal bsams /
grang dmyal gyi grang ba'i sdug bsngal /
so'i nang gi srin 'bu sdug bsngal myong ba 'di rnams kyang nyi tshe ba'i dmyal ba yin gsungs /
yi dwags phyi'i sgrib pa can nang gi sgrib pa can /
me lce 'khor lo can sogs /
dud 'gro yang mtha'i rgya mtsho'i nang gi chu srin nya ming can sogs kyis mtshon pa'i sdug bsngal rang gi rgyud thog tu byung ba lta bu'i tshul du bsams /
yang na rang sa'i dong gting zab pa zhig tu bcug ste /
steng nas sas g.yogs pa lta bu'i 'jigs skrag dang sdug bsngal bsams /
chu'i nang du ko ba ral te chu nang du lhung ba lta bu'i 'jigs skrag dang sdug bsngal yid la bsam ste bsgoms gsungs /
mdor na ngan song gi sdug bsngal nam dran res lus zi phung de ba ma byung gi bar du sgoms shing /
ngan song gi sdug bsngal la 'jigs skrag bskyed nas /
de las thar 'dod kyi blo shugs drag skye bar byin gyis brlab tu gsol /
zhes sogs bdud rtsi 'bebs sbyangs gong bzhin bya /
mjug dang thun mtshams su bya ba sngar bzhin /
yang spyi bor bla ma lha bsgom bzhin pas /
skyabs gnas kun 'dus + bdag dang ma sems can thams cad kyis shi ba'i 'og tu ngan song gi sdug bsngal bzod glags med pa myong dgos pa 'di las thar ba'i thabs skyabs su 'gro zhing las 'bras la yid ches kyi dad pa shugs drag po ma skyes pas lan par 'dug pas /
bdag dang ma sems can thams cad kyi rgyud la + dngos gzhi ni /
bdag gi rten 'di nam 'chi la ni nges pa med thag chod she nas ngan song du skyes te sdug bsngal drag po 'di mi myong ba'i gdeng ni med pas /
da lta rang ngan song du mi skye ba'i thabs la 'bad dgos par 'dug /
bdag dang ma sems can thams cad @# / /
ngan song gi sdug bsngal las grol ba la bla ma thub dbang rdo rje 'chang la skyabs su song nas las 'bras la blang dor tshul bzhin du bya'o snyam du bsam zhing /
sbyi bo'i thub dbang rdo rje 'chang las bla ma yi dam bstan srungs ye shes pa'i tshogs spros pa thub dbang rdo rje 'chang gi sku'i mtha'i g.yas g.yon rnams su bzhugs pa'i /
'od zer rang gi steng du gdugs phub pa lta bu'i steng du bzhugs pa la dmigs nas /
rang gi mtha' skor du sems can thams cad gsal bzhin pas /
ngan song gi sdug bsngal la 'jigs zhum me ba dang /
de las bskyab pa'i nus pa yod snyam du dga' ye re ba gnyis nges par gnad du che /
skyon thams cad spangs shing yon tan thams cad rdzogs pas gtso bo rgyal ba 'gro ba thams cad kyi mgon /
'gro ba rnams sdug bsngal las bskyab pa'i don la brtson pas /
byang chub sems dpa' rnams kyis grol bar dka' ba'i sdug bsngal stobs chen rnams kyang /
zhal gyi sgo nas 'od zer re re tsam spros pas dmyal ba'i gnas sogs kyi 'gro ba rnams la phog pas sdug bsngal las grol te /
gyen du bltas pas nye ba'i sras brgyad la sogs pa'i sku'i rnam pa mthod nas /
brtsams par bya zhing dbyung bar bya zhes sogs kyi chos gsungs nas thar pa bla na med par 'god par mdzad pa sogs sku'i yon tan mtha' yas pa dang /
byang chub sems dpa'i sku'i rnam par ston pa'i tshe nye ba'i sras brgyad kyi rnam par gtso bor ston pa mdzad pa la dgos pa khyad par can yod gsungs /
gsung gis gdul bya rang rang gi skad du chos ston pa /
thugs kyis shes bya thams cad mngon sum du gzigs pa'i yon tan bsam gyis mi khyab pa rnams dran bzhin pas /
bla ma yi dam dkon mchog gsum la skyabs su mchi'o zhes brgya stong khri 'bum sogs brjod cing bdud rtsi 'bebs sbyangs dang bcas pas bdag dang sems can thams cad skyabs 'og tu chud pa'i mos pa drag po bya'o / /
skyabs su song ba'i gnas skabs kyi phan yon ni /
lag na rdo rje khri phrag mang pos bsrung bar 'gyur ba dang /
mi dang mi ma yin pa'i gnod pas 'tshe bar mi 'gyur ba sogs dang /
mthar thug thams cad mkhyen pa'i go 'phang skyabs dam pa rnams la brten nas thob par nus pa'i tshul rnams bsams de lta bu'i phan yon shes nas bslab bya la slob tshul ni /
sangs rgyas la skyabs su song bas /
'jig rten pa'i lha la phyag mchod mi byed /
chos la skyabs su song bas sems can la 'tshe ba spong zhing /
de yang sems can la 'tshe ba yang /
chos la 'dun pa dang chos la spyod bzhin pa'i sems can rnams 'jig rten gyi bya ba dang sdig pa'i phyogs su kha khrid pa sogs la yang gsungs /
dge 'dun la skyabs su song bas /
grogs mu stegs can dang mi 'grogs pa dang /
thun mong gi bslab bya rnams la yang tshul bzhin du bslabs pa ni /
nyin lan gsum du dkon mchog dran pa dang /
ci za ci 'thung gi phud kyis mchod pa /
bya ba ci byed rung dkon mchog dran pa sogs la slob pas thun mong gi bslab bya rnams @# / /
la bslab par 'gro gsungs /
de nas spyi bor bla ma bsgom bzhin pas /
rgyal ba'i gsung rab las rgyu dge ba kho na sbyad pa las /
'bras bu bde ba kho na 'byung zhing sdug bsngal mi 'byung /
rgyu mi dge ba byas pa las 'bras bu sdug bsngal kho na 'byung zhing bde ba mi 'byung ba sangs rgyas kyi bka' tshad ma la yid ches rjes dpag gis nges pa 'dren /
de yang /
dge ba chung du byas kyang 'bras bu shin tu che ba 'byung ste /
sngar sangs rgyas 'od srung gi mchod rten zhig la sbrang bu zhig gis bskor ba zhig theb sa pas ston pa shAkya thub pa'i dus su khyim bdag dpal skyes su skyes pa sogs kyi sngon byung gi dpe gsungs /
ston pa sangs rgyas kyi gsol lhung du byis pa gnyis kyis sa sbar ba gang stor pas phyi ma gling bzhi la dbang ba byung /
mi dge ba'i 'bras bu yang /
dge slong 'di rnams spre'u dang 'dra'o zhes pas spre'ur tshe rabs lnga brgyar skyes pa sogs kyi dpe gsungs /
sems can so skye rnams sdug bsngal lus sems gnyis kas myong la| 'phags pa rnams lus kyi sdug bsngal byung yang sems la cung zad kyang mi myong ste /
sdug bsngal byung bar mi dge ba'i rnam smin zad pa'i rang bzhin du mthong ba'i dbang gis yin no / /
las 'bras zhes rang gis bya ba de byas pa la las| de'i 'bras bu 'byung ba'am 'byung nges can yin pas na 'bras /
las ji 'dra bsags kyang 'bras bu chud mi za bar nges par du 'byung nges snyam du sems thag gcod /
rang cag lha ci smos dgra bcom thob kyang /
dgra bcom sgur chung dang /
sor 'phreng can gyis sdug bsngal myong ba'i dpe bzhin bsams nas nges par yid ches nges su ma byung bar bsgoms /
rang gi sems steng du dge mi dge'i las kyi bag chags 'bras bu 'byin dgos rnams kyang gzugs su bsgrubs na khra chag ge yod pas /
skyabs su 'gro zhing las 'bras la dad pa sbyang ba gnyis zung 'brel du bya ba ni gnad che gsungs pa ltar /
bdag gis skyabs dkon mchog gsum la skyabs gnas zhus te mi dge ba rnams sbyangs dge ba rnams gong 'phel du da lta nyid du bya'o snyam du thag chod par bsgoms /
da lta bdag gis dge ba zhig sgrub phyin /
zhing ba la khyad par bla na ma mchis pa 'di lta bu yin pa rang gi sbyi bor bzhugs pa bsam pa khyad par can ma sems can thams cad kyi don byed 'dod kyi bsam pa /
rten khyad par can dge slong dge tshul gyi rten khyad par can thob pa'i dus 'dir tshul bzhin du bsgrub pa zhig byung phyin dge ba 'phel ba la khyad par bla na ma mchis pa 'di lta bu yin 'dug snyam du thag chod par bsgoms /
nyin re bzhin snga dro nas dge ba dang mi dge ba ji ltar bsags sems la dag ther yang yang bya /
dge ba mang na dga' spro bsgom zhing /
da dung yang 'di las mang ba 'byung bar shog snyam du smon pa bya /
sdig pa byung na bshags pa dang sems la sngom sems yang yang bya gsungs /
de ltar 'gro 'chag nyal 'dug gang gi tshe'ang sems nas ma brjed par byas na sems bde sang nge ba nges par 'ong zhing rang gi sgrib pa thams cad 'dag @# / /
pa'ang dka' tshegs med ba zhig 'ong gsungs /
de ltar byed nus par byin gyis brlab tu gsol snyam du gsol ba 'debs shing bdud rtsi 'bebs sbyangs bya /
mjug dang thun mtshams su bya ba sngar bzhin no / / / /
! gnyis pa skyes bu 'bring dang thun mong ba'i lam gyi rim pa la sdug bden 'khor ba'i nyes dmigs bsam pa /
kun 'byung 'khor ba'i 'jug rim bsam pa / /
dang po la 'khor ba sbyi'i sdug bsngal bsam pa /
so so'i sdug bsngal bsam pa /
thar bar 'gro ba'i lam la slob tshul gsum mo / /
dang po ni /
spyi bor bla ma lha bsgom bzhin pas /
skyabs gnas kun 'dus bla ma lhag pa'i lha /
+ bdag dang ma sems can thams cad 'khor ba'i sdug bsngal la sdug bsngal du ma mthong bas lan par 'dug pas /
bdag dang ma sems can thams cad kyi rje \u0f38 tsong kha pa chen pos /
sdug bden nyes dmigs bsams la ma 'bad na /
+ 'khor bar gang gis bcings pa shes par gces /
zhes pa ltar sdug bden gyi nyes dmigs tshul bzhin du ma shes na /
de sbong 'dod kyi blo mi skye bas /
de tshul bzhin du shes par byas nas /
rgyu kun 'byung la spong 'dod dang thar pa thob 'dod kyi blo shugs drag skye bar byin gyis brlab tu gsol snyam du bdud rtsi 'bebs sbyangs sngar bzhin bya /
dngos gzhi la /
bdag gis dkon mchog la skyabs su song zhing las 'bras la yid ches bskyed pa la brten nas /
bde 'gro'i go 'phang zhig thob kyang /
sdug bsngal rtsa ba nas ma spangs phyin bde ba cung zad kyang mi 'dug ste bde lam bzhin dpe'i sgo nas bsams /
yang bdag gis bde 'gro'i go 'phang nyid thob kyang bde ba'i skabs cung zad kyang mi 'dug snyam du dang por de ltar thag bcad pa 'di gnad che bar gsungs /
'o na sdug bsngal ji ltar yod snyam na /
zas zhim pa lta bu zhig za pa'i tshe thog mar de'i kha dog dang rol sred pa'i dbang gis spyad pas /
zos ma thag zhim pa ltar snang ba ni snga ma'i sdug bsngal gyi mjug rdzogs shing phyi ma gsar du bskyed pa'i dbang gis snang ste /
rgyun mthud nas mang du zos na mi zhim pa dang mi rgyag pa dang lto bar mi chud pa lta bu'i sdug bsngal mngon sum du 'ong sdug bsngal gyi rang bzhin can yin pa ni chos nyid yin pas 'gyur ba'i sdug bsngal /
rang mkhris pa'am tsha ba'i nad kyis thebs nas sdug bsngal myong ba lta bu'i tshe de la gnod pa'i zas zhim pa zhig zos na de ma thag nad kyi sdug bsngal je cher gyur pa'i sdug bsngal lta bu dang /
rma zhig gi tsha ba'i sdug bsngal gyi steng du 'gyur byed shin tu tsha ba zhig btab na sdug bsngal sngar las che bar 'gyur ba ni sngar gyi sdug bsngal gyi khar yang sdug bsngal byung ba lta bu la sdug bsngal gyi sdug bsngal dang /
bdag gi lus sems kyi steng du rkyen cung zad 'phrad pa la brten nas sdug bsngal gyi zug rdu 'byin pa ci yin snyam du sems steng du bsams /
de ni rang gi lus dang sems kyi steng thams cad du las kyi bag chags khyab par yod bas mi dge ba'i gnas ngan len gyi dbang gis yin te /
bde ba 'dra ba zhig yod kyang rkyen phra @# / /
mo zhig byung dus phyi'i rkyen de dang nang gi gnas ngan len gnyis 'phrad pa la brten nas /
dper na /
me rdo sprag me lcags gsum 'dzom pa na me 'byung ba lta bu /
gnas ngan len gzugs med pa la yang yod pas lus rten med kyang de'i dbang gis sdug bsngal 'byung /
srid rtse nas mnar med kyi bar thams cad du sdug bsngal yod tshul de lta bu /
bsam gtan gzugs med kyi snyoms 'jug thob pa'i phyi rol pa rnams kyis kyang khyab pa 'du byed kyi sdug bsngal 'di ma shes pas thar pa la log lta skyes nas ngan song du lhung ba sogs gsungs /
rang gzhan sems can las nyon gyi gzhan dbang can thams cad kyi lus sems la las kyi bag chags khyab par gnas pas na khyab pa /
sdug bsngal gyi sdug bsngal dang 'gyur ba'i sdug bsngal sogs 'du ba'am 'byung ba'i gzhi byed pas na 'du byed kyi sdug bsngal zhes bya bas de ltar sems steng du ngo 'phrod par byed /
gzhan yang lam rim che chung rnams las sdug bsngal drug dang brgyad bsam tshul gsungs pa ltar /
dgra gnyen la nges pa med tshul ni /
rang gis dgra'i dangs mar bzung ba rnams kyis kyang slar phan pa bsgrubs nas gnyen du mi 'gyur ba'i des pa med /
rang gi gnyen yang thog mar byis pa chung du'i dus nas gnyen byas kyang yun ring 'grogs pa'i dbang gis sems la bsun pa'i snang ba sogs mi 'dod pa sna tshogs skyes nas /
dgra 'gyur ba la nges pa med /
gnyen byas pa 'di rnams kyang da lta snying nye ltar byed kyang phan tshun mi dga' ba zhig 'phral du 'byung ba la dka' tshegs med pas 'gyur ldog nges par yong thag chod pas 'di la'ang yid brtan med pa ni 'khor ba'i chos nyid yin snyam du bsams /
dgra gnyen nges med bsgom pa 'di phan che nges su 'dug ste /
dgra la brten nas kyang de la mi 'dod pa'i zhe sdang de la gnod pa'i thabs bsgrub pa'i phyir tu chags pa bskyed /
gnyen la yang chags pa skye zhing de la sdang ba rnams la zhe sdang skye ba sogs chags sdang skye ba'i gzhi che shos su 'dug bas nges med du bsgoms /
'khor ba'i phun tshogs sdar yang ji tsam zhig thob da lta yang thob nas ji tsam longs spyad kyang sems la cho ga tshod kyi ngoms pa ni med /
thog ma med pa nas yang yang nyid mtshams sbyor bas skye ba 'dir ma blangs bya ba med pas skye ba la ngoms pa dang cho ga tshod ni med /
phyi mar lus bzang po thob na snyam na /
lus lha lus la sogs pa'i lus phun sum tshogs pa sngar thob pa dang /
da dung thob kyang yang yang 'dor gang tshar lta bu las ma 'das pas lus la yid brta ni na med 'dis phyi ma lus bzang po byad gzugs phun sum tshogs pa thob na snyam pa'i sred pa ldog par 'gyur /
'khor ba'i phun tshogs kyang dper na 'jig rten gyi rgyal po chen po lta bu zhig thob na snyam pa'am /
des mtshon pa'i 'khor ba'i phun tshogs ji 'dra zhig yin rung thob na mthar thug rang la phan pa 'di 'byung snyam pa zhig gi gdeng yod rgyu e 'dug snyam du bsams kyang mthar rang gcig pur grogs snying brtse ba ji tsam yod pa dang nor longs spyod ji tsam yod pa thams cad @# / /
bzhag nas nor longs spyod kyi phyir tu bsags pa'i sdig pa rnams khyer nas 'gro dgos shig ma gtogs gzhan yod rgyu gang yang mi 'dug thag chod yin snyam du sems thog tu thag bcad nas bsgoms /
des na bdag ni bde 'gro 'dir skyes kyang sdug bsngal kho na las ma 'das 'dug pas /
bla ma sangs rgyas dngos dang mjal ba'i dus 'dir 'khor ba'i sdug bsngal las grol ba zhig nges par du bya'o / /
de ltar nus par byin gyis brlab tu gsol zhes bdud rtsi 'bebs sbyangs gong bzhin bya /
mjug dang thun mtshams sngar bzhin /
gnyis pa 'khor ba so so'i sdug bsngal bsams pa ni /
spyi bor bla ma lha bsgom bzhin pas /
skyabs gnas kun 'dus bla ma lhag pa'i lha /
+ bdud rtsi 'bebs sbyangs gong bzhin bya /
dngos gzhi la /
bar 'dir ngan song gi sdug bsngal skyes bu chung du'i skabs su bshad pa ltar bsgoms nas /
ngan song gi sdug bsngal lta ci smos /
sngon du bsgom pa ltar 'khor ba spyi'i sdug bsngal de ltar yod par ma zad /
da lta bdag gis thob pa'i mi'i lus rten 'di la yang bkres pa dang skom pa dang 'khyags pa sogs kyi dbang gis zas gos sogs 'tshol 'gro'i phyir tu sdug bsngal 'byung tshul /
gnyen sdug pa dang bral gyi dogs dang 'bral dgos ba'i sdug bsngal /
dgra mi sdug ba dang 'phrad pa'i tshe sems la mi 'dod pa drag po 'byung ba'i sdug bsngal /
'dod pa'i dngos po zhig btsal ba'i phyir du 'bad kyang don de mi 'grub pa'i khar mi 'dod pa'i sdug bsngal thog tu babs pa'i sdug bsngal /
khyad par skye ba'i sdug bsngal mngal gyi nang mun pa shin tu nag cing mi gtsang ba'i dri nga ba'i nang du /
mi gtsang bas gang ba'i bum pa'i nang du chud pa lta bu'i sdug bsngal /
mngal nas btsas pa'i tshe lus lcags kyi 'byur mig gi nang du 'then pa lta bu /
phyir btsas ma thag tu gos la sogs pa reg pa'i tshe tsher mas reg pa lta bu'i sdug bsngal myong ba /
da lta rang gis dngos su mi shes kyang nges par rang gis myong yod pa thag chod sangs rgyas kyi bka' tshad ma rnams las de ltar 'byung bar gsungs pas so / /
de yang da lta dngos su mi myong yang nges par skye ba phyi ma lta bu la mngal skyes sgong skyes lta bur skyes nas myong dgos par 'dug /
tshe 'di la yang skad cig skad cig gi skye ba 'jig pa rnams la sdug bsngal 'byung bar 'dug snyam du bsams /
rga ba'i sdug bsngal yang na tshod rim gyis 'das pa la brten nas /
lus kyi lang tsho dbang po rnams rim gyis nyams nas 'gro ba dang /
na ba'i sdug bsngal nad drag pos thebs pa'i dus mi 'dod bzhin du zug rdu drag pos mnar ba dang /
'chi ba'i dus su'ang sa dong du lhung ba lta bu'i sdug bsngal gshin rje'i skyes bu 'jigs su rung ba rnams kyis khrid pa'i sdug bsngal /
da lta 'chi ba'i dus 'jigs pa med snyam kyang /
'chi ba la sems shin tu 'tsher ba zhig yong ba de 'jigs pa yod pa'i rtags yin gsungs /
mdor na lha ma yin dang khams gong 'og gi lha rnams su skyes kyang sdug bsngal 'byung tshul bde lam nang bzhin rang gi sems thog tu bsams /
zag bcas @# / /
kyi phung po lnga po 'di'i steng du gnas dan len gyi bag chags kyi dbang gis tshe 'dir yang skye rga na 'chi'i sdug bsngal gyi gnas sam rten byed 'di la brten nas sdug bsngal gyi sdug bsngal /
'gyur ba'i sdug bsngal 'di phyi thams cad du 'dren /
de ltar sdug bsngal can du 'phags pa rnams kyis gzigs pa ltar bden pas na /
sdug bsngal bden pa zhes bya /
des na de dag thams cad spangs pa'i thar pa zhig thob par bya'o / /
de ltar nus par byin gyis brlab tu gsol snyam du bdud rtsi 'bebs sbyangs byed /
de nas kun 'byung 'khor ba'i 'jug rim bsams nas lam bslab pa gsum la bslab pa ni /
spyi bor bla ma lha bsgom bzhin bas gsol 'debs bdud rtsi 'bebs sbyangs gong bzhin la /
dngos gzhi ni /
shes pa kho rang gi ngos nas lung ma bstan yin pa la zhes par rang bzhin gyi 'od gsal bar 'chad pa'am /
yang 'di ltar rang gi shes pa 'di dge mi dge gang gi yang ngo bor 'gyur du rung ba'i dbang gis gsung bas /
'jig pa'i chos can gyi nyer len gyi phung po la don dam par bdag tu lta ba lta bu'i 'jig lta la 'khor ba'i rtsa bar gsungs pa dang /
ma rig pa la gsungs pa gnyis ka 'thad cing /
des bdag go bdag gi'o zhes yo byad la sogs par bdag gi yin gzhan gyi min snyam du bzung nas gzhan gyis phrogs bcom sogs byas na bdag gi yin pa la 'di 'dra byed snyam du yo byad kyi dbyibs dang kha dog sogs la chags pa dang /
gzhan gyis de ltar byas pa la brten nas sdang ba skyes te las sna tshogs pa gsog pa 'di byung 'dug /
bdag 'dzin gyi rtsa ba tshul min yid byed kyi blo la thug pas tshul min yid byed kyi sred pa'i dbang gis de la zhugs nas tshul bzhin du spyod pa'i ngad tshul la rmongs pa'i ma rig pas bsgribs nas rang dbang med par bdag tu lta ba dang bdag gi bar lta ba sogs skyes nas chags sdang rmongs gsum gyi dbang gis las sna tshogs gsog pa 'di byung ba red snyam du sems steng du thag bcad /
des na 'khor ba'i rtsa ba bdag 'dzin 'di gtan nas med par bya dgos pa 'dug de lta na blo de rang sems dang 'dres pa ltar snang bas /
rang dgar spong snyam pas mi yong blo de dang dmigs pa gcig la 'dzin stangs dngos su 'gal ba'i blo gcig skyes nas spong dgos pas /
bdag gis 'khor ba'i sdug bsngal rtsa ba nas spangs pa'i bla ma sangs rgyas kyi go 'phang thob par bya snyam du gsol ba 'debs cing thag bcad de bsgoms /
de yang shes rab kyi bslab pa'am bdag med rtogs pa'i shes rab khyad par can skye ba la /
ting nge 'dzin gyi bslab pa la brten dgos /
de dag thams cad kyi gzhi rten tshul khrims kyi bslab pa 'di yin par bka' tshad ma dang rigs pas brtags nas yid ches bskyed cing tshul bzhin du bslab par byed /
tshul zhes nyon mongs pa mi mthun phyogs las ldog pas na tshul /
de don tshul bzhin nyams su len rgyu'i khrims yin pas tshul khrims /
phyi rol gyi mi dge ba'i phyogs 'gog pa'i chu lon /
nang gi lus ngag yid gsum gyi sgo mi dge'i phyogs su sdom par byed pa'i khyad par dang ldan pa de tshul bzhin du bsrung @# / /
pa la ma gus pa ltung ba 'byung ba'i sgor gsungs pas /
ston pa dang bcas pa'i gnas rnams la gus pas tshul bzhin du bslabs na phan yon mtha' yas pa 'byung tshul bsams nas bka' drin dran pa'i dga' ba dang /
'dod chags kyi gnyen por mi sdug pa bud med sogs la mi gtsang ba'i rang bzhin du sgoms shing /
gser dngul sogs kyi chags pa'i gnyen por dngos po de'i sgo nas sdug bsngal 'byung tshul bsgoms gsungs /
rang gzhan gang la'ang rang dbang med par nyon mongs kyi dbang du song bas sdang ba sna tshogs skyes par snang bas bde ba dang ldan par bya snyam du rang gzhan gang la'ang byams pa bsgoms /
gti mug gi gnyen por gong ltar rten cing 'brel bar 'byung ba'i gnas tshul /
yan lag bcu gnyis kyis 'khor bar 'khor tshul sems thog tu khel nges bsams /
dus 'khor lugs la yan lag bcu gnyis tshe gcig la rdzogs tshul yang gsungs /
mdor na lhag pa tshul khrims kyi bslab pa'i gnas rnams la tshul bzhin bslabs nas bla ma sangs rgyas kyi go 'phang da lta rang thob par bya de ltar nus par byin gyis brlab tu gsol snyam du bdud rtsi 'bebs sbyangs sngar bzhin bya'o / /
mjug dang thun mtshams su sngar bzhin no / /
! skyes bu chen po'i lam gyi rim pa la blo spyong ba la gnyis /
byang chub tu sems bskyed pa dang /
sems bskyed nas spyod pa la slob tshul gnyis so / /
dang po la gnyis /
rgyu 'bras man ngag bdun gyi sgo nas sems bskyed tshul /
bdag gzhan mnyam brje'i sgo nas byang chub tu sems bskyed tshul lo / /
dang bor /
skyabs gnas kun 'dus bla ma lhag pa'i lha /
+ zhes pa yan chad sngar bzhin /
bdag dang ma sems can thams cad 'khor ba 'dir sdug bsngal sna tshogs myong ba 'di /
sems can thams cad mar shes nas drin dran te drin gzo ba byams snying rje byang chub kyi sems ma bskyed pas lan 'dug pas /
da bdag dang ma sems can thams cad kyi rgyud la de lta bu'i rtogs pa skye bar byin gyis brlab tu gsol zhes bdud rtsi 'bebs sbyangs sngar bzhin byed /
dngos gzhi la /
sngon du skyes bu chung 'bring gi bsam pa sbyong ba rnams ni /
sngon 'gro dang dngos gzhi'i dmigs pa rnams mthar thug gi skyes bu chen po'i chos skor ram byang chub kyi sems sbyong ba 'di nyid yin pas rgyu pha rol tu phyin pa'i theg pa dang 'bras bu gsang sngags kyi theg pa gnyis ka'i lam gyi rtsa ba mthar thug pa 'di la rag lus shing| byang chub kyi sems zhes /
sems can thams cad kyi don byed pa'i sems gcig la zer /
sems can gyi don byed dgos pa ni sems can thams cad rang gi ma yin cing drin che bas so / /
de la dang por mar shes pa gal che bas /
de yang sngon du sems dga' sdug gi khyad par med pa'i btang snyoms pa zhig byung na /
sems dge mi dge gang du khrid kyang 'gro sla ba zhig yong pas mar shes sogs skyes la ba'i rgyu mtshan gyis btang snyoms tshad @# / /
med pa bsgoms pa ni /
byang chub bde lam nas gsungs pa ltar spyi bor bla ma lha bsgoms bzhin pas /
bar ma'i sems can la bsgoms pa ni /
de'i rnam pa mdun du gsal bar dmigs nas /
'di da lta ngas ngo shes pa tsam las med kyang /
'di la rang gis ma bcol yang rang gi don chen po zhig sgrub ces khas blangs nas bsgrubs byung na mi de la sems dga' lhang nge ba zhig nges par 'od /
de ni don cung zad bsgrub pa de tsam la chags pas dga' ba yin /
des rang la mi 'dod pa dang mi snyan pa'i tshig gcig zer byung na sems sdug lhang ba zhig yod pas 'di ltar bsam ste rang la cung zad dga' ba 'di tsam la chags mi 'dod pa cung zad la sdang bas ci byed /
kho rang gi ngos nas ci byed kyang rang gi ngos nas dga' sdug gi phyogs gnyis su mi bya bar sems btang snyoms su byed snyam du sems 'dres nges su bsgoms gsungs /
dga' ba byas kyang dga' tshor mi skye| sdug pa byas kyang mi 'dod pa'i blo mi skye bar sems bar ma zhig ma byung bar sgoms /
de nas yid du 'ong ba'i gnyen la dga' ba yod pa yang chags pa'i dbang gis yin /
yid du mi 'od ba'i dgra la khos gnod pa byas pa kar gyis dran pa na sdang ba skye ba yang zhe sdang kho na'i dbang gis yin pas rang gzhan gnyis ka 'ang rang bde ba zhig 'dod gzhan mi bde ba zhig 'dod pa 'di byung 'dug bas gnyen gyis phan pa bsgrub pa la dga' ba dang /
dgras gnod pa byas pa la mi dga' ba med par de gnyis kar sems btang snyoms su byed snyam du bsams /
de nas sems can thams cad la sems btang snyoms pa'i bar ma byung bar bsgoms /
sems can thams cad gnyen yin pa'i rgyu mtshan ni rang gi ma yin pa'i rgyu mtshan gyis yin /
de yang spyi bor bla ma lha bsgom bzhin pas /
sems can 'di thams cad rang gi ma yin snyam du thag bcad pa na blo la mi bde ba phyogs gang nas 'od brtags shing| de la rang gi ma yin te tshe 'di'i snga ma ni yod de'i tshe sems 'di brten pa'i lus zhig ni yod de mngal skyes yin na de la pha ma zhig yod des /
de bzhin du rig pa la thog ma med pa bzhin du skye ba la thog mam i 'dug pas /
sems can 'dis ma ma byas 'dis ma byas zer ba'i kha chod pa e 'dug snyam du sems steng du dpyad /
de bzhin du bde lam rang nas 'byung ba ltar da ltar gis sems can 'di rnams ma yin na ngo mi shes par 'dug snyams kyang tshe 'dir ma bu ngo mi shes pa yang yod la rang gzhan rnams lus rten gyi rnam pa 'gyur ba'i dbang gis ma shes pa yin snyam du sgoms /
tshe rabs snga ma'i ma yin kyang rang gi ma yin te tshe 'di'i ma dang por gzhon yang da lta na so rgas pa 'di yang lus kyi na tshod dang rnam pa 'gyur ba tsam las ma yin pa'i khyad par la 'gyur ba med pa bzhin tshe snga ma'i ma la yang de dang mtshungs pas so / /
de ltar sems can thams cad ma yin tshul la bla ma sangs rgyas @# / /
kyi bka' mi slu ba 'di rnams kyis mngon sum du 'grub snyam du yid ches kyi nges pa drangs nas bskyang bar bya /
de lta bu'i rtogs pa skye bar byin gyis brlab tu gsol snyam du bdud rtsi 'bebs sbyangs byed /
sems can thams cad ma yin cing tshe 'di'i ma dang khyad par med bdag gi ma 'di bdag la bka' drin shin tu che ba'i tshul bsams ba ni /
spyi bor bla ma lha bsgom bzhin pas rang gi tshe 'di'i ma rgan pa'i rnam pa can bsgom pa yang gnad che gsungs /
rnam pa gsal por bsgoms nas tshe rabs thog ma med pa nas drin gyis bskyangs pa'i ma 'di bdag la tshe 'di rang la'ang bka' drin che ste dang por mngal du gnas pa na /
ma la tsha ba'i nad lta bu'i dbang gis khams nyog pa sogs lus mi bde ba byung yang mngal du chags pa de la gnod kyi dogs nas sman sogs mi bsten par sdug bsngal dang du blangs /
btsa' bar nye ba'i tshe khod pa'i nang du bu 'gul ba'i tshe bzod par dka' ba'i sdug bsngal byung yang bzod par byed de bu la brtse ba bcos min yod pa'i rtags yin gsungs /
btsas nas kyang nga 'khyags kyi dogs ltogs kyi dogs nas sems la dung dung bar byed /
dper na khyi lta bu zhig gis kha rgyag tu yong na bu rgyab tu sbas ma rang gi srog 'jig kyang bla bu ma shin snyam du rang gi srog phangs med du gtong ba lta bu mngon sum gyis grub /
khyad par bdag gi lus 'di da lta chos dang mjal bla ma sangs rgyas dngos 'di rnams la zhal mjal gsung thos yong pa tshun chad ma 'dis dang por byis pa'i dus nas nga la gces spras bsam gyis mi khyab pa byas pa'i thugs rjer 'dug cing /
kha phyir bltas su ma btang bar ma rang gi shes tshod kyis chos la sbyar /
nor longs spyod gces shing phangs pa rnams dang po nas bu 'di skyes na ngas 'di la ster snyam pa tshun chad kyi phan pa btang zhing /
nga lta yang bdag la ltos pa med par gtong ba sogs mdor na bdag la drin shin tu che gzhan yang ma 'dis rang la sems kyi ma bzod nas tshig rtsub sogs smras nas zhe bsun lta bu byung ba yod na'ang nga ngan lang ma shor ba'i bzang po zhig kho na'i phyir tu smras pa thag chod /
des na drin che snyam du rigs pa sgo du ma nas bskyed de bsgoms /
de nas pha sogs gnyen rnams dang sems can thams cad la ma nam byas dus 'di ltar drin gyis bskyangs shing /
dud 'gro lta bur skyes kyang dud 'gro rnams kyis kyang mas bu la ji ltar brtse ba mngon sum du mthong ba 'di kho na bzhin du drin gyis bskyangs thag chod snyam du yid dga' ba ma byung ba'i bar bsam dgos gsungs shing bdud rtsi 'bebs sbyangs gong ltar /
drin shin tu che na sems can gzhan gyis sems can thams cad ma yin pa dang drin che ba ma shes pas drin lan gzhal ba ma shes /
bdag gis ma yin pa shes drin che ba shes bzhin du drin lan ma gzhal na khrel shin tu chung bas de ltar byed nus par byin gyis brlab tu gsol zhes bdud rtsi 'bebs spyangs gong bzhin dang /
spyi bor bla ma lha bsgom bzhin pas /
drin lan ji ltar gzhal snyam na /
ma 'di nyon mongs pa'i gdon gyis sems @# / /
brlan pas tshul min yid byed kho na'i dbang du gyur /
dge ba'i bshes gnyen gyi mgon nam long khrid ni med /
skad cig re re bzhin ngan song 'jigs su rung bar 'gro ba la je nyer 'dug pas /
de rnams bltos med du 'jog pa blos phod dam mi phod snyam du bsam dgos gsungs /
de ltar mi phod pas da lta bdag sangs rgyas dngos kyi bla ma dam pa 'di rnams dang mjal sdug bsngal thams cad las grol ba'i thabs dam pa'i chos dang mjal zhing rang gis nyams su len par nus pa'i skabs su yod pas bdag gis 'di rnams sdug bsngal las grol ba zhig ci kyang bya'o / /
de ltar byed nus par byin gyis brlab tu gsol zhes bdud rtsi 'bebs sbyangs gong bzhin byed /
de yang mar shes kyi dmigs pa kha bshad tsam du ma song ba gal che ste de rnal ma zhig byung na drin dran pa drin gzo 'dod bde ba dang ldan 'dod sdug bsngal las grol 'dod rnams nges pa 'dren thub nges zhig 'od /
mar shes kha bshad tsam du song na gzhan rnams byed blo dang thob blo tsam las mi yod bas gal che gsungs /
de ltar drin gzo'i bsam pa sbyong ba'i bar song nas yid 'ong gi byams pa bsgom tshul ni /
spyi bor bla ma lha bsgoms bzhin pas /
rang gi mdun du tshe 'di'i ma'i rnam pa gsal bar dmigs nas bdag gi ma drin can 'di la drin gzo dgos par 'dug ji ltar bya na /
da lta 'di la bde ba zhig 'dug gam mi 'dug snyam du ma de'i byed spyod la dpags te bsams /
'di la zag med kyi bde ba lha ci smos zag bcas kyi bde ba yang mi 'dug ste /
da lta phral du bde ba 'dra ba zhig 'dug pa de yang sdug bsngal gyi rang bzhin can yin pas gnas ngan len gyi dbang gis sdug bsngal re nges par yod pas bde bar snang yang sdug bsngal du 'gyur nas 'gro /
skyes bu 'bring gi skabs su rang la sdug bsngal 'byung tshul bshad pa bzhin ma dang bar ma'i sems can /
sems can thams cad kyi bar rim bzhin bsgom zhing bde ba zhig 'dod kyang mi shes pa'am rmongs pa'i dbang gis sdug bsngal gyi rgyu kho na bsgrub pa las mi 'dug pas /
bdag gis sems can thams cad sdug bsngal rtsa ba nas spangs pa'i go 'phangs la bzhag na dga' spro bsam gyis mi khyab pa yong par thag chod pas /
de dag bde ba dang bde ba'i rgyu dang ldan na ca mi rung /
ldan par gyur cig ldan par bya'o / /
de ltar byed nus par byin gyis brlab tu gsol zhes gsol 'debs bdud rtsi 'bebs sbyangs bya zhing /
yid du 'ong ba'i rnam pas bde ba dang ldan 'dod la yid 'ong gi byams pa zhes dga' ba'i rnam pa can du gsungs /
de nas snying rje bsgom tshul ni /
spyi bor bla ma lha bsgom bzhin pas /
bshan pas gsod ba bzhin pa'i lug lta bu'i sdug bsngal gyis nyam thag pa'i tshul yid la dran par byas te snying nas mi bzod pa'i sdug bsngal gyi tshul bsams nas sems can 'di la da lta yang sdug bsngal 'di lta bu bzod glags med pa 'di 'dug 'dis mtshon sdug bsngal bzong du med pa myong bar 'dug pas /
bdag gis da lta rang sdug bsngal las grol ba zhig byed de ni tshe 'di'i sdug bsngal bsams nas snying rje @# / /
bsgom tshul /
da dung yang dper na rdon pas ri dags shor ba'i tshe ri dwags 'di rnams kyis tshur gnod pa'i rigs ni gang yang ma byas kyang brag g.yangs shin tu gzar ba'i phyogs lta bur bkar nas ded pas g.yangs la lhung ba'i 'jigs pa mis bzung nas srog dang 'phral dogs pa'i 'jigs pa dang /
mda' sogs 'phangs pa'i tshe lus la zug rdu bsam gyis mi khyab pa 'byung tshul yang bsgoms /
dge 'dun gyi dkor la 'dzem med spyod pa /
tshul khrims 'chal ba /
chos spong ba sogs kyi sdig pa mi dge ba sna tshogs byed pa la dpa' ba'i nyams byed pa rnams la da lta'i byed spyod ni 'di las mi 'dug /
phyi mar ngan song du 'gro bar the tshom rang mi 'dug /
der skyes na sdug bsngal skyes bu chung du'i ngan song gi sdug bsngal skabs ltar bsams nas nges par bzod glags mi 'dug pas phyi ma'i sdug bsngal bsams nas snying rje bsgom tshul sems can thams cad sdug bsngal de lta bu las bton na des par de phan thogs bsam gyis mi khyab pa 'od thag chod pas bdag gis sdug bsngal las nges par grol bar byed thag chod snyam du bsams /
sdug bsngal dang sdug bsngal gyi rgyu dang bral na ci ma rung /
bral bar gyur cig /
bral bar bya'o / /
de ltar byed nus par byin gyis brlab tu gsol zhes bdud rtsi 'bebs sbyangs bya /
lhag bsam bsgom tshul ni /
tshe 'di dang phyi ma'i sdug bsngal thams cad kyis mnar ba'i sems can 'di thams cad sdug bsngal dang sdug bsngal gyi rgyu dang bral ba zhig bdag gis bya'o / /
bde bas phongs pa'i sems can thams cad bde pa dang bde ba'i rgyu dang ldan pa zhig bdag gis bya'i snyam du sems la smon pa dang thob par shog snyam pa tsam ma ma yin par sems sted nas thag khrig gis bcad de bdag gis dang lta rang de ltar byed thag chod yin snyam pa byed cing bdud rtsi 'bebs sbyangs bya /
byang chub kyi sems dngos gzhi ni /
sems bskyed pa ni gzhan don phyir / /
yang dag rdzogs pa'i byang chub 'dod ces pa ltar /
sems can thams cad kyi don du bla med byang chub thob 'dod kyi blo la sems bskyed /
de rgyud la yod phyin ngan song ba'i lus rten bzung yang sems de'i dbang gis smon pa thams cad grub pa bya ba thams cad don ldan du 'gyur pa yang /
yang dag par rdzogs pa'i sangs rgyas kyis sngon slob pa lam gyi gnas skabs su sreg par skye ba bzhes pa'i skabs byang chub kyi sems kyi mthus bden pa brjod pas nags su me 'bar ba zhi ba'i rnam par thar pa sogs gsungs /
de ltar na da lta bdag la sems can gcig kyang sdug bsngal las grol nas bde ba la 'god pa'i nus pa med /
der ma zang nyan rang dgra bcom gyi go 'phang thob kyang sems can thams cad kyi don byed mi nus /
de'i nus pa bla ma thub dbang rdo rje 'chang la yod pas bdag gis de'i go 'phang thob phyin sku'i yon tan mtshan dpes brgyan pa'i mtshan dpe yang mdzod spu gcig pus kyang 'od zer spro ba chos ston pa sogs 'gro ba thams cad sangs rgyas la 'god nus shing /
phyag gis gzhan la reg par mdzad pa tsam gyis @# / /
kyang sdug bsngal thams cad sel bar nus pa /
lhas byin nang drag pos thebs pa la phyag gis reg pa tsam gyis zug rdu zhi ba sogs mdor na phyag gi 'khor lo'i mtshan dpe re re ba lta bus kyang don bsam gyis mi khyab pa mdzad pa sogs sku'i yon tan /
gsung gi yon tan /
dper na rang cag gis dud 'gro la sdug bsngal myong bzhin du de phan par re bas mi shes pa'i dbang gis sdug bsngal cher gtong bar 'dug pa lta bu la de ltar ma byed ces lab kyang khos mi go /
sangs rgyas kyi gsung tshig gcig kyang 'gro ba rang rang gi skad du go nas don yid la byed pa sogs bsam gyis mi khyab pa'i yon tan /
thugs kyis kyang shes bya'i gnas tshul thams cad la chags thogs med par gzigs nas thugs rje chen po nye ring med par 'jug cing 'gro ba rnams sangs rgyas kyi go 'phang la 'god pa la thogs pa med pas /
da bdag gis de lta bu'i sangs rgyas kyi go 'phang de rang gis brtson 'grus rtsom phyin da lta rang thob thub yong bas /
da ltar thob par bya snyam du sems steng du thag chod po ma byung bar bsgoms /
thob 'dod kyang sangs rgyas kyi yon tan dran pas thob 'dod /
sems can sdug bsngal las dgrol ba'i bsam pas thob 'dod sogs brtan po ma skyes par du bsgoms gsungs /
rang gi sems dang byang chub thob 'dod gnyis so sor ma song bar rang sems der tril te 'dril ba ma byung bar nan tan du 'bad par bya'o / /
de ltar bla ma thub pa'i dbang bo'i go 'phang thob 'dod dang bcas gsol ba btab pas spyi bo'i bla ma thub pa'i dbang po'i sku las sku gnyis pa zhig chad nas rang la thim pas rang seng khri'i steng du thub pa'i dbang po'i skur lam gyis gyur nas thub pa'i dbang po'i go 'phang thob byung snyam pa'i mos pa byed pa ni /
rten 'brel gyi gnad khyad par can yod gsungs /
sku las 'od zer 'phros sems can thams cad la phog pas sdug bsngal las grol nas bde ba bla na med pa la bkod pa'i mos pa bya'o / /
mjug dang thun mtshams sngar bzhin /
gnyis pa bdag gzhan mnyam brje'i byang chub kyi sems bsgom tshul la btang snyoms mar shes drin dran gsum sngon du btang nas /
spyi bor bla ma lha bsgom bzhin pas gong bzhin ma la sogs pa'i sems can rnams rim gyis gsal btab ste bsgom pa'am /
mthar sems can thams cad gsal bar dmigs nas /
bdag gzhan mnyam brje'i zhes thog mar /
rang gzhag gnyis bde ba 'dod cing sdug bsngal mi 'dod par sems mnyam par sgrubs /
de rjes rang gces 'dzin dang gzhan gces 'dzin gnyis phan tshun go sa brje ba la bdag gzhan mnyam brje'i byang chub kyi sems zhes gsungs /
dang po bsgom pa'i tshe bde lam tshig 'gros ltar bsam blo zhib tu gtod /
khyad par sems can thams cad nad rims drag pos mnar ba lta bu zhig la nad drag po de las sems can thams cad grol ba rang gis thub kyang rang la nad des srog gi bar chad du 'gyur ba yod na gzhan sems can rnams de las grol ba'i thabs byed dam /
rang de'i nye 'khor du @# / /
mi 'gro ba'i tshod tsam byed snyam du sems la legs par brtags pa na /
rang srog phangs la gzhan srog mi phangs pa'i sems gcig nges par 'ong ba de lta bu'i rang gces 'dzin du ngos zin par byed /
de la 'di ltar bsam ste /
de ni rang gces par bzung nas gzhan yal bar 'dor ba kho na'i dbang gis byung bar 'dug bas da ni rang gces par 'dzin pa bzhin du gzhan sems can thams cad gces par 'dzin dgos te /
gzhan gyis rang gces par bzung na rang dga' ba zhig 'ong ba bzhin du /
rang gis kyang gzhan gces par bzung nas gzhan gyi bde ba zhig bsgrubs na gzhan dga' bar 'gyur ba dang gzhan gyi sdug bsngal thams cad bsal ba'i bde ba bla na med pa zhig 'grub par 'gyur na'ang /
sngar rang nyid phun sum tshogs pa zhig gi bsam pas rang bde ba kho na zhig gi don byas pa la brten nas rang gi don rlabs po che gang yang ma 'grub par da lta'i bar du sdug bsngal sna tshogs myong ba 'di byung ba red snyam du sems la 'dres nges su bsams /
gzhan yang bla ma thub pa'i dbang pos rang don yal bar dor nas gzhan don 'ba' zhig mdzad pas sangs rgyas pa yin /
bdag gis kyang de ltar byas na ches sngar bar sangs rgya ba la de ltar ma byas pas da lta'i bar du sangs mi rgya bar sdod pa yang de la thug pa yin /
rang gces 'dzin 'dis rang bde ba dang skyid pa zhig kho na 'dod nas zas gos sogs kyi don du gzhan gyi srog gcod pa sogs sems can la gnod 'tshe sogs byas nas sdug bsngal gyi rgyu kho na bsgrubs pa 'di rang gces 'dzin 'di kho na'i byed las yin /
de'i dbang gis rang la srid pa'i sred pa je cher gyur pa la brten nas gzhan la 'thab rtsod sogs kyis mi 'dod pa'i sdug bsngal mngon sum du myongs shing /
gzhan sems can rnams kyi sems la mi 'dod pa'i sdang ba'i blo skyes te de la brten nas rang la tshur gnod pa byas kyi dogs pa dang gnod pa byed pa'i sdug bsngal sogs mdor na rang gces 'dzin 'di sdug bsngal thams cad 'byung ba'i gnas yin thag chod snyam du sems steng du nges pa 'dren par byas nas /
da phyin chad rang gces 'dzin 'di rgyud la ma skyes pa zhig bya'o / /
gzhan gces 'dzin 'di la brten nas thub pa'i dbang po yang sangs rgyas pa yin la /
der ma zad gzhan gces par gzud na gzhan la gnod 'tshel sogs ba'i sdig pa mi dge ba thams cad kyang 'di la brten nas ldog thub gzhan sems can thams cad la phan pa zhig byung phyin sems can gyi grangs dang mtshungs pa'i dge ba bla na med pa nges par 'od bas sems can grangs med pa de tsam la phan phyin rang mi gcig la gnod kyang skyon chung snyam du rang gces 'dzin dor nas gzhan gces 'dzin rgyud la skye ba'i thabs la 'bad dgos snyam du nges pa drangs nas gsol 'debs bdud rtsi 'bebs sbyangs sogs bya'o / /
gzhan gces pa bzung bas rang gi don yang grub snyam pa blo'i zhe phug la yod na rang gces 'dzin byung tshar ba yin pas gzhan bde ba dang skyid pa zhig byung phyin rang sdug na'ang sdug snyam pa nges par dgos @# / /
gsungs /
rang la gzhan gyis gnod pa byas pa la pha rol po la mi 'dod pa'i blo byung na rang gces 'dzin gyi yan lag yin pas spong dgos pa sogs mdor na rang gces 'dzin la dgrar blta ba dang gzhan gces 'dzin la yon tan du bltas nas rang gi bde dge thams cad gzhan la gtong ba /
gzhan gyi sdug bsngal thams cad rang gi rgyud steng du blangs nas gzhan sems can thams cad bde ba bla na med pa la 'god par bya'o / /
de yang gtong len rlung la bskyon pa'i 'phrul 'degs can zhes pa'i man ngag ltar /
thub dbang rdo rje 'chang spyi bor bsgom bzhin pas /
rang gi snying gar phyogs bcu'i sangs rgyas dang byang chub sems dpa' rnams kyi byin rlabs nus mthu thams cad 'od dkar po hril le ba zhig gi rnam par rang gi snying gar yod pa'i mos pa byas nas mtha' skar du sems can thams cad sdug bsngal gyis mnar ba rnams bsams la /
rang gi sna bug g.yas nas rlung phyir 'bud pa dang snyam du 'od dkar po phyir thon sems can thams cad kyi sna bug g.yon nas nang du zhugs pas nang gdon sdig sgrib sdug bsngal thams cad 'od zer cung zad nag pa'i rnam par bsdus nas snying ga'i 'od dkar po de la 'dus pas sdug bsngal thams cad bsal song snyam du bsgoms sna bug g.yas nas phyir thon rang gi sna bug g.yon nas zhugs /
rang gces 'dzin rang gi lte ba'i thad du par mi sngo lha ma me ba lta bu'i rnam par yod pa'i steng du nag thum gyis brgyab pas rang gces 'dzin brlag par byas song snyam du bsams /
yid 'od sngar ltar 'phros pas sems can thams cad kyi sdug bsngal rgyu dang bcas pa thams cad bsal nas rang gi bde dge thams cad thob ste /
bde ba bla na med pa dang ldan song snyam du bsgoms gsungs /
yang na gzhan gyi sdug bsngal thams cad rang gi steng du khrig gis sleb byung snyam par sems dang 'dres nges su bsgoms gsungs /
de yang rang gces 'dzin gyi rtog pa skyes byung na da mi nyan snyam pa 'phral du 'gog pa min par /
de skyes na bya ba ji ltar byed 'dug bya ba de'i mthar gang yong brtag na sdug bsngal dang sdug bsngal gyi rgyu zhig gang rung las ma 'das pa'i rgyu mtshan mthong bar byas nas 'gog pa gnad shin tu che gsungs /
rang gces 'dzin ma skyes pa mi bskyed pa dang skyes pa rnams spong bar byed /
gzhan gces 'dzin gsar du bskyed cing skyes pa rnams gong 'phel du bya'o / /
de ltar byed nus par bla ma lhas byin gyis brlab tu gsol zhes bdud rtsi 'bebs sbyangs gong bzhin bya'o / /
! gnyis pa sems bskyed tshogs 'dzin tshul ni /
lam rim du smon 'jug rim can du len par gsungs pa ni /
dang por smon sems bskyed nas 'jug pa'i sdom pa la rim gyis bslab pa'i dbang du gsungs la| 'dir thams cad mkhyen par bgrod pa'i bde lam ltar cig tsar du mdzad pa la /
spyod 'jug las /
byang chub sems bskyed gyur na skad cig gis /
+ zhes pa ltar /
'gro ba lha mir bcas pa su'i rgyud la yang byang chub kyi sems @# / /
rin po che yod phyin 'gro ba thams cad kyis phyag bya ba'i 'os su gyur cing /
bla na med pa'i byang chub kyang de la brten nas thob par 'gyur pa'i gzhi rtsa bla na ma mchis pa yin pas /
de lta bu'i byang chub sems dpa'i sdom pa len tshul la yang /
'phags pa 'jam dpal gyi cho ga'i sgo nas sdom pa bzungs par mdzad pa de bzhin du 'dir yang rje tsong kha pa chen po'i phyag bzhes bla na med pa ltar mdzad par gnas khang yang /
thams cad du ni sa gzhi dag + /
zhes pa ltar gyi byang chub sems dpa'i smon pa'i bden tshig gi mthu la brten nas tha mal pa'i rnam pa can ma yin par bde ba can gyi zhing gi bkod pa bzhin dpag bsam gyi shing gi sdong po rnams las rin po che'i dril bu g.yer kha'i sgra sgrog pas chos kyi tshigs bcad bsam gyis mi khyab pa ston pa /
steng na rin po che'i sprin dgos 'dod yid bzhin stsol ba las lha rnams kyis me tog gi char 'bebs pa sogs zhing gi bkod pa'i yon tan thams cad snang la rang bzhin med pa sgya ma lta bu'i chos ston pa sogs dag pa'i zhing gi khyad par rnams dang ldan par mos nas /
rang gi mtha' skor du yang sems can thams cad gsal bar dmigs nas /
steng gi nam mkha' la seng+ge bteg pa'i rin po che'i khri'i steng du bla ma thub dbang rdo rje 'chang blo bzang grags pa la rgya chen spyod brgyud /
zab mo lta brgyud /
nyams len byin rlabs brgyud pa'i bla ma rnams kyis bskor ba sogs gong gi tshogs zhing gi skabs ltar gsal btab nas byang chub tu sems bskyed pa la bsod nams kyi tshogs gsog pa sngon du gal che ba'i rgyu mtshan gyis /
yan lag bdun pa'i sgo nas tshogs gsog pa la /
gong gi dmigs pa rnams gsal 'debs bzhin pas /
'phags pa 'jam dpal gzhon nur gyur pa la phyag 'tshal lo / /
ji snyed su dag + mchod par bgyis /
de nas /
tshogs zhing rnams la bdud rtsi'i chu rgyun gyis sku khrus gsol bas rang gzhan thams cad kyi sgrib gnyis bag chags dang bcas pa dag pa'i mos pa dang bcas /
khrus kyi khang pa shin tu + khrus khang bskyed /
ji ltar bltams pa + de dag sku la + sku phyi ba /
'dren pa mnyam med + /
sogs tshigs bcad rnams dang /
rgyan 'bul ba gos dang bum pa 'phan /
gdugs /
bla bre 'bul ba /
de nas /
'dod chags zhe sdang gti mug dbang gis ni /
+ bsngo zhes pa'i bar dang /
de nas byang chub mchog tu sems bskyed cing spyod pa la tshul bzhin du bslab pa'i phyir tu /
byang chub sems dpa'i sdom pa zhu ba'i yon du maN+Dal phul zhing sems bskyed pa'i rdzas kyang phul nas sems can thams cad drin can gyi ma sha stag yin cing /
de dag bde bas phongs shing sdug bsngal gyis mnar ba'i tshul bsams nas /
de dag gi don du byang chub tu sems bskyed snyam du bsams la /
bla ma thub pa'i dbang po'i rjes su zlos pa'i sgo nas sngon dus gsum gyi sangs rgyas thams cad kyis dang por byang chub tu sems bskyed cing spyod pa la bslabs pa ltar /
bdag gis dus 'di nas bzungs te byang chub @# / /
snying po la mchis kyi bar du byang chub kyi sems bzungs te byang chub sems dpa'i sdom pa rnam par dag pa tshul bzhin du bzungs te srog gi phyir yang mi gtong bar bya'o snyam du bsams la /
sangs rgyas byang chub sems dpa' kun / /
bdag la dgongs par mdzad du gsol /
zhes phyogs bcu'i sangs rgyas dang byang chub sems dpa' thams cad dbang por byas nas /
ji ltar sngon gyi bde gshegs kyis /
+ bslab par bgyi /
zhes sdom pa thob blo byas nas /
de la spro shugs kyi blo skye ba ni /
deng dus bdag tshe 'bras bu yod /
+ da gyur to /
zhes pa'i skabs /
bdag gis byang chub sems dpa'i sdom pa thob nas sangs rgyas kyi rigs su skyes shing rgyal ba rnams kyi sras su gyur te byang chub sems dpa'i gral du tshud pa sogs kyi spro ba skyed /
da ni bdag gis ci nas kyang /
+ dus de ring nas bzungs te bdag gis rigs dang mthun pa'i las brtsams te skyon med pa'i btsun pa'i rigs bla na med pa 'di rnyog pa'am nyams par 'gyur ba'i rigs cung zad kyang mi bya bar sems kyis dam bca' brten po bya gsungs /
yang| long bas phyag dar phung po las / /
ji ltar rin chen rnyed pa ltar /
+ zhes pa lta bu rin po che'i gter rnyed pa lta bu dang /
'gro ba'i nyon mongs pa'i nad kun sel ba'i sman lta bu /
bla na med pa'i byang chub tu 'gro ba'i rkang stegs lta bu /
'o ma las mar gyi nying khu phyung ba bzhin du /
rgyal I gsung rab thams cad las sangs rgya ba'i thabs kho na gsungs pa'i byang chub thob ched kyi thabs kyi nying khu yang byang chub kyi sems yin tshul gsungs pa lta bu sogs kyi phan yon mtha' yas pa gsungs pa ltar dga' spro dang bcas nyin lan gsum /
mtshan lan gsum du ma brjed par rgyun bar yang bzung dgos pas de'i tshul yang /
bla ma thub dbang rdo rje 'chang gsal bar dmigs nas /
yan lag bdun pa mdor bsdus maN+Dal bcas phul nas thub dbang rdo rje 'chang gi rjes su zlos par mos nas /
sangs rgyas byang chub sems dpa' kun /
+ tshar gsum /
deng dus bdag tshe + tshar gcig gam gsum sogs kyis sdom pa bzung zhing spro ba bskyed pa bcas nyin mtshan gyi dus rnams su ma chag pa gal che zhing /
khyad par sems can thams cad kyi don du byang chub thob 'dod kyi sems thob blo tsam ma yin par bsam pa drag pos yang dang yang du ma brjed pa gnad kyi gdams pa bla na mchis pa yin zhes nan cher bka' stsal /
sems can gyi ngos nas rang la byed spyod ma 'tshams pa'i rigs byung yang| de dag la khong khro bskad cig tsam mi byed par snying stobs cher cher bskyed nas sems can gcig kyang blos mi spong ba la 'bad par bya /
bla ma la ku re bzhad gad kyi phyir tu yang rdzun gyis dbu bskor ba sogs mi bya /
gzhan gyis sprin pa lta bu byin pa la de ltar byas nas yo byad mi lang ba'i tshul sogs spyin pa'i bya ba 'gog pa lta bu'i dge ba byed pa las gzhan du bsgyur ba'i rigs mi bya ba /
byang chub sems dpa' sems can gyi nang na tshul ji ltar du yod mi shes @# / /
pas rang gi zhe sdang gi bsam pas gzhan la mi snyan pa'i tshig smra ba gus pa'i rnam 'gyur /
thabs sna tshogs kyis g.yo rgyu byas nas kha khrid pa sogs kyi nag po'i chos bzhi spangs nas dkar po'i chos bzhi la tshul bzhin du 'bad cing /
rtsa ltung bco brgyad sogs byang chub sems dpa'i bslab bya rnams ngos zin par byas te bsrung ba la 'bad par bya'o / /
de nus par byin gyis brlab tu gsol zhes bdud rtsi 'bebs sbyangs bya /
rgyal sras kyi spyod pa spyi la slob tshul la /
rang gi rgyud smin par byed pa'i phar phyin drug /
gzhan rgyud smin par byed pa'i bsdu bzhi'i nyams len no / /
dang po la /
spyi bor bla ma lha bsgom bzhin pas /
bde lam nas gsungs pa'i tshig zin ltar bsams /
de yang dang por spyin pa la chos dang zang zing /
mi 'jigs pa'i spyin pa rnams las zang zing dngul gser /
gos la sogs pa gtong ba spyin pa phal pa /
lus srog rgyal srid sogs gtong ba zang zing gi sbyin pa'i snying po| gzhan la yi ge slob pa sogs chos kyi spyin pa phal pa /
rang gis nyams su blangs pa ltar gzhan la thams cad mkhyen par bgrod pa'i thabs kyis chos ston pa sogs chos kyi sbyin pa'i gtso bor gsungs /
de yang rang gi nor gang la ser sna che bar 'dug snyam du blo yul du brtags nas /
de gzhan zhig gis de lta slong du 'ong na ji ltar byed snyam na /
de ster ba la phangs pa ltar 'ong ba ni nor longs spyod kyi ngo bo la chags pa'i sred pa'i dbang gis yin par 'dug /
de la brten nas rang gzhan thams cad la sdug bsngal sna tshogs 'byung ba'i rang bzhin du 'dug pas bdag gis nor longs spyod la cung zad kyang ma chags par thams cad sems can thams cad la phangs pa med par gtong snyam du sems thag chod nges kyi bar du sbyongs /
de ltar btang bas zing zing gi dngos po'i sbyin pa de la brten nas ser snas bcings pa'i sems can rnams ser sna'i 'jigs pa de la skyob par shog snyam pas mi 'jigs pa'i sbyin pa| da lta zang zing gi dngos po thams cad la phangs sems med par btang ba la brten nas nam sangs rgyas pa'i tshe chos kyi spyin pas rgyud smin par shog snyam pa chos kyi spyin pa ste sbyin pa gtong sems re re byas pa'ang sbyin pa gsum ga tshang bar bya'o / /
rang gi lus srog mi dang mi ma yin pa la sogs pa'i phyir tu gtong dgos byung na ji ltar bya snyam na /
sngon yang dag par rdzogs pa'i sangs rgyas kyis lus srog la cung zad kyang mi blta bar stag mo lus sbyin la sogs pa'i sbyin pa mdzad nas mngon par rdzogs par sangs rgyas pa yin /
bdag gis kyang da lta nas snying stobs bskyed de /
de nyid kyi rjes su bslabs nas sems can gyi don du lus srog bangs pa med par gtong zhing de la brten nas de dag gi gnod 'tshe'i bsam pa thams cad zhi zhing /
da lta lus kyi sha khrag gis chims nas ma 'ongs pa na chos kyis tshims par shog snyam du gtong sems kyi 'dun pa drag po rgyud dang 'dres nges ma byung bar bsgoms /
thun mtshams su @# / /
yang gong gi gtong sems kyi blo shugs drag dran par byas nas lag len la thebs par byed /
tshul khrims kyi nyams len ni /
spyi bor bla ma lha bsgom bzhin pas /
rang gis thob pa'i dge tshul slong gi sdom pa'i nyes spyod rgyun par gang 'byung nye 'dug pa de la dmigs nas de'i rgyu la spyad kyang bde ba lta bu zhig snang yang sdug bsngal kho na yin cing /
de la spyang pa na bcas 'gal gyi nyes pa re /
dge tshul slong gi sngom pa dang 'gal ba'i nyes pa re dang dgung zhag du mar bcas pa'i nyes pa re sogs bsam gyis mi khyab pa 'byung bas /
deng phyin chad so thar byang sems kyi sngom pa'i bcas mtshams rnams tshul bzhin du bsrung ba la bslab cing /
sngar bsrung ma thub pa'i rigs byung pa yod na tshul bzhin du bsrung ba'i thabs la 'bad cing gzhan sems can thams cad tshul khrims rnam par dag pa la 'god par bya'o / /
de ltar nus par byin gyis bslab tu gsol zhes bdud rtsi 'bebs sbyangs bya /
bzod pa'i nyams len ni /
bla ma lha bsgom bzhin pas /
sdug bsngal dang len gyi bzod pa chos la nges sems kyi bzod pa gnyis su byang chub sems dpa'i bzod pa thams cad 'du bas de la rang nyid la gzhan gyis dbyug pas bsnun pa lta bu'i gnod pa byed pa byung ba'i tshe khong khro byung ba na gang la khong khro bar byed snyam na dbyug pa la'ang khong khro byed don med de bzhin du pha rol po'i lag pa la'ang mi byed /
gzugs phung la'ang mi byed /
sems la'ang mi byed /
de gang la byed na rang gis bya ba mi rigs pa byas pa la brten nas pha rol po khros nas byung bar 'dug pas rang gis len pa la mi bzod pa byed don med pas nges par bzod par bya snyam du sems thog tu 'dres nges bsgoms gsungs /
yang khong khro sngar bzhin byung ba'am mi ma yin gyi gnod pa lta bu byung ba na bdag la mi 'dod pa 'di ltar byung ba la mi 'dod pa byed rgyu med /
sems can 'di dag la'ang sems la rang dbang med par nyon mongs pa'i gzhan dbang du gyur pa'i dbang gis de ltar byung ba yin 'dug pas /
bdag gis ma 'di dag la khro ba cung zad kyang mi byed par /
'di dag ma rig pas bsgrib pa'i dbang gis zhe sdang skyes pa reng snying rje rje snyam du bzod par byas nas /
'di dag gi khong khro byung ba dang 'byung 'gyur thams cad kyang bzod pa bsgom pa 'di la brten nas zhi ba dang /
de dag kyang byams pa'i sems dang ldan cing mthar mngon par rdzogs par sangs rgyas nas chos kyi tshim par byed nus par shog snyam du bsams yang rang la na tsha drag po zhig byung na /
dkon mchog gi thugs rje la sngar gyi las ngan gyi 'bras bu zhig smin byung ba yin /
di la brten nas bdag gi las ngan thams cad dag nas bla na med pa'i byang chub la nye bar 'gyur bas sdug bsngal 'di'i steng du sems can thams cad kyi sdug bsngal thams cad smin par shog snyam du smon pa dang bzod pa'i snying stobs ches cher bskyed pa ma byung gi bar bsgom zhing /
rgyun bar yang de lta bu'i rkyen dang nam 'phrad pa na blos @# / /
bcer gyis nges par byas te lag len du thebs par byed gsungs /
dkon mchog dang byang chub sems dpa' rnams kyi byin rlabs dang mthu bsam mi khyab pa'i dka' ba'i gnad kyi yon tan rnams la mos pa bskyed cing| de la 'jug pa la tsha mtshom mi byed par bzod pa'i go cha bskyed nas bla ma dang chos kyi phyir tu dka' spyad ji ltar byed kyang sems kyis nges par bzod par byas nas sangs rgyas kyi go 'phang da lta nyid du thob par bya'o snyam du gsol 'debs bdud rtsi 'bebs sbyangs bya /
brtson 'grus kyi nyams len ni /
spyi bor bla ma lha bsgom bzhin bas /
bdag gis sems can thams cad kyi don du sangs rgyas kyi mtshan dpe mdzod spu lta bu gcig gi don du yang bskal pa 'bum phrag tu mnar med du gnas dgos na yang brtson pa cung zad kyang mi 'dor zhing spro ba bskyed nas bsgrub par yang byed la /
khyad par bdag cag gis sems can thams cad kyi don du bla na med pa'i byang chub sgrub pa'i phyir lam gyi rim pa bsgom pa la le lo dang phyi bshol gyi dbang du ma song bar brtson pa drag pos bsgrub par byed cing /
sngar ma thob pa'i yon tan rnams gsar du rgyud la skye ba'i phyir tu yang brtson pa bskyed par byed /
gzhan sems can rnams kyang chos la bskul ba'i thabs la brtson pa drag po bskyed de /
mdor na rang gi brtson 'grus drag pos sgrubs phyin sangs rgyas kyi go 'phang yang dka' tshegs chung dus 'grub par 'gyur la /
de la 'bad na sbyin sogs kyi yon tan thams cad kyang gong du 'phel bar 'gyur bas 'bad pa drag po'i sgo nas nan tan du bya'o / /
de ltar byed nus par byin gyis brlab tu gsol snyam du bdud rtsi 'bebs sbyangs byed /
phar phyin dang po lnga snyams su len bya dang rjes thob kyi bya ba gtso che la /
phar phyin tha ma gnyis sems la dmigs ba rtse gcig tu gnas pa dgos pa'i dbang gis logs su rgyas par gsungs shing /
'dir yang bla ma lha bsgom bzhin pas /
bdag gis sems rtse gcig tu gnas pa'i bsam gtan bsgom par bya /
de'i phyir tu bsgom bya'i bsam gtan la'ang ngo bo'i sgo nas 'dod gzugs kyi sas bsdus pa'i zag bcas /
'phags lam gyis bsdus pa'i zag med rnams dang /
thabs kyi phyogs la dmigs pa'i zhi gnas /
shes rab kyi phyogs la dmigs pa'i lhag mthong /
de gnyis zung du 'brel ba'i zhi lhag zung 'brel /
lus sems bde bar gnas pa'i byed las can gyi bsam gtan sogs thams cad la bslab par bya'o zhes bdud rtsi 'bebs sbyangs bya /
spyi bor bla ma lha bsgom bzhin pas /
gnas lugs phyin ci ma log par rtogs pa'i shes rab /
rigs pa'i gnas lnga sogs la mkhas pa'i kun rdzob rtogs pa'i shes rab rnams la mkhas bar bya'o zhes bdud rtsi 'bebs sbyangs byed /
gzhan rgyud smin byed bsdu bzhi'i nyams len ni /
spyi bor bla ma lha bsgom bzhin pas /
bdag gis sems can thams cad la ji ltar 'os pa'i zang zing gi yo byad sogs sbyin nas 'khor du bsdus @# / /
te sems can rnams la ji ltar 'dod pa dang mthun pa'i tshig snyan pa'i sgo nas thabs sna tshogs kyis chos ston cing gzhan la bstan pa ltar rang gis nyams su len pa'i sgo nas gzhan don sgrub pa'i thabs bzang po 'di la brten nas sangs rgyas kyi go 'phang thob par bya'o snyam du gsol 'debs bdud rtsi 'bebs sbyangs byed /
bsam gtan gyi ngo bo ni zhi gnas la slob tshul la /
spyi bor bla ma lha bsgom bzhin pas /
skyes bu chung 'bring gi bsam pa sbyong ba sngon du btang /
zhi gnas sgrub pa'i rgyu tshogs la sa bzang ba nad gzhi mi skye ba'i sa /
grogs bla ma dkon mchog la dad 'dun che ba khong khro chung ba zhig gal che gsungs /
dben pa'i gnas kyang lus dben pa /
sems dben pa gnyis las phyi ma shin tu gal che zhing /
rang gi sems rnam rtog gi spros pas dben ba gnad che /
skye bo mang po dang 'grogs 'dris ha cang che ba zhes pa /
skye bo mang por rnam g.yeng gi bya ba gtan spangs pa min kyang g.yeng ba shin tu che ba ting nge 'dzin bsgom pa'i gnas su med pa la dgongs /
'dod chung chog shes shing /
tshul khrims kyi bslab pa gzhi'i rten du yod pa zhig med mi rung gi yan lag yin gsungs /
dmigs rtan la du ma zhig gsungs kyang /
sangs rgyas rjes su dran pa'i mchog tu gyur pa dang /
sngags kyi rim pa dang po'i smin byed khyad par can du 'gyur ba'i gnad shin tu che bas de'i tshul ni /
'dir mdo'i skabs yin pas rtsa gsal 'debs pa mi dgos shing /
rlung sna bug g.yas nas rdub cing g.yon nas 'bud pa /
g.yon nas rdub cing g.yas nas 'bud pa /
gnyis ka nas rdub cing gnyis kar 'bud pa rnams gsum gsum ste dgu phrugs su byed mjug tu gnyis ka nas 'bud pa gcig bya ba ni gnang shin tu che gsungs /
spyi bo'i bla ma lha la gsol ba btab ste /
bdag gis sems can thams cad kyi don du sangs rgyas kyi go 'phang thob par bya /
de'i phyir tu zhi gnas kyi ting nge 'dzin rnam par dag pa zhig bsgrubs nas bdag med pa'i don tshul bzhin spyod pa'i shes rab lhag mthong khyad par can thob par byas nas rang gzhan thams cad sdug bsngal las grol bar bya'o snyam du gsol 'debs bdud rtsi 'bebs sbyangs byas nas /
bdag gis dmigs rten 'di nyid las sems g.yo med du rtse gcig tu gnas par byed snyam pa'i 'dun pa drag po gtong gsungs /
de nas spyi bo'i bla ma thub dbang rdo rje 'chang gi thugs ka nas 'od zer sngom gyi ba thag tsam zhig mdun du byung ba'i sne mor rang gi lte ba'i thad mig sna rtser phab pa'i mig gis mthong sa'i thad lag pa mnyam gzhag gi phyag rgya byas pa'i thad drang mnyam par bsgom pa 'di la rten gyi gnad khyad par can yod gsung zhing /
'od zer gyi rtse mor lha sku mig gis mthong ba lta bu min par sems kyis zhugs pa bzhin du sna tshogs padma zla ba'i dkyil 'khor gyi steng du rgyal ba shAkya thub pa sku mdog /
dbu'i gtsug tor /
sku'i cha lugs sogs tshig 'gros bzhin gsal lam @# / /
lam 'deb cing /
che chung yang gang chung ba la sems grims pa yod bas /
pad zla'i gdan yang sran ma phyed gshags tsam /
sku yang rgya sran tsam la rtse gcig tu dmigs nas bsgoms gsungs /
de tsam 'char mi bden dang por sor bzhi tsam /
de nas sor re tsam gyis chung du btang bas sngar bzhin bsgom /
dang bor sku'i don spyi gsal bar ma byung kyang /
sku spyi tsam pa la bsgom zhing /
'od ser po hril le ba las sku'i rnam pa gsal ba ma byung na che chung de tsam gyi sku'i rnam pa 'di 'drar yong gi 'dug snyam pa sems la bzos nas bsgom /
ser po bsgom tshe dmar po sogs kyi rnam pa sogs byung na rtsa ba'i dmigs rten rang la dmigs nas /
dmar po sogs dang gnyis kyi rnam pa shar ba sogs la mi lta bar rtse gcig tu bsgoms pas zhi bar 'gyur /
bzhugs pa la bzhengs pa'i rnam pa byung na rdo rje skyil krung gis bzhugs yod snyam pa bya gsungs /
mtha' la 'od sngon po sogs kyi rnam pa byung yang de rjes su mi 'brang bar rtsa ba'i dmigs rten la 'jog /
dmigs rten gyi steng du cung zad gsal yang de 'phral du nag ham pa byung ba na bying ba'i mgo brtsams pa yin pas ngos zin par byas nas spongs /
dmigs rten gyi steng du mi gnas par cung zad rab rib tu 'phro ba rgod pa phra mo yin pas ngos zin par byas nas spong ba la 'bad par byed cing /
bying ba'i gnyen por dmigs rten gyi steng du snang ba'i mtshan ma bsgoms /
btsan thabs su gcod ba la rang sems 'od dkar po hril leb gcig tu bsam pa spyi gtsug nas thon nam mkha' dang dbyer med du 'dres par bsams /
rmugs pa ni sems nag 'thib kyis song ba'i lus sems lci ba lta bu la byed cing /
de ltar byung na khams bsangs ba dang lus cung zad chag chag bya /
rgod pa'i gnyen por sems kyi rnam par g.yeng ba thams cad lte bar bsdus song snyam pa byed cing /
yun ring na bying ba skye bas ran par bya /
dang por ting nge 'dzin bsgom pa phyi bshol gyi dbang gis mi sgrub pa'i le lo'i gnyen por ting nge 'dzin gyi yon tan bsam gyis mi khyab pa dran nas de la don gnyer gyi 'dun pa bskyed de brtson 'grus brtsams pa /
de mthar phyin pa'i 'bras bu shin sbyangs 'grub tshul rnams bsams /
zhi gnas bsgom pa'i gdams ngag rnams mi brjed par dran pa /
bying rgod byung ba na shes bzhin gyis shes par byas te sbong ba'i 'du byed bskyed /
bying rgod med par rgyun chags su 'jug pa'i tshe 'du mi byed par 'jog pa ste nyes pa lnga spong /
'du byed brgyad bsten pa gal che /
de yang thog mar sems gnas pa dgu yang zhi gnas bsgom pa nas nang nyid du 'jog pa /
sems dmigs rten la gtod pa na rgyun du 'jog pa /
phyir 'phro ba las yang dang yang du dmigs rten la 'jog pa glan te 'jog pa /
rgyun cung zad bsring thub pa na dul bar 'jog pa /
de las ring bar thub pa na zhi ba dang /
phyir g.yeng ba las nang du mnyam bar 'jog pa mang ba thub ba na rnam par zhi ba /
@# / /
brtson pa bskyed pa la brten nas rgyun ring du mnyam par 'jog pa nye bar zhi ba /
'bad rtsol la mi ltos par ngang gis 'jug pa na rtse gcig tu 'jog pa ste sems gnas dgu'o / /
de dag la yid byed bzhi dang stobs drug la sogs pa'i sgo nas 'bad pa la brten nas lus sems shin sbyangs dang bcas pa'i zhi gnas 'grub par 'gyur ro / /
gnyis pa shes rab kyi ngo bo lhag mthong la bslab tshul la /
lhag mthong zhes chos rnams kyi gnas tshul mthar thug pa mthong ba la lhag par mthong ba zhes bya /
de la sngon 'gro'i rim pa zhi gnas kyi skabs su bshad pa dang 'dra la /
bla ma thub dbang rdo rje 'chang blo bzang grags pa rje btsun 'jam dpal dbyangs dang dbyer med du byas te gsol ba 'debs pa /
zab mo'i lam gyi rim pa ston pa'i rje yab sras dang rgya bod mkhas pa'i gzhung chen mo rnams la blta ba bsag sbyangs la 'bad pa sogs gsum dril du byed pa lta ba rtogs pa la med mi rung gi yan lag yin no / /
der ma zad lta brtogs pa la bdud kyi bar chad shin tu che bar 'byung bas de'i phyir tu srung 'khor bsgom pa gzungs sngags zab mo bzla ba sogs bya'o / /
dngos gzhi la /
sbyi bor bla ma lha bsgom bzhin pa'i sgo nas /
bdag med gtan la 'bebs pa la /
gang zag gi bdag med dang chos kyi bdag med gnyis las /
de yang 'khor ba'i gzhi rtsa bdag 'dzin lhan skyes dang /
kun brtags gnyis legs par shes par byas nas gtan la 'bebs dgos te /
spyod 'jug las /
brtags pa'i dngos lam reg par /
de yis dngos med 'dzin ma yin zhes pa ltar ro / /
gtan la 'bebs tshul yang gnad bzhi'i dpyad pas legs par gtan la phab na 'char sla bas /
de'i tshul ni dang por bye brag tu smra ba lta bus grangs can gyis 'dod pa'i rtag gcig rang dbang can gyis stong pa'i bdag med la gnas lugs stong pa nyid du 'dod /
mdo sde pas don dam par grub kyang rang zhes pa'i sgra 'jug pa'i 'jug gzhir rang gi mtshan nyid kyis grub pas stong ba la 'dod sems tsam pas chos thams cad rang gi ngo bor grub kyang nang shes pa'i bdag nyid las phyi rol tu rgyang chad du grub pas stong ba la 'dod /
rang rgyud pas rang bzhin gyis grub kyang bden par ram don dam par grub pas stong ba la 'dod pa'i tshul rnams shes par byas nas de dag gi grub mtha'i dbang gis bslad pas bdag 'dzin kun brtags rnams kyi gnas tshul spong ba'i dgos khyad kyi dbang gis gsungs /
'dir 'phags pa klu sgrub kyi dgongs pa bzhin thal 'gyur ba'i lta ba mthar thug pa de nyid bsgom pa la bde lam nas gsungs pa ltar ba ngos 'dzin tshul 'char bden dang /
yang na da lta rang gi blo yul du ngas bya ba 'di byed ngas bsgom 'di byed lta bu'i nga de blos ngos gzung ba na nga hreng nge ba zhig gis rang gi lus sems la bdag po byed mkhan lta bu zhig yod pa de skabs 'di'i dgag bya yin la /
de'i rnam pa blo la shar ba na lus sems las don gzhan du tshugs thub tu snang ba lta @# / /
bu ni snang tshul /
snang tshul de ltar du blos sbring gis nges pa yang tshig spyi tsam ma yin par rang gi rgyud steng du bcer gyis nges pa ni dgag bya'i snad tshul nges pa'i gnad /
da lta bsgom byed pa'i nga de yod na phung po lnga yang gzugs phung rnam shes gnyis shes sla bas /
de gnyis dang gcig tu grub ba ma tha dad du grub /
grub tshul de gnyis las gzhan du med /
gcig tu yod na da ni gcig rang yin phung po ni lnga yod pas /
nga gcig cha lngar gyur pa'am /
phung po lnga cha gcig tu gyur pa gang rigs gcig yin dgos thag chod de ltar bya thebs rang mi 'dug /
rang 'gro 'dug thams cad gzugs phung 'di sgul bskyod kyis 'ong bar 'dug pas gzugs phung 'di dang gcig rang yin snyam na /
de ma yin te rang 'jig rten pha rol tu 'gro ba'i tshe gzugs phung bzhag nas 'gro zhing gzugs phung 'di mes sreg pa sogs byed na nga mes bsreg ba sogs yong zer don med /
'o na rnam shes 'di da yin snyam na ngas zas zag gos gyon pa sogs byed rnam shes kyis zas za ba'i tha snyad 'jig rten rang na yang med na de ji ltar 'ong /
der ma zad da'i rnam shes zhes ngas phar bdag byed rgyu 'dug pas da rnam shes yin zer don rang med| tha dad du yod na phung po lnga lus sems so so nas phral ba'i 'og tu 'di'o zhes ston rgyu mi 'dug pas blor gzung ba'i nga tshugs thub pa de mi 'dug snyam du de kha'i ngang la rtse gcig tu 'jog pas mthar nga rang bzhin gyis stong yang tha snyad du btags pa'i nga zhig yod par dang gis 'char la /
de'i rgyun rtse gcig tu skyod ba ni mnyam gzhag nam mkha' lta bu'i skyong tshul yin la /
rjes thob tu'ang sgyu ma lta bu'i rnam rol tu blta bar bya zhing /
snang stong gnyis brten cing 'brel 'byung gi rgyu 'bras su res 'jog med par nam 'char ba na /
nam zhig res 'jog med par cig car du /
+ de tshe lta ba'i dpyad pa rdzogs pa lags zhes pa'i don du 'gyur ro / /
'di la dben sa snyan brgyud kyi thun mong ma yin pa'i gdams par zhi gnas kyang sems la dmigs nas sgrub dgos shing /
thog mar lta ba gtan la 'bebs pa'i tshe yang sems rang bzhin med par gtan la phab pa ni phyi'i bya byed kyi rnam gzhag thams cad sems kyi byed las su gnas pas sems kyi chos nyid gtan la 'bebs pa 'di la man ngag gi gnad khyad par can yod gsungs /
de ltar bde lam du dgag bya ngos zin pa na yang /
gzhan gyis bshad pa'i go ba dang tshig sbyi tsam ma yin par rang gi rgyud steng du tshul de nyid rjen cher gyis nges par bya ste zhes pa'i man ngag tu phyag chen rtsa 'grel rnams gsungs pa ltar 'dir nyams su len pa la /
rdor sems sgom bzlas yig brgya bzla ba sogs bsag sbyang gi gnang la 'bad cing /
bla ma'i rnal 'byor 'jam dpal dbyangs rdo rje 'chang la brten pa yod na yang 'dir gong bzhin bla ma thub dbang rdo rje 'chang blo bzang grags pa la rtse gcig tu gsol ba 'debs pa sogs sngon du btang nas /
dang por @# / /
sems rang bzhin gyis 'od gsal ba ngos zin par byed de /
de ni yul thams cad kyi rnam pa gsal bar snang zhing /
de'i don rig pas na gsal zhing rig pa /
de lta bu'i shes pa ngos zin par bya dgos te ji ltar 'dug blta ba na /
dang por bla ma lha'i rnal 'byor bsgom pa yang gang gis bsgom pa yin snyam pa na sems kyis bsgom pa yin /
ji ltar na bla ma thub dbang rdo rje 'chang gi sku'i rnam pa 'du byed cing /
ngo bo dang khyad par 'du shes par byas /
dad gus kyis byin rlabs sogs tshor bas myong bar byas shing de gsum gyi tshogs pa'i byed pas don bsam pa bsgom pa 'byung la de la shes pa zhes bya /
shes pa kho rang btsal na gsal ba ni yul gyi snang ba shar tshul yin /
rig pa ni byed las yin pas de las gzhan du'ang shes pa zhig mi 'dug snyam pa de rang la rtse gcig tu 'jog cing /
rkyen gsuM gyi tshogs pa tsam la shes pa zhes bzhag pa red snyam du nges pa 'drong nges kyis bsams /
sems rang bzhin gyis ma grub par gtan la 'bebs pa rkyen gsum la bltos nas gtan la 'beb cing rkyen gsum yang phan tshun tshogs pa'i dbang gis shes pa so sor bzhag pa tsam yin tshul la dpyad par bya'o / /
gnyis pa chos kyi bdag med gtan la 'bebs tshul ni /
spyi bo'i bla ma lhar gsol 'debs bdud rtsi 'bebs sbyangs sogs bya /
de la dang por lus sha rus rdos bcas rang bzhin gyis ma grub bar gtan la 'bebs tshul bde lam ltar la /
der ma zad 'jug pa las gsungs pa ltar shing rta la shing rta snyam du blo skyes pa na shing rta tshul ji ltar du 'dug snyam du brtags pa na shing rta'i 'khor lo dang dbyibs sogs ni shing rta'i yan lag yin la shing rta ma yin /
shing rta'i yan lag 'khor lo sogs tshogs pa yang shing rta ma yin te /
yan lag rnams gcig tu spungs kyang de shing rta ma yin pas /
yan lag tshogs pa kho rang dang yan lag so so nas phral ba na yang shing rta rnyed rgyu cung zad kyang mi 'dug pa'i ngang la 'jog cing /
shing rta'i tshogs tsam la shing rta zhes ming rkyang par btags tsam du nges pa 'dren /
de bzhin du lo la yang rang gi gdags gzhi zla ba bcu gnyis kyi steng du yod na /
lo yang cha bcu gnyis su 'gyur ba'am /
zla ba bcu gnyis cha gcig tu 'gyur tshul /
yang na zla ba zhag ma so so nas phral ba na lo 'di yin zhes ngos 'dzin rgyu med pa'i tshul /
'dus ma byas la nam mkha' yang bar gyi stong sangs tsam ni mig shes la snang la de tsam min par thogs bcas bkag tsam gyi cha la 'jog pas /
de yang thogs pa'i reg pa bkag tsam la nam mkhar btags tsam las gzhan pa'i nam mkha' 'di'o zhes ston rgyu cung zad kyang mi 'dug snyam du rtse gcig tu bsgom /
'gog bden yang nyon 'ongs pa'i bral cha la 'gog bden zhes bzhag pa las logs su 'gog bden ston rgyu mi 'dug snyam du stong sangs kyi ngang la 'jog /
'dis mtshon 'dus byas 'dus ma byas kyi chos thams cad la de ltar brtags nas rang gi dgag bya bkag pa'i stong sangs la mnyam par @# / /
bzhag pa'i stobs kyis drangs pa'i lus sems shin sbyang gi bde bas zin pa'i mnyam gzhag de nyid lhag mthong mtshan nyid pa dang stong nyid la dpyad stobs kyis drangs pa'i zhi gnas 'byung ba ni zhi lhag zung gi ting nge 'dzin zhes bya'o / /
de ltar la mthun mong bas rgyud sbyangs nas nges par sngags la 'jug dgos pa /
sangs rgyas kyi go 'phad thob pa /
rnal 'byor bla na med pa'i lam kho na la bltos dgos pas so / /
de la 'jug pa yang rang gar dka' tshegs med cing sangs rgya ba la mgyogs pa tsam gyis 'jug pa ni gtan mi rung ste /
phar phyin theg pa dang rgyud sde 'og ma rnams ltar bskal chen grangs med gsum gyi bar tshogs bsags pa na /
sems can thams cad sdug bsngal gyis yun ring mnar bar 'gyur bas /
de rnams myur du grol ba'i phyir snyigs dus kyi tshe thung 'di nyid la sangs rgyas thob par byed 'dod kyis 'jug pa ni man ngag bla na ma mchis pa yin no zhes gsungs so / /
de ltar rnam pa thams cad mkhyen pa'i sar bgrod pa'i lam gyi rim pa'i gnad tshang la mnor bar yongs su rdzogs pa \u0f38 skyabs mgon rje bla ma thub dbang rdo rje 'chang chen bka' drin mtshungs zla ma mchis pa chen pos ji ltar thugs nyams su bzhes pa bzhin bdag la thugs dgyes pa chen pos myod khrid du stsal ba'i gsung gi cha shas rang gi blo chung du gang des rnams zin bris su bgyis pa 'dis kyang 'gro ba rnams sangs rgyas kyi go 'phang thob pa'i rgyur gyur cig /
'di ni me phag lo rdo rje 'chang chen po paN chen thams cad mkhyen gzigs chen po rje btsun blo bzang dpal ldan ye shes dpal bzang po nas rgyal sras sprul pa'i sku bskal bzang thub bstan rgya mtsho la myong khrid du stsal skabs zin bris su gnang ba la slar yang rdo rje 'chang chen po nyid kyis spyan lam du phab nas zhus dag par mjad pa'o / / / /
