@# / /
bla ma sna tshogs kyi brtan bzhugs dang 'khrungs rabs gsol 'debs myur 'byon rjes 'dzin smon tshig sogs kyi rim pa rnams phyogs gcig tu bsdebs pa bzhugs so / /
@## / /
na mo gu ru rat+na tra yA /
pha gangs ri'i mgon po thugs rje can / /
rje blo bzang bstan pa'i dbang phyug che / /
mgon 'jam dpal rgya mtshor mtshan grags pa / /
bu bdag la thugs rjes yung tsam dgongs / /
spyir gangs ljongs 'gro 'di'i legs byas zad / /
sgos bdag 'dra'i 'gro rnams skal dman pas / /
deng bstan 'gro'i mun sel nam mkha'i nor / /
dus glo bur chu lha'i phang du mnal / /
pha mi mdon chos kyi dbyings su gshegs / /
bu skal med 'khor ba'i 'dam 'dir lus / /
da 'jig sar skyel mas bor ba bzhin / /
nyam thag pa'i gdung dbyangs 'di la gson / /
bzhin dkyil 'khor mchi ma'i chus bkrus kyang / /
sems mya ngan g.yA la dag dus med / /
lag dbyug gus brang ba'i rnga brdungs kyang / /
yid mug pa'i gnyid la bsangs rgyu med /
@# / /
deng thub pa'i bstan pa 'jig la nye / /
chos zol zog mkhan rnams mtho la brims / /
'gro phal cher mi dge'i las la dga' / /
dus snyigs ma'i ngang tshul bdo skabs 'dir / /
mgon khyod kyis btang snyoms mdzad lags na / /
sngon thugs bskyed dam bcas ci zhig 'tshal / /
'bangs mgon med skyabs bral nyam thag rnams / /
da khyed min su zhig skyabs su bsten / /
don de'i phyir skye 'gro yongs kyis mgon / /
sgos nyam thag bdag gis pha lags na / /
slar sprul sku'i mtshan dpe'i dkyil 'khor mchog /
nus ring min mngon sum bstan du gsol / /
tshe 'di phyi bar do gang du yang| |mgon phyag na padmo khyed nyid las / /
skyabs re sa gzhan med dus kun tu / /
thugs bde chen ngang nas gzigs su gsol / /
sngon phyogs bcu'i rgyal ba'i spyan snga ru / /
ma 'gro kun sgrol bar dam bcas bzhin / /
deng 'khrul bral sprul pa'i zlos gar gyis / /
bdag yid kyi re ba 'bras ldan mdzod / /
rje bla mas bsten pa'i dam can tshogs / /
deng mthu dang rdzu 'phrul dpung bskyed la / /
don 'di la nyer 'tshe kun bsal nas / /
yid smon pa 'grub pa'i 'phrin las mdzod / /
ces gangs can 'gro ba'i skyabs gcig phyag na pad dkar 'chang ba /
'phags mchog thugs rje'i rang gzugs ngur smrig gar gyis rnam par rol pa mkhan chen bstan pa'i bdag po mtshan brjod par dka' ba \u0f38 rje btsun blo bzang bstan pa'i dbang phyug 'jam dpal rgya mtsho dpal bzang po gang gi gsang gsum mi zad pa rgyan gyi 'khor lo'i 'phrin las kyi snang ba /
phyogs 'di'i skye 'gro'i legs byas kyi r+wa bar mi chud pa'i dus la babs ba na /
gzugs sku'i bkod pa chos kyi dbyings su bsdu ba'i tshul bstan skabs slar yang bstan 'gro'i dpal du mchog gi sprul pa'i sku rin po che 'khrul bral gsal dwangs myur du 'byon pa'i smon tshig 'di lta bu zhig dgos zhes zhwa ser bstan pa'i gsal byed rta chag no min ha nas ma ti pak+Shi /
a zhang rje drung rab brtan don grub rgya mtsho /
bka'i blon chen rnam pa bzhi /
sku mdun mkhan po sogs gzhung sa'i las sne che phra rnams dang /
gam bcar gsol dpon blo bzang rgyal mtshan bcas nas bskul ba'i ngor /
\u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal dpal bzang po nas gzims chung yid dga' chos 'dzin du sug bris su bgyis pa'o / /
! / /
na mo gu ru Ar+ya lo ke shwa ra ya /
zhing gru 'dzin bdag po spyan ras gzigs / /
bod bsil ldan ljongs kyi yi dam lha / /
rje 'jam dpal rgya mtsho'i zlos gar mkhan / /
bdag dang ldan gdung dbyangs 'dir dgongs shig /
sku mtshan dpe mthong ba'i yul las 'das / /
gsung tshangs dbyangs thos pa'i @# / /
skal ba med / /
thugs mkhyen brtse'i 'jug pa mi mngon na / /
nga'i rje btsun bla ma gang du gshegs / /
chos kun gzigs spyan stong g.yo ba yi / /
skyabs mchod sbyin brgya pa zhing gzhan gshegs / /
da mgon med lha phran bdag cag gis / /
khong nag phyogs lha dmag ji ltar bzlog /
thugs yon tan gting mtha' mi mngon zhing / /
mkhyen brtse ba'i rlabs 'phreng phyogs bcur g.yo / /
skyabs gzugs sku'i rol mtsho skam lags na / /
bdag gdengs can tshogs rnams ga la bsten / /
lung rtogs pa'i lus rtsal rab rdzogs pa'i / /
rje gdong lnga'i dbang po nongs gyur na / /
bod dad ldan ri dwags tshogs rnams kun / /
lar wa skyes bshes su brten nam ci / /
chos kun gzigs ye shes 'od stong can / /
mgon phyag na padmo'i nyin mor byed / /
nub lags na mkhas rlom zla 'od kyis / /
deng thub bstan pang tshal bzhad nus sam / /
lus zag bcas phung po ma dor kyang / /
srog bral ba'i sdug bsngal me lce yis / /
snying bsregs pa'i ngang tshul 'di dgongs la / /
lar yang srid zhal bzang bstan du gsol / /
sbyir rigs drug rgyud lnga'i 'gro kun dang| |sgos gangs ljongs 'gro 'di bsgral lo zhes / /
sngon snang ba mtha' yas spyan snga ru / /
dam bcas pa'i don de dgongs par rigs / /
skye rga dang 'chi ba'i 'jigs bral ba'i / /
sku zung 'jug dbang bo brnyes zin kyang / /
bdag rtag 'dzin can rnams bskul ba'i phyir / /
deng mi rtag ngang tshul bstan par nges / /
de'i phyir na mgon khyod gsang gsum la / /
dus ring nas dad pa'i 'gro ba kun / /
slar 'khrul bral sprul sku'i zhal mthong zhing| |gsung bdud rtsi'i dpal la spyod par shog /
rje bla ma'i thugs kyi byin mthu dang / /
skyabs bslu med mchog gsum bden pa'i stobs / /
tshogs dge 'dun 'dus pa'i gsol btab mthus / /
yongs smon pa'i gnas kun lhun 'grub shog /
ces gangs ljongs 'gro ba'i mgon po mkhan chen bstan pa'i bdag po /
rigs kun khyab bdag \u0f38 kun mkhyen rgyal ba'i dbang po de nyid re zhig gdul bya rtag 'dzin can rnams chos la bskul ba'i phyir /
gzugs sku'i bkod pa chos kyi dbyings su thim tshul bstan kyang| slar yang bstan 'gro'i dpal du sprul pa'i zlos gar gsal dwangs myur du 'byon pa'i gdung dbyangs gsol 'debs gdan sa gsum sogs kyi tshogs 'don du btsugs chog pa 'di lta bu zhig dgos zhes \u0f38 rje rgyal ba gnyis pa'i bshad sgrub kyi bstan pa'i 'byung gnas chen po ser theg chen gling gi sleb dpon las sne 'dus spyi bcas nas bskul ba'i ngor /
\u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal gyis sbyar ba'o / /
! / /
oM swa sti /
phun tshogs yon tan nor bus yongs gang zhing / /
rlabs chen 'phrin las gzegs ma mkha' la 'phyo / /
rgyal sras klu dbang tshogs kyis yongs bskor ba'i / /
thub dbang gangs can mtsho yi shis pas skyongs / /
sngon tshe snang ba mtha' yas la sogs pa'i / /
phyogs bcu'i rgyal ba sras bcas @# / /
dpang bzhag ste / /
nyam thag 'gro kun sgrol par dam bcas pa'i / /
'phags mchog phyag na padmor gsol ba 'debs / /
blo gros bzang po'i bsil byed 'od dkar gyis / /
bstan pa'i ku mu da tshal rgyas mdzad pa'i| |dbang phyug brgyad lngan 'jam dpal rgya mtsho'i zhabs / /
bka' drin gsum ldan bla mar gsol ba 'debs / /
mgon khyod gzugs sku'i nyin byed nub gyur tshe / /
gangs ljongs 'gro kun mun gling 'khyams pa'i tshul / /
ma bzod sprul sku'i zla gzhon lhar bcas 'gro'o / /
gtsug gi rgyan du byon 'di skal bzang / /
skal bzang 'gro ba'i legs byas khyung sngon skyes / /
mi phyed dad pa'i shugs kyi nyer drangs pa'i / /
yang srid nyin byed thub bstan mkhar 'phags te / /
gangs ljongs 'gro ba'i blo mun sel bar shog /
rnam dag tshul khrims gtsang ma'i zhing sa cher / /
mkhas btsun bzang po'i myu gu rab rgyas shing / /
lung dang rigs pa'i 'bras bu'i dga' ston gyis / /
srid zhi'i dbul phongs ma lus sel bar shog /
lung rtogs dpal 'byor rgyas pa'i chos srid la / /
thabs shes rin chen bdun gyis dbang bsgyur zhing / /
ljongs 'di'i dregs ldan kun gyi zur phud rtser / /
zhabs sen zla ba gsar pa myur 'god shog| phun tshogs mtshan dpa'i cha shas yongs rdzogs shing / /
dri med chos dbyings mkha' la rtag 'char ba'i / /
'phrin las 'od stong 'gyed mkhas srid pa'i mig /
mchog gi sprul sku bskal brgyar zhabs brtan shog /
mgon khyod gsang gsum 'phrin las bcas pa la / /
gnod byed nag po'i rtsa lag sde dang bcas / /
ting 'dzin ye shes me yis rab sbyangs te / /
bstan 'gror sman pa'i bzhed don kun 'grub shog /
mar me mdzad dang rgyal ba'i 'byung gnas kyi / /
sbyan sngar dam bcas chos srung rgya mtsho yis / /
rje btsun bla ma'i thugs bzhed ma lus pa / /
lhun gyis 'grub pa'i 'phrin las ma g.yel zhig /
dus gsum bde gshegs kun gyi byin mthu dang / /
nam yang 'gyur med chos dbyings bden pa'i stobs / /
rigs dang zhabs ldan rtse gcig mos pa'i mthus / /
ji ltar smon pa'i don kun lhun 'grub shog /
man+nga laM / /
ces lhar bcas 'gro ba'i 'dren mchog mkhan chen bka' drin gsum ldan \u0f38 kun mkhyen rgyal ba'i dbang po de nyid ji srid 'khor ba ma stongs kyi bar du gang 'dul gsang gsum rol pas 'gro ba'i don la skad cig kyang g.yel ba mi srid pas na /
ljongs 'di'i bstan 'gro'i mgon du yang srid gang du bzung ba de nyid \u0f38 zhabs pad sring mthar brtan cing /
gsang gsum 'phrin las dang bcas par ba rung gcod pa'i nag po'i phyogs kyis nam yang brlag blta bar mi nus shing /
thugs kyi bzhed pa mtha' dag lhun gyis 'grub pa'i smon tshig dang 'brel ba'i brtan bzhugs gsol 'debs 'di lta bu zhig dgos zhes \u0f38 rgyal tshab no min han chen pos yi ge'i lam nas bskul ma mdzad pa ltar /
\u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal dpal bzang pos gzims chung bka' gdams pho brang du sbyar ba'o / /
! / /
oM swa sti /
khams gsum dbang phyug mtshan dpe'i zla shel gyis / /
nyi bu'i dpung tshogs rgud @# / /
mun mthar mdzad cing / /
'chi med bdud rtsi'i 'od stong phyogs bcu ru / /
'gyed mkhas tshe dpag med kyis dge legs stsol / /
rang bzhin lhun grub mi 'gyur 'di ba che / /
chos dbyings zab mo'i lang tshor rnam rol bas / /
zhi khro ma lus spro mdzad snying rje'i lha / /
rab 'byams 'khor lo'i mgon por gsol ba 'debs / /
mgon khyod phyogs bcu'i zhing khams brgya phrag tu / /
gang 'dul gsang gsum zlos gar mtha' yas pas / /
'gro kun rgyal bas bsngags ba'i lam bzang la / /
'god mdzad thugs rje can la gsol ba 'debs / /
khyad par blo bzang 'jam dpal rgya mtsho'i zhabs / /
bstan 'gror rjes chags phan bde'i srog dam par / /
slar byon yang srid yid bzhin dbang gi rgyal / /
ci bsam 'dod dgu stsol la gsol ba 'debs / /
blo bzang bstan pa'i 'byung gnas 'dod dgu'i gter / /
ngag dbang chos 'byor nor bus yongs gang zhing / /
srid zhi'i dbul phongs ma lus sel mdzad pa'i / /
lung rtogs rgya mtsho che la gsol ba 'debs / /
bgrang yas 'gro ba'i skyabs gcig pad dkar 'chang / /
rgyal dang rgyal sras 'khor bsgyur chos srung sogs / /
du ma'i zlos gar bsgyur mdzad phan bde'i dpyid / /
gangs ljongs sa yi thig ler gsol ba 'debs / /
blo bzang bstan pa'i 'byung gnas chos sku'i dpyid / /
ngag dbang lung rtogs rgya mtsho'i zlos gar mkhan / /
bskal pa rgya mtshor mi g.yo zhabs brtan cing / /
chos srid 'phrin las mkha' dang mnyam 'jug shog /
'phrin las 'dab brgya yangs pa'i lte ba la / /
chos srid mnga' thang rgyas pa'i ze'u 'bru rgod / /
phan dang bde ba'i sbrang rtsi'i zil mngar la / /
gangs can rkang drug 'gro rnams rtag spyod shog /
rgyal bstan ljon pa phyogs bcur rab rgyas shing / /
phan dang bde ba'i myu gu tshar du dngar / /
'gro kun rdzogs ldan dpyid kyi dga' ston la / /
spyod phyir mgon khyod bskal brgyar zhabs brtan shog /
stobs bcu'i snger phreng rnon pos nyi bu'i dpung / /
'joms mdzad tshe la dbang bsgyur gdong lnga pa / /
tshe sbyin yid bzhin 'khor lo rnam rgyal mas / /
'gro 'dren rdo rje'i khams su byin gyis rlobs / /
blo gros khang bzang bstan pa'i 'byung gnas mchog /
dbang phyug yid bzhin nor bus yongs gang ba / /
dag dbang legs par bshad pa'i lung rtogs kyi / /
dga' ston spel phyir bskal pa rgya mtshor bzhugs / /
blo bzang bstan pa'i 'byung gnas chos srid la / /
'phags nor bdun gyis dbang bsgyur ngag gi dbang / /
lung rtogs yon tan rgya mtsho mthar son pa'i / /
chos kyi 'khor los bsgyur la gsol ba 'debs / /
yon tan kun gyi gzhi rten tshul khrims kyi / /
rtsa ba rab brtan lung rig yal 'dab rgyas / /
mkhas btsun bzang po'i 'bras bur ris med 'gro /
spyod phyir dpag bsam dbang po rtag brtan shog /
'phrin las dar la drag pa'i dri bzhon gyis / /
gangs ljongs rgud pa'i chu 'dzin mthar bskrad nas / /
bstan dang 'gro ba'i nyer 'tshor rta ljang can / /
@# / /
pan bde'i snang bas srid gsum khyab gyur cig /
blo bzang grags pa'i lung rtogs tam+pu ra / /
'chad mkhas sar mas bskul ba'i rna ba'i dpyid / /
mdo sngags legs par bshad pa'i bdung rtsi yis / /
skal ldan yid kyi yol go gang bar shog /
bsil ldan r+wa bas bskor ba'i ma la yar / /
'jam mgon legs bshad tsan+dan ljon pa la / /
'khrul pa'i lce gnyis skyong ba'i lto 'gro'i tshogs / /
sgrub bsun rig pa'i dri yis mthar skrod shog phul byung blo gros dbang gi rgyal po yis / /
lung dang rtogs pa'i snyan grags ut+pal chun / /
skal bzang phyogs kyi rna bar 'god mkhas pa'i / /
chos srid phyogs dus kun tu rgyas gyur cig /
ljongs 'dir nang mug 'khrug rtsod rgud pa'i mun / /
gsang gsum 'phrin las 'od kyis mthar bskrad de / /
phan bde'i snang ba rab tu rgyas pa yis / /
rdzogs ldan dpal la 'gro kun rtag spyod shog /
chos kun gnas lugs sbros dang bral ba'i dang / /
rten 'brel rgyu 'bras bslu med bden pa'i stobs / /
dam can chos srung 'phrin las nus mthu yis / /
ji ltar smon pa'i don kun lhun 'grub shog /
ces rigs dang dkyil 'khor kun gyi bdag po dus gsum rgyal ba thams cad kyi thugs rje gcig tu bsdus pa'i ngo bo snying rje'i lha mchog bad dkar 'chang ba dur smrig gar gyis rnam par rol pa gangs can 'gro ba'i mgon po \u0f38 rgyal dbang mchog gi sprul ba'i sku \u0f38 blo bzang bstan pa'i 'byung gnas ngag dbang lung rtogs rgya mtsho dpal bzang po nyid zhabs kyi padmo srid mthar brtan cing /
'phrin las kyi gdugs dkar srid gsum khyon la 'khor byed brtan bzhugs smon tshig 'di lta bu zhig dgos zhes gang gi 'phrin las kyi kha lo pa chen po zhwa ser bstan pa'i gsal byed \u0f38 rgyal che ba no min han su ma ti bak+shi /
tshe gling sprul pa'i sku 'jam dpal ye shes bstan 'dzin sogs bstan pa'i rtsa lag spul sku rnam pa /
bka'i blon chen rnam pa bzhi /
sku'i gam bcar ba mkhan bo dpal ldan bkra shis sogs nang ma las tshan pa /
rtse shod kyi drung 'khor ser skya /
ser 'bras dga' gsum dang rgyud stod smad /
rnam rgyal grwa tshang sogs kyi bla ma las sne bcas nas bskul ba ltar /
\u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal dpal bzang pos sbyar ba'i yi ge pa ni nye 'khor ba rtswa gnyer rje drung blo bzang dpal 'byor ro / /
dge legs 'phel / /
! / /
oM swasti /
phul byung blo gros bzang po'i dpal ldan zhing / /
bstan pa'i 'byung gnas 'gro ba'i 'dren pa mchog /
ngag dbang bstan pa'i dpyid du legs shar ba / /
lung rtogs rgya mtsho'i bdag la gsol ba 'debs / /
ces shAkya'i dge slong blo bzang dpal ldan bstan pa'i nyi ma phyogs las rnam rgyal dpal bzang pos dang ba chen po'i sgo nas sbyar ba'o / /
dge legs 'phel / /
! / /
oM swasti /
'jam mgon sgyu 'phrul blo bzang grags pa yi / /
mdo sngags bstan pa'i rgyal mtshan 'dzin pa la / /
mkhas mang dbus na 'gran pa'i zla bral ba / /
dpal ldan bla ma dam par gsol ba 'debs / /
zhes pa 'di ni gu ge mi tshan dang dpe thub mi tshan /
khal @# / /
kha mi tshan bcas nas sngags chen zhal snga nas blo bzang bstan 'dzin gyi mtshan bstong gsol 'debs 'di lta bu zhig dgos zhes bskul ba ltar /
\u0f38 shAkya'i btsun pa blo bzang dpal ldan bstan pa'i nyi ma phyogs las rnam rgyal dpal bzang pos sbyar ba'o / /
dge legs 'phel / /
! / /
oM swasti /
blo gros dkyil 'khor cha shas yongs rdzogs shing / /
rmad byung mdzad bzang 'od stong spros pa'i tshe / /
blo ldan 'gyur med rab brtan skal bzang gis / /
blo gros ku mud rgyas mdzad gsol ba 'debs / /
blo gros bzang po'i dga' tshal gsar pa las / /
nges 'byung tshul khrims dpag bsam yongs 'du'i ljon / /
rim gnyis lo 'bras dud ba'i rkang thung dbang / /
zla med yongs 'dzin dam par gsol ba 'debs / /
zhes pa 'di ni sngags chen zhal snga nas blo bzang tshe brtan dang /
gsang sngags rgyal ba grwa tshang gi khri thog pa sngags chen zhal snga nas rdo rje 'dzin pa blo bzang tshul khrims gnyis kyi mtshan bstod brgyud 'debs su 'jug rgyu 'di lta bu zhig dgos zhes rta nag pa dka' chen blo bzang yar 'phel gyis bskul ba ltar /
\u0f38 shAkya'i btsun pa blo bzang dpal ldan bstan pa'i nyi ma phyogs las rnam rgyal dpal bzang pos sbyar ba dge legs 'phel / /
! / /
oM swasti /
blo gros bzang bos rgyal ba gnyis pa yi / /
mdo sngags chos tshul rgya mtsho legs rtogs nas / /
skal bzang khrims ldan gdul byar 'doms mdzad pa'i / /
dpal ldan bla ma'i zhabs la gsol ba 'debs / /
zhes pa 'di ni dpe thub mi tshan gyi grwa rigs em chi tshogs gsog ba blo bzang dar rgyas kyis dkyil khang zhal snga nas blo bzang tshul khrims kyi mtshan bstod 'di lta bu zhig dgos zhes bskul ba ltar /
\u0f38 shAkya'i btsun ba blo bzang dpal ldan bstan pa'i nyi ma phyogs las rnam rgyal dpal bzang pos sbyar ba'o|| dge zhing bkra shis par gyur cig /
! / /
oM swasti / /
blo gros bzang po'i lus stobs rab rgyas shing / /
'chad rtsod rtsom pa'i mche ba drug dang ldan / /
lung rtogs bstan pa'i khur chen 'degs bzod pa / /
bshes gnyen sa srung dbang por gsol ba 'debs / /
mthu stobs rdzu 'phrul bye bas 'dod pa'i khams / /
yongs la dbang bsgyur dmag zor rgyal mo yis / /
dpal ldan bla ma'i thugs kyi bzhed don kun / /
gegs med lhun gyis 'grub pa'i 'phrin las mdzod / /
ces ba 'di ni thos bsam gling zhal snga nas blo bzang bzod pa'i mtshan bstod gsol 'debs dpal ldan lha mor thugs kyi bzhed don 'grub pa'i 'phrin 'chol dang bcas pa 'di lta bu zhig dgos zhes drung chen drung ram pa blo bzang shes rab dang /
sbyis gnas pa dge slong blo bzang rgyal mtshan /
tshul khrims khang pa drung ram pa yon tan skal bzang bcas nas bskul pa'i ngor /
\u0f38 shAkya'i btsun pa blo bzang dpal ldan bstan pa'i nyi ma phyogs las rnam rgyal dpal bzang bos sbyar ba'o / /
! / /
oM swasti /
blo bzang dpal ldan rgyal ba gnyis pa yi / /
bstan pa'i nyi ma lhar bcas skye rgu'i mgon / /
phyogs las rnam rgyal rje btsun bla ma'i zhabs / /
rdo rje'i khri la g.yo med rtag brtan shog /
thub dbang bstan pa'i snying po sa @# / /
mos tshal / /
ye shes 'od dkar dra bas rgyas mdzad pa / /
bkra shis dkyil 'khor yongs rdzogs smra ba'i zla / /
rje btsun bla ma'i zhabs la gsol ba 'debs / /
zhes ngos kyi brtsan bzhugs dang \u0f38 kun mkhyen legs pa don grub kyi chos kyi gdan khri 'dzin pa shar rtse rje zhal snga nas ye shes bkra shis kyi mtshan bstod shar rtse grwa tshang gi bla brgyud gras su bcug chog ba 'di lta bu zhig dgos zhes mi sna mkhan po rgyal chen rtse pa dka' chen blo bzang rgyal mtshan gyis bskul ba ltar /
\u0f38 shAkya'i btsun pa blo bzang dpal ldan bstan pa'i nyi ma phyogs las rnam rgyal dpal bzang pos chos grwa chen po bkra shis lhun po'i gzims chung bka' gdams pho brang du sbyar ba dge legs 'phel / /
! / /
oM swasti /
blo bzang rgyal kun mkhyen brtse'i dpal ldan pa / /
bstan pa'i nyi ma phyogs las rnam rgyal mchog /
snyigs dus 'gro ba'i mgon skyabs zla med par / /
bskal pa rgya mtsho'i bar du zhabs brtan shog /
blo gros yal 'dab rgyas pa'i dpag bsam dbang / /
mkhas btsun bzang po'i me tog rnam par bkra / /
kun nas shis pa'i legs bshad 'bras khur can / /
dpal ldan bla ma'i zhabs la gsol ba 'debs / /
zhes ngos kyi brtan bzhugs thos bsam gling zhal snga nas blo bzang bkra shis kyi mtshan bstod dang bcas pa 'di ni drung chen blo bzang dpal 'byor dang padma gnyis nas bskul ba ltar /
\u0f38 shAkya'i btsun pa blo bzang dpal ldan bstan pa'i nyi ma phyogs las rnam rgyal dpal bzang pos sbyar ba'o / /
! / /
oM swasti /
dal 'byor gser sbyangs yu pa la bsten cing / /
thos bsam ri mo bkra ba'i tshul khrims gos / /
brtson 'grus nor bu'i tob gis rab mdzes pa'i / /
lung rigs rgyal mtshan 'dzin la gsol ba 'debs / /
ces \u0f38 'jam dbyangs mi'i sgyu 'phrul paN chen shAn+ti pa chan po'i chos kyi gdan khri 'dzin pa'i dkyil chen zhal snga nas brtson 'grus rgyal mtshan gyi mtshan bstod /
grwa tshang bla brgyud gras su bcug chog pa 'di lta bu zhig dgos zhes yongs kyi dge ba'i bshes gnyen mtshan zhabs pa dka' chen ye shes bsam gtan nas bskul ba'i ngor /
\u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal dpal bzang pos spyar ba'o / /
! / /
oM swasti /
blo bzang grags pa'i mkhyen rab tsha zer gyis / /
thub bstan gangs ri zhu ba'i chab rgyun 'bum / /
'jigs med spobs pa'i rgya mtsho cher 'khyil ba / /
rje btsun mchog gi sprul skur gsol ba 'debs / /
mgon khyod sku gsung thugs kyis 'dzin dbang / /
bar gcod bsir bus nam yang mi g.yo zhing / /
bstan 'dzin gser ri'i dbus na lung rtogs kyis / /
mngon par mtho bzhin bskal brgyar zhabs brtan shog /
mdo rgyud tha snyad gtsug lag ma Ni ka /
mtha' dag mkhyen pa'i gru rdzings kyis drangs nas / /
mkhas btsun bzang po'i rgyal mtshan rtser bkod de / /
legs bshad 'dod dgus 'gro kun tshim gyur cig /
chos dang srid kyi 'phrin las yar ngo'i zla / /
bla nas bla mthor spel pa'i 'od dkar gyis / /
chos grwa 'dis mtshon bstan 'gro ma lus pa'i / /
legs @# / /
tshogs sa mos rtag tu bzhad par shog /
bslu med skyabs gsum thugs rje'i byin rlabs dang / /
dam can chos srungs rgya mtsho'i 'phrin las kyis / /
mi mthun bar gcod nyer 'tshe kun zhi nas / /
ji ltar bsam pa'i don rnams lhun 'grub shog /
ces \u0f38 'jam dbyangs bzhad pa'i rdo rje dkon mchog 'jigs med dbang po de nyid kyi yang srid blo bzang thub bstan 'jigs med rgya mtsho'i brtan bzhugs smon tshig 'di lta bu zhig dgos zhes chos grwa chen po bkra shis 'khyil gyi rgyud grwa'i slob dpon zur pa dkon mchog rgyal mtshan dang /
sku gong ma'i dbon po er te ma thu mer khan mkhan po / /
mdzod pa she sa rab rgya mtsho /
mgron gnyer shes rab chos 'byor bcas kyi mgrin gcig gis bskul ba'i ngor /
\u0f38 shAkya'i btsun ba blo bzang dpal ldan bstan pa'i nyi ma phyogs las rnam rgyal dpal bzang pos sbyar ba dge legs 'phel / /
! dpal ldan bla ma dam pa blo bzang byams pa'i skyes pa'i rabs la bstod pa byin rlabs rgya mtsho'i chu rgyun zhes bya ba /
! / /
na mo gu ru Ar+ya mai tri ya /
thub pas 'khor tshogs yongs kyi skyed tshal du / /
dpag bsam dbang po lta bur rab gzigs nas / /
yongs rdzogs chos kyi srid la dbang bskur ba / /
byams mgon chos rje'i zhabs la gsol ba 'debs / /
gsang ba gsum gyi 'khor lo'i gru char gyis / /
skal ldan bde gshegs snying po'i myu gu'i rtser / /
sku bzhi'i 'bras bzang smin mdzad mi pham mgon / /
byams mgon chos rje'i zhabs la gsol ba 'debs / /
lhun grub chos sku'i mkha' las 'gro ba kun / /
bu ltar dgongs pa'i byams brtse'i sprin dkrigs nas / /
lung rtogs chos kyi char chen 'bebs mdzad pa'i / /
byams mgon chos rje'i zhabs la gsol ba 'debs / /
mgon khyod rin chen snying po'i spyan snga ru /
thugs bskyed rlabs chen spyod pa mthar phyin nas / /
gang 'dul sprul bas zhing kun 'gengs mdzad pa'i / /
byams mgon chos rje'i zhabs la gsol ba 'debs / /
khyad par yid byed bkag rnams zab lam du / /
'doms pa'i log rtog ma lus drung phyung ste / /
thub bstan gsal mdzad ka ma la shI la / /
gangs ljongs bstan 'gro'i mgon la gsol ba 'debs / /
dam chos 'dzin pa'i thugs bskyed gru char gyis / /
thub gzhung legs sbyar skad kyi ba ku la / /
'dab brgya 'grol mkhas zhus chen lo tsA che / /
rin chen mchog gi zhabs la gsol ba 'debs / /
thugs gsang man ngag bdud rtsis yongs su gtams / /
rten 'brel mdzad bzang 'gro ba'i dpal du shar / /
'dzam gling rgyan gcig mi pham chos kyi rje / /
dam pa sangs rgyas zhabs la gsol ba 'debs / /
tshad 'dzin dmigs gtad bshig pa'i yang dag blta / /
byams pa'i thabs kyis zin pa'i rnal 'byor la / /
brten nas sku gsum go 'phang mngon gyur pa'i / /
dpal ldan bla ma'i zhabs la gsol ba 'debs / /
phyi nang bdud bzhi bcom pa'i dpal ldan zhing / /
gnas gsum mkhyen pas rig pa'i ral gri yi / /
rmongs pa'i dra ba ma lus gcod mdzad pa'i / /
ris med 'gro ba'i mgon la gsol ba @# / /
'debs / /
bslab gsum rnam dags srungs steng gnas shing / /
dus gsum mkhyen pa'i spyan stong g.yo ba can / /
gsang gsum mi zad rdo rje'i rtse brgya yis / /
srid gsum bgrod pa 'joms la gsol ba 'debs / /
srid zhi'i rgya mtshor bying ba'i 'gro ba kun / /
bden bzhi'i blang dor ston pa'i legs bshad kyi / /
sku bzhi'i go 'phang mchog la 'god mdzad pa'i / /
grags pa dpal ldan zhabs la gsol ba 'debs / /
rig pa'i gnas lnga mkhyen pa'i mtshon rnon gyis / /
nyon mongs dug lnga'i 'ching ba ku na bcad nas / /
theg mchog lam lnga ston pa'i bshes gnyen mchog /
rong ston chos rje'i zhabs la gsol ba 'debs / /
phyin drug bsdu bzhi'i thabs mkhas spyod pa yis| |'gro drug srid pa'i btson ra las sgrol phyir / /
dus drug bstan pa dar ba'i 'phrin las la / /
spyod mdzad mkhas grub chen por gsol ba 'debs / /
'gro kun yon tan bdud ldan mtho ris dang / /
byang chub yan lag bdun la 'god mdzad cing / /
ngag gi dbang phyug 'phags nor bdun ldan ba'i / /
byams pa'i sgyu 'phrul mchog la gsol ba 'debs / /
dbang phyug brgyad ldan blo bzang grags pa yi / /
chos srid rnam thar brgyad la dbang bsgyur zhing / /
lus can sdug bsngal brgyad las sgrol mdzad pa'i / /
bstan pa'i rgyal mtshan zhabs la gsol ba 'debs / /
mgon khyod gling bzhi'i padma'i lte ba ru / /
lhun po gnas pa de srid zhabs brtan cing / /
legs par bshad pa'i chos kyi dga' ston la / /
skal mnyam 'gro kun rtag tu spyod par shog bdag sogs deng nas byang chub snying po'i bar / /
byams mgon dge ba'i bshes dang mi 'bral zhing / /
rin chen byang chub sems kyis rtsis zin pa'i / /
phyin drug bsdu bzhi'i nyams len mthar phyin shog /
'di snang 'gags tshe byams mgon chos kyi rje / /
nam mkha' dri med 'jam dpal snying po sogs / /
rgyal sras 'khor gyis bskor ba'i bsu ba yis / /
zhing mchog dga' ldan gnas der drang su gsol / /
nam zhig byams mgon nyin byed 'dzam gling 'dir / /
shar tshe bdag blo'i padmo kha bye nas / /
dam chos ro brgya ldan pa'i sbrang rtsi yis / /
skal mnyam bung ba'i tshogs rnams tshims byed shog /
de'i tshe mi pham mgon pos dgyes bzhin du| |khyod ni deng nas rlabs chen spyod pa'i mthar / /
phyin te de bzhin gshegs pa 'dir 'gyur zhes / /
gsung gi dbugs dbyung lung bstan thob par shog /
thub gzhung rgyal tshab dam pas legs phye ba'i / /
snying po dga' ldan ring lugs phyogs bcur rgyas /
ljongs 'di'i 'gro kun chos 'byor bde skyid kyis / /
phun tshogs dpal la rol pa'i bkra shis shog /
ces \u0f38 dpal ldan bla ma dam pa byams pa'i mtshan can gyi skyes pa'i rabs la bstod pa byin rlabs rgya mtsho'i chu rgyun zhes bya ba 'di yang phur lcog ri khrod ba dge blong dag dbang 'phrin las kyis bskul zhing /
\u0f38 rje ngag dbang byams pa rin po ches rang nyid kun mkhyen rong ston pa'i sku'i skye bar zhal gyis bzhes pa'i gtam rgyun nges shes 'brongs pa thos par brten rong ston pa'i rnam par thar pa sogs la @# / /
zhib tu brtags nas /
\u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal gyis gzims chung bka' gdams pho brang du bgyis pa'o / /
! / /
na mo gu ru b+h+yaH rje btsun bla ma dam pa yongs rdzogs bstan pa'i gsal byed kun ting phu'u shan kwang tshi tA kau shrI lcang skya mchog gi \u0f38 sprul pa'i sku gang 'di nyid kyi sku skyes pa'i rabs las gtso bor brtsams te gsol ba 'debs shing brtan bzhugs kyi bden tshig brjod par byed pa dad pa'i yal 'dab rgyas pa'i ljon shing zhes bya ba /
! thugs rje kaspu ra yi gzegs ma yis / /
dus kyi pho nya'i tsha reg yongs bcil te / /
bskal brgyar yun 'tsho'i bsil ba sbyin mdzad pa'i / /
tshe mtha' yas pas dge legs bye ba stsol / /
rlabs chen tshogs gnyis rgya mtsho las 'khrungs pa'i| |sgrib bral ye shes dbang gi rgyal po ni / /
yongs rdzogs bstan pa'i rgyal mtshan rtser bkod nas / /
lung rigs 'dod dgu stsol la gsol ba 'debs / /
mgon khyod gsang gsum ri bong can gyi gzugs / /
rnyog bral skal ldan yid kyi mtsho nang du / /
'gag med 'char ba'i phan bde'i bsil sbyin mkhan / /
ris bral bstan 'gro'i mgon la gsol ba 'debs / /
khyad par rnam gzigs sgyu 'phrul lus phra ma / /
don kun grub pa'i gzhon nu'i lang tsho dang / /
'grogs pas rgyal sras mnga' 'dzin shAkya'i sras / /
grags 'dzin ma zhes grags la gsol ba 'debs / /
ma dag khams gsum 'khor ba'i rgya mtsho las / /
snying nas 'jigs bskyed shugs drag brtson 'grus kyis /
zhi bde'i khang bzang mchog tu rab zhugs pa / /
dgra bcom tsun+da'i zhabs la gsol ba 'debs / /
'phags yul mkhas pa'i gzhung lugs dbyig gi tshogs / /
rnam dpyod lhag bsam khyogs la rab blangs te / /
dam chos nor gyis phongs pa'i tsi na'i 'gror / /
sbyin mdzad thang sang bla mar gsol ba 'debs / /
ma dag phung khams skye mched lcags kyi khams / /
rim gnyis dngul chus nyer bzas dbyings rig gnyis / /
dbyer med bde chen sku brnyes klu sgrub sras| /
shAkya bshes gnyen zhabs la gsol ba 'debs / /
'phags yul lung dang rig pa'i puN+Da ri / /
bshad dang sgrub pa'i srad bu la brgyus te / /
ljongs 'di'i skal ldan rgyan du spyin mdzad pa / /
ka ba dpal brtsegs zhabs la gsol ba 'debs / /
rnam dag sgyu ma'i sku brnyes nA ro pa / /
gang dang gnyis med mnyam sbyor dga' ba bzhi'i / /
bde ba mchog la rtag rol la DA ki ma / /
ni gu rnal 'byor ma la gsol ba 'debs / /
rgyud rgyal 'dus pa'i rim lnga'i man dag mchog /
gangs can ljongs 'dir spel zhing rgyas mdzad pa / /
sgrub rgyud bstan pa 'dzin pa'i shing rta'i mched / /
lho brag mar pa'i zhabs la gsol ba 'debs / /
rnam dag grong 'jug dpung tshogs yan lag bzhis / /
'chi bdag g.yul ngo ma lus pham byas te / /
lus med mkha' 'gro'i tshes la dbang bsgyur ba / /
ti phu gsang sngags sdong por gsol ba 'debs / /
rang bzhin brgyad bcu'i kun rtog bzhon pa'i rlung / /
gzhom med thig ler thim @# / /
pa'i 'od gsal la / /
rab bzhengs 'ja' lus rdo rje'i sku brnyes pa / /
dar+pan a tsAr+ya la gsol ba 'debs / /
gsang sngags rnying ma'i me tog bcud kyi ro / /
blo gsal rkang pa drug pas rab myangs pas / /
gnub lugs man ngag lang tsho dar drag pa / /
sangs rgyas ye shes zhabs la gsol ba 'debs / /
skyon bral gter chos mu tig 'phreng ba'i tshogs / /
shes ldan mgul par byin nas dal 'byor rten / /
don ldan mig zur mchis pas gtan bde'i dpal / /
'gugs mdzad kun dga' 'bum la gsol ba 'debs / /
tshogs gnyis sa bon yongs su smin pa yi / /
bla med chos gzugs go 'phang mngon gyur nas / /
gter chos nor gyis gdul bya'i tshogs rnams kun| |sdud mkhas rgya zhang khrom la gsol ba 'debs / /
log smon mtsho nang thub bstan kun bzod 'di / /
byings tshe thugs bskyed gser gyi rus spal gyis / /
'degs mkhas bla chen dgongs pa rab gsal zhes / /
bstan pa'i me ro gso la gsol ba 'debs / /
ting 'dzin rig sngags chu 'dzin klong yangs las / /
mi bzad rdo rje'i thog ser 'bum phrag gis / /
log zhugs brag ri 'joms la mnga' brnyes pa / /
lha chen gnub chung zhabs la gsol ba 'debs / /
'gag med ye shes me long gsar pa'i ngos / /
rim gnyis lam gyi ri mo rab bkra bas / /
snang stong zung 'jug lam la dbang 'byor pa / /
gsang bdag sgro phug zhabs la gsol ba 'debs / /
blo gros lha yi rdzing /
ring dwangs pa'i ngos / /
'phags mchog snying rje'i lha cig gza' skar tshogs / /
rnam bkra si si ri pa'i mtshan 'chang ba / /
sbas pa'i brtul zhugs 'dzin la gsol ba 'debs / /
bdag pas gzhan gces bsgom pa'i lde mig gis| |rang gzhan don gnyis lhun gyis grub pa yi / /
phan bde'i sgo brgya 'byed mkhas glang thang pa / /
rdo rje seng+ge'i zhabs la gsol ba 'debs / /
mkhas grub khyung po'i man ngag bdud rtsi'i ro / /
thugs kyi rgya mtshor 'bab pa'i zhal lung gis / /
bka' rgyud bstan pa spel la zla bral ba / /
rin chen brtson 'grus zhabs la gsol ba 'debs / /
thub gsung mes po'i legs bshad khyad nor tshogs / /
snod min rkun por mi shor ma 'ongs 'gror / /
phan phyir gter du sbas pa dus babs tshe / /
phyung mdzad rat+na gling bar gsol ba 'debs / /
bde mchog sbas chu'i rgya mtsho las brgal te / /
sku gsum rin chen dbang gi rgyal po yis / /
skal ldan 'gro ba'i re ba skong mdzad pa / /
legs pa'i blo gros zhabs la gsol ba 'debs / /
rgyud dang gleng gzhi nges tshig zab lam la / /
bogs 'byin nye rgyu'i spyod mchog rnam gsum sogs / /
thabs mkhas bde chen lam la mnga' brnyes pa / /
gtsang ba rgyal sras zhabs la gsol ba 'debs / /
sgrub rgyud gdams ngag 'chang la mgrin mthon po / /
rmad byung g.yas su 'khyil ba chos kyi dung / /
skal ldan rna bar sgog mkhas 'bri gung ba / /
'jig rten mgon po'i zhabs la gsol ba 'debs / /
mkhyen @# / /
dpyod gser gyi 'khor lo dbang phyogs kyi / /
mkha' la rab 'phags bsil ldan sa la'i ljongs / /
thub bstan gling bzhi'i khyon la dbang bsgyur ba'i / /
chos rgyal 'phags pa'i zhabs la gsol ba 'debs / /
blo gros bai DUr rin chen khang bzang rtser / /
bslab gsum bstan pa'i rgyal mtshan 'dzin pa'i rje / /
rigs gsum gar mkhan 'khon rigs las 'khrungs pa / /
bstan pa'i sgron me mchog la gsol ba 'debs / /
byams chen tshad med rdo rje'i rtse brgya yis / /
srid zhi'i sa 'dzin bgrod pa kun bcoms te / /
thub bstan sa srungs steng 'gying chos kyi rje / /
sngon med mchod sbyin brgya par gsol ba 'debs / /
yon tan rgya mtsho'i dbus na mngon mtho zhing / /
skal ldan 'chi med yongs kyi nyer 'tsho'i gzhi / /
mthong thos dran pas ngal bso'i yul gyur pa / /
rje btsun sa srungs dbang por gsol ba 'debs / /
rgyal ba gnyis pa'i ring lugs yid bzhin nor / /
'chad rtsod rtsom pa'i za 'og rab brtsegs pa'i| |chos kyi rgyal mtshan rtse mor mngon bkod nas / /
phan bde'i gru char 'bebs la gsol ba 'debs / /
rmad byung mkhyen brtse'i blo gros klong chen las / /
gzhan phan 'phrin las chu gter rnam pa bzhi / /
dbang phyug brgyad ldan rgya mtshor rab 'bab pa'i / /
sa gsum skye rgu'i gnyen la gsol ba 'debs / /
legs par spyad pa'i yongs 'du sa brtol ni / /
dong nyis lhun grub 'bras bu'i khur gyis brjid / /
skal ldan 'gro la phan bde'i ro mngar gyi| |dga' ston 'gyed mkhas zhabs la gsol ba 'debs / /
thabs shes nyi zla 'brel ba'i gshog zung gis / /
srid zhi'i nam 'phangs yongs su bcad pa'i mthar / /
sku gsum 'chi med mdun sa sangs rgyas / /
bgrong mdzad mkha' lding dbang por gsol ba 'debs / /
'khon rigs las 'khrungs tshogs gnyis dpal ldan pa'i / /
lung dang rtogs pa'i chos tshul 'byor pa la / /
dbang bsgyur lhun grub sku bzhi'i 'byung gnas mchog /
rje btsun bla ma'i zhabs la gsol ba 'debs / /
sgrib bral mkhyen pa'i dkyil 'khor rab rgyas shing / /
phyogs lhung ri dwags ra ri dang bral ba'i / /
sngon med zla grags gsar ba'i 'od zer can / /
thub bstan kun+da'i gnyen la gsol ba 'debs / /
ngag la ngag gi dngos grub stsol ba la / /
dbang phyug dbang gi rgyal pa blo bzang grags / /
chos la chos kyi mig ldan 'gro ba'i mgon / /
bstan la bstan pa'i bdag mtshungs khyod la 'dud / /
lnga ldan ye shes shes bya'i khyon dang mnyam / /
thub pa'i gsung rab rab 'byams sba lta ba'i mig /
ma nor lam bstan bstan pa'i sgron me zhes / /
sa gsum snyan grags grags pas khyab la 'dud / /
ye shes sgrib bral bstan pa'i sgron me slar / /
slar yang sprul sku'i zlos gar rab bsgyur zhing / /
zhing 'dir thub bstan rgyal mtshan 'dzin pa'i tshul / /
tshul ldan yongs su grags la gsol ba 'debs / /
snyigs ma lnga bdo'i ma rungs 'gro ba la / /
thugs rje'i spyan gyis gzigs pa ma bor bar / /
yang srid zla bral @# / /
shar ri'i rtser 'phags te / /
thub bstan ku mud rgyas mdzad bsngags bya'i gnas / /
ring nas goms pa'i thugs rje'i smon shugs kyis / /
snyigs ma'i byin za 'bar ba'i nang 'dir yang / /
bstan 'dzin padma'i myu gu rab 'khrungs pa / /
ya mtshan sprul pa'i sku khyod zhabs brtan shog /
'jam dpal rdo rje'i lha mchog dur smrig gi /
tshul bzung 'jam mgon snyan rgyud padmo'i tshal / /
mtha' dbus kun tu mi nyams spel ba'i phyir / /
bstan pa'i nyin byad mgon khyod zhabs brtan shog /
mgon khyod gdong lngas bteg pa'i rin chen khrir / /
gzhom med e waM skyil krung legs bcings te / /
legs bshad dam chos bdud rtsi'i dga' ston gyis / /
rgya bod 'gro kun tshims pa'i dge legs stsol / /
lha mchog zur phung lnga ldan sa'i tshangs pa'i / /
skur bzhengs 'dzam gling khyon la dbang bsgyur ba'i / /
'phrin las gdugs dkar kun bsal mtha' yi bar / /
bsgreng ba'i thugs bzhed ma lus lhun grub shog /
phyag drug mgon dang las gshin 'dod khams bdag /
zhal bzhi rnam mang thos sras bek+tse che / /
mthu ldan rgya mtshos 'phrin las rnam bzhi yis / /
mgon khyod bzhed don ma lus 'grub gyur cig /
mgon khyod gzhan phan 'phrin las gang+gA'i rgyun / /
yan lag brgyad ldan chu bo'i rjes 'gro zhing / /
bdag sogs 'gro kun skye 'phreng thams cad du / /
nam yang 'bral med rjes su 'dzin gyur cig /
mang+ga laM / /
ces /
rje btsun bla ma dam pa yongs rdzogs bstan pa'i gsal byed kun ting phu'u shan kwang tshi tA kau shrI lcang skya sprul pa'i sku gang 'di nyid kyi sku skyes pa'i rabs las gtso bor brtsams te gsol ba 'debs shing brtan bzhugs kyi bden tshig brjod bar byed pa dad pa'i yal 'dab rgyas pa'i ljon shing zhes bya ba 'di yang \u0f38 sprul pa'i sku gang gi zhabs gras thun mong dang 'bras spungs 'dul ba bla ma rab 'byams ba chos rgya mtsho bcas nas bskul ba ltar /
brda rnying sogs kyi ma bcings par go bde bar \u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal dpal bzang pos dwad ba chen pos sbyar ba'o / /
dge legs 'phel / /
! / /
oM swasti /
lnga ldan ye shes chos sku'i rang mdangs las / /
bstan pa'i rgyal mtshan phyogs bcur bsgreng ba'i phyir| |gsum ldan dur smrig 'dzin pa'i gzugs shar ba / /
mtshungs med bla ma'i zhabs la gsol ba 'debs / /
ces dbang phyogs thub bstan yongs kyi rtsa lag dam pa gnam bskos sa'i tshangs pa chen po'i tshogs gnyis kyi zhing gis mchog /
mkhas btsun bzang po'i nor gyis thugs kyi bang mdzod yongs su phyug pa lcang skya ye shes bstan pa'i rgyal mtshan gyi gsol 'debs bla brgyud gras su bcug chog pa 'di lta bu zhig dgos zhes ja sag zhabs drung gis bskul ba'i ngor /
\u0f38 shAkya'i dge slong blo bzang dpal ldan bstan ba'i nyi ma phyogs las rnam rgyal dpal bzang pos lha ldan sprul pa'i gtsug lag khang du sbyar ba'o / /
! / /
na mo gu ru many+dzu g+ho ShA ya /
sa bcu'i dbang phyug gsang ba gsum gyi gar / /
dus 'dir bshes gnyen dam pa'i rnam rol can / /
@# / /
'jam pa'i dbyangs zhes grags pa byang phyogs 'gror / /
phan bde'i mchog sbyin mdzad la gsol ba 'debs / /
byams pa'i dpung tshogs yan lag bzhi ldan yang / /
yon tan 'byung gnas thugs rje'i dbang gyur pas / /
shAkya'i rgyal po'i nyan thos tshul 'dzin pa / /
gnas brtan chen po'i zhabs la gsol ba 'debs / /
gdug pa'i sprul bzhin log par lta ba yis / /
byis pa bslu byed chos min tshar bcad de / /
snyan grags 'jig rten gsum na lhang nge ba / /
rig pa'i dbang phyug zhabs la gsol ba 'debs / /
bsdebs legs tshig gi gsung rab dgongs don la / /
'jug byed yi ge'i lam srol 'byed mdzad pa / /
bod yul mun pa'i gling gi sgron me mchog /
thon mi sam+b+ho Ta la gsol ba 'debs / /
tshul khrims gtsang zhing dbang po rab tu dul / /
chog shes ldan zhing thugs rje'i yon tan gyis / /
ma 'dris skye bo kun kyang rab dang pa / /
rin chen legs grub zhabs la gsol ba 'debs / /
mang du thos pa'i cha shas yongs rdzogs shing / /
phyin drug spyod pa'i ri bong mtshan mas mdzes / /
snyan grags bsil zer 'phro ba'i 'od dkar can / /
g.yu sgra snying po'i zhabs la gsol ba 'debs / /
rgyal ba'i 'byung gnas gdams pa'i bdud rtsi yi / /
thugs kyi bum bzang yongs su gtams gyur cing / /
bka' gdams bshad srol 'dzin mdzad po to ba / /
rin chen gsal gyi zhabs la gsol ba 'debs / /
dgag sgrub rnam gsum bkra ba'i lung bzhi'i gos / /
nges 'byung tshul khrims yu ba la brten cing / /
brtan mkhas yon tan nor bu'i tog gis mdzes / /
grags pa rgyal mtshan zhabs la gsol ba 'debs / /
zla ba lta bur dkar ba'i lhag bsam gos / /
zab lam rim gnyis yu bas bteg pa'i rtser / /
zung 'jug nor bu'i tog gis rab mdzes pa'i / /
bstan pa'i rgyal mtshan 'dzin la gsol ba 'debs / /
dbang phyug yon tan brgyad kyi 'byung gnas mchog /
dag pa'i snang pa rgya mtsho'i dbus gnas shing / /
lhan skyes dga' ba'i nor bus gtsug na mdzes / /
mkhas mchog gdengs can dbang por gsol ba 'debs / /
'jam dbyangs bstan pa'i 'khor los mgrin 'khyud pa'i / /
gsung rab rgya mtsho'i dgongs don 'byed la mkhas / /
thos don sbrang rtsis skal ldan bung ba'i tshogs / /
tshim mdzad rje btsun bla mar gsol ba 'debs / /
blo bzang bstan pa'i rgya mtshor mang thos kyi / /
'dab stong rab rgyas bslab gsum dri bsung can / /
tshul khrims gtsang ma'i ge sar rgad pa yi / /
'dul 'dzin mtsho skyes dbang por gsol ba 'debs / /
ngag la dbang 'byor mi 'jigs spobs pa yi / /
blo bzang grags bstan phyogs bcur rgyas mdzad cing / /
bshad sgrub bkra shis bdud rtsis skal ldan gyi / /
yad kyi rgya mtsho 'gengs la gsol ba 'debs / /
skal bzang thub bstan gru chen nang zhugs nas / /
gzhan phan 'phrin las rab rgyas dar chen 'phyar / /
rnam dpyod brtson pas @# / /
'khor ba'i rgya mtsho las / /
'gro kun sgrol mdzad zhabs la gsol ba 'debs / /
srid gsum 'gro ba'i gdung ba sel slad du / /
zhing rnams kun tu gsang gsum sgyu 'phrul gyis / /
mkhas btsun bzang pos thub bstan spel mdzad pa'i / /
rje btsun bla ma bskal brgyar zhabs brtan shog /
mgon khyod sku gsung thugs kyi rnam thar la / /
mi mthun nyer 'tshes nam yang mi gos shing / /
snyan 'jo ba gsung gi zab dang rgya che ba'i / /
chos kyi 'khor lo chad med bskor du gsol / /
'gro kun phun tshogs dal 'byor skyed tshal du / /
khyod gsung theg mchog nyams len dpag bsam shing / /
nges legs 'bras bu'i khur gyis rab dud pa'i / /
phan dang bde ba'i ro la rtag dpyod shog /
khyed sku mthong thos dran pas 'gro ba kun / /
tshe rabs kun tu dam pa'i mgon khyod kyis / /
dgyes bzhin rjes su bzung ste bka' bzhin du / /
bsgrub pa'i mchod pas rtag tu mnyes byed shog /
ljongs 'dir nad mug 'khrug rtsod mu ge dang / /
dgra jag chom rkun la sogs nyer 'tshe yi / /
ming yang mi grags chos 'byor bde skyid kun / /
yar ngo'i zla ba ji bzhin 'phel gyur cig /
mang+ga laM /
ces byang phyogs bstan pa'i sgron me er te ni many+dzu shrI no min han gyi 'khrungs rabs gsol 'debs brtan bzhugs dang bcas pa 'di lta bu zhig dgos zhes gang gi gcung po rigs rus phun tshogs pas dpa' zhing /
sde gsum yon tan gyis phyug pa'i mtsho sngon ching dbang bsod nams rdo rjes bskul ba'i ngor /
\u0f38 shAkya'i dge dge slong blo bzang dpal ldan bstan pa'i nyi ma phyogs las rnam rgyal dpal bzang pos sbyar ba'o /
! / /
na mo gu ru na ra A yur+dz+nya na ya /
rin chen sems mchog gser sbyangs 'dzin ma'i steng / /
rgyal sras spyod pa'i rgya mtsho las 'khrungs shing / /
skal ldan 'chi med yongs kyi nyar 'tsho'i gzhi / /
tshe mgon lhran pos deng 'dir shis pas skyongs / /
skyes bu gsum gyi lam mchog nam mkha'i nor / /
gangs can mkha' la 'dren mdzad a ti sha /
yongs rdzogs thub bstan mnga' bdag tsong kha pa / /
yab sras brgyud par bcas pas dge legs stsol / /
gangs ljongs 'gro ba'i mgon po pad dkar 'chang / /
gang gi rigs kyi bdag po snang mtha' yas / /
gang la gang 'dul gsang gsum sgyu 'phrul gyis / /
gang 'tshams thugs rjes 'gro kun skyong gyur cig /
tshogs gnyis shar ri'i rtse nas mngon shar ba'i / /
mtshan dpe'i 'od kyis rmongs mun go skabs 'phrog /
thugs rje'i bsil zer kun la snyoms pa yi| |bdud rtsi'i 'od gter tA re'i zhabs la 'dud / /
skal bzang 'dren pa dang po'i nyan thos mchog /
drang srong rab tu bzang po zhi ba'i dpal / /
thabs la mkhas pa'i bya tshogs smin mdzad pa'i / /
g.yu yi ne tsor sprul la gsol ba 'debs / /
chos ldan rgyal po pha la rat+na dang / /
rin chen dngos grub mi g.yo'i sar gshegs pas / /
rgyal las dngos su lung bstan thob pa yi / /
sring mo gang+gA'i lha mor gsol ba 'debs / /
byang sems dga' @# / /
ldan nas gshegs glang po'i gzugs / /
bsnyen bkur bgyid pa'i 'bras bzang la spyod pa'i / /
gser be'u lha gcig kong jo bram ze mo / /
gsal ba'i ngang tshul zhabs la gsol ba 'debs / /
chos tshul rab 'byams ston la smra mkhas pas / /
ngag la dbang 'byor grags pa'i mtshan can dang / /
dang po'i sangs rgyas chos tshul 'phags yul du / /
rgyas mdzad rtsi lu pa la gsol ba 'debs / /
bstan dang 'gro ba'i don phyir lus srog kyang / /
'dor nus snying stobs ldan pa ye shes 'od / /
sbyod yul srol 'byed snang mdzad DA ki ma / /
ma gcig lab kyi sgron mar gsol ba 'debs / /
khu ston 'brom la zhu bltar ston tshe / /
thabs kyi dad pa'i thabs tshul bsgrub mdzad dang / /
ni gu mkha' 'gro'i ni gu'i chos kyi bdag /
khyung rigs las 'khrungs khyung por gsol ba 'debs / /
tshul khrims rgya mtsho mang thos nor gyis gtams / /
'dul 'dzin chen po shAkya shrI dang / /
bka' gdams mkhas btsun bzang po'i brtul zhugs mchog /
'dzin mdzad sgrod bang chen por gsol ba 'debs / /
sgyu 'phrul gnyis pa shing za a chos dang / /
grub pa mchog brnyes thar pa'i rgyal mtshan zhabs / /
mkha' sbyod dpal mos dag zhing du khrid pa'i / /
mtshar chen blo gsal rgya mtshor gsol ba 'debs / /
phun tshogs blo gros khang bzang rang gzhan gyi / /
don gnyis lhun grub nor bu'i tshogs kyis gang / /
'chad rtsod rtsom pa'i sgal bzang rgyal ba'i bstan / /
rab tu rgyas mdzad zhabs la gsol ba 'debs / /
rmad byung blo gros bzang po'i gru gzings la / /
brten nas bstan pa'i rgya mtsho cher bzhugs te / /
sku gsum rin chen gling du 'jug mdzad pa'i / /
ded dpon bshes gnyen dam par gsol ba 'debs / /
blo gros bzang po'i dkyil 'khor yangs pa las / /
'jam dpal snying po'i chos tshul 'od dkar gyis / /
'gro blo'i ku mud rab tu rgyas mdzad pa'i / /
rje btsun bla ma'i zhabs la gsol ba 'debs / /
mgon khyod rlabs chen sbyod pa'i skyed tshal las / /
'ongs pa'i sa bcu lam gyi yal 'dab rgyas / /
bde gshegs sku gsum gser gyi me tog can / /
dpag bsam dbang por gyur la gsol ba 'debs / /
ye shes 'od kyi thugs bskyed rtsa ba brtan / /
yang srid rim byon dge tshogs bkod pas mdzes / /
sdom gsum rnam dag rin chen ba gam can / /
sprul sku'i mtshan dkyil yun ring gnas gyur cig /
dal 'byor khang bzang bslab gsum nor gyis gang / /
'chad rtsod rtsom pa'i gtong phong dang ldan zhing / /
legs bshad lung dang rig pa'i dga' ston gyis / /
bdag sogs dad ldan 'gro kun tshim byed shog /
dngos grub kun gyi 'byung gnas dge ba'i bshes / /
mnyes pa gsum gyis rtag tu bsten byed cing / /
dal 'byor rnyed dka' 'jig sla'i tshul bsam ste / /
tshe 'di blo yis thongs par byin gyis rlobs / /
srid pa'i phun tshogs dbang po'i gzhu bzhin du / /
g.yo zhing yid brtan med pa'i tshul rtogs @# / /
nas| |bslab gsum rin chen them skas la 'dzegs te / /
zhi bde'i khang bzang mchog tu bgrod par shog /
rang nyid gces 'dzin rgud pa'i gzhir mthod nas / /
gzhan phan khur du khyer ba'i lde mig gis / /
rang gzhan don gnyis lhun grub phan bde'i sgo / /
'byed pa'i rmad byung skal bzang thob par shog /
'khor 'das chos rnams rang blos btags tsam las / /
gud du med pa'i zab mo'i gnas rtogs nas / /
yid kyi mkha' la mtha' dbus spros bral te / /
kun rtog g.yo ba'i chu 'dzin zhi bar shog /
thabs shes zung 'jug 'dab ma'i thugs bskyed de / /
srid dang zhi ba'i nam 'phang spyad pa'i mthar / /
sku gsum rin chen khang bzang nang zhugs te / /
'gro kun thar pa'i grong du 'khrid par shog /
mgon khyod rdzogs smin sbyangs gsum mthar phyin te / /
gser gyi me tog ngo bor sangs rgyas tshe / /
bdag sogs 'khor gyi thog ma nyid gyur nas / /
dam chos bdud rtsi'i dpal la spyod par shog| sprul sku'i gsang gsum mdzad pa ma lus pa / /
blo bzang rgyal bstan gsos su 'gyur ba dang / /
khrims gtsang bshad sgrub bya bas dus 'da' zhing / /
zhabs pad srid mtha'i bar du brtan gyur cig /
bdag cag dpon slob gyis mtshon 'gro ba kun / /
gangs can mgon po rgyal ba yab sras kyis / /
tshe rabs kun tu 'bral med rjes bzung te / /
ring min kun mkhyen go 'phang thob par shog /
ces bstan pa'i gsal byed lha btsun sprul sku blo bzang 'jam dpal rab rgyas kyi skyes rabs nyer lnga sa bon gyi yi ger gsal ba bzhin la 'dod gsol smon tshig dang bcas pa 'di lta bu zhig dgos zhes /
ser stong mkhan po ye shes rab brtan dang /
ser smad mkhan zur grags pa mkhas grub /
chos mdzad blo bzang 'jam dbyangs /
rab 'byams pa skal bzang yon tan /
dge slong yon tan lhun grub /
dge tshul grags pa dar rgyas bcas nas bskul ba'i ngor /
yid bzhin gyi 'khor lo'i rnal 'byor pa \u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal dpal bzang pos gzims chung bka' gdams pho brang du sbyar ba'o / /
! / /
na mo gu ru many+dzu g+hoShA ya /
rgyal bas rgyal sras 'khor tshogs rgya mtsho'i nang / /
yongs 'du'i tshal na dpag bsam dbang po ltar / /
gzigs nas rgyal tshab dam par dbang bskur ba / /
mi pham chos rje'i zhabs la gsol ba 'debs / /
kun mkhyen gnyis pa dbyig gnyen zhabs bsten cing / /
mtha' bral gnas lugs lta ba thugs la 'khrungs / /
zab mo'i lam mchog phyogs bcur rgyas mdzad pa'i / /
'phags pa grol sde'i zhabs la gsol ba 'debs / /
thub pa'i rgyal tshab mi pham mgon po dang / /
mkhyen brtse nus pa mtha' dag kun nas mtshungs / /
bdag gzhan brje ba'i rin chen sems mchog la / /
dbang bsgyur gu na mi trar gsol ba 'debs / /
ma rig mun pa'i smag rum 'thug po'i nang / /
sdug bsngal zug rdus mnar ba'i 'gro ba la / /
theg mchog lam bzang tshul bzhin ston mdzad pa'i /
ku su lu pa'i zhabs la gsol ba 'debs / /
rgyal ba sras bcas @# / /
gzhan gyis yal bor ba'i / /
snyigs dus 'gro la rgyal ba'i mdzad pa kun / /
bsgrub mdzad bdag gzhan brje ba'i byang chub sems / /
spel mdzad 'chad kha ba la gsol ba 'debs / /
thub bstan pad tshal bzhad pa'i gnyen gcig pu / /
'gro la man dag sbrang rtsi'i dga' ston 'gyed / /
bslab gsum rnam par dag pa'i bshes gnyen mchog /
lha sdings dbon po'i zhabs la gsol ba 'debs / /
che rgus gtsug gi rgyan du mchod gyur kyang / /
nyam thag 'gro la lhag par thugs brtse zhing / /
gzung spobs ting 'dzin mngon shes mnga' ba can / /
spyan snga rin chen ldan la gsol ba 'debs / /
sde snod gsum dang rgyud sde bzhi yi don / /
ji bzhin gzigs shing skal ldan gdul bya la / /
smin grol lam bzang ji bzhin ston mdzad pa'i / /
skyabs mchog dpal bzang zhabs la gsol ba 'debs / /
bstan pa'i 'jug ngogs skyabs 'gro nas bzungs te / /
rgyud kyi mthar thug gsang ba 'dus pa'i bar / /
'doms la rgyal ba gnyis pa dang mtshungs pa / /
byams pa rgya mtsho'i zhabs la gsol ba 'debs / /
dge bcu'i khrims la 'dun pa'i byang phyogs 'dir / /
dpal ldan bshad sgrub thub bstan spel ba la| |mkhas btsun bzang po'i mdzad pa rgya mtsho'i rlabs / /
nam yang yal ba med la gsol ba 'debs / /
blo bzang kun bzang rgyal bam lus pa'i / /
bshad sgrub bstan pa phyogs bcur spel mdzad cing / /
phyogs 'di'i 'gro rnams byang grol lam bzang la / /
'god mdzad rje btsun bla mar gsol ba 'debs / /
rgyal ba'i nyin byed 'od kyis ma khyab pa'i / /
byang phyogs mun gling 'khyams pa'i 'gro ba rnams / /
mdo sngags bdud rtsi'i bcud kyis tshim mdzad pa'i / /
blo bzang bstan 'dzin rgya mtshor gsol ba 'debs / /
blo bzang bstan pa'i chu mtsho las 'khrungs shing / /
sa lam rtogs pa'i dkyil 'khor rab tu rgyas / /
gzhan phan 'phrin las che zer 'bum phrag can / /
bstan pa'i nyi ma'i zhabs la gsol ba 'debs / /
ngag gi dbang phyug rje btsun 'jam pa'i dbyangs / /
dur smrig gar rol 'jam mgon bla ma'i bstan / /
ye shes 'od kyis phyogs bcur spel mdzad pa / /
chos 'phel mtshan can zhabs la gsol ba 'debs / /
ye shes lnga ldan rnam 'dren bzhi pa yi / /
lung rtogs bstan pa'i srog shing 'dzin mdzad cing / /
bzang po'i mdzad pas skal ldan 'gro ba rnams / /
smin grol lam la 'god la gsol ba 'debs / /
ye shes lnga ldan 'khor lo'i mgon po mchog /
'jam mgon rgyal ba gnyis pa'i mdo sngags bstan / /
mkhas btsun bzang pos 'dzin skyong spel mdzad pa'i / /
rje btsun bla ma bskal brgyar zhabs brtan shog /
deng nas bzungs te tshe rabs thams cad du / /
bka' drin gsum ldan rje btsun bla ma yis / /
'bral ba med par rjes su 'dzin pa dang / /
ci gsungs bka' bzhin bsgrub par byin gyis rlabs / /
rtswa rtse'i zil pa lta bur mi brtan pa'i / /
mnog chung nyen che @# / /
'di snang phun tshogs la / /
zhen pa gting nas log pa'i skyo shas kyis / /
rtse gcig dam chos bsgrub par byin gyis rlobs / /
srid la nges 'byung 'gro la snying rje dang / /
bdag gzhan brje ba'i byang chub sems bskyed nas / /
mtha' bral dbu ma'i don rtogs lta ba rnams / /
myur du rgyud la skye bar byin gyis rlobs / /
'gro kun sgrol la rings pa'i snying stobs kyis / /
bla med rdo rje theg pa'i sgor zhugs nas / /
zab lam rim gnyis rnal 'byor thun bzhi yis / /
rtse gcig nyams su len par byin gyis rlobs / /
gal te las ngan nyon mongs dbang gyur te / /
tshe 'dir btsan sa zin par ma gyur na / /
phyi mar bde ba can gyi zhing mchog tu / /
skyes nas 'od dpag med kyi zhal mthong shog /
de'i tshe snang ba mtha' yas 'khor bcas la / /
mchod sprin rgya mtshos mchod cing theg mchog lam / /
ji ltar gdams pa bzhin du nyams blangs pas / /
bla med byang chub go 'phang myur thob shog /
'od dpag med kyis mgur las gsungs pa'i chos / /
thos ma thag tu gzungs spob ting 'dzin sogs / /
yon tan brgya phrag du ma mngon gyur te / /
nyam thag 'gro ba yongs la 'doms par shog /
tshul 'di bsgrub la thogs med mthu ldan pa'i / /
blo bzang rgyal ba'i bstan srung kun gyi gtso / /
lha mgon dregs pa lcam dral 'khor bcas kyis / /
las bzhi'i 'phrin las thogs med sgrub gyur cig /
ces thang 'khod pa'i le'i shog /
me hri ho thog thu'i skye 'phreng gsol 'debs dang /
da lta'i sku skye ye shes bstan 'dzin bzang po'i brtan bzhugs smon tshig dang bcas pa 'di lta bu zhig dgos zhes grwa tshang tshe brgyud gling gi bla ma dka' bcud dpal ldan grags pa dang /
tA bla ma rin chen don grub /
dge skos phyag mdzod /
sde pa dbu mdzad dam cha sogs las sne thun mong nas bskul ba ltar /
\u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal gyis chos grwa chen po bkra shis lhun po'i gzims chung bka' gdams pho brang du sbyar ba'o / /
! / /
na mo gu ru dz+nyA ma d+h+wa dza ya /
rab 'byams rgyal ba'i ye shes gcig bsdus nas / /
dur smrig rgyal mtshan 'dzin pa'i skur bstan pa / /
thub dbang rdo rje 'chang dang dbyer med pa'i / /
bka' drin gsum ldan bla mar gsol ba 'debs / /
rgyal bstan snying po gsal mdzad mgon khyod kyi / /
gzugs sku'i nyin byed chos dbyings chu lha'i ngogs / /
mnal las duH kha'i mun par 'khyams pa rnams / /
gdung shugs drag pos gsol ba 'debs lags na / /
snyigs dus bstan pa 'dzin skyong spel ba dang / /
'gro kun srid mtsho che las sgrol ba'i phyir / /
ring nas thugs bskyed dam bca' ma mnyel bar / /
sprul sku'i zhal bzang 'khrul bral bstan du gsol / /
ji lta ji ltar mkhas pa'i bya ba yis| |de lta de ltar rgyal ba'i bstan pa la / /
sri zhu srid na zla bral phyag bzhes 'di / /
bla nas blar spel yang srid myur bar sbyon / /
mgon khyod sbrul sku bde 'byung gtsug gi rgyan / /
gdul bya gling bzhi'i mkha' la myur shar @# / /
nas| |mkhas btsun bzang po'i 'phrin las 'od dkar che / /
thub bstan ku mud bzhad pa'i mchog 'gyur shog /
bslu med mchog gsum dam pa'i byin rlabs dang / /
chos srung dam can rgya mtsho'i 'phrin las stobs / /
bdag cag lhag bsam dag pa'i gsol btab mthus / /
'dod pa'i don kun gegs med 'grub par shog /
ces khyab bdag rdo rje sems dpa'i ngo bo bka' drin gsum ldan gyi rtsa ba'i bla ma mahA paN+Di ta ye shes rgyal mtshan dpal bzang po de nyid kyi yang srid 'khrul bral gsal dwangs nges rnyed yong ba'i gsol 'debs 'di lta bu zhig dgos zhes skyed ma blo bzang bstan 'dzin chos 'dzom dang /
rje btsun bla ma de nyid kyi phyag mdzod dge slong chos mdzad dge legs rgyal mtshan /
gnyer pa dge slong ye shes dpal ldan bcas nas bskul ma byung ba'i thog /
rang nyid kyang dad pa'i gdung shugs drag pos mtshams sbyar te /
\u0f38 shAkya'i btsun pa blo bzang dpal ldan bstan pa'i nyi ma phyogs las rnam rgyal dpal bzang pos chos grwa chen po bkra shis lhun po'i gzims chung bka' gdams pho brang du sbyar ba'o / /
! / /
na mo gu ru saM g+hA b+ha dra ya /
rigs kun gyi khyab bdag chos kyi rje / /
skyabs sangs rgyas dam chos 'phags pa'i tshogs / /
kun 'phrin las mthu dpung cher bskyed nas / /
rje bla ma'i thugs rje deng 'dir bskul / /
ma 'gro kun dge bcu'i las lam la / /
'bad 'dun gyi bzang po'i thugs bskyed can / /
drin mtshungs med rje btsun chos kyi rje / /
nyam thag pa'i gdung dbyangs 'di dgongs shig /
sngon thogs med dus nas thugs bskyed de / /
'gro 'di kun bdag gis bsgral lo zhes / /
yongs dam bca'i khur chen dgongs mdzad nas / /
slar sprul sku'i zhal bzang myur du ston / /
dus tha ma'i mi bsrun skye bo yis / /
nyes spyod kyi ngang tshul ma bzod nas / /
deng chu lpur mig la mi mngon pa'i / /
dbyings ma mnal yang sring myur 'byon shog /
bdag dang ldan 'gro ba ma lus pa / /
mgon thugs rje'i spyan gyis ma bor bar / /
yun mi ring sprul sku'i zhal mthong nas / /
chos 'byor pa'i dpal la spyod par shog /
rje blo bzang grags bstan kun+da'i tshal / /
phyogs kun tu rgyas mdzad bsil zer can / /
pha bla ma'i yang srid myur shar nas / /
thabs du mas 'gro kun sgrol bar shog /
spyir thub bstan skyong mdzad bsrung ma'i tshogs / /
sgos mgon des gnyer gtad bka' bsgos pa'i / /
lha dkar phyogs skyong ba thams cad kyis / /
don yid bzhin 'grub pa'i 'phrin las mdzod / /
ces pa 'di ni 'jam mgon bstan pa'i gsal byed dge 'dun bzang po de nyid /
thun mong gdul bya'i snang dor re zhig zhing khams gzhan du gshegs pa slar yang sprul sku myur 'byon gyi gsol 'debs 'di lta bu zhig dgos zhes skyed ma blo bzang bstan 'dzin chos 'dzom dang /
dge slong skal bzang 'phrin las /
dge tshul bcas kyis bskul ba ltar /
\u0f38 shAkya'i btsun pa blo bzang dpal ldan bstan pa'i nyi ma phyogs las rnam rgyal dpal bzang pos sbyar ba'o / /
! / /
na mo A yur+dz+nyA na ya /
bde chen chos kyi sku las g.yo med par / /
bde ldan zhing gi mgon po'i skur bzhengs te / /
bde ba'i lam ston tshe dpag @# / /
med mgon gyis / /
bde legs 'dod dgu'i char chen dbab tu gsol / /
bstan pa'i bdag por ring nas gyur zin kyang / /
bstan pa'i bdag po'i sras kyi tshul bzungs te / /
bstan pa'i sgron me phyogs bcur gsal mdzad pa'i / /
bstan pa'i 'khor los byang chub bar du skyongs / /
blo chen thub pa'i gsung rab snying po'i don / /
blo 'das zab mo'i lta dang rdo rje'i theg /
blo ngor zung 'brel lam bzang gsal mdzad pa'i / /
blo bzang grags pa'i zhabs la gsol ba 'debs / /
ngag la dbang bsgyur 'jam mgon bla ma'i bstan / /
ngag gi lam nas ji bzhin ston pa'i phyir / /
ngag dbang ngur smrig zlos gar rab bsgyur ba / /
ngag dbang bstan pa'i zhabs la gsol ba 'debs / /
theg chen chos sgra sgrog pa'i gling mchog tu / /
theg gsum lam la sgro 'dogs rab bcad de / /
theg chen lam bzang ji bzhin ston mdzad pa'i / /
theg mchog dge ba'i bshes la gsol ba 'debs / /
paN chen dpal ldan ye shes bka' yi thod / /
paN zhwa bzhin du spyi bor rab bcings te / /
paN chen du mas bsten pa'i chos kyi khrir / /
paN grub bya bas 'da' la gsol ba 'debs / /
dpal ldan ngag gi dbang phyug 'jam mgon lha'i / /
dpal ldan bshad sgrub bstan pa'i nyi ma che / /
dpal ldan 'dab brgya'i gsos su rab rgyas phyir / /
dpal ldan bla ma yun ring zhabs brtan shog /
tshul khrims gtsang ma'i ldum r+wa las 'ongs pa'i| |tshul gnas mang thos grags dkar ut+pal chun / /
tshul ldan phyogs kyi mdzes ma'i rna lung du / /
tshul bzhin 'god pa'i mthu dang ldan par shog /
gang gi gsang gsum spyod la dad ldan rnams / /
gang dngos skye 'phreng kun tu mi 'bral zhing / /
gang dag chos dang mthun pa'i bsam don kun / /
gang bsam ji bzhin lhun gyis 'grub gyur cig /
ces sku 'bum mkhan po ngag dbang bstan pa'i skye srid ngag dbang bshad sgrub bstan pa'i nyi mar gsol 'debs 'di lta bu zhig dgos zhes se ra gzhung pa lha btsun sprul sku blo bzang 'jam dpal rab rgyas dang /
ser smad mkhan po grags pa mkhas grub /
mdzod pa nang so ngag dbang mkhas grub sogs kyis bskul ba ltar /
\u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal dpal bzang pos lha ldan sprul pa'i gtsug lag khang du sbyar ba'o / /
! / /
oM swasti /
rnam dpyod tshogs gnyis dpal ldan rtse brgya yi / /
log smra sa 'dzin bcoms dang lhan cig tu / /
rgol ngan sbyin skyes mngal khur lhungs mdzad pa'i / /
thub dbang spyan stong mnga' bas dge legs stsol / /
skal bzang rnam 'dren du ma'i mdun sa cher / /
'jam pa'i dbyangs bzhin rgyal sras gzhon nu'i tshul / /
bzungs te chos tshul rgya mtsho'i dga' ston gyis / /
skal ldan tshim mdzad zhabs la gsol ba 'debs / /
mgon khyod zhi ba'i dbang phyug gyur pa'i tshe / /
sgra dbyangs rgyal po'i spyan sngar thugs bskyed de / /
nyi ma'i gnyen gyi mdun sar zab mo'i gtam / /
sgrog mdzad zhi ba'i sgra dbyangs zhabs la 'dud / /
mkhyen @# / /
brtse'i sprin gyi phreng ba rab dkrigs nas / /
yan lag brgyad ldan chos char 'bebs mdzad dang / /
yon tan kun gyi phyi mo ak+Sha ra / /
spel mdzad thon mi sam+b+ho Ta la 'dud / /
ting 'dzin zab mo'i ye shes me nad du| |nag phyogs bud shing bsreg mdzad snying po'i mtshan / /
gsang chen dkyil 'khor rgya mtshor skal ldan 'gro / /
smin mdzad mi tra dzwa kir gsol ba 'debs / /
bka' gdams gzhung bshad 'dzin phyir yan lag 'byung / /
ngur smrig gar ro la rin chen gsal ba dang / /
brtan mkhas yon tan gnyis ldan 'dul ba 'dzin / /
grags pa rgyal mtshan zhabs la gsol ba 'debs / /
gnas lnga rig cing 'chad rtsod rtsom gsum gyis / /
rgyal bstan 'dzin mdzad grags pa 'jigs med dang / /
blo bzang grags bstan phyogs bcur spel mdzad pa'i / /
zla ba rgyal mtshan zhabs la gsol ba bdebs / /
phyi nang gzhan gsum dus kyi 'khor lo yis / /
man ngag 'dzin mdzad yon tan rgya mtsho dang / /
phyogs 'dzin 'khrul pa'i gzhi rtsa kun chod pa'i / /
rgyal ba rgya mtsho'i zhabs la gsol ba 'debs /
mdo dang rgyud sde rgya mtsho'i snying po'i don / /
man ngag yid bzhin nor la dbang bsgyur dang / /
'khor 'das chos kun lhan skyes bde ba'i ngor / /
sdom mdzad bsod nams rgya mtshor gsol ba 'debs / /
skal ldan 'gro la lam bzang 'doms pa la / /
'jam dbyangs mgrin par zhugs pas dbang bsgyur zhing / /
bstan pa rin chen gtsug gi rgyan 'dzin pa'i / /
'dun ldan rgya mtsho'i mgon la gsol ba 'debs / /
skal bzang klu dbang tshogs kyis bsten pa'i gnas / /
'jam dpal dbyangs kyi ring lugs nor gyis bltams / /
'phrin las rlabs phreng dus las mi yol ba'i / /
mang thos rgya mtsho che la gsol ba 'debs / /
skal bzang thar 'dod yongs kyi 'jug ngogs mchog /
'jam dpal dbyangs kyi mdo sngags chos tshul kun / /
'chad rtsod rtsom pas phyogs bcur spel ba'i phyir / /
mgon khyod bskal pa rgya mtshor zhabs brtan shog /
rnam dag tshul khrims rtsa ba rab brtan cing / /
gzhung lugs mang du thos pa'i yal 'dab rgyas / /
nyams rtogs yon tan 'bras bu'i dga' ston la / /
bdag sogs dang ldan 'gro rnams rtag spyod shog /
mgon khyod bka' bzhin bsgrub pas mnyes byas te / /
skyes bu gsum dang rim gnyis them skas la / /
ngal med brtson pa drag pos rab 'dzegs te / /
sku gsum 'chi med mdun sar myur 'grod shog /
'khor 'das chos kun rang bzhin dang bral yang / /
rten 'brel rgyu 'bras bslu med bden pa dang / /
rig dang zhabs ldan 'dus pa'i bden tshig gis / /
ji ltar smon pa'i gnas kun lhun grub shog /
ces phyag mdzod rab 'byams pa tshul khrims chos 'phel sogs grwa mangs 'dus spyi nas 'di lta bu zhig dgos zhes bskul ba'i ngor /
\u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal gyis lha ldan sprul pa'i gtsug lag khang du bgyis pa'o / /
! / /
@# / /
oM swa sti /
ma bcos lhun gyis grub pa'i chos sku'i gar / /
mig 'phrul ji bzhin zhing kun bsgyur ba las / /
deng 'dir ngur smrig 'dzin pa'i rnam rol can / /
'jam mgon tsong kha pa yis shis pas skyongs / /
ye nas dag pa'i rang sems shes bzhin gyis / /
legs par brdul pa'i snyan grags ut+pal chun / /
phyogs kyi mdzes ma'i rna lung yangs pa'i ngos / /
'god mkhas bshes gnyen dam par gsol ba 'debs / /
rig 'dzin bye ba'i bsti gnas u rgyan du / /
phyi nang rdo rje gtso mo'i rol rtsed kyis / /
haM yig gzhon nu mnyes pa'i bde chen la / /
'dod dgur spyod mdzad zhabs la gsol ba 'debs / /
ye shes mtshan can mgon gyis 'dul ba 'dzin / /
dmar ston skye bar lung bstan dbyar gyi rngas / /
rjes zhugs skal bang gtsug hud can rnams kyi / /
rna ba'i dga' ston 'gyed la gsol ba 'debs / /
phyag na padmo dge 'dun grub pa yi / /
legs bshad rgya mtsho'i klongs las legs thon pa'i / /
rin chen byang chub sems kyi bdud rtsi yis / /
skal ldan smin mdzad zhabs la gsol ba 'debs / /
ngag dbang lha mo mgrin par zhugs pa las / /
legs bshad bkra shis rdza rnga rab brdungs pas / /
mngon mtho nges legs dpal la 'gro ba kun / /
'god mdzad mkhas grub chen por gsol ba 'debs / /
zhing 'dir u du ma wAr ji bzhin du / /
'byung bar dkon pa bslu med skyabs kyi mchog /
thub pa'i bstan pa thos bsam sgom gsum gyis /
'dzin mdzad dpal ldan bla mar gsol ba 'debs / /
mtshan 'dzin rnam rtog grwa zur ma lus pa / /
chos dbyings ngang du brdal ba'i sding yangs por / /
'gro rnams phan bde'i dga' ston chen po yis / /
mgron du 'gug mdzad zhabs la gsol ba 'debs / /
thub pa'i ring lugs 'dzin pa kun gyi khrod / /
rgyal mtshan tog ltar mtho ba tsong kha pa'i / /
legs bshad mthong tshe rang gzhung dbang phyug gi / /
lugs bzhin 'khrul par gzigs la gsol ba 'debs / /
de nyid slar yang 'chi med gA d+ha ra'i / /
rnam thar ji bzhin rgyal ba'i bstan pa'i sgor / /
gzhug phyir lus srog yal bar 'dor nus pa'i / /
snying stobs phul byung zhabs la gsol ba 'debs / /
ye shes gzigs pa dri med thub pa'i gsungs / /
drang nges ji bzhin legs bshad dbyangs snyan pos / /
'byed mkhas blo bzang grags pa'i mdo sngags bstan / /
'dzin skyong spel mdzad zhabs la gsol ba 'debs / /
srid la skyo shas chu klung 'bum gyis gang / /
dgag sgrub gnang ba'i glog 'phreng mkha' la 'phyur / /
brtan mkhas yon tan nor bus yongs gang ba'i / /
'dul 'dzin rin chen 'byung gnas zhabs brtan shog /
rnam dag khrims kyi sa gzhi gtsang ma la| |lus sems las rung ting 'dzin drod gsher gyi / /
zab mo'i don rtogs shes rab 'bras smin pas / /
mi zad srid pa'i dbul phongs sel bar shog /
bdag gzhan mnyam brje'i sems kyi lde mig gis / /
rlabs @# / /
chen spyod pa'i khang bzang sgo phye nas / /
don gnyis lhun grub phan bde'i 'phrin las kyis / /
mkha' khyab yid can ma lus tshims byed shog /
bdag sogs deng nas skye 'phreng thams cad du / /
'gro 'dren dam pa khyed dang mi 'bral zhing / /
bka' bzhin bsgrub pa'i mchod pas mnyes byas te / /
sa bcu lam gyi bgrod pa mthar phyin shog /
dge bcu'i lam bzang dbyar mtsho ltar 'phel zhing / /
theg mchog chos kyi sgra dbyangs sgrog pa'i gling| |mang thos bsgrub la brtson pas yongs gang zhing / /
bshad sgrub thub bstan rgyas pa'i bkra shis shog /
ces pa 'di yang dge 'phel theg mchog gling gi 'dus spyi dang /
ma ma blo bzang sgrol ma bcas kyis dge 'phel bla ma blo bzang snyan grags kyi skye phreng sngon byung dogs gnas yod rigs rnams gung bsgrigs pa'i sa bon dang bcas bskul ba'i ngor /
\u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal dpal bzang pos lha ldan sprul pa'i gtsug lag khang du sbyar ba'o / /
! / /
na mo gu ru badzra b+hai ra wA ya /
'dir rtsa ba'i bla ma dang 'jam dpal gshin rje gshed ngo bo dbyer med du mos nas gsol ba 'debs pa'i bla ma'i rnal 'byor nyams su len par 'dod pas yid mthun gyi gnas su phyag bdar dang /
chag chag legs par byas /
lho phyogs su rdo rje 'jigs byed kyi rtan rab gnas can bkram /
de'i mdun du ci 'byor pa'i mchod pa bshams /
skyabs 'gro sems bskyed tshad med bzhi bsgom pa sngon du btang ste dmigs pa brtan pos /
! mdun gyi nam mkhar rtsa ba'i bla ma dang / /
dbyer med khro bo'i dbang po gshin rje'i gshed / /
zhal dgu so bzhi'i phyag dang bcu drug zhabs / /
brkyangs bskums tshul gyi dgyes shing bzhugs par gyur / /
gnas gsum yi ge gsum mtshan hUM yig gi /
'od kyis bla ma rgyal ba sras dang bcas / /
rang bzhin chos sku'i dad nas spyan drangs te / /
dam tshig pa dang dbyer med ro gcig gyur / /
rab yangs 'od gsal chos sku'i ngang nyid las / /
rab 'jigs rgyu ma'i srin po'i skur bzhengs nas / /
rab 'byams 'phrin las drag pos bdud kyi sde / /
rab tu 'dzoms mdzad zhabs la phyag 'tshal lo / /
yid 'ong mchod pa'i bye brag mtha' yas pa / /
yid kyis sprul dang dngos su bshams pa 'di / /
yid rab dang pa'i stobs kyis 'bul lags na / /
yid kyi re ba 'grub phyir bzhes su gsol / /
gang zhig thogs med dus nas bsags pa yi / /
gang gi thugs dang 'gal sogs sdig pa'i las / /
gang gi mi shes dbang gis bsags pa kun / /
gang gi spyan sngar 'gyod pas so /
sor bshags / /
mang du thos kyang khengs pa med pa dang / /
mang du 'byor kyang ser sna'i dri mas dben / /
mang po'i 'du 'dzi spangs pa'i sgrub la brtson / /
mang thos nyams bzhes mdzad la rjes yi rang / /
chos kyi 'khor bsgyur rje btsun bla ma yis / /
chos sku'i mkha' las mkhyen brtse'i sprin 'khrigs te / /
chos bzhin bsgrub pa'i skal ldan zhing sa la / /
chos kyi char chen dam pa dbab tu gsol / /
'gro ba blang dor blta ba'i mig bral zhing / /
'gro ba'i lam bzang @# / /
bor ba'i nyam thag rnams / /
'gro drug skye 'chi'i mtsho las ma bsgral bar / /
'gro ba'i mgon po bskal brgyar bzhugs su gsol / /
yan lag lnga yi phyag 'tshal mchod 'bul sogs / /
yan lag drug gi bsags pa'i dge ba'i tshogs / /
yan lag brgyad ldan rnam dkar gang+gA'i rgyun / /
yan lag bdun ldan rgya mtshor 'bab par shog /
phyogs bcu'i rgyal ba ma lus 'dus pa'i ngo / /
mchog gsum gcig bsdus legs tshogs kun gyi gzhi / /
phan bde kun gyi 'byung gnas zhing gi mchog /
bka' drin gsum ldan bla mar gsol ba 'debs / /
de ltar gsol ba btab pas bla ma yi / /
gsang gsum yi ge gsum las bdud rtsi'i rgyun / /
rim dang gcig car byung nas sgrib bzhi sbyangs / /
dbang bzhi thob cing byin gyis brlabs par gyur / /
dge ba 'di yis tshe rabs thams cad du / /
rje btsun bla mas 'bral med rjes bzung ste / /
gsang mdzod 'dzin pa'i sras kyi mchog gyur nas / /
mgon khyod go 'phang myur du thob par shog /
ces er te ni many+dzu shrI no min han da las ho thog thu skal bzang thub bstan dar rgyas rgya mtsho dang /
dpal rdo rje 'jigs byed ngo bo dbyer med du bsgom pa'i bla ma'i rnal 'byor 'di lta bu zhig dgos zhes mtsho sngon dge slong ye shes rgya mtshos bskul ba'i ngor /
\u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal dpal bzang pos sbyar ba'o / /
! / /
oM swa sti /
thub pa'i bstan pa 'chi med lam yangs por / /
sprul sku'i zla ba gsar pa mngon shar ba'i / /
yar ldan cha shas mkhyen rab lhan cig tu / /
'phel 'gyur kun+da'i gnyen la gsol ba 'debs / /
bstan pa'i nyin byed snyigs ma'i ngang tshul gyis / /
chu lha'i sa 'dzin rtse mor mngon phyogs tshe / /
yar zla ji bzhin 'phel ba'i thugs bskyed can / /
mchog sprul mtshan mo'i mgon po zhabs brtan shog /
lung rtogs bstan pa ru bzhi'i dpung tshogs kyi / /
mi mthun g.yul ngo las rgyal mdzad 'phrin kun / /
yar zla dbyar gyi chu bo ltar 'phel nas / /
skal ldan phan bde'i dpal la 'god par shog /
rgyal bstan snying po 'jam mgon bla ma yi / /
mdo sngags chos tshul 'dzin pa 'dus pa'i sde'i / /
klog dang spong ba las kyi 'khor lo'i rgyun / /
srid mtha'i bar du nyams med 'phel bar shog /
myur mdzad mgon dang ma he'i zhal can sogs / /
bdud sde 'joms la mthu ldan bsrung ma yis / /
ji ltar smon pa'i don rnams ma lus pa / /
re ba ji bzhin 'grub pa'i 'phrin las mdzod / /
mang+ga laM / /
zhes pa 'di ni bla ma gong ma'i tsha bo rab 'byams pa mchog grub dang /
skal bzang /
dge slong skal bzang /
dge 'phel /
dge slong skal bzang bshad sgrub sogs kyis bskul ba ltar / /
\u0f38 shAkya'i btsun pa blo bzang dpal ldan bstan pa'i nyi ma phyogs las rnam rgyal dpal bzang pos sbyar ba'o / /
dge legs 'phel / /
! / /
oM swa sti /
blo bzang ring lugs 'dzin pa'i dpal mnga' ba'i / /
mkhas grub bzang po'i yon tan gzhir bzung @# / /
ste / /
bshad sgrub bstan pa'i bya ba mi nyams shing / /
spel mdzad bshes gnyen mchog la gsol ba 'debs / /
ces \u0f38 kun mkhyen mkhas pa'i dbang po legs pa don grub kyi chos kyi gdan khri 'dzin pa shar rtse zhal snga nas blo bzang yon tan gyi mtshan bstod gsol 'debs shar rtse grwa tshang gi bla brgyud gras su bcug chog pa 'di lta bu zhig dgos zhes drung chen dka' chen dge legs brtson 'grus dang /
rgyal chen rtse ba'i grwa gras chos rje drung ram pa ye shes rgyal mtshan /
byang chen ri khrod pa dge slong ye shes snyan grags bcas nas bskul bltar /
\u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal dpal bzang pos sbyar ba'o / /
dge legs 'phel / /
! / /
oM swa sti /
'jam mgon blo bzang grags pa'i ring lugs mchog /
rnam dag rigs pas rgyal ba'i dgongs pa bzhin / /
skal bzang gdul bya'i tshogs la 'doms mdzad pa'i / /
dpal ldan bla ma dam bar gsol ba 'debs / /
skyabs kyi dam pa mchog gsum thugs rje dang / /
'dod khams dbang phyug dregs pa lcam sring sogs / /
dam can chos srung rgya mtsho'i mthu stobs kyis / /
'dren mchog dam pa bskal brgyar zhabs brtan shog /
dkyil khang legs bshad sgrog pa'i 'dus pa'i sde / /
thugs mthun bshad sgrub dbyar mtsho ltar 'phel zhing / /
blo bzang rgyal ba gnyis pa'i mdo sngags bstan / /
phyogs dus kun tu dar zhing rgyas par shog /
ces dkyil khang zhal snga nas blo bzang rnam rgyal gyi mtshan bstod 'dod gsol smon tshig dang bcas pa 'di lta bu zhig dgos zhes mgon khang pa dka' chen blo bzang sbyin pa dang /
mdangs chen pa dge slong chos rje blo bzang lhun grub gnyis kyis bskul ba ltar /
\u0f38 shAkya'i btsun pa blo bzang dpal ldan bstan pa'i nyi ma phyogs las rnam rgyal dpal bzang pos sbyar ba'o / /
dge legs 'phel / /
! / /
oM swa sti /
blo bzang dbang phyug brgyad ldan kun gsal ngos / /
bde chen mtshan dpe'i gzi byin dpal 'bar bas / /
phan bde'i pad tshal rgyas mdzad mkhas grub kyi / /
sku 'phreng rim par byon la gsol ba 'debs / /
khyad par dam chos kun bzod dman pa'i mtshor / /
lhung tshe thugs brtse'i dbang gyur rus spal gyis / /
'degs phyir slar yang sprul pa'i zlos gar mchog /
ston mdzad skyabs gsum ngo bor gsol ba 'debs / /
bde ldan zhing gi mgon po snang mtha' yas / /
yid bzhin 'khor lo rnam par rgyal ma sogs / /
'chi med tshe la dbang bsgyur lhag pa'i lhas / /
skyabs gnas mchog 'di'i sku tshe bskal brgyar spel| |khyod zhal 'phel 'grib spangs pa'i zla gzhon ni / /
gzi byin 'char nub gtan bral mtshan dpe yis / /
cha shas yongs rdzogs sprul sku dam pa 'di / /
bstan 'gro'i dpal du yun ring zhabs brtan shog /
rgyal ba gnyis pa'i ring lugs kai la sha /
sprul sku'i rnam dpyod nyi 'od dang 'grogs bas / /
legs bshad dal 'gro'i rgyun gyis thar 'dod yid / /
gdung sel dga' ston myur du stsol bar shog /
mang+ga laM / /
sku 'phreng gsol 'debs mtshams @# / /
su 'jug rgyu /
tshe bsod dpal 'byor rgyas pa'i bang mdzod las / /
byung ba'i yang srid dbang gi rgyal po mchog /
skyabs gcig thub bstan rgyal mtshan rtser bkod nas / /
phan bde'i 'dod dgu stsol la gsol ba 'debs / /
zhes khal kha er te ni paN+Di ta kho thog thu mkhan po no mo khang tshe dbang skyabs kyi brtan bzhugs gsol 'debs dang 'khrungs rabs gsol 'debs mtshams su bcug chog pa 'di lta bu zhig dgos zhes /
khal kha no mon han gyi grwa tshang khag lnga'i dbu chos rnams dang /
phyag mdzod shes rab /
gung sangs rgyas /
tho yon tshe dpal /
yab e the gol /
yum dbang rgyal bcas nas bskul ba ltar /
\u0f38 shAkya'i btsun pa blo bzang dpal ldan bstan pa'i nyi ma phyogs las rnam rgyal dpal bzang pos sug bris su bgyis pa'o|| ! ||thub pa'i legs bshad kun gyi snying po mchog /
blo bzang grags pa'i mdo sngags chos kyi tshul / /
khrims ldan rig sngags 'chang ba'i 'dus pa'i sder / /
ston mdzad dpal ldan bla mar gsol ba 'debs / /
zhes sngags chen zhal snga nas dpe thub pa blo bzang tshul khrims kyi mtshan bstod gsol 'debs gsang sngags rgyud pa grwa tshang gi bla brgyud gsol 'debs gras su bcug chog pa 'di lta bu zhig dgos zhes e mchi tshogs gsog pa blo bzang dar rgyas dang /
ma chen blo bzang sbyin pa gnyis kyis bskul ba ltar /
\u0f38 shAkya'i btsun pa blo bzang dpal ldan bstan pa'i nyi ma phyogs las rnam rgyal dpal bzang pos sbyar ba'o / /
dge legs 'phel / /
! / /
na mo gu ru many+dzu g+hoShA ya /
tshogs gnyis chu gter bye ba gcig 'dus pa'i / /
lhun grub 'phrin las rlabs phreng g.yo ba can / /
dngos grub 'dod dgu'i 'byung gnas tshe dpag med / /
sras dang bcas pa'i deng 'dir shis pas skyongs / /
phun tshogs don gnyis lhun grub gzhir gyur pa'i / /
rlabs chen brtson pa'i dpung tshogs yan lag bzhis / /
pha rol le lo'i g.yul las rnam rgyal nas / /
mnyam med go 'phang brnyes la gsol ba 'debs / /
phun sum tshogs pa'i dran shes chu rlon gyis / /
'chal tshul nyes ltung klung las rnam rgyal zhing / /
drang srong dam pa'i brtul zhugs rab rdzogs pa'i / /
mgon khyod bskal pa rgya mtshor zhabs brtan shog /
phun tshogs nyin mor 'byed pa'i mgon khyod kyi / /
drin las skal ldan bung ba'i tshogs rnams kun / /
rgyal bstan padmo'i tshal du legs bshad kyi / /
dga' ston sbrang rtsi'i dpal la spyod par shog /
thub bstan snying po 'jam mgon bla ma yis / /
ring lugs spyi dang dge tshogs gling 'di yi / /
bshad sgrub bstan pa'i bya ba ma lus pa / /
mi nyams gong du 'phel ba'i bkra shis shog /
ces pa 'di ni u rud gung rdo rje pha lam gyi shog dgon dge tshogs gling gi bla ma zhabs drung phun tshogs rnam rgyal gyi brtan bzhugs gsol 'debs 'di lta bu zhig dgos zhes thu sa lag chi kun dga' rin chen dang /
las sne grwa byings bcas nas bskul bltar /
\u0f38 shAkya'i btsun pa blo bzang dpal ldan bstan pa'i nyi ma phyogs las rnam rgyal dpal bzang pos sbyar ba'o / /
! / /
oM @# / /
swa sti| blo bzang rgyal ba'i legs bshad 'od stong gis / /
rgyal bstan 'dab brgya bzhad pa'i skyed tshal la / /
dge legs zil mngar spro ba'i bstan 'dzin mtshog /
yongs 'dzin nyin byed dbang por gsol ba 'debs /
thub bstan bshad sgrub sbrang rtsi'i ro bcud gsung / /
ngoms med 'thung ba'i thar 'dod b+h+ra ma rar / /
mdo sngags lam gyi dka' gnad ma lus pa / /
stsol phyir mgon khyod yun ring zhabs brtan shog /
chos srung spyi dang bek+tse lcam dral gyis / /
mgon khyod bzhed pa'i don rnams bsgrub pa la / /
nam yang g.yel ba med pa'i grogs mdzad nas / /
phan bde'i dga' ston rgyas pa'i dge legs stsol / /
zhes pa 'di ni mkhas grub yongs kyi gtsug rgyan \u0f38 'jam dbyangs shAn+ti pa'i chos kyi gdan khri 'dzin pa bslab pa gsum dang rim gnyis kyi mngon par rtogs pas rgyud phyug cing mdo sngags rab 'byams smra ba la spobs pa dge ba can dkyil khang zhal snga nas blo bzang bstan 'dzin gyi mtshan bstod brtan bzhugs smon tshig dang bcas pa 'di lta bu zhig dgos zhes /
dkyil khang legs bshad sgrog pa'i gling gi grwa tshang rgan po drung ram pa dpal ldan phun tshogs dang dka' chen blo bzang dge legs gnyis kyis bskul ba ltar /
\u0f38 shAkya'i btsun pa blo bzang dpal ldan bstan pa'i nyi ma phyogs las rnam rgyal dpal bzang pos sbyar ba'o / /
dge legs 'phel / /
! / /
oM swa sti /
gang blo mtha' bral lha lam yangs pa las / /
mkhyen brtse'i chu 'dzin bzang po'i tshogs 'khrigs nas / /
lung rigs chos char bkra shis dbyangs snyan mchog /
sgrog mkhas bshes gnyen dam par gsol ba 'debs / /
zhes pa 'di ni dkyil khang zhal snga nas blo bzang bkra shis kyi mtshan bstod bla brgyud gsol 'debs gras su bcug chog pa 'di lta bu zhig dgos zhes drung chen blo bzang ngar rgyas kyis bskul ba ltar /
\u0f38 shAkya'i btsun pa blo bzang dpal ldan bstan pa'i nyi ma phyogs las rnam rgyal dpal bzang pos sbyar ba dge legs 'phel / /
! / /
na mo gu ru many+dzu g+hoShA ya /
'chi med bdud rtsi'i bcud kyi ka la sha /
rab tu gang ba'i byin rlabs char chen po / /
'bebs la mtshungs pa'i zla bral bde can mgon / /
tshe mtha' yas pas dge legs bye ba stsol / /
blo gros shes bya'i yid 'od gzhal med khang / /
'chad rtsod rtsom pa'i 'byor pa bzang pos mdzes / /
bstan pa'i rgyal mtshan 'dzin ma rgya mtsho'i gzhir / /
bsgrengs mkhas rje btsun bla mar gsol ba 'debs / /
blo bzang bstan pa dri med rigs pa yis / /
'dzin cing gzhung don gdams par shar ba las / /
mdo sngags lung rtogs rgya mtsho'i mthar son pa / /
bstan pa'i dpal khyod yun ring zhabs brtan shog /
rgyal ba'i bstan pa 'dab brgya pa yi gnyen / /
'gro ba'i tsha gdung 'phrog byed bsil sbyin mkhan / /
tshogs zung rin chen spo mtho sa 'dzin dbang / /
bla med yongs 'dzin dam pa zhabs brtan shog /
rnam 'dren bzhi pa'i bstan snying rnam 'dren mchog /
skal bzang dpal stug blo bzang grags pa yis / /
bstan pa 'dzin mkhas bstan pa'i gsal byed khyod / /
zhabs pad bskal pa'i bar du @# / /
zhabs brtan shog /
sgrub sde rab rgyas khrims gtsang dpal gyis mdzes / /
mdo sngags bshad sgrub mkhas pa'i bya ba yis / /
dus kun 'da' ba'i bzhed don gegs med 'grub / /
bde skyid rgya mtsho'i dpal la spyod par shog /
ces pa 'di ni lung dang rtogs pa'i yon tan du mas mngon par mtho ba mkhar rdo sprul sku blo bzang bstan 'dzin rgya mtsho'i mtshan bstod zhabs brtan smon tshig dang bcas pa 'di lta bu zhig dgos zhes mkhas shing grub pa'i skyes mchog phur bu lcog sprul pa'i sku rje btsun blo bzang byams pa'i gsung gis bskul ma mdzad pa ltar /
\u0f38 shAkya'i btsun pa blo bzang dpal ldan bstan pa'i nyi ma phyogs las rnam rgyal dpal bzang pos sbyar ba dge legs 'phel / /
! / /
oM swa sti /
blo chen rgyal kun ngo bo tsong kha pa'i| |bzang po'i legs bshad nor bu'i ba gam rtser / /
bshad sgrub rgyal mtshan 'dzin mkhas bshes gnyen mchog /
'gyur med g.yung drung lta bur zhabs brtan shog /
gang thugs rnyog bral dal 'gro'i phung po cher / /
mkhas btsun bzang bo'i 'dab brgya rab bzhad de / /
zhwa ser ring lugs sbrang rtsi'i dga' ston gyis / /
skal ldan bung ba'i tshogs kun tshim gyur cig /
mgon 'dis ring nas bsten cing bsgrub pa yi / /
chos srung dam can rgya mtsho'i tshogs rnams kyis / /
thugs kyi bzhed don gegs med lhun grub nas / /
phan bde'i 'phrin las phyogs bcur rgyas gyur cig /
ces pa 'di ni byang phyogs bstan pa'i sbyin bdag dang stobs dang ldan pa er te ni spi shi ral thu ja sag thu rgyal po dang /
dbu chos grwa rigs sbyin bdag skya ser rnams kyis tA chen er te ni dar khan shI ral thu no mo khang blo bzang rgyal mtshan gyi zhabs brtan gsol 'debs smon tshig dang bcas pa rgyun du kha 'don byas chog pa 'di lta bu zhig dgos zhes bskul ma mdzad pa ltar /
\u0f38 shAkya'i btsun pa blo bzang dpal ldan bstan pa'i nyi ma phyogs las rnam rgyal dpal bzang pos sbyar ba'o / /
dge legs 'phel / /
! / /
oM swa sti /
bslab gsum nor gyi bcu drug cha shas kun / /
yongs rdzogs blo gros bzang po'i dkyil 'khor rgyas / /
shes mun dgra sde'i dpung las rnam rgyal ba'i / /
bshes gnyen mtshan mo'i mgon por gsol ba 'debs / /
bslu med mchog gsum byin rlabs la brten nas / /
blo bzang dge la rab tu goms pa'i mthus / /
rnam dpyod blo yi lus stobs rab rgyas pa'i / /
dpal ldan bla ma'i zhabs la gsol ba 'debs / /
zhes pa 'di ni khal kha che tha ma Ni che chen no yon chos rje ye shes tshe dbang bstan 'dzin dang /
she dar dge slong blo bzang shes rab /
khe chi yang khu'i gnyer pa ye shes bkra shis /
blo bzang mkhas grub /
blo bzang brtson 'grus sogs kyis bskul ba ltar /
\u0f38 shAkya'i btsun ba blo bzang dpal ldan bstan pa'i nyi ma phyogs las rnam rgyal dpal bzang bos sbyar ba'o / /
! /
oM swa sti /
phyogs bcu'i rgyal ba'i gsang gsum rin chen 'bum / /
rmad byung thugs bskyed bzo bo'i bzhu blugs kyi / /
skal ldan mig la mdon pa'i gzugs sku'i gar / /
bsgyur mdzad sku 'phreng rim byon rnams la 'dud / /
nyi ma'i gnyen gyi @# / /
mdzad 'phrin gser 'gyur rtsis / /
'gro blo'i lcags khams sku gsum rin chen du / /
bsgyur tshe 'dul 'dzin kun gyi mchog gyur pa / /
nye bar 'khor gyi zhabs la gsol ba 'debs / /
chos phung ngar zab brtsegs pa'i rgyal mtshan rtser / /
'dod 'jo'i dbang gi rgyal bo bla med rgyud / /
gang de'i snying po do lha'i lam gyi srol / /
gsal mdzad mda' bsnun zhabs la gsol ba 'debs / /
bsil ldan r+wa bas bskor ba'i sman ljongs 'dir / /
lung rtogs chos kyi nyi ma'i snang ba yis / /
log rtog mun pa'i tshogs kun sel mdzad pa'i / /
rin chen mchog gi zhabs la gsol ba 'debs / /
thugs bskyed dkyil 'khor cha shas rdzogs pa'i mthus / /
sgrub rgyud bstan 'dzin rgyu skar tshogs kyi nang / /
mtshan mo'i mgon ltar bsngags pa'i del ston che / /
dbang gi rdo rje'i zhabs la gsol ba 'debs / /
phan bde'i nyi 'od bsgrib la mngon phyogs pa'i / /
mi bsrun skye bo'i tshang tshid ma lus pa / /
mthar thug 'khrul 'khor me lces bsreg mdzad pa'i / /
r+wa lo rdo rje'i zhabs la gsol ba 'debs / /
rgyal ba sras bcas ma dros mtsho chen las / /
nyer 'ongs byang chub sems kyi chab klung rgyun / /
thugs kyi rgya mtshor 'bab pa'i gser gling pa / /
chos kyi grags pa'i zhabs la gsol ba 'debs / /
dug lnga'i gdung ba zhi byed chos kyi sman / /
legs sbyar skad kyi rgya ru tshud pa'i mdud / /
rang skad sor mo'i 'khrul gyis khrol mdzad ba'i /
lo chen dga' ba dpal la gsol ba 'debs / /
dpal ldan brtson ba'i dpung tshogs yan lag bzhis / /
pha rol le lo'i dgra sde drung phyung nas / /
nyams med go 'phang zung 'jug rdo rje 'chang / /
rab mnyes rje btsun bla mar gsol ba 'debs / /
khrims kyi sar gnas byang chub sa bon mchog /
ting 'dzin shes rab drod kyi legs smin pa'i / /
sku bzhi'i 'bras bu g.yur du za ba yis / /
'dul 'dzin mkhas pa'i mchog la gsol ba 'debs / /
blo bzang rin chen yu ba la brten cing / /
lam gtso gsum gyi za 'og brtsegs ba'i rtser / /
sku bzhi nor bu'i tog gis rab mdzes pa'i / /
bstan pa'i rgyal mtshan 'dzin la gsol ba 'debs / /
dag gi dbang phyug 'jam mgon bla ma'i bstan / /
phun tshogs yon tan kun gyi 'byung gnas su / /
mthong nas lus dang srog la mi blta bar / /
'dzin skyod spel mdzad zhabs la gsol ba 'debs / /
skal bzang rnam 'dren padmo'i tshal gyi nang / /
mthu stobs sman lam pad dkar ltar bsngags pa / /
shAkya'i rgyal po'i lung rtogs bstan pa'i dpal / /
phyogs bcur 'bar mdzad zhabs la gsol ba 'debs / /
blo gros bzang po'i thub bstan khang bzang rtser / /
bshad dang sgrub pa'i rgyal mtshan 'dzin pa la / /
mthu stobs nus pa 'gran pa'i zla bral pa / /
rje btsun bla ma'i zhabs la gsol ba 'debs / /
blo bzang grags bstan 'dzin skyong spel ba la / /
mthu ldan stobs kyis dpa' ba'i mgon po khyod / /
bskal @# / /
brgyar rdo rje'i khri la rtag bzhugs la / /
zab rgyas chos kyi 'khor lo bskor du gsol / /
bdag sogs deng nas byang chub shing drung du / /
mi bzad bdud snge'i g.yul ngo ma bcom par / /
de srid mgon po khyod dang mi 'bral zhing / /
gsung gi bdud rtsis rtag tu 'tsho bar shog /
chos kun spros bral nam mkha'i bya lam bzhin / /
rgyu 'bras mi 'chol rmi lam ltar myong ba / /
bden pa gang des ji ltar smon pa'i don / /
'bad med lhun gyis 'grub pa'i bkra shis shog /
ces sprul sku blo bzang bstan 'dzin mthu stobs kyi skyes rabs gsol 'debs dang ring 'tsho'i smon tshig gsol 'debs 'di lta bu zhig dgos zhes mdzod ba skal bzang legs grub dang 'dus spyi'i ngo tshab blo bzang chos 'phel /
blo bzang 'phrin las sogs kyis bskul ba ltar /
\u0f38 shAkya'i btsun ba blo bzang dpal ldan bstan pa'i nyi ma phyogs las rnam rgyal dpal bzang pos sbyar ba'o / /
dge legs 'phel / /
! / /
oM swasti /
bde chen 'khor lor pang zla'i gdan la / /
rigs kun khyab bdag rdo rje 'chang dang / /
dbyer med rje btsun blo bzang rdo rje / /
dgyes bzhin bzhugs la byin gyis rlobs shig /
mgon khyod gsang gsum bkod ba ma lus / /
gcig tu mos nas gsol ba 'debs kyis / /
bdag rgyud nyon mongs gdung ba zhi nas / /
rang sems chos dang 'dres par mdzod cig /
legs byas brgya yis bskrun pa'i mi lus / /
rnyed dka' don che'i ngang tshul bsam nas / /
'di snang bya bas g.yengs med chos la / /
rtag tu sbyod par byin gyis rlobs shig /
lus ngag yid kyis bsgrub ba'i rnam dkar / /
kun kyang nyon mongs gnyen por gyur nas / /
nyams len gnang du khel ba'i chos kyis / /
nyin mtshan 'da' bar byin gyis rlobs shig| mar gyur 'gro rnams srid mtshor lhung bas / /
nyam thag sdug bsngal bzod glags med par / /
bcos min snying rje'i dbang gis ci byed / /
sems can don du 'gyur bar mdzod cig /
khyad par 'di snang 'gags la phyogs tshe| |rje btsun bla ma blo bzang rdo rje / /
mkha' 'gro'i 'khor gyis bskor ba'i bsu mas / /
mkha' spyod zhing du 'khrid par mdzod cig /
gnas skabs dug can rtswa yis phyugs la / /
mnar sogs 'tsho chas shi rkyen gyur pa'i / /
nyer 'tshe 'di'ang zhi ba'i re gnas / /
bla ma mchog las gzhan du med pas / /
bskal par bsags pa'i las sgrib phung po / /
bla ma'i lam gyi skad cig gcig la / /
zhi 'gyur rdo rje'i tshig gi bden pa / /
deng 'dir mngon sum ston par mdzod cig /
gzhan yang gdug pa'i sa bdag klu gnyan / /
kun kyang gnod 'tshe'i bsam sbyor spangs nas / /
bstan la gus shing rje btsun bla ma'i / /
bka' nyan byams pa'i sems ldan gyur cig /
ces pa 'di ni 'or tu su u shin sbu yan thu ba'i se'i shog me rin rnam dag nas er ti ni mar khan mkhan po blo bzang rdo rjer bka' drin dran pa'i gsol 'debs dang rtswa dug gi gnod pa zhi thabs bcas su smon tshig 'di lta bu zhig dgos zhes bskul ba la brten nas /
\u0f38 shAkya'i btsun ba blo bzang @# / /
dpal ldan bstan ba'i nyi ma phyogs las rnam rgyal dpal bzang pos sbyar ba'o / /
dge legs 'phel / /
! / /
na mo many+dzu g+ho ShA ya /
chos brgyad sgyu ma ji bzhin gzigs pa'i blos / /
theg chen lam bzang sgrub pa'i thabs kyi mchog /
rtse gcig bsam gtan mchog la rab gzhol ba'i / /
dpal ldan bla ma dam par gsol ba 'debs / /
blo bzang legs bshad chu mtsho las 'khrungs pa'i / /
rnam gsum tshul khrims yongs 'dus rto'i tshal / /
bsod nams 'bras bu'i khur gyis rab dud pa'i / /
phan bde'i mchog sbyin mdzad la gsol ba 'debs / /
zhes kun mkhyen legs pa don grub kyi chos kyi gdan khri 'dzin pa zhal snga nas blo bzang bsam gtan dang /
zhal sda nas blo bzang bsod nams gnyis kyi mtshan bstod shar rtse grwa tshang gi bla brgyud gras su bcug chog pa 'di lta bu zhig dgos zhes grwa tshang drung chen dka' chen dpal ldan bzod pa dang /
spyi sa blo bzang tshe brtan dang /
drung ram pa dpal ldan don grub bcas nas bskul ba'i dor /
\u0f38 shAkya'i btsun pa blo bzang dpal ldan bstan pa'i nyi ma phyogs las rnam rgyal gyis gzims chung bka' gdams pho brang du sbyar ba'o / /
! / /
na mo gu ru rat+na tra yA ya /
thub bstan kha ba'i rdul brtsegs la gnas nas / /
dri med rig pas gnyis 'thung klad 'gems shing / /
log smra wa skyes skrag mdzad blo bzang grags / /
smra ba'i seng ges deng 'dir shis pas skyongs / /
blo gros bzang po'i 'dren byad stod ldan zhing / /
rab brtan rdo rje'i rtse brgya gdengs tsam gyi / /
nyes bshad sa 'dzin bgrong ba 'joms mdzad pa'i / /
rje btsun bla ma'i zhabs la gsol ba 'debs / /
blo bzang mkhas kun yid 'phrog thabs mkhas dang / /
shes rab snang bas thub bstan padmo'i tshal / /
rgyas mdzad chos kyi nyi ma'i yang sring mchog /
blo bzang rab brtan bskal brgyar zhabs brtan shog /
blo chen rgyal kun bgrod gcig lam bzang la / /
rab 'byams skal mnyam 'gro rnams 'god slad du / /
mgon khyod bgrang yas bskal par zhabs brtan cing / /
mkhas btsun bzang po'i mdzad pa mthar phyin shag /
ljongs 'dir nad mug 'khrug rtsod kun zhi nas / /
chos 'byor bde dags rtag tu 'tsho ba dang / /
bdag sogs deng nas byang chub snying po'i bar / /
bshes gnyen dam pas 'bral med rjes 'dzin shog /
ces rab 'byams pa blo bzang shes rab nas bla ma blo bzang shes rab nyi ma'i skye ba blo bzang rab brtan gyi gsal 'debs dang ring 'tsho'i smon tshig 'di lta bu zhig dgos zhes bskul ba'i ngor /
\u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal gyis gzims chung bka' gdams pho brang du bgyis ba'o / /
! / /
bla ma rin chen dbang rgyal la gsol 'debs mtshan sngags dang bcas pa bzhugs so / /
! / /
na mo rat+na tra yA ya /
lnga ldan ye shes chen po'i rnam rol las / /
yon tan lhun rdzogs rin chen dbang gi rgyal / /
yid la gang bsam 'dod dgu stsal mdzad pa'i / /
drin can bla ma'i zhabs la gsol ba 'debs / /
mnyes ba gsum gyis rtag tu mnyes byas @# / /
na| |mchog mthun dngos grub nges par stsol mdzad cing / /
sku gsum rin chen go 'phang mchog brnyes pa'i / /
bsam 'phel dbang gi rgyal por gsol ba 'debs / /
lhun sdug rin chen las grub pho brang cher / /
lhan skyes kun gsal mdzes ma'i lang tsho la / /
yongs su 'khyud pa'i 'ja' tshon sgyu ma'i gar / /
bsgyur mdzad dbang gi rgyal po zhabs brtan shog /
mtshan sngags ni /
oM AH gu ru rat+na in+d+ra rA dza ya sid+d+hiH hUM hUM /
ces zhabs drung blo bzang sbyin pa nas 'di lta bu zhig dgos zhes bskul ba ltar /
\u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal dpal bzang pos gru 'dzin gnyis pa'i gzhal med khang du sbyar ba'o / /
! / /
na mo gu ru many+dzu g+ho ShU ya| gangs ri'i mdangs 'dzin bcom ldan he ru ka /
la sogs mtshan tsam bzung bas nyi ma'i bu / /
sde bcas ri mo'i lam la 'god mdzad pa'i / /
tshe sbyin lha tshogs kun gyi shis pas skyongs / /
'phags yul grub pa'i 'khor bsgyur spyod 'chang che / /
byang phyogs bstan 'gro'i mgon du legs 'byon tshe / /
thugs bskyed dbang gis rdo rje'i 'phrin las kyi / /
gdugs dkar srid rtser bsgrengs la gsol ba 'debs / /
blo bzang bstan ba'i rgyal mtshan cher bsgrengs tshe / /
mgon de'i rmad byung 'phrin las mkha' khyab tu / /
spel phyir ngur smrig zlos gar rab bsgyur ba / /
'dren mchog chos kyi rgyal por gsol ba 'debs / /
mdo sngags chos kyi dpal 'byor rab brtan rje / /
sgrol mgon byang phyogs chos sgron spor ba'i tshe / /
rdo rje'i mtshan can zab lam rim gnyis kyi / /
rnal 'byor mchog tu gzhol la gsol ba 'debs / /
gzhan yang sku 'phreng rim byon mtha' dag dang / /
tshe mgon la sogs dam can chos srung la / /
bka' yi dbang bsgyur rje btsun dam pa yis / /
thugs sras rdo rje'i mtshan 'chang khyod la 'dud / /
lung rtogs bsam 'phel dbang gi rgyal po ni / /
mkhas shing grub pa'i rgyal mtshan rtser bkod nas / /
rdo rje'i rnal 'byor yan lag drug la sogs / /
zab rgyas chos char 'bebs la gsol ba 'debs / /
'phags yul mi pham mgon po 'byon min bar / /
khyod kyi zhabs pad rdo rje ltar brtan cing / /
bstan 'gror sman pa'i thugs bskyed 'phrin las tshogs / /
ma lus gegs med lhun gyis 'grub gyur cig /
gzhan yang dam chos 'dzin pa'i smon lam gyi / /
mthu ldan skyes bu mtha' dag zhabs brtan cing / /
rgyal bstan snying po 'jam mgon snyan brgyud kyi / /
gdams pa rin chen phyogs bcur 'bar gyur cig /
rgyal khams spyi dang byang smad yul ljongs 'dir / /
nad mug 'khrug rtsod rgud tshogs rgyun chad cing / /
chos 'byor bde skyid yar zla'i rang bzhin la / /
'gro rnams nyin mtshan kun tu spyod gyur cig /
lhun grub spros bral chos dbyings bden pa dang / /
kun rdzob rgyu 'bras rten 'brel mi bslu'i mthus / /
ji ltar smon pa'i don rnams ma lus pa / /
yid la re ba ji bzhin 'grub gyur cig /
ces sprul sku bsam grub rdo rje'i skyes @# / /
rabs dang 'brel ba'i gsol 'debs brtan bzhugs 'di lta bu zhig dgos zhes thu yon phyag mdzod tA bla ma /
che ho la skal bzang sogs grwa rigs rnams kyis bskul ba'i ngor /
\u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal dpal bzang pos gzims chung bka' gdams pho brang du sbyar ba'o / /
! / /
oM swasti /
mkhyen brtse nus pa kun ldan rdzogs sangs rgyas / /
bsam mi khyab sogs yon tan brgyad ldan chos / /
rig grol yon tan gnyis ldan 'phags pa'i tshogs / /
mchog gsum dam pas deng 'dir dge legs stsol / /
grub pa'i 'khor bsgyur spyod 'chang nag po pa / /
rig pa brtul zhugs spyad pa spyod pa'i tshe / /
gsang mdzad 'dzin pa'i sras kyi thu bo mchog /
d+harmA pA la'i zhabs la gsol ba 'debs / /
dkon mchog rnam gsum spyi bo'i rgyan du bsten / /
dpa' brtan dpung tshogs yan lag rnam pa bzhis / /
rgyal bstan bsrung pa'i las la rtag brtson pa / /
sa skyong b+harta ti la gsol ba 'debs / /
rgyal bstan snying po dam chos bdud rtsi yis / /
thugs gsang rin chen bum par legs bltams te / /
'gro la gang la gang 'dul thabs mkhas kyi / /
lam mchog dga' ston 'gyed la gsol ba 'debs / /
snying bo ye shes rdo rje'i sku brnyes kyang / /
byang phyogs 'gro rnams smin grol lam 'god phyir / /
mi yi srid bzung rje btsun dam pa yis / /
sras kyi thu bor gyur la gsol ba 'debs / /
'jam dpal rdo rje'i sgyu 'phrul tsong kha pa'i / /
ring lugs 'khrul med dri bral byang phyogs su / /
spel phyir sa yi tshangs pas bsngags pa yis / /
mtshan 'chang mkhas grub chen por gsol ba 'debs / /
slar yang lhag bsam rin chen dbang gi rgyal / /
theg gsum rdo rje theg pa'i za 'og gos / /
brtsegs pa'i rgyal mtshan rtser bkod lung rigs kyi / /
'dod dgu stsol mdzad sprul skur gsol ba 'debs / /
mgon khyod tshul khrims gtsang ma'i zhing sa la / /
thos bsam sgom la brtson pa'i brlan gsher gyi / /
bslab gsum myu gu'i rtser smin 'bras bzang gis / /
srid zhi'i dbul phongs ma lus sel bar shog /
bdag sogs dad ldan 'gro ba ma lus ba / /
'og min zhing du kha sbyor bdun ldan gyi / /
longs spyod rdzogs sku mngon du ma byas bar / /
de srid mgon khyod zhabs pad brtan par shog /
las kyi sa pa'i byang phyogs yul ljongs 'dir / /
zhwa ser mdo sngags bstan pa dar drag cing / /
mgon khyod rnam dkar 'phrin las bsil zer gyis / /
mi mthun rgud pa'i tsha gdung sel bar shog /
phyag drug 'dod khams bdag mo la sogs pa / /
mgon khyod bzhed don sgrub la bar gcod pa / /
'joms la rdo rje'i thog ltar bsngags kun gyi / /
'phrin las rnam bzhis g.yel med skyong gyur cig /
gnas skabs su yang tshe ring longs spyod 'phel / /
mthun rkyen legs tshogs mtha' dag lhun gyis grub / /
bgegs dang bar gcod g.yul las rab rgyal te / /
phun tshogs dpal la rol @# / /
pa'i bkra shis shog /
ces 'jam dpal rdo rje no min han gyi sprul sku no min han rin chen rdo rje'i skyes rabs dang 'brel ba'i brtan bzhugs gsol 'debs 'di lta bu zhig dgos zhes rin chen mo'i yang sangs grwa tshang gi bla ma dge slong ngag dbang chos 'phel gyis bskul ba la brten nas /
\u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal gyis gzims chung bka' gdams pho brang du sbyar ba'o / /
dge legs 'phel / /
! / /
na mo gu ru b+h+yaH mtshan tsam bzung bas nyi bu'i be con yang / /
ri mo'i lam du 'god mdzad tshe mtha' yas / /
bde ldan zhing gi mgon po 'khor bcas kyis / /
dge legs bye ba'i char chen dbab tu gsol / /
bgrang yas bskal mang 'das pa'i sngon rol du / /
rin chen snying po'i spyan sngar thugs bskyed de / /
rlabs chen brtson pas rgyal ba rgya mtsho'i tshogs / /
ma lus rdzogs par mdzad la gsol ba 'debs / /
spangs rtogs yon tan phul byung mnyam na'ang / /
rnam 'dren gzhan las thugs rje'i mchog gyur pa / /
shAkya'i rgyal po 'jig rten 'dir byon tshe / /
byang sems rdo rjer gyur la gsol ba 'debs / /
lhag pa'i lha yi lung bstan ji bzhin du / /
ngag gi dngos grub sbyor ba la brten nas / /
dpe mthong tsam gyis tshig don thugs chud pa'i / /
ngag gi dbang phyug grags par gsol ba 'debs / /
drang nges 'byed mkhas skye ba lnga pa yi / /
rtsom 'chad rtsod pa'i mgrin mtho g.yas su 'khyil / /
log smra tshar gcod skal ldan rjes 'dzin mkhan /
phyogs las rnam par rgyal la gsol ba 'debs / /
rje btsun gong ma'i thugs bcud bdud rtsi'i chab / /
thugs gsang dpal gyi be'ur yongs 'khyil ba / /
kun la legs bshad dga' ston sbyin mdzad pa'i / /
rdo rje slob dpon chen por gsol ba 'debs / /
rab 'byams gsung rab ral pa'i khur 'chang zhing / /
lung rigs gad rgyangs srid gsum khongs las brgal / /
smra ba'i seng ge snang srid bran 'khol ba'i / /
sangs rgyas dpal bzang zhabs la gsol ba 'debs / /
ngag dbang mgrin par bzhugs pa'i smra mkhas kyi / /
ljongs 'dir zhwa ser bstan pa spel ba'i phyir / /
rigs btsun wang gi sras su sku 'khrungs pa / /
dkon mchog gsum dngos zhabs la gsol ba 'debs / /
'jam dbyangs bstan pa'i 'chi med dga' tshal du / /
tshangs spyod sbrang rtsi'i rgyal mtshan 'dzin pa'i dpal / /
legs bshad bdud rtsis 'gro kun tshim mdzad pa'i / /
rje btsun bla ma'i zhabs la gsol ba 'debs / /
rab 'byams rgyal ba'i yab gcig 'jam pa'i dbyangs / /
mi yi srid pa'i gar mkhan tsong kha pa'i / /
mdo sngags bstan pa'i rgyal mtshan byang phyogs 'dir / /
'dzin mdzad bshes gnyen dam par gsol ba 'debs / /
'jam pa'i thugs kyis 'gro kun bu ltar gzigs / /
tshangs pa'i dbyangs kyis skal ldan 'dod pa 'jo / /
dngos grub rgya mtsho'i 'byung gnas mtshan dpe'i sku / /
mthong bas don ldan mdzad la gsol ba 'debs / /
mgon khyod @# / /
gzhom gzhig bral ba'i rin chen khrir / /
tshe dpag med pa'i bden pa'i byin chen gyis / /
bgres rgud snyun sogs nyer 'tshe'i ming tsam yang / /
mi grags bskal pa rgya mtshor zhabs brtan shog /
'jam dbyangs mi yi rnam rol tsong kha pa'i / /
legs bshad dngos grub 'byung gnas dbang gi rgyal / /
'chad rtsod rtsom pa'i rgyal mtshan rtser bkod nas / /
lung rigs rgya mtshos 'gro kun tshim byed shog /
khyod kyi rnam dkar 'phrin las gdugs dkar po / /
khor yug srid rtse'i bar du khyab pa'i mthus / /
gdul bya'i sgrib gnyis tsha gdung las bskyabs te / /
phan bde'i bsil sbyin skal bzang ci yang stsol / /
ljongs 'di'i 'gro kun nges 'byung byang sems dang / /
yang dag lta ba'i nor gyis rgyud phyug cing / /
chos min srid zhi'i mtha' la zhen spangs te / /
don gnyis mthar phyin sangs rgyas myur thob shog /
spangs rtogs mthar phyin sangs rgyas myur thob shog /
spangs rtogs mthar phyin sangs rgyas thugs rje dang / /
bsam gyis mi khyab chos dbyings bden pa'i mthu / /
khrims ldan 'dus pas rtse gcig gsol btab mthus / /
smon pa'i gnas kun lhun gyis 'grub gyur cig /
ces khal kha no yon kho thog thu'i sprul sku rim 'byon gyi gsol ba 'debs dang /
da lta'i sprul sku 'jam dbyangs dngos grub rgya mtsho'i brtan bzhugs dang bcas pa 'di lta bu zhig dgos zhes gang gi bu slob er khe sbi lig thu chos rje dge slong skal bzang tshe ring /
nang so dam chi dge skos dge slong thub bstan chos 'phel bcas chos sde dga' ldan rab rgyas gling gi grwa rigs thun mong nas bskul ba ltar /
\u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal dpal bzang pos gzims chung bka' gdams pho brang du sbyar ba'o / /
! / /
oM swa sti /
rta bdun bdag po'i bu yi g.yul ngo'i mtshon / /
dran pas ri mo'i gnas su 'god mdzad pa'i / /
'chi med dpal ster rnam par rgyal ma yis / /
shis pa'i dbyangs kyis sa gsum khyab gyur cig /
blo bzang rgyal ba'i chos tshul rin chen gyi / /
'jigs med thugs kyi bang mdzod yongs gtams shing / /
legs bshad mi 'gyur rdo rje'i longs spyod kyis / /
srid zhi'i dbul phongs sel la gsol ba 'debs / /
mgon khyod thugs bskyed rta ljang gis drangs pa'i / /
yang srid nyin byed shar ri'i rtser 'phags te / /
'phrin las snang bas lho phyogs 'dzam gling 'dir / /
thub bstan pad tshal rgyas pa'i dga' ston stsol / /
blo bzang bcu drug cha shas yongs rdzogs pa'i / /
'jigs med spobs pa'i legs bshad 'od stong gis / /
mkhas mang rgyu skar dbus na lham me ba / /
phyogs las rnam par rgyal la gsol ba 'debs / /
blo chen skal bzang rnam 'dren bzhi pa yi / /
'jigs med gsung gi dbugs dbyung mya ngan med /
phyogs las rnam par rgyal ba'i thugs bskyed kyis / /
byang phyogs thub bstan spel la gsol ba 'debs / /
srid zhi'i phun tshogs ma lus 'byung ba'i gzhi / /
blo bzang rgyal ba gnyis pa'i mdo sngags bstan / /
spel @# / /
phyir yang srid 'jigs med rnam rgyal mchog /
zhabs pad bskal ba rgya mtshor brtan gyur cig /
mgon khyod rang bzhin grub mtha' rgya mtsho yi / /
lung dang rig pa'i pha mthar son pa dang / /
rnam dkar 'phrin las chad pa med pa'i rgyun / /
yan lag brgyad ldan chu bo'i rjes 'jug shog /
bdag sogs deng nas bla med byang chub bar / /
khyod zhal mig gi bdud rtsir mi 'bral zhing / /
zab rgyas gsung la rtag tu legs spyad nas / /
sa lam bgrod pa ma lus mthar phyin shog /
chos rgyal 'dod khams bdag mo lcam dral sogs / /
mthu ldan chos skyong bsrung ma'i tshogs kun gyis / /
ji ltar smon pa'i 'phrin las rnam pa bzhi / /
g.yel med sgrub pa'i dge mtshan 'bar gyur cig /
ces byang phyogs bstan pa'i gsal byed dza ya paN+Di ta blo bzang 'jigs med rdo rje'i sprul pa'i sku'i mtshan gsol dang brtan bzhugs chab gcig tu bsdebs pha 'di lta bu zhig dgos zhes mtshan nyid bla ma no ma chi med khan mkhan po blo bzang dam chos dang d+he'u g+hir chi thu sa lag chi bsam grub rdo rje /
er te ni sdem chi dge slong byams pa dam chos bcas nas bskul ba'i ngor /
\u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal dpal bzang pos gzims chung bka' gdams pho brang du sbyar ba'o / /
! / /
na mo gu ru many+dzu g+ho ShA ya /
rnam dag blo gros bzang po'i rtsa ba brtan / /
thos bsam bsgom pas rim gsum bkod pas mdzes / /
phyogs las rnam rgyal ba /
gam mthon po'i rtser / /
bshad sgrub rgyal mtshan 'dzin la gsol ba 'debs / /
blo gros khang bzang mang thos nor gyis phyug /
phyogs las rnam par rgyal ba'i gtong phong can / /
legs bshad dga' ston 'gyed mkhas chos kyi rgyal / /
rje btsun bla ma bskal brgyar zhabs brtan shog /
mgon khyod gsang gsum gangs ri las 'ongs pa'i / /
rnam dkar 'phrin las chad med dal 'gro'i rgyun / /
bkra shis dge mtshan 'phel ba'i 'dus sde'i spor / /
skal ldan yid kyi rgya mtshor rtag 'bab shog /
ces bla ma blo bzang 'od zer gyi skye ba zhabs drung blo bzang rnam rgyal gyi sku tshe brtan cing mdzad 'phrin rgyas pa sogs kyi smon tshig 'di lta bu zhig dgos zhes khal kha khe sbas am ban wang bsod nams rdo rje'i shog u sa cing gung tha'i ji rta mgrin skyabs / /
dge slong legs bshad rin chen /
dge slong sangs rgyas bkra shis sogs ser skya rnams kyis bskul ba'i ngor /
\u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal dpal bzang pos sbyar ba'o / /
dge legs 'phel / /
! na mo gu ru bud+d+ha bud+d+hi stwa ya /
blo bzang dbang phyug dpal gyi zur brgyad ldan / /
mi shes mun sel bstan pa'i nyi ma mchog /
ci 'dod re skong phyogs las rnam rgyal ba'i / /
bsam 'phel dpang gi rgyal por gsol ba 'debs / /
skyes sbyangs blo gros bzang po'i sa gzhi las / /
thub bstan lung rig smra ba'i myu gu'i rtser / /
'jigs med spobs pa rgya mtsho'i 'bras smin pa / /
rje btsun bla ma'i zhabs la gsol ba 'debs / /
dkon mchog gsum @# / /
gyi gsang gsum 'phrin las la / /
dad pa'i sdong bu mang thos snum gyi bsos / /
smra mkhas snang bas 'gro blo'i mun sel ba'i / /
bstan pa'i sgron me mchog la gsol ba 'debs / /
'jigs med spobs pa'i dkyil 'khor rab tu rgyas / /
thos bsam sgom pa'i ri bong mtshan mas mdzes / /
thub bstan nam mkha'i lam la rab rgyu ba'i / /
rje btsun kun+da'i gnyen la gsol ba 'debs / /
log smra tshar gcod sgra dang gtan tshig rig /
skal ldan rjes 'dzin bzo gso nang rig pa / /
khyad par dang po'i sangs rgyas chos kyi tshul / /
'dzin mdzad slob dpon rnams la gsol ba 'debs / /
'jam mgon bla ma'i mdo sngags legs bshad kyi / /
bkra shis nying khu bcud du 'khyil ba'i sde / /
thugs mthun khrims gtsang sbyin bdag bcas pa kun / /
chos 'byor legs tshogs dbyar mtsho ltar 'phel shog /
bdag sogs deng nas byang chub snying po'i bar / /
snang ba mtha' yas sku phreng rim byon gyis| |'bral med rjes bzung gsung gi bdud rtsi la / /
spyad pas zung 'jug go 'phang myur thob shog /
ces pa 'di yang bkra shis 'khyil gyi sman pa mkhan zur zhabs drung dkon mchog chos 'phel gyis bskul ba ltar /
\u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal gyis sbyar ba'o / /
! / /
na mo many+dzu shrI ye /
skal bzang klu dbang tshogs kyi phan bde'i gzhi / /
mthu stobs dbang phyug nor bus legs gtams shing / /
thos bsam sgom pas rlabs phreng g.yo bcan / /
mkhas btsun rgya mtsho'i zhabs la gsol ba 'debs / /
phan bde'i rtsa ba tshul khrims zhing sa la / /
skyes sbyangs mthu stobs sa bon dbang las grub / /
rnam smin yon tan gyis phyug myu gu'i rtser / /
mkhas btsun bzang po'i 'bras smin zhabs brtan shog /
skye rgu'i phan bde'i rtsa ba rgyal ba'i bstan / /
mthu dang stobs kyi 'dzin la zla bral ba / /
dam ldan chos skyong bsrung ma'i tshogs rnams kyis / /
mkhas btsun rgya mtsho'i sku tshe bskal brgyar spel / /
mang+ga laM / /
zhes tsha khang no min han gyi sprul sku phan bde'i mthu stobs dbang phyug rgya mtsho'i gsol 'debs 'di lta bu zhig dgos zhes mi sna dar han rab 'byams pa blo bzang dam chos dang mer khan rab 'byams pa dkon mchog lhun grub /
pi lig thu em chi 'jam dbyangs bkra shis sogs kyis bskul ba'i ngor /
\u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal gyis sbyar ba'o / /
! / /
ye shes lda ldan jam mgon bla ma yi / /
snyan rgyud gdams pa'i gsang mdzod kun 'dzin cing / /
mkhas btsun bzang po'i grags pa rab 'bar ba / /
dpal ldan bla ma'i zhabs la gsol ba 'debs / /
zhes brag ri bla ma ye shes snyan grags kyi mtshan bstod bla brgyud gras su bcug chog pa 'di lta bu zhig dgos zhes bskul ba'i ngor /
\u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal gyis sbyar ba'o / /
dge legs 'phel / /
! / /
oM swa sti /
rab brtan byang chub sems kyi sdong po la / /
@# / /
rlabs chen sbyod pa'i yal 'dab rab rgyas shing / /
don gnyis 'bras bus 'gro kun tshim mdzad pa'i / /
tshe dpag med kyis ded 'dir shis pas skyongs / /
sangs rgyas bstan pa'i chu mtsho las 'ongs pa'i| |bkra shis 'dab stong tshul khrims dri bsung can / /
legs bshad sbrang rtsis skal ldan bung ba'i tshogs / /
tshim mdzad mgon khyod bskal brgyar zhabs brtan shog /
zhi dang snying po me tog gis brgyan pa'i / /
'og min zhing du longs spyod rdzogs pa'i skur / /
sdon du ma byas de srid tshe rabs kun / /
mgon po khyod kyis 'bral med rjes 'dzin shog /
ces sprul sku sangs rgyas bkra shis kyi brtan bzhugs gsol 'debs rjes 'dzin smon tshig dang bcas pa 'di lta bu zhig dgos zhes su nyid du rang wang gi shog rab 'byams pa skal bzang shes rab dang dge slong bsam gtan gnyis kyis bskul ba'i dor /
\u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal dpal bzang pos sbyar ba'o / /
! / /
oM swa sti /
thabs shes zung 'jug tshogs gnyis skyed tshal las / /
legs 'khrungs mtshan dpe'i yal 'dab rab rgyas shing / /
sku gsum 'bras bu g.yur du za ba yi / /
tshe mgon dpag bsam dbang pos dge legs stsol / /
rin chen tshul khrims dgos 'dod kun 'byung zhing / /
ting 'dzin shes rab dag pa'i 'od stong can / /
mi shes mun sel bstan pa'i nyi ma che / /
bskal brgyar zhabs brtan 'phrin las rab rgyas shog /
bdag sogs deng nas byang chub snying po'i bar / /
dal 'byor rten la bslab gsum rgyan ldan zhing / /
mgon khyod gsung gi bdud rtsi'i bcud myangs bas / /
zung 'jug 'chi med go 'phang myur thob shog /
ces pa 'di yang su nyid g.yas ru wang gi shog /
rab 'byams pa skal bzang shas rab dang /
dge slong bsod nams bstan pa gnyis kyis bskul ba'i ngor /
\u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal dpal bzang pos sbyar ba'o / /
! / /
oM bde legs su gyur cig /
rgya chen tshogs gnyis rgya mtsho'i dbus gnas shing / /
bsdu bzhi'i bang rim mthon pos mngon par mdzes / /
'phrin las srid pa'i mig gi 'od stong can / /
tshe sbyin rnam par rgyal ma'i shis pas skyongs / /
bsod nams ye shes dkyil 'khor rab rgyas shing / /
bshad dang sgrub pa'i tsha zer 'bum phrag gis / /
thub bstan 'dab brgya bzhad pa'i dpal yon can / /
bstan pa'i nyi ma bskal brgyar zhabs brtan shog /
bdag cag skye ba'i phreng bar mgon khyod kyis / /
brtse chen 'od zhags dam pos nyer 'khyud pa'i / /
rnam rol brtse dga' rgya mtsho'i rlabs bzhin du / /
nam yang dus las yol med 'jug gyur cig /
ces pa 'di yang su nyid g.yas ru wang gi shog /
rab 'byams pa dge slong skal bzang shes rab dang dge slong bsod nams bstan pa gnyis kyis bskul ba'i ngor /
\u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal dpal bzang pos spyar ba'o / /
dge legs 'phel / /
! / /
oM swa sti /
blo gros bzang bo'i thub bstan @# / /
khang bzang rtser / /
dge legs nor bu'i yu ba la brten nas / /
bslab gsum rgyal mtshan 'dzin pa'i dpal yon can / /
rje btsun bla ma mchog la gsol ba 'debs / /
mgon khyod gzugs sku'i nyi ma chos dbyings kyi / /
chu skyes dbang po'i phang par mnal ba las /
bdag cag dmigs bus dor ba'i long ba bzhin / /
nyam thag gdung dbyangs sgrog pa 'di dgongs nas / /
dad cing mos pa'i dbang phyogs sa 'dzin rtser / /
thugs rje'i khyung sngon skyes kyis nyer drangs pa'i / /
'khrul bral yang srid bcu gnyis bdag po yi / /
'dzum pa'i zhal bzang myur bar bstan du gsol / /
skal bzang re ba dge ba'i rdzing bu'i nang / /
yang srid sbrang rtsi'i rgyal mtshan rtag brtan cing / /
zab dang rgya che'i legs bshad zil mngar gyis / /
bdag sogs bung ba'i tshogs kun tshim par shog /
lha chen drag po gdong bzhi tshangs pa sogs / /
bsten cing bsgrub pa'i bsrung ma thams cad kyis / /
mgon de'i yang srid myur gsal zhabs brtan cing / /
smon pa'i gnas rnams yid bzhin 'grub par mdzod / /
ces pa 'di ni bstan pa'i gsal byed a chi thu e chi khe baN+Di ta cha kan no min han blo bzang thub bstan dge legs rgyal mtshan gyi yang srid myur 'byon gyi gsol 'debs smon tshig 'di lta bu zhig dgos zhes mdzod pa er te ni dpon chung blo bzang don grub dang e chi thu er khe gsol dpon ngag dbang zla ba /
dge 'dun rnam rgyal bcas mi sna thun mong gis bskul ba ltar /
\u0f38 shAkya'i btsun ba blo bzang dpal ldan bstan pa'i nyi ma phyogs las rnam rgyal dpal bzang bos sbyar ba'o / /
! / /
na mo gu ru /
skal bzang rnam 'dren bzhi pa'i mdo sngags kyi / /
bstan pa 'dzin la rmad byung thugs bskyed dang / /
mthu stobs bsam mi khyab ba'i dpal 'bar ba / /
zla med bla ma mchog la gsol ba 'debs / /
mgon khyod ring nas bsten pa bdag cag rnams / /
skyabs bral duH khas mnar ba 'di dgongs la / /
byams dang brtse ba'i mthu dpung tshar bskyed de / /
yang srid 'dzum zhal myur bar bstan du gsol / /
dus gsum rgyal ba kun dang dam pa'i chos / /
'phags tshogs bsrung mar bcas pa'i byin rlabs dang / /
bdag sogs gdung shugs drag pos gsol btab mthus / /
re ba'i 'bras bu myur du smin par shog /
ces pa 'di ni tre bo hor tshang chos rje mer khan no min han skal bzang mthu stobs dpal 'bar gyi yang srid myur 'byon gsol 'debs 'di lta bu zhig dgos zhes bkra shis don grub dang bu dga' /
tshe dbang mgon po gsum gyis bskul ba ltar /
\u0f38 shAkya'i btsun pa blo bzang dpal ldan bstan pa'i nyi ma phyogs las rnam rgyal dpal bzang pos sbyar ba'o / /
! / /
oM bde legs su gyur cig /
zab yangs blo yi gting mtha' mi mngon zhing / /
mkhas btsun bzang po'i yon tan nor gyis gang / /
grags dkar gzegs mas phyogs kun 'gengs mdzad pa'i / /
'jam mgon tsong kha pa yi shis pas skyongs / /
sangs rgyas kun gyi mkhyen brtse'i dpal ldan @# / /
pa'i| |'jam mgon blo bzang grags pa'i mdo sngags bstan / /
phyogs 'dir 'dzin skyong spel ba'i lhag bsam can / /
rje btsun bla ma'i zhabs la gsol ba 'debs / /
'jam dpal dbyangs dngos blo bzang grags pa'i bstan / /
dngos grub rlabs phreng g.yo ba'i rgya mtsho cher / /
zhugs nas sku gsum rin chen gling mchog tu / /
'gro kun 'dren mdzad zhabs la gsol ba 'debs / /
thugs bskyed ma la ya yi skyed tshal las| |'ongs pa'i yang srid sprul sku'i dri bzhon gyis / /
bdag cag nyon mongs tsha gdung kun bsal te / /
phan bde'i dpal la spyod pa'i dga' ston stsol / /
sprin bral lha yi lam la 'ja' tshon bzhin / /
gsal dwangs nges pa rnyed pa'i sprul pa'i sku / /
phyogs 'di'i bstan 'gro'i mgon du myur 'byon pa'i / /
legs tshogs rten 'brel ma lus lhun 'grub shog /
sangs rgyas thugs rje'i dpal ldan bzang po'i mtshan / /
gang gi yang srid mchog de rgyal bstan la / /
zhugs la yongs su rdzogs pa'i dpal thob ste / /
mkhas btsun bzang po'i mdzad pa mthar phyin shog /
bla ma lhar bcas rgyal ba'i byin rlabs dang / /
bstan srung dam can rgya mtsho'i 'phrin las stobs / /
bdag sogs dang ldan gdul bya'i gsol btab mthus / /
smon pa'i gnas rnams yid bzhin 'grub gyur cig /
ces no yon kho thog thu 'jam dbyangs dngos grub rgya mtsho'i yang srid myur 'byon gyi gsol 'debs 'di lta bu zhig dgos zhes hur tsha sbi lig thu chos rje skal bzang tshe ring dang /
chu ha la a chi thu blo bzang dge 'dun gnyis kyis bskul ba'i ngor /
\u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal dpal bzang pos sbyar ba'o / /
! / /
oM swasti /
chos dbyings lus phra ma yi lang tsho la / /
'khyud pa'i lhan cig bde chen gzhon nu'i sku / /
rab 'byams dkyil 'khor spro mdzad 'jam dpal dbyangs / /
kun mkhyen tsong kha pa yis dge legs stsol / /
'jam mgon blo bzang grags pa'i lung rtogs bstan / /
bshad dang sgrub pa'i sgo nas 'dzin mdzad cing / /
zab rgyas chos kyi bdud rtsis 'gro ba kun / /
tshim mdzad rje btsun bla mar gsol ba 'debs / /
rmad byung blo gros bzang po'i thugs bskyed can / /
snyigs dus rgyal bstan 'dzin pa'i snying stobs kyis / /
gsum ldan dur smrig gar gyis rnam rol ba / /
bshes gnyen dam pa'i zhabs la gsol ba 'debs / /
mkhyen brtse nus pa'i mthu stobs kun bskyed kyang / /
'dul bar ma nus bdag 'dra'i 'gro ba rnams / /
bskul phyir gzugs sku'i bkod pa bsam bzhin du / /
bsdus mdzad thugs rje'i gter la gsol ba 'debs / /
mgon khyod mkhas btsun bzang po'i rnam par thar / /
dran pa'i gdung ba bzod glags mi gda' bas| |'khrul bral yang srid zla ba gsar pa yis / /
gdung sel snang bas dbugs dbyung stsal du gsol / /
'dren mchog gong ma ji bzhin rgyal bstan la / /
zhugs la yongs su rdzogs pa'i dpal brnyes te / /
'chad rtsod @# / /
rtsom pa'i rnam par thar pa yis / /
bstan dang 'gro ba'i phan bde spel bar shog /
mchog gsum bslu ba med pa'i byin mthu dang / /
dkar phyogs skyong ba'i bsrung ma'i mthu stobs kyis / /
yid la smon pa'i re ba ma lus pa / /
'bad med lhun gyis 'grub pa'i bkra shis shog /
ces bkra shis theg chen gling gi bla ma blo bzang bstan 'dzin gyi yang srid myur 'byon gyi gsol 'debs 'di lta bu zhig dgos zhes gnyer pa dang grwa sbyi thun mong nas bskul ba'i ngor /
\u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal dpal bzang pos gzims chung bka' gdams pho brang du sbyar ba'o / /
! / /
oM swasti /
blo bzang grags bstan yongs 'du'i skyed tshal las / /
'ongs pa'i lung rig me tog gsar pa'i 'phreng / /
skal bzang blo gsal tshogs kyi mgul rgyan du / /
'god mkhas bshes gnyen dam par gsol ba 'debs / /
zhes thos bsam gling gi zhal snga nas blo bzang skal bzang gi mtshan bstod 'di lta bu zhig dgos zhes bzhad pa drung ram pa blo bzang dga' ldan dang spyi sa nor bu dga' ldan pa dge slong blo bzang bkra shis /
gcen lung pa drung ram pa blo bzang dpal 'byor bcas nas bskul ba'i ngor /
\u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal dpal bzang pos sbyar ba'o / /
! / /
na mo gu ru b+h+yaH phyogs bcu'i rgyal ba'i mkhyen brtse 'phrin las la / /
snang ba mtha' yas zhes byar mtshan gsol ba / /
mthong thos dran pas srid zhi'i gdung ba kun| |sel mdzad bde chen rgyal pos dge legs stsol / /
bslu med dkon mchog rnam gsum thugs rje kun / /
gcig bsdus rnam dkar bsdu bzhi'i mdzad pa yis / /
gzhan phan 'phrin las ma lus lhun gyis grub / /
ngor chen chos rje'i zhabs la gsol ba 'debs / /
gang du zhabs skyes bkod pas 'gro ba kun / /
phun tshogs dga' bde'i dpal la 'god mdzad cing / /
thabs dang shes rab zung 'jug 'phrin las kyi / /
bkra shis snang bas khyab la gsol ba 'debs / /
gangs ljongs thub pa'i ring lugs 'dzin pa'i nang / /
blo bzang grags pa'i dpal gyi grub pa'i mtha' / /
gser ri'i dbus na lhun po ltar mtho bar / /
gzigs nas 'dzin skyong spel la gsol ba 'debs / /
shes bya'i gnas la blo gros snang ba rgyas / /
bzang po'i gsung gi the tshom dra ba bcad / /
gang sku mthong thos byang chub lam bzang la / /
'god mdzad rdo rje 'dzin la gsol ba 'debs / /
blo gros bzang po'i nyin byed 'od zer gyi / /
byang chub lam bzang bsgrub la bar gcod pa'i / /
sgrib gnyis rmongs pa'i mun pa sel slad du / /
rdo rje 'dzin mchog bskal brgyar zhabs brtan shog /
mgon khyod sku gsung thugs kyis rnam thar la / /
dad cing mos pas bdag sogs gdul bya'i tshogs / /
deng nas ji srid byang chub snying po'i bar / /
'bral med gsung gi bdud rtsis 'tshe bar shog /
ljongs 'dir mi mthun rgud tshogs kun zhi zhing / /
blo bzang grags bstan yun ring gnas ba dang / /
'gro kun @# / /
phan bde'i dpal la spyod bzhin du / /
'khor ba'i rgya mtsho'i pha mthar phyin gyur cig /
sarba mang+ga laM / / / /
ces khu ral bla ma byang chub rdo rje'i 'khrungs rabs gsol 'debs 'di lta bu zhig dgos zhes rdzas se bla ma blo bzang phan bdes bskul ba'i ngor /
\u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal dpal bzang pos sbyar ba'o / /
! / /
oM swasti /
rlabs chen tshogs gnyis zung 'jug gom stabs kyis / /
sbyor bzhi'i rin chen them skas rim bgrod de / /
sku gsung gzhal med khang du mngon gshegs pa'i / /
'dren mchog shAkya'i tog gis dge legs stsol / /
blo bzang rnam 'dren mkhyen brtse gcig bsdus pa / /
rgyal ba gnyis pa'i ring lugs mdo sngags bstan / /
thos bsam sgom pas 'dzin cing phyogs kun tu / /
rab tu rgyas mdzad zhabs la gsol ba 'debs / /
rmad byung blo gros bzang po'i thugs bskyed mthus / /
deng dus thub bstan rgyal mtshan 'dzin mdzad cing / /
gzhan phan 'phrin las rab rgyas mgon po khyod / /
bstan 'gro'i dpal du yun ring zhabs brtan shog /
yon tan gzhir gyur tshul khrims zhing sa la / /
ting 'dzin brlan gsher drod kyis nyer smin pa'i| |lnga ldan ye shes myu gu'i 'bras bzang la / /
skal bzang gdul byas rtag tu longs spyod shog /
blo bzang rgyal ba'i bstan pa'i mdzod 'dzin cing / /
mthong thos dran pa'i 'gro ba mtha' dag gi /
zag med rigs nus rab tu rgyas mdzad pa'i / /
mgon khyod chos kyi khri la rtag brtan shog /
bstan dang 'gro la phan bde bsgrub pa yis / /
thugs kyi bzhed pa ma lus lhun grub cing / /
rnam dkar 'phrin las chad pa med pa'i rgyun / /
yan lag brgyad ldan chu bo'i rjes 'jug shog /
deng nas tshe rabs kun tu mgon khyod dang / /
mi 'bral rgyun mar dal 'byor rten thob cing / /
thos bsam sgom pas bdag rgyud legs sbyangs te / /
ring min sku gsum go 'phang thob par shog |gzhan yang ljongs 'dir mi mthun kun zhi zhing / /
chos 'byor dbyar gyi mtsho ltar 'phel ba dang / /
chos dang mthun pa'i bsam don ma lus pa / /
'bad med lhun gyis 'grub pa'i bkra shis shog /
ces sangs rgyas dpal bzang gi sprul sku no yon ho thog thu blo bzang bstan 'dzin rab rgyas kyi brtan bzhugs 'di lta bu zhig dgos zhes gang gi phyag mdzod blo bzang dge 'dun gyis bskul ba'i ngor /
\u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal dpal bzang pos gzims chung bka' gdams pho brang du sbyar ba'o / /
! / /
na mo Ar+ya tA re ya /
blo bzang grags bstan 'dzin pa'i gtsug gi rgyan / /
rdo rje chos kyi ngo bo snang mtha' yas / /
dgyes byed thabs shes rten 'brel kun 'dzom ba'i / /
mtshungs med rgyal ba'i yum mchog deng 'dir dgongs / /
thugs rje'i gter khyod dag zhing gar bzhugs kyang / /
theg mchog chos kyi bdud rtsi la sbyad nas / /
zhing 'dir bstan 'gro'i phan bde spel ba'i phyir / /
'khrul bral gzugs sku'i sgyu @# / /
'phrul bstan du gsol / /
khyod sku'i nyin byed dus kyi nub pa'i tshe / /
bltos bcas 'jig sar skyel mas bor ba bzhin / /
nyam thag gyur pa'i ngang tshul 'di dgongs la / /
gsal dwangs yang srid zhal bzang myur mjal shog /
sku yi 'phreng bar phun tshogs rten gyi grur / /
zhugs nas smin grol lam gyi dar tshon 'phyar / /
'bad brtson mthun pa'i rlung gis rab bskyod nas / /
'gro kun srid pa'i mtsho las sgrol bar shog /
lha chen tshangs pa zhi drag la sogs pa / /
dkar phyogs skyong ba'i bsrung ma thams cad kyang / /
don 'dir 'phrin las g.yel med sgrub pa sogs / /
yid smon ji bzhin 'grub pa'i bkra shis shog /
ces pa 'di 'ang a zhang rje drung rab brtan don grub rgya mtsho dang rdzong kha mi tshan gyi grwa gras blo bzang dge legs gnyis nas 'di lta bu zhig dgos zhes bskul ba ltar /
\u0f38 shAkya'i btsun pa blo bzang dpal ldan bstan pa'i nyi ma phyogs las rnam rgyal dpal bzang pos sbyar ba'o / /
! / /
oM swasti /
byams ldan thub pa mchog gis bsngags pa yi / /
phun tshogs dge legs kun gyi gzhir gyur pa'i / /
sbyangs pa'i yon tan la sbyod snyigs dus kyi / /
chos byed kun gyi mchog gyur deng 'dir dgongs / /
bla ma rgyal ba sras bcas dbang bzhag nas / /
srid lam 'khyams pa'i 'gro kun bsgral lo zhes / /
yang yang dam bca'i khur bzhes rjes dgongs la / /
yang srid zhal bzang myur gsal bstan du gsol / /
dkar phyogs skyong ba spyi dang khyad par du / /
phyag drug bek+tse phying dkar bcas pa yis / /
don 'di bsgrub pa'i bar gcod sel ba dang / /
mthun rkyen yid bzhin 'grub pa'i grogs mdzod cig /
ces 'dod pa'i longs spyod kun la snying po med par rtogs nas /
dben pa'i gnas su 'phags pa'i rigs bzhi la gnas te /
thos don bsgrub la brtson pa dang dus kyi chos byed kun gyi yang rtser gyur pa /
bya btang byams pa phun tshogs kyi skye srid myur gsal yong ba'i smon tshig 'di lta bu zhig dgos zhes dge slong blo bzang dpal ldan dang dge slong blo bzang rgya mtsho /
dge slong chos grags dar rgyas bcas nas bskul ba ltar /
\u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal gyis gzims chung bka' gdams pho brang du bgyis pa'o / /
! / /
na mo gu ru badzra d+hA ra ya /
dbal rigs kun khyab bdag rdo rje 'chang / /
sku gcig la skal bzang rgyal ba yi / /
zhing 'khor bcas bkod pa yongs rdzogs pa'i / /
mgon chos kyi rgyal po deng 'dir dgongs / /
rje gsang gsum bkod pa mtha' yas kyang / /
deng blo dman bsam ngo dang mthun pa'i / /
skyabs bshes gnyen dam pa'i skur bstan nas / /
bstan 'gro ba'i phan bde dpag med bsgrub / /
dgos skal mnyam 'gro ba bdag cag la / /
rje rgyal ba'i thugs bcud zab mo'i lam / /
yongs ma sbas lhug par 'doms pas na / /
'di bsam bzhin bka' drin rjes su dran / /
lar las ngan dbang gis skyes pa'i mtha' / /
tshul 'di las gzhan du mi 'gyur zhes / /
blo rtag @# / /
'dzin can rnams bskul pa'i phyir / /
sku'i bkod pa blo bur nyid du bsdus / /
sngon phyogs bcu'i rgyal ba dbang bzhag nas / /
dus 'khor ba ji srid gnas kyi bar / /
ma 'gro kun sgrol bar dam bcas bzhin / /
slar sprul sku'i zhal bzang myur du ston / /
khams gsum gyi 'gro ba'i phan bde'i gzhi / /
rje rgyal ba'i bstan pa spel slad du / /
skyon 'khrul bral yang srid myur byon nas / /
mgon mkhas pa'i mdzad pa mthar phyin shog /
'bangs rjes 'jug gdul bya ma lus pa / /
rje bla mas theg mchog mgon mdzad nas / /
chos zab rgyas bdud rtsi'i char phab ste / /
smin grol gyi lam la 'god par shog /
ces gnas brtan sprul sku bla ma skal bzang chos rgyal ba'i sprul sku myur 'byon gyi smon 'debs 'di lta bu zhig dgos zhes bzhad steng kha ba dang 'brong phu ba'i 'dus spyi /
de nyid kyi rjes 'jug slob bu 'ga' zhig bcas kyis bskul ba'i ngor /
\u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal dpal bzang pos gzims chung yid dga' chos 'dzin du sbyar ba'o / /
dge legs 'phel / /
! / /
na mo gu ru b+h+yaH dpal sku bzhi'i dbang phyug rdzogs sangs rgyas / /
chas lung rtogs 'phags tshogs 'dus pa'i sde| |skyabs nam yang bslu med mchog gsum gyis / /
deng bden tshig 'grub par byin gyis rlobs / /
bdag rjes 'jug dang ldan gdul bya'i ngor / /
mgon bde gshegs kun las ches lhag pa'i / /
rje dga' ldan bstan pa 'dzin mdzad pa / /
deng gdung ba'i dbyangs 'di gsan du gsol / /
pha mi mngon bde chen dbyings su gshegs / /
'bangs nyam thag mgon med skyabs bral rnams / /
las ci bya gtol med gyur bzhin du / /
mgon thugs rjes yongs su 'dor phod dam / /
sngon sras bcas rgyal ba'i spyan snga ru / /
ma 'gro kun sgrol bar dam bcas bzhin / /
dus ring min 'khrul bral nges rnyed pa'i / /
slar sprul sku'i zhal bzang bstan du gsol / /
rje'i yang srid mtshan dpe myur mjal nas / /
gsung gdams ngag bdud rtsis 'tsho ba dang / /
thugs dmigs med bde ba chen po dang / /
yid gcig tu 'dres par byin gyis rlobs / /
lha bka' sdod chos srung thams cad kyis / /
rkyen mthun pa'i las kun bsgrub pa dang / /
bgegs phyi nang nyer 'tshe kun zhi ba'i / /
las rab 'byams bsgrub la ma g.yel zhig /
ces bka' 'gyur bla ma dga' ldan bstan 'dzin pa'i sprul sku myur 'byon gyi gsol 'debs 'di yang dge slong dga' ldan sogs slob bu rnams nas bskul ba ltar /
\u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal gyis sbyar ba'o / /
dge legs 'phel / /
! / /
oM swasti /
blo bzang dpal ldan ye shes bstan pa'i bdag /
slar yang nyi ma'i mtshan 'chang ngur smrig gi /
zlos gar bsgyur mdzad khyab bdag 'khor lo'i mgon / /
phyogs las rnam rgyal zhabs la gsol ba 'debs / /
skal bzang rnam 'dren thub bstan rgya mtsho cher / /
'jigs med brtson @# / /
pa'i gru yis legs zhugs nas / /
lam bzang rin chen bstan pa'i rgyal mtshan rtser / /
'god mdzad rje btsun bla mar gsol ba 'debs / /
blo gros bzang po'i cha shas yongs rdzogs shing / /
lnga ldan ye shes tsha zer 'bum phrag gis / /
bstan pa'i pad tshal rab tu rgyas mdzad pa'i / /
mtshungs med bla ma'i zhabs la gsol ba 'debs / /
chos dbyings ye shes rang snang lung gi gos / /
snying stobs gser sbyangs yu ba la brten cing / /
bslab gsum nor bu'i tog gis rab mdzes pa'i / /
bstan pa'i rgyal mtshan zhabs la gsol ba 'debs / /
zhes pa 'di'ang dge slong tshul khrims bstan 'dzin dang byams pa ngag dbang gnyis kyis 'di lta bu zhig dgos zhes bskul ba'i ngor /
\u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal dpal bzang pos lha ldan sprul pa'i gtsug lag khang du sbyar ba'o / /
! / /
na mo gu ru many+dzu g+ho ShA ya /
sku gsum rin chen 'khor lo rtsibs stong ldan / /
ris bral gdul bya'i mkha' la rab 'phags te / /
log smra tshar gcod skal ldan rjes 'dzin pa'i / /
thub dbang chos kyi rgyal pos dge legs stsol / /
lung rtogs chos kyi 'byor pas yongs gang pa'i / /
rnam dpyod yangs pa'i blo gros khang bzang rtser / /
bshad sgrub bstan pa'i rgyal mtshan 'dzin mdzad pa'i / /
rje btsun bla ma'i zhabs la gsol ba 'debs / /
blo gros shes bya'i gnas la thogs med thugs / /
gzhung lugs dgongs don ji bzhin 'byed pa'i gsung / /
mthong thos dran rnams don ldan mdzad pa'i sku / /
bstan pa'i rgyal mtshan 'dzin la gsol ba 'debs / /
blo gros lhag bsam gser gyi shing rta yis / /
drangs pa'i mkhas btsun bzang po'i dbang gis rgyal / /
bshad sgrub bstan pa'i rgyal mtshan rtser bkod nas / /
'gro la 'dod dgu'i mchog stsol zhabs brtan shog /
nor 'dzin lte bar chab klung bzhi'i ska rags / /
grol min de srid mgon khyod zhabs brtan cing / /
gzhan yang 'phrin las mkha' dang mnyam 'jug pas / /
bstan dang 'gro ba'i phan bde spel bar shog /
khyod thugs ma dros mtsho chen las 'ongs pa'i / /
legs par bshad pa'i chab klung rnam pa bzhi / /
dad ldan yid kyi zhing sar rtag phab ste / /
mngon mtho nges legs 'bras bu g.yur za shog /
mchog gsum bslu ba med pa'i thugs rje dang / /
mgon khyod bsten pa'i bsrung ma'i 'phrin las stobs / /
bdag cag lhag bsam rnam par dag pa'i mthus / /
yid smon ji bzhin 'grub pa'i bkra shis shog /
ces u cu mu cin pa'i le'i shog nang so tshul khrims can gyis bskul ba'i ngor /
\u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal dpal bzang pos lha ldan sprul pa'i gtsug lag khang du sbyar ba'o / /
! / /
oM swasti /
rlabs chen tshogs gnyis rgya mtsho las 'khrungs shing / /
ma rmad g.yas su 'khyil ba'i mtshan dpe'i dpyid / /
legs bshad tshangs @# / /
dbyangs rgyun mi chad sgrog ba'i / /
thub dbang skye ba lnga pas dge legs stsol / /
blo gros bzang po'i thugs bskyed shing rta yis / /
nyer drangs thub bstan yid bzhin dbang gi rgyal / /
bshad dang sgrub pa'i rgyal mtshan rtser bkod nas / /
lung rig 'dod dgu stsol la gsol ba 'debs / /
mgon khyod rtag 'dzin gzhan dbang gyur ba yi / /
'gro rnams bskul phyir re zhig gzugs kyi sku / /
chos dbyings bsdus kyang sngon gyi thugs bskyed mthus / /
slar yang sprul sku'i zhal bzang myur du ston / /
phyogs bcu'i rgyal ba sras bcas dbang bzhag ste / /
gang 'dul sprul bas 'gro kun srid mtsho las / /
sgrol ba'i thugs dam ji ltar bcas pa bzhin / /
deng 'dir sprul sku'i zla gsar myur 'char shog /
bla ma lhar bcas thugs rje'i byin mthu dang / /
gang gi bka' bsgos gnyer gtang chos srung stobs / /
dang ldan gdul byas rtse gcig gsol btab mthus / /
yid smon ma lus lhun gyis 'grub gyur cig /
ces pa 'di yang rab 'byams ba rin chen 'phel rgyas kyis 'di lta bu zhig dgos zhes bskul ba'i dor /
\u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal gyis lha ldan sprul ba'i gtsug lag khang du sbyar ba'o / /
! / /
oM swasti /
blo gros bzang pos rgyal bstan kun+da'i tshal / /
rgyas mdzad don nus lhun grub 'ong dkar can / /
bstan dang 'gro ba'i phan bde spel slad du / /
bskal brgyar zhabs brtan 'phrin las rgyas par shog /
ces rab 'byams pa blo bzang tshe brtan gyis 'di lta bu zhig dgos zhes bskul ba'i ngor /
\u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal dpal bzang pos sbyar ba'o / /
dge legs 'phel / /
! / /
oM swasti /
skal bzang rnam 'dren yongs 'du'i skyed tshal du / /
thugs bskyed dpag bsam dbang po ltar bsngags pa'i / /
rtsod ldan 'gro ba yongs kyi skyabs gcig tu / /
'dren mchog shAkya'i tog gis dge legs stsol / /
blo gros gzhung bzang rgya mtshor 'jug la mkhas / /
nyes pa'i skyon bral tshul khrims dag pas btsun / /
spangs rtogs grub pa'i yon tan du ma la / /
dbang bsgyur bshes gnyen dam par gsol ba 'debs / /
mgon khyod rtag 'dzin can gyi skye bo rnams / /
bskul phyir re zhig chos dbyings dang bzhugs kyang / /
rjes 'jug dad ldan gdul bya'i gtsug rgyan du / /
sprul sku'i zla ba gsar pa myur 'char shog /
bag chags bzang po'i ngo mtshar spyod ba can / /
gsal dwangs sprul sku'i zhal bzang mthong ba'i mod / /
mdza' bshes ring nas 'ongs dang 'phrad pa bzhin / /
dad 'dun spro gsum phan tshun 'gran par shog /
sprul sku'i rlabs chen 'phrin las gang+gA'i rgyun / /
bshad sgrub 'phel rgyas gling gi 'dus sde yi'i / /
yid kyi rgya mtshor chad med rtag dbab nas / /
chos 'byor dga' bde'i dpal la spyod gyur cig ces ba 'di yang ri khrod 'phel rgyas gling gi 'dus sbyi nas 'di lta bu zhig dgos zhes bskul ba'i dor /
\u0f38 shAkya'i dge slong blo bzang dpal @# / /
ldan bstan pa'i nyi ma phyogs las rnam rgyal dpa' bzang pos sbyar ba'o / /
! / /
oM swasti /
sku gnyis zung 'jug gangs ri la gnas shing / /
gsal rdzogs mtshan dpe'i ral pa'i khur gyis brjid / /
mdo sngags chos tshul stong gi gang brgyangs can / /
thub dbang smra ba'i seng ges dge legs stsol / /
ngag gi dbang phyug byams brtse'i gzhan dbang gis / /
snyigs dus bshes gnyen gar mdzad tsong kha pa'i / /
phun tshogs legs bshad skal mnyam 'gro kun la / /
'doms mdzad bshes gnyen dam par gsol ba 'debs / /
nor 'dzin lte bar chab klung bzhi'i ska rags / /
ma grol de srid mgon khyod zhabs brtan cing / /
bstan dang 'gro la phan pa'i rnam dkar gyi / /
'phrin las dbyar mtsho lta bur gong 'phel shog /
'gro ba kun la bde skyid 'byung ba'i gling / /
chos grwa 'di yis dge 'dun thugs mthun zhing / /
bslab khrims rnam dag bshad dang bsgrub pa yi / /
thub bstan phyogs bcur spel ba'i mthu 'grub shog /
ljongs 'dir mi mthun rgud pa kun zhi nas / /
'gro kun dge bcu'i rgyu 'bras la spyod cing / /
chos 'byor legs tshogs ma lus dbyar mtsho ltar / /
gong nas gong du 'phel ba'i bkra shis shog /
ces pa 'di yang kun bde gling gi grwa rigs dge slong karma dge legs rgyal mtshan gyis 'di lta bu zhig dgos zhes bskul ba ltar /
\u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal dpal bzang pos sbyar ba'o / /
dge legs 'phel / /
! / /
na mo gu ru su ma ti shas na shrI man / /
tshogs gnyis kha ba'i rdul brtsegs gangs kyi ri / /
rnam bkra mtshan dpe'i 'ja' tshon gyis spras pa'i / /
rab mdzes lang tshos dpa' bo'i brtan pa kun / /
'phrog mdzad yid bzhin 'khor los shis pas skyongs / /
blo bzang bstan pa'i 'dzin mar skyes sbyang gi /
shes rab 'chad rtsod rtsom pa'i yal 'dab rgyas / /
bslab gsum sbrang rtsi'i dpal gyi skal ldan tshogs / /
tshim mdzad sprul pa'i sku khyod zhabs brtan shog /
'chang rtsod rtsom la sku phreng sngon ma bzhin / /
rnam gsum mkhas pa'i bya bas dus 'da' zhing / /
bdag sogs 'gro kun khyod gsung bdud rtsi'i ros / /
smin grol lam la 'god pa'i bkra shis shog /
ces su nyid bkra shis rab rgyas dgon gyi mkhan bo kau shrI nga yan chi mer khan chos rje skal bzang bstan pa'i sgron me'i yang srid blo bzang bstan 'dzin dpal ldan gyi brtan bzhugs gsol 'debs 'di lta bu zhig dgos zhes rab 'byams pa skal bzang shes rab dang dge slong bsod nams bstan pa gnyis nas bskul ba ltar /
\u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal dpal bzang pos sbyar ba'o / /
dge legs 'phel / /
! /
oM bde legs su gyur cig /
blo gros bag chags bzang po'i dri bsung gis / /
dpal 'byor sbrang rtsi'i bcud kyi dga' ston la / /
dang ldan rkang drug tshogs rnams 'gugs mkhas pa / /
bstan 'dzin mtsho skyes dbang por gsol ba 'debs / /
mgon po'i bstong pa ni /
rab 'byams rgyal ba'i mthu stobs gcig bsdus pa / /
@# / /
spyan ras gzigs dbang thugs kyi sgyu 'phrul che / /
dpal ldan ye shes mgon po phyag drug pa / /
'khor dang bcas la dwang bas bstong par bgyi / /
ces bde 'byor bla ma blo bzang dpal 'byor bstan 'dzin gyi mtshan bstod dang /
mgon po phyag drug pa'i bstod pa gtor 'bul gras su bcug chog pa 'di lta bu zhig dgos zhes rnam rgyal 'byung gnas dang blo bzang bstan 'dzin gnyis kyis bskul ba ltar /
\u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal dpal bzang pos gzims chung yid dga' chos 'dzin du sbyar ba'o / /
! / /
oM swasti /
lha ye shes spyan ldan byin mthu dang / /
chos zang zing mi 'jigs sbyin pa'i stobs / /
yongs rjes 'jug gdung dbyangs gsol btab mthus / /
deng smon pa'i bden tshig 'grub gyur cig /
bdag bu slob gdul bya'i tshogs rnams la / /
chos zang zing sgo nas drin che ba'i / /
mgon bshes gnyen dgongs pa yongs rdzogs shing / /
slar skye srid zla gzhon myur 'char shog /
ye spros bral shes pa'i zhing sa la / /
mchod sbyin pa'i brlan gsher gyis smin pa'i / /
rten dal 'byor tshang ba'i myu gu'i rtser / /
chos rnam smin 'bras bus mdzes par shog /
rje sangs rgyas bstan pa'i sgor zhugs nas / /
grogs mkhas mang 'dus pa'i chos kyi grwar / /
lung rig pa'i brdar sha legs dpyad de / /
lam yongs rdzogs gnas la mkhas par shog /
mgon bshes gnyen man ngag grur zhugs nas / /
'bad brtson pa'i rlung gis bskyod pa'i mthus / /
chos mdo sngags rgya mtsho'i 'jing brgal te / /
lam bslab gsum nor la dbang bar shog /
tshul 'chos dang kha gsag gzhogs slong sogs / /
thabs mi rungs du mas bsgrub bsgrub kyang / /
grub zin pa'i mod la 'dor dgos pa'i / /
rnyed bkur stir zhen pa spong bar shog /
khong yon bdag ser skya'i ngo 'dzin sogs / /
don rngo chung g.yeng ba kun spangs te / /
gnas g.yengs med mthun rkyen tshang ba'i sar / /
tshe ji srid bsgrub la brtson par shog /
chos nyan bshad bgyis pa'i rnam dkar kun / /
rang bltos bcas 'tsho phyir tsam min par / /
dpal thub bstan rgyas pa'i cha rkyen du / /
dus kun tu 'gyur ba'i bkra shis shog /
mang+ga laM / /
zhes bla ma ye shes sbyin pa'i skye srid myur gsal yong ba'i smon tshig 'di lta bu zhig dgos zhes bu slob dge slong blo bzang bkra shis dang /
dge slong chos 'phel rgyal mtshan sogs ri khrod pa rnams nas bskul ba'i ngor /
\u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal dpal bzang pos sbyar ba'o / /
! / /
na mo gu ru lo ke shwa rA ya /
tshogs gnyis rdul brtsegs mtshan dpe stobs bcu'i rtsal / /
yongs rdzogs khams gsum dbugs 'byin tshangs pa'i dbyangs / /
srid zhi'i gdung sel mtshungs med bsil sbyin mkhan / /
phyag na padmos deng 'dir shis pas skyongs / /
blo bzang bstan pa'i srid la dbang bsgyur zhing / /
thabs shes rin chen bdun gyi nor gyis phyug /
'jam dpal snying po'i ring @# / /
lugs rgya mtsho'i mthar / /
spel mdzad gru 'dzin bdag bor gsol ba 'debs / /
rdzogs sangs rgyas dang gdung 'tshob dge ba'i bshes / /
srid 'dir 'byung bar dkon zhes ston pa'i phyir / /
re zhig gzug sku chos dbyings dang sdud pa'i / /
thabs mkhas mdzad pa ston la gsol ba 'debs / /
slar yang bde chen chos dbyings lha lam la / /
gzugs sku nam mkha'i glang po 'bum 'khrigs te / /
byang grol lam bzang myu gu spel ba'i phyir / /
phan bde'i gru char 'bebs la gsol ba 'debs / /
gsang gsum bkod pa 'chi med skyed tshal nad / /
mkhas btsun bzang po'i mdzad pa yongs 'du ltar / /
mngon par mtho ba gad de'i zhabs pad zung / /
gru 'dzin gnyis pa'i khri la myur 'khod shog /
rnam dag tshul khrims gser gyi 'dzin ma la / /
shes nyon sgrib bral 'bras bu g.yur za bas / /
phan bde'i ro brgya ci yang sbyin mdzad pa / /
mchog sprul yongs 'du'i dbang por gsol ba 'debs / /
mgon khyod lnga rig gser gyi 'khor lo yis / /
gzhung lugs nam mkha'i pha mtha' yongs gzhal nas / /
thub bstan gling bzhi'i khyon la dbang bsgyur ba'i / /
chos kyi 'khor bsgyur mdzad pha mthar phyin shog /
thub gzhung mdo sngags chu gter bsrubs pa las / /
ngo mtshar snying po zhwa ser ring lugs mchog /
chos byed lang tsho dar ba'i rgyan gcig 'di / /
'dzin skyong spel phyir mgon khyod bskal brgyar bzhugs / /
rgyal bstan sbel ba'i mkhas grub gser ri'i dbus / /
thugs bskyed lhun po lta bur mngon mtho ba / /
kun mkhyen rgyal ba'i yang srid yid bzhin nor / /
thub bstan rgyal mtshan rtse mor myur 'khod shog /
'gro la mkhyen brtse'i snang ba snyoms na yang / /
gangs ljongs bstan 'gro'i phan bde 'dab brgya pa / /
sger du bzhad byed 'phrin las lhun grub pa'i / /
yang srid nyin byed dbang po zhabs brtan shog /
bdag kyang skye 'phreng kun tu mgon khyod kyi / /
sras kyi thu bo nyid du rjes bzungs te / /
zab rgyas gsung gi bdud rtsi legs myangs pas / /
sa bcu lam lnga'i bgrod pa mthar phyin shog /
rje btsun bla mas bka' bsgos gnyer gtad pa'i / /
mthu ldan bsrung mas yid smon bsgrub pa la / /
gzugs can gzugs med bar gcod drungs phyung nas / /
mthun rkyen 'phrin las g.yel med sgrubs gyur cig /
ces rgyal bstan yongs rdzogs kyi bdag po /
rang cag kha ba ri pa rnams kyi mgon skyabs dang dpung gnyen gcig pur gyur pa /
mkhan chen \u0f38 rgyal ba'i dbang po \u0f38 rje btsun blo bzang bstan pa'i dbang phyug 'jam dpal rgya mtsho dpal bzang po de nyid nges pa don du mya ngan las 'da' ba'i dus nam yang mi srid mod kyang /
re zhig 'gro ba rtag 'dzin can rnams yang dag pa'i lam la bkri ba'i ched gzugs sku chos dbyings su bsdu ba'i tshul bstan yang /
thugs rje dang 'phrin las kyi 'jug pa nam mkha' mi zad bar du rgyun mi chad pas na /
slar yang yang srid sbrul pa'i sku 'khrul bral nges shes rnyed ba zhig byon nas /
mkhas btsun bzang pa'i mdzad pa rmad du byung bas /
gangs ljongs 'di'i bstan @# / /
'gro'i phan bde spel ba'i smon tshig 'di lta bu zhig dgos zhes zhwa ser bstan pa'i gsal byed phur bu lcog sprul pa'i sku nas bskul ma mdzad pa ltar rang nyid kyang mos pa chen po'i sgo nas /
\u0f38 shAkya'i dge slong blo bzang dpal ldan bstan ba'i nyi ma phyogs las rnam rgyal dpal bzang pos sbyar ba'o / /
! / /
oM swa sti /
lhun grub yon tan brgyad ldan rkang gnyis gtso / /
de gsung bsam gyis mi khyab dam pa'i chos / /
rig dang zhabs ldan thugs rje'i sprin dkrigs te| |deng 'dir shis pa'i char chen dbab tu gsol / /
byams mgon gsang gsum sgyu 'phrul kun+da'i gnyen / /
khams gsum 'gro ba'i yid kyi mtsho nang du / /
gang 'dul rtsol med 'char ba'i thabs mkhas kyi / /
'phrin las rgyun mi chad la gsol ba 'debs / /
khyad par 'gro ba'i 'dren mchog zas gtsang sras / /
zhing 'dir bcu gnyis mdzad pas rnam rol cho / /
lung bstan dbugs dbyung thob pa'i rgyal ba'i sras / /
snang ba bsam mi khyab la gsol ba 'debs / /
'jam dpal zhal gzigs klu sgrub dgongs pa'i don / /
ji bzhin rtogs nas sems dmigs rim pa'i 'phra / /
rtsom pa'i gsung gi snang ba mchog thob ba / /
shAkya mi tra'i zhabs la gsol ba 'debs / /
rmad byung mkhas btsun bzang po'i mdzad pa yis / /
'gro kun smin grol lam la 'god pa'i phyir / /
sde snod gsum gyi bshad sgrub rgyas mdzad pa'i / /
byams mgon mngon sum gzigs la gsol ba 'debs / /
rgya chen legs bshad chos kyi char 'bebs shing / /
rig pa'i gnam lcags glog 'phreng 'bum phrag gis / /
phas rgol tshar gcod skal ldan rjes 'dzin pa'i / /
'phags chen paN+Di ta la gsol ba 'debs / /
bod yul 'dre srin gdug pa'i bud shing kun / /
rdo rje'i ting 'dzin gcig gi me nang du / /
bsreg mdzad padma 'byung gnas thugs kyi sras / /
nam mkha' rgyal mtshan zhabs la gsol ba 'debs / /
tha mal lus kyi lcags khams rim gnyis kyi| |gser 'gyur rtsi yis legs sbyangs tshe gcig la / /
mkha' spyod sgrub pa rin chen bzang po'i sras / /
legs pa'i shes rab zhabs la gsol ba 'debs / /
rkyen ngan byang chub lam du bsgyur ba'i thabs / /
theg chen chos kyi yang snying blo sbyong gis / /
rang gzhan smin cing grol ba'i spyil phu ba / /
chos kyi rgyal mtshan zhabs la gsol ba 'debs / /
'khor lo gsum dang 'brel ba'i 'phrin las kyis / /
dpal ldan sa skya'i chos kyi sde chen por /
ye shes snang bas lam bzad gsal mdzad pa'i / /
bstan pa'i rgyal mtshan zhabs la gsol ba 'debs / /
rgyal ba gnyis pa'i legs bshad 'od stong gis / /
thub bstan pad tshal bzhad tshe bshad sgrub kyi / /
nying khus skal ldan bung ba tshim mdzad pa'i / /
hor ston nam mkha' dpal la gsol ba 'debs / /
'jam dpal snying bo'i ring lugs chos kyi srid / /
skyong phyir bdun ldan rgya mtsho'i dbus gnas shing / /
'phrin las bang rim @# / /
mngon par mtho ba yi / /
rgyal tshabs 'dzin dbang por gsol ba 'debs / /
blo bzang rgyal ba'i lung rig 'od stong gis / /
byang phyogs skye 'gro'i mun pa kun bsal nas / /
mtho ris byang grol lam la 'god mdzad pa'i / /
bstan pa'i nyi mar grags la gsol ba 'debs / /
sna tshogs grub mtha'i dbye ba kun gzigs kyang / /
blo bzang rgyal ba gnyis pa'i mdo sngags kyi / /
bstan pa'i rgyal mtshan 'ba' zhig srid rtse'i bar / /
bsgreng mdzad rje btsun bla mar gsol ba 'debs / /
thugs bskyed dbang gi blo bzang grags pa yi / /
bstan pa spel ba'i 'phrin las dar drag cing / /
byang phyogs 'gro ba'i phan bde rgyas mdzad pa'i / /
bka' drin gsum ldan zhabs la gsol ba 'debs / /
blo bzang bstan pa'i gangs ri las 'gyings shing / /
bslab gsum lang tshe dar ba'i lus stobs rgyas / /
lung rig nga ros thub bstan rgyas mdzad pa'i / /
smra ba'i seng+ge bskal brgyar gnas gyur cig /
blo ldan skal bzang 'jug dogs lung rtogs kyi / /
bstan pa dar zhing rgyas pa'i lhag bsam can / /
'chad rtsod rtsom pas bdag sogs dad ldan 'gror / /
phan bde yun ring ster ba'i mthu 'grub shog /
khyod sku mig gi bdud rtsir mi 'bral zhing / /
zab rgyas gsung gi gdams pa nyams blangs pas / /
khyod thugs dmigs med bde ba chen po dang / /
bdag yid gcig tu 'dres par byin gyis rlobs / /
tshe 'di mi rtag nub kha'i nyi ma dang / /
nor dang longs spyod rtswa rtse'i zil pa bzhin / /
mthong nas 'di snang blo 'brid phar rgyab tu / /
bskyur te nyin mtshan chos kyi 'da' bar shog /
mthon bo'i mtha' lhung skyes mtha' 'chi ba sogs / /
yid brtan mi rung 'khor ba'i ngang tshul la / /
gting nas zhen log gnas skabs thams cad du / /
thar pa don gnyer blo dang 'bral med shog /
thogs med dus nas drin gyis bskyangs pa yi / /
nyam thag mar gyur 'gro ba la dmigs pas / /
byams dang snying rje byang chub sems mchog gis / /
bdag rgyud lhag par phyug par byin gyis rlobs / /
chos kun gdod nas ma grub stong pa'i gshis / /
gang snang kun rdzob sgyu ma ltar mthong ba'i / /
snang stong zung 'jug bslu med rten 'brel la / /
som nyi dang bral snying nas nges rnyed shog /
thabs shes gshog yangs rgyas pa'i rgyu rtsal gyis / /
srid dang zhi pa'i nam 'phang bcad pa'i mthar / /
sku gsum 'chi med mdun sar myur bgrod de / /
'gro kun smin grol lam la 'god par shog /
myur mdzad mgon sogs chos srung thams cad kyis / /
dpal ldan bla ma'i rnam dkar mdzad pa la / /
bar gcod nyer 'tshe ma lus drungs phyung ste / /
thugs bzhed lhun gyis 'grub pa'i 'phrin las mdzod / /
bdag sogs deng nas byang chub snying po'i bar / /
'dren mchog dge ba'i bshes kyis rjes bzungs te /
gnas skabs mthar thug bsam don ma lus pa / /
'bad med lhun gyis 'grub pa'i bkra shis shog /
mang+ga laM / /
skyes rabs 'di rnams kyi thang sku 'dri tshe byang sems snang bsam gyis mi khyab pa khyim bdag gi cha lugs phyag tu nor bu bsnams pa /
gong du thub pa gtso 'khor dang /
'og tu rgyal chen @# / /
pa'i /
shAkya'i mi ta'i gong du klu grub dang /
'og tu dpal mgon zhal bzhi /
btsun ba rnam grol sde'i gong du byams mgon dang /
'og tu mgon po phyag drug ba /
'phags chen paN+Di ta rigs lung mdzad pa'i tshul /
gong du 'phags pa thogs med dang /
'og tu dam can chos rgyal /
nam mkha' rgyal mtshan sngags 'chang gi cha lugs phur pa dang ban+d+ha bsnams pa /
gong du slob dpon rin po che padma sam+b+ha ba dang /
'og tu lcam sring /
legs pa'i shes rab kyi gong du /
lo chen rin bzang dang /
'og tu lha mo dus mtshan ma /
se sbyil phu ba'i gong du /
zhang 'chang kha ba dang /
'og tu mi g.yo ba /
sa skya pa ye shes bstan rgyan pa'i gong du /
rje btsun 'jam dbyangs dang /
'og tu gur mgon /
hor ston nam mkha' dpal gyi gong du /
rje yab sras dang /
'og tu dmag zor ma /
khri blo gros chos skyong gi gong du rje yab sras dang /
'og tu dam can chos rgyal /
blo bzang bstan pa'i nyi ma'i gong du /
rgyal ba yab sras /
'og tu phyag drug pa /
'di man la'ang de mtshungs 'dri zhing /
gong du mngon rtogs la smos pa gang yin dge slong gi cha lugs /
phyag gnyis glegs bam chos 'chad can du bya /
ces pa 'di yang khal kha gud tshe brtan rdo rje dang /
chos mdzad blo bzang bstan 'dzin gnyis nas yi la kog san mer khan paN+Di ta ho thog thu blo bzang bstan pa dar rgyas kyi 'khrungs rabs gsol 'debs 'di lta bu zhig dgos zhes bskul ba'i ngor /
\u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal gyis lo tsA ba legs pa'i shes rab kyi skye 'phreng sngon gyi chos 'byung deb ther sogs las bshad pa rnams la legs bar brtogs te sbyar ba'o|| ! || gang sku dran bas 'chi bdag be con yang / /
ri mo'i gnas la 'god mdzad tshe dpag med / /
rnam rgyal yid bzhin 'khor lo la sogs pas / /
'chi med bdud rtsi'i char chen deng 'dir phob / /
ngag la dbang 'byor kun mkhyen tsod kha pa'i / /
'khrul bral legs bshad bdud rtsi'i dga' ston la / /
skal bzang 'gro kun mgron du 'gug mkhas pa / /
bshes gnyen dam pa'i zhabs la gsol ba 'debs / /
ngag dbang mtsho byung lha mo mgrin zhugs pa / /
rgyan drug mchog gnyis gzhung lugs rab 'byams don / /
skal bzang 'gro la 'chad cing sbel ba'i phyir / /
mgon khyod zhabs zung ri dbang ltar brtan shog /
bston cing bsgrub pa'i bsrung ma'i tshogs rnams kyis / /
mgon 'di'i sku tshe bskal brgyar sbel ba dang / /
chos dang srid kyi mdzad pa dang 'bral ba'i / /
'phrin las dbyar gyi mtsho ltar gong du spel / /
deng nas ded dpon bshes gnyen dam pa dang / /
'bral med dal 'byor gru gzings la brten nas / /
mdo rgyud gzhung lugs rgya mtsho cher zhugs te / /
sku gsum rin chen nor la dbang 'byor shog /
zhwa ser bstan pa phyogs bcur rgyas pa dang / /
khrims ldan dge 'dun sde rnams thugs mthun zhing / /
rgyal po 'bangs bcas dge bcu'i khrims kyis 'tsho / /
'gro kun bde skyid dpal la rtag spyod shog /
tshad 'dzin dmigs gtad bshig pa'i chos dbyings dang / /
rten 'brel bslu med zung 'jug bden pa'i mthus / /
ji ltar smon pa'i @# / /
don kun lhun grub cing / /
phun tshogs dpal 'byor rgyas pa'i bkra shis shog /
mang+ga laM / /
ces bkra shis phan bde gling gi bla zur dar han mkhan po lha ram pa ngag dbang skal bzang gi ring 'tsho'i smon 'debs 'di lta bu zhig dgos zhes dge slong blo bzang chos grags dang /
dge slong brtan pa /
dbu mdzad lhun grub brtan pa /
dbu mdzad bstan 'dzin nyi ma sogs kyis bskul ba'i ngor /
\u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal dpal bzang pos chos grwa chen po bkra shis lhun po'i gzims chung bka' gdams pho brang du sbyar ba'o / /
! / /
oM swa sti /
legs tshogs bye ba'i 'byung gnas bsam 'phel dbang / /
skal ldan thar lam 'tshol ba'i mig gcig bu / /
nyi bu'i g.yul las rgyal ba'i dpal mnga' ba / /
tshe dpag med kyis rtag tu dge legs stsol / /
ngag dbang 'jam mgon bstan pa'i rgya mtsho las / /
'dzin spel 'phrin las chab klung tshad med du / /
'bab las khyod thugs chu gter rnam par 'phel / /
mgon khyod dad ldan gtsug na rgyal gyur cig /
lhag bsam rnam dag gser sbyangs 'dzin ma la / /
gzhan phan thog ma'i sems bskyed myu gu gsar / /
rnam 'dren sde 'gros thugs rje'i brlan gsher gyis / /
legs smin rtsa tshogs rab dgar gsol ba 'debs / /
skal ldan 'gro ba'i re skong yid bzhin nor / /
rlabs chen spyod pa'i shing rtas nyer drangs te / /
dbus gyur bshad sgrub rgyal mtshan rtser bkod nas| |'dod dgu'i char 'bebs gyur la gsol ba 'debs / /
rgyal ba'i mdun sar legs pa rab bsang dang / /
rgyal la dad pa'i stobs rgyas lta bu brtan / /
rgyal bstan bod yul dar tshe snar gtogs pa'i / /
rgyal blon chen por gyur la gsol ba 'debs / /
slob dpon padma'i thugs sras gnyag dz+nyA na / /
gzhon nur gyur dang bka' gdams dge ba'i bshes / /
kong po ba dang mkhas grub khyung po yi / /
thugs sras rin chen rdo rjer gsol ba 'debs / /
rin chen sems la dbang 'byor gzhon nu 'od / /
phyir mi ldog pa'i dbang thob sangs rgyas dbon / /
sangs rgyas 'bum dang chos dpal bzang po ste / /
'gro ba'i 'dren par gyur la gsol ba 'debs / /
rgyal ba gnyis pa'i nyin byed bka' drin las / /
thub bstan padmo'i tshal du gsung rab kyi / /
sbrang rtsi la spyod yon tan gsal ba dang / /
zur chen shrI b+hu tir gsol ba 'debs / /
bde ldan zhing gi mgon po snang mtha' yas / /
dur smrig gar rol blo bzang chos rgyan gyi / /
gdams pa'i nang mdzod 'dzin mkhas ngag gi dbang / /
bstan 'dzin 'phrin las zhabs la gsol ba 'debs / /
rab mang thos pas ngag la dbang 'byor zhing / /
rab 'byams thub bstan 'dzin pa'i 'phrin las can| |rab mchog rnam 'dren rgyal ba'i gdung 'tshob cher / /
rab gus gdung ba'i yid kyis gsol ba 'debs / /
rnam dpyod cha shas rab rdzogs kun+da'i gnyen / /
rnam mang shes bya'i mkha' la rab 'phags shing / /
rnam thar @# / /
gtsang ma'i 'od dkar 'bum 'phro ba'i / /
rnam dag dge ba'i bshes la gsol ba 'debs / /
khyod thugs ma dros mtsho chen las 'ongs pa'i / /
'khor lo gsum gyi chab klung rnam pa bzhis / /
mos ldan nyon mongs dri ma dag byed pa'i / /
'phrin las nam yang chad pa med gyur cig /
bslab gsum rnam dag nor 'dzin yangs pa'i steng / /
dad ldan gser ri'i dbus na lham me ba / /
snyan rgyud snang byed 'od zer rab 'bar ba / /
mi 'gyur lhun po ji bzhin zhabs brtan shog /
mgon khyod zhabs sen rin chen dbang gi rgyal / /
bdag cag dad ldan gtsug tu mi 'bral zhing / /
'dod dgu ma lus char du ba snyil ba dang / /
legs tshogs rten 'brel ma lus lhun grub shog /
rnyed dka' 'jig sla'i dal 'byor rten bzang 'di / /
'di snang chos brgyad zlos gar rgyang bsrings te / /
rtag tu bag yod ldan pa'i brtson 'grus kyis / /
sdig spong dge pa bsgrub la brtson par shog /
'dod sred zhags pa'i 'ching bas dam du bcings / /
sdug bsngal me chen 'bar bas rgyun du bsregs / /
nyes brgya'i 'byung gnas 'khor ba'i rgya mtsho las / /
thar 'dod shugs drag skye bar byin gyis rlobs / /
rang nyams la dpags drin can ma rnams la / /
dmigs pa'i byams dang snying rje'i sems bskyed de / /
rlabs chen phyin drug bsdu bzhi'i nyams len la / /
zhum med bsam pa thag pas slob par shog /
rnam dag dbang gis bdag rgyud legs smin zhing / /
dam tshig sngom pa'i 'gram rten la brten nas / /
rim gnyis zab mo'i them skas la 'dzegs te / /
sku gsum thar pa'i gro daM du myur bgrod shog /
gnas skabs su yang mkha' khyab 'gro ba kun / /
tshe ring nad med bde skyid phun tshogs shing / /
phan tshun byams pa'i sems dang ldan pa yi / /
phun tshogs dpal 'byor rol pa'i bkra shis shog /
mang+ga laM / /
ces ser stong mkhan po ye shes rab brtan /
ser smad mkhan po grags pa mkhas grub /
phan yul spos dkar sprul sku blo bzang dge legs 'phrin las rab rgyas /
ser smad gzhung pa lha btsun sprul sku blo bzang 'jam dpal rab rgyas /
mdo smad sku 'bum ches shos sprul sku ngag dbang bshad sgrub bstan pa'i nyi ma /
'brug rgyal dbang sprul sku 'phrin las rnam rgyal /
se ra gzims khang pa rab 'byams pa skal bzang rig grol /
gzims zur ngag dbang mkhas btsun sogs slob bu du mas /
'jog po bla ma dag dbang bstan 'dzin 'phrin las rnam rgyal gyi skyes rabs nyer lnga go rim bsgrigs pa'i sa bon dang bcas yi ge'i lam nas bskul bltar zhu ba po rnams kyi bsam ba dang bstun /
\u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal dpal bzang bos sbyar ba'o / /
! / /
oM swa sti /
blo bzang rgyal ba'i mkhyen brtse ye shes kun / /
dpal ldan bstan pa'i nyi ma'i dpyid du smin / /
phyogs las rnam rgyal 'phrin las gdugs dkar po / /
srid rtser 'degs mkhas zhabs la gsol ba 'debs / /
ces mdangs chen bla ma ye shes 'phrin las kyi mtshan bstod mdangs chen bla brgyud gras su bcug chog pa 'di lta bu zhig dgos zhes @# / /
mdangs chen pa dka' chen rdo rje dgra 'dul gyis bskul ba ltar /
\u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal gyis sbyar ba'o / /
! / /
oM swa sti /
thabs shes zung 'jug gser sbyangs gzhi la brten / /
bsdu bzhi'i bang rim rnams kyis mngon par mdzes / /
mi mjed 'gro ba 'chi med nyer 'tsho'i gzhi / /
thub dbang sa 'dzin lhun pos dge legs stsol / /
bde gshegs kun gyi bsngags pa'i bde ba can / /
zhing gi dga' bde'i dpal lam chags par / /
thugs bskyed smon lam dbang gis ma dag zhing / /
du mar 'gro don mdzad la gsol ba 'debs / /
mi mjed zhing gi ston pa shAkya'i tog /
gang gi thugs sras rdo rje'i snying po mchog /
sid+d+hi badzra dA ri ka pa sogs / /
grub pa'i 'khor bsgyur rnams la gsol ba 'debs / /
rus sbal zhabs dang Dom+b+hi he ru ka /
dpal 'bras rdo rje bka' gdams dgon pa pa / /
ke'u mtshan dang zla ba rgyal mtshan zhabs / /
mkhas grub chen po rnams la gsol ba 'debs / /
sku gsum mngon gyur gzhon nu don grub dang / /
rgyal ba gnyis pa'i gsang mdzod kun 'dzin pa'i / /
rnal 'byor dbang phyug ngag dbang grags pa dang / /
legs pa don grub zhabs la gsol ba 'debs / /
de nas byang phyogs dpal ldan sham+b+ha la'i / /
rdo rje'i khri la zhabs sor mngon bkod de / /
dang po'i sangs rgyas chos tshul rgyas mdzad pa'i / /
rigs ldan rnam gnon zhabs la gsol ba 'debs / /
de yi rnam sprul 'dzam gling dbang phyogs su / /
mkhas btsun bzang po'i zlos gar rab bsgyur te / /
blo bzang grags bstan phyogs bcur rgyas mdzad pa'i / /
rje btsun bla ma'i zhabs la gsol ba 'debs / /
khyod sku'i zla gzhon yum gyi chu 'dzin las / /
grol tshe chos dbyings mtshon byed yi ge I / /
rang sgra sgrog cing yig gsum lan gsum du / /
brjod zhes yongs su grags la gsol ba 'debs / /
snang ba mtha' yas blo bzang ye shes dang / /
dus gsum mkhyen pa nyad tshang rin chen sogs / /
bstan pa'i rtsa lag skyes chen dam pa rnams / /
'khrungs pa'i ngang tshul skyongs la gsol ba 'debs / /
gzhon nu'i dus nas tha mal byis pa yi / /
ngan spyod spangs te mdzad pa sbyod lam kun / /
chos la brtse zhing dam pa'i brtul zhugs kyis / /
mkhas pa'i bya bar zhugs la gsol ba 'debs / /
rnam dag nges 'byung bsam pas rgyud bskul te / /
rgyal bstan sgor zhugs thos bsam sgom gsum gyis / /
nyin mtshan 'da' zhing mdo sngags chos tshul la / /
rnam dpyod mkhyen pa rgyas la gsol ba 'debs / /
mgon khyod dad ldan gdul bya ma lus pa / /
byang grol lam la 'god phyir chos kyi khrir / /
zhabs zung rdo rje lta bur brtan pa dang / /
zab rgyas chos 'khor rgya cher bskor du gsol / /
khyod kyi sku gsung thugs kyi rnam thar la / /
snying nas dad pa'i rjes 'jug @# / /
ma lus pa / /
skye 'phreng kun tu khyod dang mi 'bral zhing / /
zab rgyas chos kyi dpal la spyod par shog /
de ltar gsol btab bgyis ba'i rnam dkar mthus / /
yul 'dir nyer 'tshe'i rgud pa kun bral zhing / /
phun tshogs dpal 'byor rgyas pa'i dga' ston la / /
rtag tu spyod pa'i dge mtshan 'bar gyur cig /
ces pa 'di yang khal kha nas rje yan chi gdugs dkar dang /
kha'i ya lung 'phel /
dge slong spi lig thu brtan pa /
dge slong bstan 'dzin bcas nas kho rang rnams kyi rtsa ba'i bla ma'i 'khrungs rabs bcu gsum tsam gyis bon dang bcas pa'i tshe rtags ji ltar byung tshul gyi rnam thar mdor bsdus dang bcas par gzhi byas te rnam thar gsol 'debs 'di lta bu zhig dgos zhes bskul ba ltar /
gshin rje gshed kyi rnal 'byor pa /
\u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal dpal bzang pos chos grwa chen po bkra shis lhun po'i gzims chung bka' gdams pho brang du sbyar ba'i yi ge pa ni nye 'khor ba rtswa gnyer rje drung blo bzang dpal 'byor ro / /
dge legs 'phel / /
! / /
oM swa sti /
rab 'byams rgyal ba'i yab gcig 'jam pa'i dbyangs / /
dur smrig gar rol blo bzang grags pa yi / /
mdo sngags bstan pa'i rgyal mtshan 'dzin mdzad pa'i / /
bshes gnyen dam pa'i zhabs la gsol ba 'debs / /
bla ma mchog khyed sku 'phreng gong ma bzhin / /
rnam gsum mkhas pa'i bya bas dus 'da' zhing / /
bdag cag rjes 'jug gdul bya'i dbung gnyen du / /
chos kyi khri la yun ring zhabs brtan shog /
dad cing gus pa'i skul lan ma lus pa / /
tshe rabs kun tu khyed dang mi 'bral zhing / /
zab rgyas legs bshad bdud rtsi doms med du / /
'thung pas smin grol lam bzang mthar phyin shog /
ces mdo smad sprul sku blo bzang bstan 'dzin rgyal mtshan gyi gsol 'debs 'di lta bu zhig dgos zhes /
mdo smad dpe har sku brten pas bskul ba'i ngor /
\u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal dpal bzang pos gzims chung bka' gdams pho brang du sbyar ba'o / /
dge legs 'phel / / / /
oM swa sti /
phan bde'i 'byung gnas rgyal bstan yongs 'du'i ljon / /
rab rgyas 'gro kun thar mchog 'bras bzang la / /
spyod phyir bkra shis lhun grub chos grwa cher / /
chos spyin 'dzad med dal 'gro'i rgyun 'di spel / /
sarba dza ga taM / /
