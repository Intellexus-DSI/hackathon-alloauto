@# / /
rnam grol lag bcangs su gtod pa'i man ngag zab mo tshang la ma nor ba mtshungs med chos kyi rgyal po'i thugs bcud byang chub lam gyi rim pa'i nyams khrid kyi zin bris gsung rab kun gyi bcud bsdus gdams ngag bdud rtsi'i snying po zhes bya ba bzhugs so / /
{dd} /
pra sA rI n+pa ra Na sya klu Ta ? ki ya n+ta /
tra yaM gu hya Na TA ti go la ma ? e ka /
@# / /
rab 'byams skyabs kyi phung po ji snyed pa / /
gsang gsum dkyil 'khor gcig tu rdzogs pa'i gar /
{dd} {dd} @# / /
su d+hI badzra d+ha ro t+ta raH mu ni a k+Sha /
pra ya ts+tsha ta shu b+haM ba lA rug ko Ta / /
??? @# / /
bla ma blo bzang thub dbang rdo rje 'chang / /
dge legs bye ba'i char chen 'gro 'dir stsol / /
{dd} {dd} byams ? snying theg pa mchog gis zhi mtha' bcom / /
srid bder ma chags bslab gsum rgyal bstan 'dzin ? / /
bzang po'i 'phrin las ? chos brgyad dri mas dben / /
bde legs rgya mtsho'i ? 'byung gnas mgon der 'dud / /
gang de'i zhal lung nad brgya drung 'byin sman / /
yon tan rin chen 'byung gnas gsung gi mtsho / /
byis blo'i snod du chud min 'on kyang 'dir / /
brjed par phangs blos cha tsam 'god la brtson / /
de la 'dir sngon byung ba'i sangs rgyas grangs med dpag tu med pa rnams dang /
bskal bzang 'di'i 'dren mchog stong gi dbus na pad dkar ltar mtho ba'i mgon po des kyang sku dngos kyis 'dul bar mi 'os pa'i bdag sogs skal dman gyi 'gro ba mtha' dag la dang por rnam par dkar {dd} ?? {dd} @# / /
ba'i blo skad cig tsam tshun chad skye ru bcug pa nas bzung /
rten bzang la bzhag ste tshang la ma nor ba'i lam bstan pas rnam pa thams cad mkhyen pa'i sar bgrod pa la rang dbang du byed pa'i bar /
mdor na nyes rigs mtha' yas pa las ni yang nas yang du drangs /
phun sum tshogs pa'i dngos po mtha' yas pa la ni nye bar 'god par mdzad pa'i bka' drin can mtshungs med dpal ldan bla ma dam pa don gyi slad du mtshan nas smos te rje btsun byams pa bstan 'dzin 'phrin las rgya mtsho dpal bzang po mchog nas grub pa'i gnas mchog dben gnas chu bzang ri khrod du /
dmu rgod gdul dka'i skye bo mi bsrun pa bdag lta bus kyang theg mchog gi gtam gyi dga' ston myong ba'i {dd} {dd} dus bzang po lcags bya ston zla ra ba'i gnam gang nas dbu brtsams te nyin nyer bzhi'i ring /
gdan sa chen po gsum dang /
dbus gtsang /
mdo khams bcas nas skom pas chu don du gnyer ba bzhin gsung gi bdud rtsi myong ba kho na'i ched du dka' spyad chen pos lhags pa'i bla sprul bcu phrag gsum dang /
sde snod 'dzin pa du ma dang bcas tshogs pa brgya phrag bdun brgal ba la /
byang chub lam gyi rim pa'i dmar khrid 'jam dpal zhal lung gi khrid rgyun rgyas pa dbus brgyud lugs dang /
bsdus pa lho brgyud lugs /
myur lam dmar khrid /
skyes bu chen po'i bdag gzhan mnyam brje'i skabs blo sbyong don bdun ma bcas sbrags pa'i nyams khrid stsal ba las /
de dag gi skabs don gyi cha shas re re nas {dd} {dd} @# / /
kyang mtshon byed kyi dpe dang /
sgrub byed kyi rigs pa /
ngo mtshar ba'i gtam rgyud /
yid ches pa'i lung dang bcas te snyan brgyud kyi man ngag gis brgyan nas gsungs pas /
las dang po pa rnams la go bde zhing rab 'bring tha gsum gyi blor 'tshams pa /
nyams myong rgyud thog tu khel bas yid 'khul sla zhing sems la phan pa| skabs re rgod bro bas gnyid rmugs bying 'thibs sangs shing /
res 'gar du ? bro bas mchi ma dbang med du 'byin dgos pa dang /
gzhan dag tu 'jigs shing yid 'byung bas da lta rang nas tshe blos btang gis nyams len kho na byas nas ci'i phyir mi 'dug snyam du bzod glags med pa'i blo nges par 'gyur ba lta bus mtshon 'chad tshul khyad {dd} {dd} par du 'phags pa'i gsung bshad mtha' dag pa ni bri bar ga la nus /
'on kyang nyams myong rgyud thog tu 'gel ba'i man ngag gi gnad 'gag rnams brjed na shin tu phangs pas rang blos gang spobs shig zin bris su bgyid par /
rjes su rje bla ma mchog nas kyang /
chos gral du ma nges pa rnams la ngos nas zur du 'chad par dka' zhing /
zin bris 'debs mi mang yang cha tshang ba dang /
yid brtan rung ba dka' bas khyod kyis gang nges pa rnams zin bris thobs shig ces bka'i gnang ba phebs pa dang /
sgrub pa lhur len 'dod pa'i grogs gzhan la'ang bla ma'i gsung gi tshab ma lta bur phan du re ba'i blos bcos lhad med par dgod par bya'o / /
! de la nyin dang por /
mtshungs med chos kyi {dd} {dd} @# / /
rgyal po'i zhal snga nas khrid kyi sngon 'gro kun slong 'chos pa nas brtsams te 'di ltar gsungs te /
! 'o lags so / /
khams gsum chos kyi rgyal po tsong kha pa chen po'i gsung las /
dal ba'i rten 'di yid bzhin nor las lhag /
'di 'dra rnyed pa da res tsam zhig yin / /
rnyed dka' 'jig sla nam mkha'i glog dang 'dra| |tshul 'di bsams nas 'jig rten bya ba kun / /
sbun pa 'phyar ba bzhin du rtogs gyur nas / /
nyin mtshan kun tu snying po len pa dgos / /
rnal 'byor ngas kyang nyams len de ltar byas / /
thar 'dod khyed kyang de bzhin bskyangs 'tshal lo / /
zhes gsungs pa ltar /
rang cag tshe rabs thog ma med pa nas da lta'i bar du 'khor ba na sdug bsngal 'di {dd} ma myong bya ba dang /
bde skyid kyang 'di ma spyad bya ba gcig kyang med par lus ji snyed cig blangs kyang snying po lon pa gcig kyang ma byung la /
da res kyi skabs 'dir dal 'byor gyi rten rnam par dag pa thob pa 'di la snying po lon pa zhig bya dgos te /
rang cag rnams kyis ma brtags ma dpyad pa'i tshe 'di lta bu'i rten bzang po rnyed pa la dga' tshor ci yang med cing /
de las dngul srang gang do rnyed pa la dga' tshor che ba tsam du brtsi ba dang /
dal 'byor stong zad du song ba la phangs sems cung zad kyang med par /
de las dngul srang gang do bor ba phangs sems che bar byed 'dug mod /
rang res thob pa'i rten 'di ni yid bzhin gyi nor bu 'bum 'gyur las kyang lhag pa yin te /
yid bzhin gyi nor bu de bkru ba gsum {dd} @# / /
dang| phyi ba gsum gyi sgo nas dag par byas te rgyal mtshan gyi rtser mchod na zas gos sogs tshe 'di'i bde skyid 'bad med du 'byung zhing /
de lta bu'i nor bu rin po che brgya stong khri 'bum rnyed kyang /
des rten 'di'i steng nas bsgrub rgyu'i don chung shos phyi ma ngan song du mi 'gro ba'i thabs tsam yang byed nus pa min la /
rten 'di la brten nas phyi ma ngan song du mi 'gro ba zhig byed na'ang 'dis byed nus /
de bzhin du /
tshangs pa dang /
brgya byin la sogs pa'i rten zhig bsgrub 'dod na'ang 'dis sgrub par nus pa dang /
mngon dga' dang /
bde ba can dang /
dga' ldan sogs dag pa'i zhing khams su 'gro bar 'dod na'ang rten 'di'i sgo nas sgrub nus pa dang /
der ma zad thar pa dang thams cad mkhyen pa'i go 'phang yang rang gis ma bsgrub pa ma gtogs rten 'di la brten nas sgrub nus pa dang /
khyad par du yang gzhan du bskal chen grangs med gsum du bsgrub dgos pa'i zung 'jug rdo rje 'chang gi go 'phang mchog de yang rten 'di nyid la brten nas snyigs dus kyi tshe thung gcig la sgrub nus shing /
nor bu rin po che bye ba 'bum phrag las kyang lhag pa yin pas /
de lta bu'i rten 'di thob nas don med chud zos su btang na /
nor bu rin po che bye ba 'bum phrag chud zos su btang ba las kyang ches phangs pas /
de las gyong che ba dang /
de las rmongs pa dang /
de las rang gis rang bslus tshabs che ba med de /
mgon po zhi ba lhas| 'di 'dra'i dal ba rnyed gyur nas / /
bdag gis dge goms ma byas na / /
'di las bslus pa gzhan med de / /
'di las rmongs pa'ang gzhan med do / /
zhes gsungs pa'i phyir /
snying po len pa la yang da lta nyid nas brtson dgos te /
de la ma brtson na 'chi bar nges shing nam 'chi cha med pa yin /
de yang da lta rang re chos gral du yod pa 'di dag kyang lo brgya song ba na gcig kyang lus par mi 'gyur la /
sngon bdag cag gi ston pa bskal pa mang por tshogs gnyis kyis bskrun pa'i rdo rje lta bu'i sku brnyes pa'ang mya ngan las 'das pa'i tshul bstan /
de'i rjes su byon pa'i 'phags bod kyi mkhas grub lo paN @# / /
rnams kyang de dang de byung ngo zhes pa'i ming tsam las ma lus par zhi bar gshegs pa'i tshul bstan zin la /
mdor na 'di nyid ma shi bar lus pa'o zhes pa'i mtshan gzhi da lta gang na'ang ston rgyu med cing /
de lta bu'i re ba'ang byar med pas rang gcig pu ga la sdod /
'chi bar nges pa de ltar ma zad nam 'chi la nges pa med de /
sang phod da tshod tsam na rang mi yul 'dir lus la chos gos rnam gsum gyon nas bsdad yod dam /
yang na sang phod da tshod rang dud 'gror skyes nas lus la spu zhol le ba'am /
mgo la r+wa co zing nger gnas yod dam /
yang na yi dwags lta bur skyes nas zas chu thigs tsam yang ma rnyed par bsdad yod dam /
yang na dmyal bar skyes nas tsha grang btso sreg gi sdug bsngal myong gin yod nges pa med la /
'chi ba'i rjes su rig pa rgyun chad de mi 'gro bas skye ba zhig len dgos /
skye sa de yang bde 'gro dang ngan 'gro gnyis las med /
gal te mnar med kyi dmyal bar skyes na me dang lus dbyer med du gnas dgos pa dang /
de las drag shos yang sos lta bur nyin re la shi thengs brgya dang gson thengs brgya la sogs pas mnar bar 'gyur na /
da lta rang re lag pa mer bcug pa tsam yang mi bzod na der ji ltar bzod /
de dag tu sdug bsngal myong ba yang da lta'i lus 'di'i steng du myong ba ltar yin gyi /
'di 'dra min pa'i myong lugs las sla mo zhig e yod snyam na ni de 'dra med /
de bzhin du yi dwags su skyes na lo mang por chu thigs gcig tsam yang mi rnyed pa yod /
da lta smyung gnas srung ba sogs kyang dka' las su byed na der skyes tshe ji ltar bzod /
dud 'gro la yang khyi lta bur mtshon na /
sdod gnas dang /
zas tshol lugs /
ji ltar rnyed pa sogs zhib tu dpyod dang der gyur tshe ji ltar byed bzod thabs e 'dug /
de yang ngan song zhes pa de thag ring po zhig yin snyam ste /
ngan song dang rang gnyis kyi bar na chod pa dbugs gya gyu 'di tsam yin /
ma brtags ma dpyad pa'i tshe na rang re ngan song du rang 'gro dogs med /
sdom pa 'dra ni bsrungs /
kha ton 'dra yang byas /
sdig zer ba mi bsad rta bsgyel lta bu'i stobs chen ni ci yang ma byas snyam pa yod mod kyang /
legs par ma brtags pa'i skyon yin /
bsam blo zhib tu btang na ngan 'gror 'gro mi 'gro rang la rang dbang med /
las la rag las shing /
rang re'i rgyud la dge mi dge'i las 'dres mar yod kyang las gang stobs che ba zhig la 'chi khar sred len gyis gsos 'debs pa yin la /
de nyid rang rgyud la gang stobs che ba brtag na mi dge ba rang stobs che zhing /
stobs che chung ni kun slong dang sbyor ba mjug rnams shugs drag zhan yin pas /
rang res mi dge ba chung ngu zhig las ma byas snyam pa tsho yang shin tu chen por 'gyur te /
dper @# / /
mtshon na /
dge phrug lta bur gtam bshad tshig gcig gtong na'ang /
zhe sdang drag pos kun nas slong /
sbyor ba yang tshig ngan gnad la gang phog shin tu rtsub mo smras /
mjug tu yang nga rgyal dang khengs sems chen po byas pas sbyor dngos rjes gsum nas dpus dag po zhig yod /
gzhan yang shig bsad pa lta bur yang kun slong zhe sdang shin tu drag po byas /
sbyor ba mdzub mos mnyed pa sogs sdug las yun ring btang nas mthar gsod pa sogs byed /
mjug tu yang da phan po byung snyam pa sogs rloms sems chen po byas pas mi dge ba shin tu stobs dang ldan par song /
dge ba ni stobs chen zhig byas yod snyam pa rnams kyang shin tu mthu chung ste /
dge ba stobs chen du 'gro ba la /
sbyor ba /
kun slong /
dngos gzhi /
mjug bsngo ba sogs rnam dag zhig dgos rgyu la /
rang res byas pa'i dge ba la ni dang po kun slong rab byang chub kyi sems dang /
'bring nges 'byung gi blo lta ci /
tha ma skye ba phyi ma don gnyer gyi bsam pa tsam yang dkon par snang ste /
dang po nas phal cher gyis tshe 'di snang gi bsam don 'grub pa sogs kyi ched du smon la /
de dag gang 'grub phyir smon pa'i don ni sdig las kho na yin /
dngos gzhi yang gtsang nges pa'i spro seng nge ba med de /
ma Ni phreng skor gcig 'don pa'i ring tsam la yang sems rnal du mi gnas /
gnyid dang /
rnam g.yeng sha stag yin /
dga' ldan lha brgya ma tshar gcig 'don pa'i ring la yang yags po byed dka' /
mjug tu yang bsngo smon tshe 'di par shor bas /
des na dge ba ni chen po zhig byas yod snyam pa tsho yang stobs chung ngu las med /
'ga' zhig ni sbyor bas ma dag la /
'ga' zhig ni kun slong dang mjug gis ma dag pa /
'ga' zhig tshang ma ma dag pa sha stag yin pas rang re'i rgyud la mi dge ba'i las rang stobs che bas 'chi khar mi dge ba'i las la gsos 'debs pa las 'os med /
mi dge ba'i las la gsos btab na 'gro sa ngan song las med /
de'i phyir ngan song du skye bar thag chod pa red /
da lta rang res bla ma mngon shes yod zer ba sogs la mo lung tshun chad byas nas phyi ma gang du skye zhes 'dri /
des skye ba bzang zhes pa zer na blo bde byed /
ngan zhes zer na 'jigs snang byed kyang gdeng khel ba'i yid rton ga la rung /
de bas phyi ma gang du 'gro ba la mo lung rtsis gsum byed mi dgos /
ston pa thugs rje can gyis mdo sde rin po che dang /
'phags bod kyi paN grub du mas sngar nas lung bstan gnang zin yod pa red /
dper na 'phags pa klu sgrub kyis rin chen phreng ba las kyang /
mi dge ba las sdug bsngal kun / /
de bzhin ngan 'gro thams cad do / /
dge las bde 'gro thams cad dang / /
skye ba kun tu bde ba dag /
ces gsungs pa red /
des na da lta @# / /
rang res skye ba phyi ma gang du 'gro ba sogs mngon sum tshad mas nges mi nus kyang /
gzhal bya shin tu lkog gyur ji bzhin du gzigs nas ma nor bar ston pa'i sangs rgyas kyi lung tshad ma las yid ches rjes dpag gis nges par byar yod pa de yin /
de ltar rang re ngan song du skye bar thag chod 'dug na /
da ngan song der mi skye ba'i thabs shig da lta nas tshol dgos /
de yang ngan song de las thar bar 'dod na de las skyob pa'i skyabs tshol dgos te /
dper na mi nag can gsod pa la thug pa dag gis dbang che la kha drag pa'i dpon la skyabs zhu ba ltar /
sdig las mi bzad pas gos pa'i nyes can ngan 'gro'i khrims kyis mnar bar nye ba la /
de las skyob nus pa ni dkon mchog nyid yin pas de la skyabs bcol /
bcol ba tsam du ma zad des bstan pa'i blang dor gyi gnas la 'jug ldog bya dgos /
gzhan du sangs rgyas kyis phyag gis 'dren pa'am /
sdig sgrib chus bkru ba ltar bya rgyu yod na sngar nas drangs zin pas da lta rang cag sdug bsngal ba mi 'byung yang /
de ltar mdzad du med /
thub pas chos ston zhing las 'bras kyi 'jug ldog la ma nor bar sbyor ba kho nas te /
mdo las /
thub rnams sdig pa chu yis mi 'khru zhing / /
'gro ba'i sdug bsngal phyag gis mi sel la / /
nyid kyi rtogs pa gzhan la spo min te / /
chos nyid bden pa bstan pas grol bar mdzad / /
ces gsungs pas des na bdag gis ngan song de las thar ba'i phyir dkon mchog la skyabs bcol nas ngan song de las thar ba'i thabs las 'bras kyi spang blang la tshul bzhin du 'jug ldog bya'o snyam du bsam pa ni skyes bu chung ngu dang thun mong ba'i lam gyi rim pa'i sgo nas kun slong 'chos pa yin /
'o na ngan song las thar ba des chog gam zhe na /
des mi chog ste /
de las thar tsam gyis bde 'gro'i rten lan re lan gnyis shig thob tu chug kyang /
slar las ngan pa zhig dang 'phrad na ngan song du ltung bar 'gyur bas mtha' mi btsan zhing yid brtan med /
sngon yang rang res bde 'gro'i rten mang po thob kyang slar ngan song du lhung zhing /
da lta yang ltung nges pa 'di 'dra red /
de yang rang res skye ba sngon ma rnams su lha'i dbang po tshangs pa dang /
brgya byin gyi lus blangs nas lha'i gzhal med khang na sdod pa yang mang du byas te /
yang de nas tshe 'phos te dmyal ba'i lcags sreg gi sa gzhir 'gre ldog byed dgos pa mang du byung ba dang /
de bzhin du lha yul du lha'i bdud rtsi la longs spyad spyad nas yang de nas tshe 'phos te dmyal ba'i khro chu khol ma khar 'thung dgos pa dang /
lha'i bu dang bu mo mang po dang mnyam du rtse zhing spyad nas yang dmyal ba'i las mkhan 'jigs su rung bas mtha' bskor nas sdod dgos pa dang /
skabs re 'khor los sgyur ba'i rgyal por skyes te 'bangs mi khyim 'bum phrag gi bdag po byas nas yang 'jig rten gyi bran dang g.yog po'i tha ma bong rdzi dang /
phyugs rdzi lta bur skye ba dang /
skabs re nyi ma dang zla bar skyes te rang gi 'od kyis gling @# / /
bzhi gsal bar byas nas yang gling bar gyi mun nag tu skyes te rang gi lag pa brkyang bskum tsam yang mi mthong ba sogs 'khor ba'i bde skyid 'di ji tsam thob kyang yid brtan med /
snying po med /
sngon chad sdug bsngal de tsam zhig myong /
da dung 'khor ba las mthar phyin de las kyang ches mang ba myong dgos /
sngon chad rang res dud 'gro khyi phag tu skyes te mi gtsang ba sa lud zos pa rnams phyogs gcig tu ma god par bzhag na ri'i rgyal po ri rab las lhag par 'gyur la /
da dung 'khor ba las mthar phyin de las kyang mang tsam zhig za dgos pa red /
sngon chad dgras rang gi ske bcad shor ba'i mgo rnams phyogs gcig tu spungs na tshangs pa'i 'jig rten las kyang brgal ba tsam yod mod da dung 'khor ba'i phyi mtha' gcod thub pa zhig ma byung na de las kyang mang tsam zhig shor dgos /
sngon chad dmyal bar skyes nas khro chu khol ma khar blugs pa rnams phyogs gcig tu bskyil na rgya mtsho chen po'i chu las kyang mang tsam zhig btung zhing da dung 'khor ba las mthar phyin de las kyang mang tsam zhig 'thung dgos pa red /
des na rang re phyin chad 'khor ba mtha' med du 'khyams pa'i tshul la bsams na snying rlung ldang ba'i tshod du 'dug /
lha dang mi'i rten kho rang la yang sdug bsngal gyi rang bzhin kho na las ma 'das te /
mir skyes kyang skye rga na 'chi'i sdug bsngal /
sdug pa dang bral ba'i sdug bsngal /
mi sdug pa dang phrad pa'i sdug bsngal /
'dod pa'i dngos po btsal kyang mi rnyed pa'i sdug bsngal sogs yod /
lha ma yin du skyes kyang 'thab rtsod kyi skabs su lus bcad pa dang dral ba'i sdug bsngal /
dus gtan du phrag dog gis yid gdungs pa'i sdug bsngal dang /
'dod lhar skyes kyang 'chi ltas phog pa'i sdug bsngal /
khams gong ma'i lha la sdug bsngal mngon gyur ba med kyang khyab pa 'du byed kyi sdug bsngal gyi rang bzhin dang gnas pa la rang dbang ma thob pas mthar ltung ba sogs sdug bsngal las ma 'das /
mdor na 'khor ba 'di las gtan nas thar ba zhig ma byas phyin sdug bsngal gyi rang bzhin kho na las ma 'das pas de las thar ba zhig nges par bya dgos shing /
de yang rten 'di'i thog nas byed dgos /
rang cag phal cher tshe 'di la ci yang mi nus zer nas phyi ma la smon par byed mod /
da res kyi rten 'dis nus te chos sgrub pa'i lus rten khyad par can dal 'byor gyi mi lus thob /
sangs rgyas kyi bstan pa dang mjal ba sogs 'gal rkyen kun dang bral /
mthun rkyen ma lus pa tsang bas da res mi nus na gang dus nus /
des na da res bdag gis 'khor ba las thar ba zhig nges par byed dgos /
de yang thar pa thob pa'i thabs gzhan du mi 'gyur ba ni lhag pa'i bslab pa rin po che rnam pa gsum yin pas des na da res bdag gis lhag pa'i bslab pa rin po che rnam pa gsum la bslab nas 'khor ba sdug bsngal gyi rgya mtsho chen po 'di las thar ba zhig ci nas @# / /
kyang bya'o snyam du bsam pa ni skyes bu 'bring dang thun mong ba'i lam gyi rim pa'i sgo nas kun slong 'chos pa yin /
'o na de tsam gyis chog gam zhe na de tsam gyis mi chog ste /
rang gcig pu'i don du nyan rang dgra bcom pa'i go 'phang thob na'ang de tsam gyis rang don yang yongs su ma rdzogs /
gzhan don yang nyi tshe ba las med de /
spang bya shes sgrib dang mi shes pa'i rgyu bzhi sogs ma spang ba'i phyir /
des na rab brgal gcig la brdze bcang gnyis byed dgos pa ltar /
theg dman gyi lam las dgra bcom pa'i bar thob kyang /
slar yang byang chub kyi sems bskyed de theg pa chen po'i tshogs lam nas bzung ste rgyal sras kyi spyod pa la gzhi nas bslab dgos pas de ni dper na dgon pa gcig la gsar zhugs byas /
lag bde nas mkhan po'i bar byas zin nas slar yang dgon pa gzhan zhig tu gsar zhugs lag bde nas bzung gzhi nas byed dgos pa ltar 'gyur bas /
des na dang po nyid nas theg chen la 'jug pa gal che /
de yang slob springs las /
nye du 'khor ba'i rgya mtsho'i khongs su chud gyur pa / /
klong gi nang du lhung ba lta bur snang bzhin du / /
skye shi 'phos pas ngo ma shes pa de bor nas / /
gal te gcig thar byed na de las khrel bor med / /
ces gsungs pa ltar rang re phan tshun ngo ma shes pa tsam las sems can thams cad kyis bdag gi ma ma byas pa gcig kyang med de /
bdag gi skye ba la grangs med pa bzhin du ma yang grangs med /
de'i phyir bdag gi ma ma byas pa'i sems can gcig kyang med /
ma nam byas res kyis da lta'i tshe 'di'i ma dang khyad par med par drin gyis bskyangs pa sha stag yin pas sems can thams cad dang tshe 'di'i ma gnyis ma byas pa dang drin gyis bskyangs pa la khyad par cung zad kyang med cing /
yang 'ga' zhig gis 'di ltar sems te /
sems can thams cad bdag gi ma min te ma yin na ma yin par ngo shes dgos pa las de ltar ngo mi shes pas so snyam na /
tshe 'di'i ma yang ngo mi shes pa mang du srid pas ngo mi shes pa tsam gyis ma min pa'i rgyu mtshan du mi 'gyur /
de bzhin du tshe snga ma'i ma rnams dus 'das zin pas ma drin can yin par mi 'thad do snyam na /
tshe snga mar ma byas te drin gyis bskyangs pa dang tshe 'dir ma byas te drin gyis bskyangs pa gnyis la ma byas pa dang drin gyis bskyangs pa la khyad par cung zad kyang med de /
dper na na ning phan btags te zas nor byin pa dang /
da lo de ltar byin pa gnyis drin mnyam pa bzhin dus snga phyi tsam gyis de ltar mi 'gyur bas sems can thams cad ma drin can sha stag yin /
de lta bu'i ma drin can rnams 'khor ba'i rgya mtsho'i klong du lhung pa ci dgar bor nas bdag gcig pu ci thar byed pa ni /
dper na ma sogs shin tu gces pa'i nye du 'ga' zhig rgya mtsho'i klong gi nang du chud de lhung la khad du 'jigs pas ngu 'bod byed pa la bus ci yang mi sems par chu klung 'gram du glu gar gyis rtse ba bzhin du de las ma rabs dang khrel med pa @# / /
su zhig yod /
rgya mtsho'i klong ni chu 'khyil ba'i 'khor la zer zhing /
der gru gzings dang ko ba sogs tshud na nges par nub par 'gyur bas 'jigs skrag chen po yod /
dpe de bzhin du sems can thams cad 'khor ba'i rgya mtsho chen po'i klong du chud pa 'di dag da lta bdag dang 'brel gang yang med pa 'dra zhig snang mod /
de ltar min par bdag gi ma drin can sha stag yin /
des na drin can de dag la bdag gis drin gzo bar byed dgos la /
de yang bkres pa la zas dang /
skom pa la btung ba /
dbul ba la nor sogs sbyin te tshim par byed pa yang drin gzo ba tsam yin mod /
'on kyang de tsam gyis phan pa cher mi 'gyur /
drin gzo ba mchog tu gyur pa ni bde ba thams cad dang ldan par byas /
sdug bsngal thams cad dang bral bar byas na de las lhag pa'i drin gzo ba med pas des na ma sems can 'di rnams bde ba thams cad dang ldan na snyam pa'i byams pa dang /
sdug bsngal thams cad dang bral na snyam pa'i snying rje bskyed /
de yang ma de dag bde ba thams cad dang ldan pa dang /
sdug bsngal thams cad dang bral bar bya ba'i khur bu bdag la babs pas /
de lta bu bdag gcig pus bya'o snyam pa'i khur du khyer ba'i lhag bsam bskyed /
'o na khyod la da lta de lta bu'i nus pa yod dam zhe na /
da lta ni sems can thams cad lta zhog /
sems can gcig gi yang don bya ba'i nus pa med mod /
'o na su la yod na /
re zhig nyan rang dang dag sa la gnas pa'i byang chub sems dpa' rnams kyis kyang sems can gyi don nus mod /
de yang nyi tshe ba las sangs rgyas ltar nus pa min la /
des na sems can gyi don mdzad pa la 'gran zla dang bral ba ni sangs rgyas nyag gcig yin te /
de'i sku'i 'od zer re res kyang sems can dpag tu med pa smin grol la 'god nus shing /
sems can re re'i mdun du yang rang rang gi khams dang /
dbang po dang /
bsam pa dang /
bag la nyal dang mthun pa'i skur sprul /
rang rang gi skad du chos bstan pa sogs mdzad nus pa'i phyir ro / /
'o na de lta bu'i sangs rgyas kyi go 'phang de rang gis thob nus par 'dug gam mi 'dug ce na /
de nus te /
de sgrub pa'i rten gyi nang nas mchog tu gyur pa ni dal 'byor gyi rten yin la /
de ni rang gis ma byas pa ma gtogs tshe gcig la zung 'jug rdo rje 'chang gi go 'phang sgrub par nus pa'i lus rten khyad par can 'dzam bu gling pa'i mi mngal skyes khams drug ldan gyi rten 'di lta bu ni thob /
sangs rgyas sgrub pa'i thabs ni theg pa chen po'i chos yin la /
de ni rang res tshang la ma nor ba'i bstan pa'i snying po rje rgyal ba gnyis pa'i mdo sngags zung 'brel gyi bstan pa dri ma med pa 'di lta bu dang ni mjal /
mdor na rang gis ma brtson pa kho nas bslus pa ma gtogs 'gal rkyen thams cad dang bral /
mthun rkyen thams cad tshang ba 'di lta bu'i rten bzang po thob dus mi nus na /
phyi nas 'di las bzang ba'i rten dang chos mi 'byor nges pa yin /
@# / /
rang cag 'ga' zhig gis deng sang snyigs ma'i dus /
dus tshod ngan pa red zer mod /
'o cag la dus tshod 'di las bzang ba zhig sngon chad 'khor ba thog med nas deng phan la byung ma myong ba red /
da res lan gcig 'di lta bu'i skabs rnyed pa'i dus 'dir sangs rgyas kyi go 'phang de ci nas kyang sgrub dgos /
des na ched du bya ba sems can thams cad kyi don du thob bya bla na med pa rdzogs pa'i byang chub de bdag gis ci nas kyang thob par bya'o snyam pa'i byang chub kyi sems kyi dmigs rnam gsal 'debs /
de ni skyes bu chen po'i lam gyi rim pa'i sgo nas kun slong 'chos pa yin /
de la rtsol med kyi myong ba na ma thon pa na byang chub kyi sems skyes pa yin| de lta bu'i sangs rgyas kyi go 'phang de thob pa la de sgrub dgos /
de sgrub pa la sgrub tshul shes dgos /
de mi shes na chos byed 'dod kyis dben pa'i gnas su song yang sngags 'dra bgrang /
smon lam 'dra 'debs /
yang na sems gnas thengs po re tsam sgom pa las ci yang byed mi shes pa de 'byung ba yin /
chos sgrub tshul shes pa la tshang la ma nor ba'i gdams ngag zhig la bslab dgos pas /
de lta bu'i gdams ngag gi rgyal po lta bu ni byang chub lam gyi rim pa 'di nyid yin par 'dug pas de'i phyir bdag gis byang chub lam gyi rim pa 'di legs par nyan nas nyams su len snyam pa'i kun slong bskyed dgos /
des na spyir kun slong 'chos pa 'di gang gi'ang 'gor gnad che zhing /
lhag par byang chub lam gyi rim pa'i khrid nyan pa na kun slong yang gang byung gis mi chog par byang chub kyi sems ma mtha' bcos ma tshun chad kyis zin pa zhig dgos pas /
de yang sems bskyed kyi nyams myong yod pa rnams la ma sems can thams cad kyi don du zhes sogs tshig nyung ngus gsal btab kyang chog mod /
las dang po pa la de tsam gyis yid 'gyur mi thon pas /
dal 'byor don che rnyed dka' nas brtsams te rim bzhin gsal btab na byang chub kyi sems kyi dmigs rnam la yid 'gyur thon 'ong /
de yang lam rim tsam ma zad rang re ri bo dge ldan pa rnams kyis dbang lung khrid sogs gang 'chad na'ang sngon 'gro kun slong bcos skabs skyes bu gsum gyi lam gyi rim pa cha tshang ba re 'byung ba dang /
tha na smon lam lta bu tsam la'ang skyes bu gsum gyi lam gyi rim pa mdor bsdus pa re ma tshang ba med pa 'byung ba 'di rang cag bka' gdams gsar rnying gi bstan pa'i khyad chos bla na med pa yin zhes bdag gi ~ ? bla ma rin po ches yang nas yang du gdams par mdzad pas khyed bstan pa'i thugs khur theg pa rnams kyis de ltar slob par mdzad dgos /
'on kyang tshe dbang lta bu byed skabs dal 'byor don che rnyed dka'i skor tsam las mi rtag pa'i skor sogs rten 'brel gyi gnad 'phyug dogs mi gsung ba phyag len yin /
'dir bka' chos pa dag las /
la las ni thos na skal ba bzang bzang lta bu yin @# / /
nyams len ni mi nus snyam nas 'ongs pa yang yod /
la las ni khyed cag 'gro na nga yang 'gro zhes g.yam rgyug lta bus 'ongs pa yang yod /
'on kyang dbang chen sogs gzhan dang mi 'dra bar 'di zhus nas grong chog byed snyam pa sogs ni mi 'byung /
de min dbang chen sogs la yin na 'di zhus nas sngags 'dren pa sogs kyis 'dre gdon 'dul ba'i nus pa thon pa dang /
nad gdon zhi ba dang /
nor sgrub dbang sdud sogs byed bsam pa dang /
'ga' zhig gis ni thos rgya gang che zhig byas te chos la tshong zong gi ma rtsa lta bur byas nas sog yul sogs su tshong byed sar 'gro bar snang med /
de dag ni chos la brten pa'i sdig pa tshabs po che gsog pa yin te /
ston pa sangs rgyas kyis thar pa dang thams cad mkhyen pa sgrub pa'i thabs su gsungs pa rnams tshe 'di'i don du khyer ba rgyal po khri steng nas phab ste phyag bdar gyi las bcol ba dang mtshungs pa yin no / /
de ltar sngar bshad pa'i kun slong ngan pa rnams yod par snang na phar dor nas byang chub kyi sems bcos ma tshun chad kyis gsal legs par btab nas gsan par zhu /
des kun slong 'chos pa'i skor song nas dngos gzhi gsan par bya ba'i chos ni /
de la dang po nyams su blang bya'i chos kyang ston pa sangs rgyas kyis gsungs /
paN+Di ta rnams kyis bshad pas gtan la phab /
grub pa'i dbang phyug chen po rnams kyis bsgoms pas nyams rtogs thugs rgyud la 'khrungs pa zhig la nyams len byed dgos kyi /
gzhan du sangs rgyas kyis ma gsungs pa mkhas grub gzhan gyis ma shes pa'i man ngag zab zer ba ci tsam bsgoms kyang 'bras bu yang sangs rgyas kyis kyang ma rnyed pa /
gzhan la ma grub pa zhig 'ong nyen yod /
des na dang por nyams su len bya'i chos la brtag cing dpyad dgos te /
rje sa skya paN+Di tas /
rta dang nor bu la sogs pa'i / /
cung zad tsam gyi nyo tshong la / /
kun la 'dri zhing brtag nas dpyod / /
tshe 'di'i bya ba cung zad la / /
de lta'i 'bad pa byed pa mthong / /
skye ba gtan gyi legs nyes ni / /
dam pa'i chos la rag las kyang / /
chos 'di khyi yi kha zas bzhin / /
bzang ngan gang du'ang mi dpyod par / /
gang 'phrad de la gus par 'dzin / /
zhes gsungs pa ltar rang cag rnams rta lta bu nyo tshong byed na'ang brtag dpyad rnam grangs mang po byed /
thugs dam brtag pa zhu /
gzhan mang po la'ang 'dri /
grwa rkyang lta bur mtshon na ja zhig nyo na'ang mdog dang ljid dang /
dbyibs la lan du mar brtag /
chu shor ba sogs skyon e 'dug nan tan du blta /
gzhan dag la 'dri ste /
de stabs nyes na'ang ja phor kha shas nyes pa yin /
de lta bu'i gnas skabs kyi don cung zad la de 'dra ba'i brtag dpyad byed kyang /
tshe rabs gtan gyi 'dun ma'i gzhi rtsa nyams su blang bya'i chos la ni brtag dpyad gang yang mi byed par khyi'i kha zas bzhin du gang 'phrad zhig gis chog par @# / /
byed pa snang mod /
de ltar gtan nas mi rung ste de 'phyugs na tshe rabs gtan gyi mdun ma 'phyug 'gro /
des na gang nyams su blang bya'i chos de yang legs par brtag cing dpyad nas de la 'jug dgos /
de ltar dpyad pa na chos ni byang chub lam gyi rim pa 'di las mchog tu gyur pa med de /
gsang sngags kyi zab khyad kyang lam rim la rag las shing lam gtso gsum rgyud la ma skyes par sngags lam gyis tshe gcig la 'tshang rgya mi nus| kho bos snga nas dag snang dang gter chos sogs zab zab mang po thos mod /
las tshogs sogs ngo mtshar ba mang du snang yang lam gyi gtso bo rnam gsum la myong ba 'don lugs sam /
ngo bo la khyad zhugs pa'i gdams ngag ci yang mi snang /
byang chub lam gyi rim pa zhes pa 'di yang rje rin po ches mdzad pa'am /
jo bo rjes mdzad pa sogs min par yang dag par rdzogs pa'i sangs rgyas kho na las brgyud 'ongs pa ste /
de yang kha byang la lam rim zhes pa'i ming yod med tsam las go ba chags na gsung rab kun lam rim yin te /
ston pa'i gsung rab kun gyi nang nas rab dang mchog dang phul du gyur pa ni sher phyin gyi mdo sde rin po che yin /
der chos phung brgyad khri bzhi stong gi gnad 'gag zab mo'i lam gyi rim pa dngos bstan dang /
rgya che ba'i lam gyi rim pa sbas don du mdzad nas bstan cing brgyud pa'i bka' babs kyang /
rgya che ba'i lam gyi rim pa ston pa'i sras kyi thu bo byams pa nas thogs med dang /
zab mo'i lam gyi rim pa 'jam dbyangs nas klu sgrub la brgyud pa'i zab pa dang rgya che ba'i lam rim gyi brgyud tshul mi 'dra ba gnyis su byung /
de yang byams chos sde lnga dang /
thogs med kyis sa sde lnga sogs dang /
klu sgrub kyis rigs tshogs drug sogs mdzad nas lam gyi rim pa gsal bar mdzad cing /
de ltar zab rgyas kyi lam gyi rim pa'i brgyud pa so sor byon pa dpal mnyam med jo bo chen pos rgya che ba'i lam gyi rim pa bla ma gser gling pa dang /
zab mo'i lam gyi rim pa rig pa'i khu byug las gsan te gdams pa'i chu bo gcig 'dres su gyur /
der ma zad 'jam dbyangs nas zhi ba lha la brgyud pa'i rlabs chen spyod brgyud dang /
gsang sngags kyi brgyud pa sogs mdo sngags yongs rdzogs kyi brgyud pa'i bka' babs /
jo bos bod du bstan pa yongs rdzogs kyi gnad bsdus pa byang chub lam gyi sgron ma mdzad nas da lta'i bar lam rim zhes pa'i ming 'dogs kyi tha snyad de nas byung /
de phyin chad lta spyod brgyud pa'i chu bo gcig 'dres yin mod /
de yang rgyas bsdus kyi dbang gis bka' gdams gzhung pa ba dang /
lam rim pa dang /
gdams ngag pa gsum du gyes shing /
slar yang rje bdag nyid chen pos lho brag grub chen dang /
gra 'or mkhan chen chos skyabs bzang po gnyis las de gsum gsan zhing /
de man chad de gsum ga yang brgyud pa gcig tu gyur /
rje rin po ches byang r+wa sgreng gi brag @# / /
seng ge 'dra ba'i zhol du gsol 'debs lam mchog sgo 'byed ljags rtsom mdzad de jo bo'i 'dra sku dbu yon ma gdan drangs te gsol 'debs mdzad pa de'i tshe /
lam rim brgyud pa'i bla ma kun gyi zhal gzigs /
chos kyi gsung gleng mdzad /
khyad par jo 'brom gnyis /
po to ba /
sha ra ba bzhis zla ba gcig gi bar du zhal gzigs /
mthar gzhan gsum jo bo la thim /
a ti shas phyag spyi bor bzhag ste bstan pa la bya ba gyis shig dang /
de'i grogs bdag gis bya'o gsungs pa don gyis lam rim chen mo rtsom par bskul ba bzhin lam rim chen mo'i zhi gnas yan mdzad /
phyis rje btsun 'jam dpal dbyangs kyis rtsom par bskul nas lhag mthong chen mo mdzad pas /
gzhan lta ci bskul ba bo la bltos nas kyang byin rlabs kyi gter du yod par shes so / /
de yang rtsom byang du sras bcas rgyal ba'i zhes sogs kyis sbas nas bstan pa yin /
phyis su lam rim chen mo'i spros bshad sogs dor nas snying po bsdus pa'i lam rim chung ngu mdzad /
'di snyan brgyud dang /
snga ma bshad brgyud gtso bor mdzad pas man ngag gi gnad mi 'dra ba phan tshun bsnan du yod par gsungs /
de nas de dag kyang nyams len du dril ba mi shes pa na rje rang nyid kyis /
bshad pa thams cad nyams len du khyer shes pa srid mtha' ru snang bas skyong rgyu nye bar bsdus pa re yang gud du bya'o zhes zhal 'phangs mdzad pa bzhin ?rgyal ? dbang bsod nams rgya mtshos lam rim gser zhun ma dang /
de'i 'grel pa lta bur lnga pa chen pos lam rim 'jam dpal zhal lung mdzad /
paN chen blo bzang chos rgyan gyis bde lam| de'i 'grel pa lta bur rje btsun blo bzang ye shes kyis myur lam mdzad /
de ltar rje'i lam rim che 'bring chung ba nyams mgur bcas gsum dang /
dmar khrid de bzhi'i steng dwags po ngag dbang grags pa'i legs gsung nying khu bsnan pas de brgyad la lam rim khrid chen brgyad du grags /
de dag rtsa 'grel gcig 'thus min pas khrid rgyun so sor thob dgos shing /
khyad par 'jam dpal zhal lung khrid rgyun rgyas bsdus gnyis las /
brgyud 'dzin dbus pa dang lho pa'i khyad par gyis dbus brgyud dang /
lho brgyud gnyis su phye ba gnyis kyang khrid rgyun so so nas thob dgos /
drung pa rta phug pa yab sras kyis rjes su 'jam dpal zhal lung mjal ba na /
'di snga tsam nas mjal na dmigs skor de dag la dka' las de tsam mi dgos par 'dug pa la gsungs pa ltar /
myur lam dmar khrid dang /
'jam dpal zhal lung gnyis gcig la med pa'i zab khyad gcig la yod /
ston pa sangs rgyas kyis gsungs pa na lung rgyun las khrid rgyun logs su med kyang phyis su des mi go ba na khrid rgyun zur du byung /
khrid la bshad khrid ces pa tshig gi 'bru gnyer te spros bshad rgyas par byed pa la zer /
dmar khrid @# / /
ces pa sman pa mkhas pas rang gi slob bur ro dmar po kha phye nas don lnga snod drug sogs chags tshul dmar rjen du ngo sprod pa ltar tshig gi spros bshad mi byed par man ngag gi snying po dmar bcangs su 'doms pa la zer /
nyams khrid ces pa bla mas nyams myong gi thog nas slob ma'i rgyud thog gang khrel du 'chad pa la zer /
myong khrid ces pa slob ma sgrub khang gi nye skor phan tshun du bzhag nas dmigs skor re re bstan cing de'i myong ba ma skyes bar dmigs skor phyi ma mi ston par sgom du 'jug /
de skyes pa na dmigs skor phyi ma ston pa la zer /
khrid 'di dag la nyams myong gi byin rlabs kyi rgyun yang 'jug rgyu yod cing rgyud 'dul ba la de phan che| da lam 'dir yang nyams khrid kyi tshul du 'bul ba yin /
des na skal ba chung ba 'ga' zhig thengs gcig gnyis las zhu long med par phyogs phan tshun du thon 'gro ba'i don gnyer can dag la phan pa'i phyir myur lam dang /
'jam dpal zhal lung rgyas bsdus gnyis /
rjes su bdag gzhan mnyam brje'i mtshams su blo sbyong don bdun ma rnams sbrags nas zhu ba yin /
de yang da lan sbyin pa'i bdag po sku ngo gung 'das po rnam gnyis kyi dge rtsa dang /
rang yang lam rim 'chad na gzhan dbang bka' lta bu'i bla slob gnyis kar khe nyen mgo sbrel med pa'i don che 'byung nges snyam 'chad pa la mi mtsher bas /
thams cad kyis lag len la ci theb theb dang /
sbyin bdag 'das gson la'ang skyabs 'jug dgos gsungs nas lam rim gsum gyi dbu nas lung cung zad re gnang nas grol / / / /
! nyin gnyis par /
bla ma rin po che'i zhal nas /
chos kyi rgyal po tsong kha pa chen po'i gsung las /
rgyal ba'i gsung rab kun gyi snying po'i don / /
rgyal sras dam pa rnams kyis bsngags pa'i lam / /
skal ldan thar 'dod rnams kyi 'jug ngogs de / /
ji ltar nus bzhin bdag gis bshad par bya / /
zhes gsungs pa ltar /
rgyal ba'i gsung rab thams cad kyi snying po'i bcud bsdus pa lta bu /
skyes bu chung ngu'i skabs ngan song las yid 'byung ba'i nges 'byung dang /
'bring gi skabs 'khor ba mtha' dag las yid 'byung ba'i nges 'byung sogs kyang lam gyi rim pa 'di lta bu lam brten na mi 'byung zhing /
rgyal sras dam pa rnams kyis bsngags pa'i lam byang chub kyi sems rin po che dang /
thar 'dod skye bo'i 'jug ngogs mtha' bral gyi lta ba lam gyi rim pa'i 'khrid tshul 'di lta bu la ? ma brten na mi 'byung bas sangs rgyas thob pa la lam gyi gtso bo de gsum rgyud la skye dgos /
de gsum rgyud la skye ba lam rim la brten dgos pas /
des na thog mar kun slong la bdag gis sems can thams cad kyi don du sangs rgyas kyi go 'phang thob par bya /
de'i phyir du skyes bu gsum gyi lam gyi rim pa'i nyams khrid zhus nas nyams su len snyam pa sogs kun slong dang kun spyod thams cad legs par gsal btab nas gsan par zhu /
@# / /
de yang gang gsan par bya ba'i chos ni /
skal ldan gyi skyes bu sangs rgyas kyi sar bgrod pa'i theg pa mchog gi chos lugs /
shing rta chen po klu sgrub dang thogs med gnyis kyi lam srol /
dpal mnyam med jo bo chen po dang khams gsum chos kyi rgyal po tsong kha pa chen po'i thugs kyi bcud phyung ba lta bu'i gdams pa zab mo /
chos kyi phung po brgyad khri bzhi stong gi snying po'i gnad thams cad ma tshang ba med par gang zag gcig 'tshang rgya ba'i nyams len gyi rim par bsgrigs pa /
byang chub lam gyi rim pa'i nyams khrid mdor bsdus su 'chad pa la /
de la sa bcad kyi dbang du byas na /
dngos gzhi sa bcad gcig gzhir bzhag /
de'i steng nas lam gyi rim pa'i ngo bo nges pa /
grangs nges pa /
go rim nges par byas nas /
sa bcad 'di'i nang dmigs skor 'di /
gsung bshad 'di ltar /
lung rigs 'di dang /
gtam rgyud 'di /
man ngag 'di yod ces nges par byas nas bsgom dgos kyi /
sa bcad med par gang byung byung du bsres nas nyan cing sgom na rgyud la phan thogs par dka' ba dper na /
ja mar dang tshwa bul sogs snod so sor med par bsres nas 'jog cing longs spyod pa bzhin no / /
de yang lam rim che chung gi sa bcad sogs mang yang /
rang gang gi steng nas thob pa'i sa bcad gzhir byas nas skyong dgos /
da lam bdag gi 7skyabs ? rje bla ma rin po che'i phyag bzhes myur lam gtsor bzung thog /
man ngag du mas brgyan pa'i sa bcad 'di sngon yi ger 'khod pa med kyang kho bos nan tan gyis tshogs su zhus pa dang /
sger du bcar nas zhu ba sogs kyis brtson pa chen pos phyogs gcig tu bsgrigs nas yi ger 'khod pa 'di bzhin rgyas bsdus 'tshams shing myong ba 'don lugs kyi khyad chos gzhan dang mi 'dra ba'i gnad mang du yod pas 'di'i steng nas zhu na /
de la dpal nA len dra'i mkhas pa rnams ni slob dpon gyi ngag dag pa dang /
slob ma'i rgyud dag pa dang /
bshad bya'i chos dag pa ste /
dag pa gsum gyi sgo nas 'chad la /
bri ka ma la shI la'i mkhas pa rnams ni chos rtsom pa po'i che ba dang /
chos kyi che ba dang /
de ji ltar bshad cing nyan pa'i tshul gsum sngon du gal che bar bzhed pa'i tshul gnyis las 'dir phyi ma ltar 'chad par bya ba la /
byang chub lam gyi rim pa'i khrid la bzhi /
chos khungs btsun par bstan pa'i phyir mdzad pa po'i che ba /
gdams ngag la gus pa bskyed pa'i phyir chos kyi che ba /
che ba gnyis ldan gyi chos la nyan bshad ji ltar bya ba'i tshul /
gdams pa dngos kyis slob ma ji ltar bkri ba'i rim pa dang bzhi'o / /
sa bcad bzhi po 'di lam rim chen mo'i sa bcad yin zhing /
bde myur sogs lam rim rgyas bsdus ji 'dra zhig 'chad kyang 'di med na nges pa mi bskyed pas thog mar sbyar dgos pa gsung rgyun du yod /
des na thog mar /
chos khungs btsun par bstan pa'i phyir mdzad pa po'i che ba ni /
de yang kha sang zhus pa ltar nyams su blang bya'i chos ni rgya gar mkhas pa'i lugs @# / /
bzhin ston pa sangs rgyas kyis gsungs /
paN+Di tas gtan la phab /
grub pa'i dbang phyug rnams kyis bsgoms nas nyams rtogs thugs rgyud la 'khrungs pa zhig dgos kyi /
rang gi ngos nas kyang dad pa dang shes brtson gyis mi yong ba'i khar /
chos kyang ltar snang zhig nyams su blang na 'bras bu gang yang mi 'byung zhing /
shes rab dang brtson 'grus can mang po chud zos su song ba mthong chos ltar yin /
gzhan du zab zab ltar smra ba'i dag snang sogs ji ltar yin yang sngar zhus pa ltar lha'i sgrub thabs 'dra dang /
de la brten nas las tshogs 'dra sgrub pa'i thabs tsam las lam gyi gtso bo rnam gsum la myong ba 'don lugs lta ci /
skyabs gsum gyi ngos 'dzin khyad par ba zhig kyang mi 'byung /
des na 'dir chu 'go gangs la thug dgos pa ltar chos kyi 'go yang ston pa sangs rgyas la thug pa zhig dgos pas /
'di la long yod cing rgyas par 'chad shes na ston pa sangs rgyas nas bzung /
brgyud pa'i bla ma kun gyis lam 'di nyid la brten nas go 'phang brnyes pa'i tshul gyi rnam par thar pa 'chad dgos kyang ha cang mang bas zhu ma khom zhing /
mdor bsdus tsam zhu na /
zhes ston pa nas jo bo'i bar gyi brgyud pa'i bka' babs mi 'dra ba gnyis su byung lugs dang /
jo bo nas brgyud pa'i chu bo gcig 'dres su gyur tshul rnams mdor bsdus te gsungs /
de ltar jo bo nas brgyud pa'i chu bo gcig 'dres su gyur te jo bos bod du byang chub lam sgron mdzad /
lam rim lam rim zhes pa'i ming gi tha snyad kyang de nas byung /
de phyin chad lam rim /
lam mchog /
bstan rim sogs thams cad kyi bshad bya rtsa ba'i gzhung de lam sgron yin pas jo bo yang de rnams don gyis mdzad pa por song bas /
rje bdag nyid chen pos kyang de mdzad pa po nyid 'di'i yang mdzad pa po'o zhes gsungs pa red /
des na 'dir jo bo'i rnam thar rgyas par 'chad dgos mod /
de tsam mi lcogs kyang mdor bsdus tsam zhu na /
de la gsum /
rigs phun sum tshogs par skye ba bzhes pa'i tshul /
rten de la yon tan brnyes pa'i tshul /
brnyes nas bstan pa la bya ba mdzad pa'i tshul lo / /
dang po rigs phun sum tshogs par skye ba bzhes pa'i tshul la /
jo bo chen po 'khrungs pa'i yul ni /
rgya gar shar phyogs za hor gyi yul b+haM ga la zhes bya ba'i grong khyer chen po nye skor gyi 'bangs mi khyim 'bum phrag gcig /
'bangs kyi skye bo stong phrag so lnga yod pa /
pho brang gser gyi rgyal mtshan can zhes bya ba gser gyi rgya phubs bcu gsum dang /
gser gyi rgyal mtshan stong phrag nyer lnga yod pa /
longs spyod mnga' thang shin tu che ba zhig yin /
der yab rgyal po dge ba'i dpal dang /
yum dpal mo 'od zer can gnyis kyi sras su ngo mtshar ba'i ltas du ma dang bcas sku bltams so| |gnyis pa rten de la yon tan brnyes pa'i tshul ni /
de nas rgyal sras gzhon nu de 'khrungs nas zla ba bco brgyad lon pa na /
nye 'gram gyi gtsug lag khang bi kA ma la pu rir yab yum gyis gdan drangs pa na /
lam du grong khyer gyi skye bo thams cad @# / /
rgyal sras gzhon nu de mjal ba'i phyir lhags pa'i mi khrom chen po gzigs pa na /
'di dag su yin zhes yab yum la dris pas /
yab yum gyis 'di dag khyod nyid kyi 'bangs 'khor yin no zhes zhus pa na /
snying rje chen pos gzigs te /
'di dag bdag bzhin pha ma phun tshogs shing / /
rgyal srid mnga' thang bsod nams 'bar ba yi / /
mi dbang sras kyi thu bor rab bskrun te / /
thams cad dam pa'i chos kyis 'tsho bar shog /
ces gsung snyan pos brjod pa na thams cad shin tu ngo mtshar bar gyur /
de nas gtsug lag khang du phebs pa na yab yum sogs gzhan thams cad kyis ni tshe ring zhing nad med pa dang /
longs spyod phun sum tshogs pa /
phyi ma ngan song du mi ltung ba /
bde 'gror skye ba sogs smon lam btab /
rgyal sras bdag nyid chen po 'dis ni /
bdag ni dal 'byor mi dbang lus thob cing / /
skyon med dbang pos dkon mchog gsum mthong zhing / /
rtag tu gus pas dkon mchog spyi bor blang / /
de ring nyid nas skyabs gnas mdzad du gsol /
! /
nam yang khyim pa'i chos kyis ma bcings par / /
dge 'dun dbus su chos 'byor thob pa dang / /
nga rgyal med par dkon mchog mchod byed cing / /
skye bo yongs la snying rjes blta bar shog /
ces smon lam mdzad /
rgyal sras 'khrungs nas zla ba bco brgyad las ma song ba'i sku chung ngu des skyabs 'gro dang /
sems bskyed las brtsams te gsungs 'di lta bu gsungs pa'i rnam thar 'di tsam yang shin tu dad pa'i gnas yin /
de nas rim gyis sku nar son te bka' gdams ? glegs bam las /
de nas rgyal bus lo gsum lon pa na / /
rtsis dang yi ge sgra la mkhas par gyur / /
de nas rgyal bus lo drug lon pa na / /
phyi nang gnyis kyi bye brag phyed par gyur / /
zhes gsungs pa ltar mkhas par gyur /
phyi nang gi bye brag 'byed shes pa shin tu dka' ba zhig yin tshod gda' ste /
jo bos rgya gar na phyi nang gi bye brag 'byed shes pa nga dang /
nA ro pa /
shAn+ti pa gsum las med /
nA ro pa 'das /
nga bod du 'ong /
da tsa na rgya gar na yang ngan te mchi zhes gsungs pas /
jo bos dgung lo drug lon pa na phyi nang gi bye brag phyed pa ni de dus nas shin tu mkhas pa'i rtags yin par snang /
de nas rgyal sras dgung lo bcu gcig lon pa na /
rgyal po'i bu mo btsun mor 'os pa mang pos glu gar sogs rgyal bu chags pa'i sbyor ba sna tshogs bsgrubs kyang thugs yid 'byung skyo shas kyi bskul mar gyur /
lhag par sgrol ma'i sprul pa bu mo sngo sangs ma zhig gis /
lha cig ma chags ma chags skal ba can / /
'dam bu'i tshal du glang po bying ba ltar / /
'dod pa'i 'dam 'dir dpa' bo khyod bying na / /
tshul khrims gos can bsnubs par mi 'gyur ram / /
zhes bskul ba /
ma chags dang po tshe 'di dang /
gnyis pa 'khor ba la bya /
de yang glang po bying ba dper gsungs pa ni lus che bas srog chags gzhan 'dam du bying ba las thon dka' /
dpe de bzhin du dpa' bo khyod bying na zhes pa'ang /
mi phal pa zhig spyod pa ngan par shor yang rang tsam las bstan 'gro la cher gnod mi nus /
bla sprul chen po dag gi mdzad spyod nyes na yul tsho re'i bstan pa nyams smad par byed /
re re'i mdzad spyod tshul bzhin gyur na yul @# / /
de'i bstan pa rgyas par byed pas /
des na khyed cag skyes chen rnams kyis mkhas btsun bzang gsum dang /
dge ldan lta grub gtsang mar skyong ba shin tu gal che zhes 'phros bshad kyi tshul du zhus pa yin /
de ltar ba skul ba la rgyal sras gzhon nu de yang shin tu dgyes pa'i lan mdzad /
de nas ma 'gyangs par rgyal bu rta pa brgya dang sum cu bcas dmag gi chas su zhugs te thabs mkhas kyi mdzad pas ri brag bskor ba ltar mdzad nas don du bla ma 'tshol du byon pas ri brag gcig na bram ze dze tA ri bzhugs pa dang mjal /
des skyabs sems gnang nas nA len drar thog med nas 'brel ba'i bla ma byang chub bzang po yod der song gsungs /
de nas bla ma byang chub bzang po dang mjal /
rin po che'i mchod pas mnyes par mdzad /
bla mas mnyam gzhag mdzad nas sgo gsum byin gyis brlabs /
sems bskyed kyi gdams pa mang du gnang /
des bla ma rin pa'i khu byug gi drung du btang /
des kyang sems bskyed dang gdams pa gnang nas sngon gyi bla ma a wa d+hU tI pa mjal du btang /
de dang mjal ba na /
bla mas de ring rgyal po'i khab tu song /
khyim gyi nyes dmigs ltos la shog gsungs /
de ltar phebs phan yab yum dgyes nas /
zla ba'i snying po khyod ni gang du phyin /
dub par ma gyur tam /
shes pa ma skyo'am /
slebs pa legs /
zhes zhus pa dang lan du /
thub pa'i skyabs gnas bla ma 'tshol du phyin / /
ri brag dag tu dben gnas 'tshol du phyin / /
gang du phyin kyang 'khor ba'i nyes dmigs mthong / /
su dang 'grogs kyang 'khor ba'i nyes dmigs bshad / /
ji ltar byas kyang shes pa ma phebs pas / /
go skabs phye zhig bdag ni chos la 'gro /
zhes gsungs pa dang /
yab yum gyis /
'khor bas skyon rgyal srid bzung la dkon mchog la mchod pa /
dbul phongs la sbyin pa /
gtsug lag khang bzhengs la /
dge 'dun spyan 'dren pa sogs byas na kun tu bde bar 'gyur tshul zhus pa na /
nged kyis 'khor ba 'di la cher bltas pas /
rgyal srid la chags pa'i snang ba ni rdul tsam yang mi gangO / /
gser gyi pho brang dang btson r+wa la khyad med /
btsun mo dang bdud kyi bu me la khyad med /
kha zas mngar gsum dang /
khyi sha rnag khrag la khyad med /
dar zab gos rgyan gyis mdzes pa dang /
mi gtsang khrod du lwa ba gyon pa la khyad par cung zad kyang mi gda' bas da nags su bsam gtan sgom du 'gro /
nyi ma de ring nga la sha dang 'o ma sbrang rtsi bu ram cung zhig thugs la thogs /
rje btsun a wa d+hU tI pa'i drung du 'gro gsungs nas glur blangs pa dang /
yab yum gnyis kyis gang 'dod byed du gnang /
de nas rta pa stong dang bcas nags su phebs /
a wa d+hU tI pa'i zhabs la gtugs /
des sems bskyed theg chen dbang bskur yang mdzad /
ri nag po'i gtsug lag khang du dpal ldan rA hu la'i drung du song /
de yang sngon gyi bla ma yin gsungs /
de nas bla ma rA hu la'i drung du byon pa na /
bla mas rgyud gsung gin yod pas tshur gzigs /
chos 'dod nas 'ongs pa mkhyen yang bsdigs par bya ba'i phyir rgyal bu'i steng du thog cig phab pa na /
thog de mu stegs nag po'i mchod rten ri la song /
'khor gyi rnal 'byor ba rnams kyis bla ma la su @# / /
yin zhus pas /
'di skye ba lnga brgya lnga bcu rtsa gnyis su mkhas pa paN chen gyi lus sha stag tu legs par brgyud pa /
deng sang b+haM ga lar chos rgyal dge ba dpal gyi sras su gyur kyang /
rgyal srid la ma chags par /
dka' ba spyod par 'dod pa yin 'dug gsungs pas kun ngo mtshar skyes nas bzhengs te bsu ba byas /
mjal ma thag /
bla ma dam pa gsan du gsol /
khyim nas byung ste thar pa sgrub 'dod kyang / /
'di ltar grags pa'i rigs brgyud thob pa yis / /
bhMa ga la ru kho bo 'ching nyen gda' / /
dze tA ri dang byang chub bzang po dang / /
rig pa'i khyu byug a wa d+hU tI pa / /
dngos grub brnyes pa'i bla ma bsten gyur kyang / /
da dung rgyal srid gnas las grol ma gyur / /
da ni bla ma khyed kyi drung du btang / /
bdag la theg chen sems bskyed dbang bskur gyis / /
nges par 'ching ba 'di las bsgral du gsol / /
zhes zhus pas nyin zhag bcu gsum bar du dgyes bzhin du rgyal bu gcig pu la yi dam dgyes pa rdo rje'i dbang bskur gdams ngag tshang bar gnang /
gsang mtshan ye shes gsang ba'i rdo rjer btags /
de nas bla ma rA hu las /
'jigs pa'i grub thob pho mo gcer bu brgyad la rgyal bu 'di'i phyi 'brang byas la bhMa ga lar song /
yab rgyal po'i bsam pa bsgyur /
rgyal bu 'di rgyal srid phrol la bla ma a wa d+hU tI'i drung du slar skyol gsungs /
rgyal bus kyang de'i tshe he ru ka'i chas mdzad nas phebs pas pho brang gi nye 'khor du slebs pa'i tshe /
kun gyis bltas pas ngo yang shes /
'jigs pa yang skyes /
zla ba gsum du smyo spyod bskyangs te rnal 'byor pho mo rnams mchod zhing brgyugs /
kun gyis rgyal srid spong bar kho thag bcad /
thams cad 'phreng zhing rang sar mchim 'byin /
lhag par du yab kyi zhal nas /
e ma bu khyod legs par btsas pa'i tshe / /
ya mtshan ltas mthong rgyal srid skyong snyam nas / /
dga' ba'i sems kyis yid dbang sos par gyur / /
da ni nags khrod bsten blo ji ltar lags / /
zhes gsungs pa dang /
rgyal bus de'i lan du /
ci gsung bdag gis rgyal srid bzung gyur na / /
tshe 'dir yud tsam yab dang 'grogs mod kyang / /
skye ba gtan du pha bur mi shes shing / /
phan gnod med na shin tu mtshang ba yin / /
bdag gis rgyal srid chen po rab spangs nas / /
nges par rnam grol byang chub lam bsgrubs na / /
skye ba gtan du dga' bder 'grogs su 'ong / /
de phyir bdag la go skabs stsal du gsol / /
zhes zhus pa dang /
yum gyi zhal nas /
ci phan bu 'di shin tu 'phreng na yang / /
skye dgu kun la las kyi 'phen pa gtso / /
skyes mchog gang du bde bar chos la thong / /
phyis nas gtan du 'grogs pa'i smon lam 'tshal / /
zhes gsungs nas gnang ba byin /
de nas rgyal bus nang par tho rangs rnal 'byor pho mo rnams dang lhan cig nags khrod du bla ma a wa d+hU tI'i sar byon dbu ma'i chos rnams bslab /
las 'bras phra zhib kyang bstan /
dgung lo nyer gcig nas nyerX dgu'i bar a wa d+hU tI'i spyod pa bskyangs /
mdor na bla ma'i drung du thos bsam sgom gsum stan thog gcig tu sgrub par mdzad de /
be bum sngon po las /
lo bdun rjes su 'brang @# / /
ba'i a d+hU / /
zhes gsungs /
rgyal po'i pho brang rgyal mtshan can na mi khyim 'bum phrag gcig dang /
khrus kyi rdzing bu stong phrag nyi shu rtsa lnga /
skyed mos tshal bdun brgya nyi shu /
tA la'i ljon shing stong phrag nga drug /
'bangs kyi skye bo stong phrag so lnga dang /
r+wa ba rim pa bdun gyis bskor ba /
bar gyi zam pa sum brgya re gsum /
gser gyi rgyal mtshan stong phrag nyer lnga /
dbus kyi pho brang rgya phubs bcu gsum pa /
longs spyod spyi rgya nag stong khun rgyal po dang mnyam pa yod 'dug /
jo bo chen po des de lta bu'i rgyal srid stobs 'byor mnga' thang 'gran zla med pa de 'chil ma'i thal ba bzhin dor nas chos la gshegs shing /
bdag cag gi ston pas 'khor los bsgyur ba'i rgyal srid phyag mthil na yod pa mchil ma'i thal ba bzhin dor nas rab tu byung bar mdzad 'dug na /
de dag gi rnam thar la mig yar bltas kyis slob dgos /
da lta rang cag rnams khyod tshangs spyod thongs dang rdzong dpon zhig tu bsko zer na the tshom med par nus tshod du 'dug /
rgyal srid ltar bzhag /
shag sna khung tsam gyi ka cha yang blos thong dka' /
de ltar jo bo chen pos rgyal srid mchil ma'i thal ba bzhin dor nas lo bdun ring bla ma a wa d+hU tI pa gtso bor bsten cing /
gzhan yang dngos grub brnyes pa'i bla ma du ma'i spyan sngar rdo rje theg pa la sbyangs pas gzhung dang gdams ngag ma lus pa la mkhas par gyur te gsang sngags la nga nyid mkhas so snyam du dgongs pa byung ba na /
DA ki ma rnams kyis sngags kyi glegs bam sngar mthong ma myong ba mang po mnal lam du bstan nas thugs rgyal bcag go /
da ni tshe 'di la sngags kyi brtul zhugs kyi spyod pa spyad de phyag rgya chen po mchog gi dngos grub thob pa zhig bya snyam du dgongs pa na /
bla ma rA hu la gup+ta rdzu 'phrul gyis rtsig pa la yang ma thogs par thal byung du byon nas /
khyod kyis sems can bzhag nas gar cha /
rab tu byung zhig dang bstan pa dang 'gro ba mang po la phan par 'dug gsung /
dpal he ru ka mdun gyi nam mkhar dngos su byon nas kyang bskul /
bdag cag gi ston pa thub pa'i dbang po dang /
mgon po byams pas kyang mnal lam du rab tu byung bar bskul te /
phal chen sde pa'i mkhan po sbyor lam bzod pa ba tshul khrims srung ba zhes bya ba las rab tu byung zhing bsnyen par rdzogs par mdzad /
de ltar dgung lo nyi shu rtsa dgu la rab tu byung /
bla ma brgya dang lnga bcu rtsa bdun bsten nas rig gnas mtha' dag dang /
mdo sngags kyi gsung rab gdams pa dang bcas pa thams cad sbyangs /
khyad par bla ma d+harmA rak+Shi ta'i spyan sngar 'dul ba lung sde bzhi'i gnad kun bsdus shing /
mngon pa sde bdun kun bsdus pa'i bstan bcos bye brag tu bshad pa chen po zhes bya ba bam po brgyud brgya tsam yod pa'i bstan bcos chen po de lo bcu gnyis kyi bar du gsan nas mtha' chod par sbyangs /
sde pa bco brgyad po so so'i byin len rung chu sogs phyag len phra mo mtha' dag ma 'dres par mkhyen nas 'phags yul gyi sde pa bco brgyad po @# / /
thams cad kyi gtsug gi nor bur gyur to / /
de ltar mdo sngags kyi chos 'phags yul na de dus bzhugs pa mtha' dag gsan cing thugs nyams su bzhes nas myur du 'tshang rgya ba la lam gang zhig myur snyam pa nar mar yod pa na ri nag po'i khong gseng na bzhugs pa'i bla ma rA hu la gup+tasa mngon par shes pas mkhyen te /
der byon nas ji bo la gsungs pa /
yi dam gyi lha zhal mthong ba dang /
dkyil 'khor gyi lha tshogs mang po mngon du gyur pa dang /
thun mong gi dngos grub mang po thob pa dang /
ting nge 'dzin ri rgyud tsam yod pas gar yang mi phyin /
byams pa dang snying rje byang chub kyi sems la blo sbyongs /
thugs rje chen po snying rje'i lha yin pas yi dam du zungs /
'khor ba ma stongs kyi bar du sems can gyi don byed par dam 'chos shig gsungs /
yang rdo rje gdan gyi khor sa na phar skor ba mdzad pa'i tshe lder bzo gcig gis gcig la dri ba dang lan 'debs pa'i tshul dang /
rdo rje gdan gyi lho phyogs kyi nam mkha' la mi'i lus las 'das pa'i bu mo gnyis gcig gis gcig la dri ba'i tshul du /
myur du mngon par rdzogs par 'tshang rgya bar 'dod pas chos gang la bslab par bya zhes zer ba la /
cig shos na re /
byang chub kyi sems la bslab par bya'o zhes gsungs nas /
byang chub kyi sems sbyong thabs bzang ba cig gsung gi 'dug pa la /
skor ba 'phro bcad nas gsan pas snod gcig nas gcig tu byo ba bzhin thugs su chud /
slob dpon klu sgrub kyis bzhengs pa'i rdo r+wa na bzhugs ce na /
bud med rgan gzhon gnyis 'dug pas /
gzhon pa de la rgan pa des myur du mngon par rdzogs par 'tshang rgya bar 'dod pas byang chub kyi sems sbyongs gsungs pa dang /
yang rdo rje gdan gyi gan+d+ho lar skor ba mdzad pa'i tshe /
bya 'dab 'og na de bzhin gshegs pa'i sku gcig bzhugs pa'i zhal nas /
he b+ha dan+da myur du mngon par rdzogs par 'tshang rgya bar 'dod pas /
byams snying rje byang chub kyi sems sbyong shig gsungs /
yang rdo r+wa khang bu la skor ba mdzad pa'i tshe /
ba so'i rgyal ba shAkya thub pa gcig 'dug pa de'i zhal nas /
dzo ki /
myur du mngon par rdzogs par 'tshang rgya bar 'dod pas byang chub kyi sems sbyongs gsungs /
de nas jo bo rjes byang chub kyi sems rin po che ma skyes pa bskyed pa dang /
skyes zin gong 'phel du byas te mthar phyin pa'i phyir de'i man ngag yongs su rdzogs pa mnga' ba zhig su yod snyam rtsad bcad pa na /
dus de'i tshe bla ma gser gling pa chen po byang chub kyi sems kyi bdag por grags pas bla ma gser gling pa chen po'i zhabs drung du byang chub kyi sems gdams ngag rdzogs par gsan pa'i phyir gser gling du 'byon par bzhed nas 'dzam bu gling nas gser gling du tshong la 'gro ba'i tshong pa lam rgyus can dang bcas rgya mtsho la gru gzings bcas nas zla ba bcu gsum gyi ring mtsho'i steng la byon te de'i @# / /
tshe bdud dga' rab dbang phyug gis sangs rgyas kyi bstan pa dar bar ma bzod nas jo bo'i byang chub kyi sems la bar chad bya ba'i phyir mi mthun pa'i rlung btang ste gru gzings lam log par bsgyur ba dang /
chu srin nya mid chen po ri lta bus gru gzings kyi mdun bkag pa dang /
nam mkha' las thog babs pa sogs gnod pa tshabs chen po byas pa na /
paN+Di ta sa'i snying pos jo bo rje la thugs dam bskul ba'i gsol 'debs shugs drag tu byas pas /
jo bo rjes gshin rje gshed dmar po'i ting nge 'dzin gyi sgo nas bdud sde dpung dang bcas pa btul te rim gyis gser gling du phebs /
jo bo chen po lta bu mkhas grub de lta bur gyur /
'khrungs zla bco brgyad lon tsam nas kyang byang chub kyi thugs 'byongs pa'i gsung rang chas su byon pa des kyang /
da dung dka' spyad 'di tsam gyis nan tan mdzad pa 'di la brtag na'ang byang chub kyi sems rin po che 'di las lhag pa'i theg pa chen po'i lam gyi gtso bo med par nges pa rnyed dgos so / /
de ltar jo bo chen po lam du zla ba bcu gsum gyi bar phebs par yang rab byung gi rtags cha lugs ma nyams par byon 'dug pa las /
rang re ltar dgon pa'i gling thon pa dang chas bsgyur nas phebs pa ma red /
phyi nas mig ltos tsam gyis kyang bstan pa la phan pa'i ched phyogs su 'gro ba la'ang rab byung gi rtags cha lugs ma dor bar bya dgos / /
deng sang grwa pa gnas skor sogs phyogs la 'gro ba dag dgon pa'i lcags ri thon ma thon nas skya chas sprad /
mdung ring khyer nas rgyus med kyis mthong na 'dis gsod 'phrog byed mi yong ngam snyam 'jigs zhum zhum pa byed dgos pa snang /
mkhas grub thams cad mkhyen pas kyang /
ngur smrig chos gos zung dag gis / /
rab byung rnams kyi lus mdzes kyi / /
rab byung khyim pa'i rtags 'chang ba / /
bstan pa 'jig pa'i brtul zhugs lags / /
zhes gsungs /
'ga' zhig gis nang nas smin dgos zer nas phyi rol gang byung byed mkhan 'dug kyang /
bstan pa spyi'i mig ltos la gnod pas dge 'dun rnams kyis phyi'i kun spyod zhi zhing dul ba mdzad dgos /
'phags pa rta thul gyis spyod lam kho nas shA ri'i bu bden pa la bkod pa red /
da ni dkyus nas zhun /
de ltar jo bo gser gling du phebs nas /
gling de'i sne zin pa na gser gling pa chen po'i slob ma bsam gtan pa 'ga' zhig bzhugs pa dang mjal /
der zhag bcu bzhi'i ring dpon slob tshang ma ngal bso zhing /
bsam gtan pa de dag la bla ma gser gling ba'i rnam thar rtsad gcod cing bzhugs /
rang re lta bu yin na lam sang sku mdun du 'gro 'os pa la /
de ltar ma mdzad par rnam thar rtsad gcod mdzad pa ni /
bla ma legs par brtag dgos pa'i mtshon byed du mdzad /
bsam gtan pa de dag 'ga' shas bla ma gser gling pa'i drung du myur bar phyin te /
deng sang rgya gar shar nub gnyis na 'gran zla med pa'i mkhas pa chen po dI pMa kA ra shrI dz+nyA na bya ba de slob ma brgya dang nyi shu rtsa @# / /
lnga'i tshogs dang lhan cig rgya mtsho chen po la zla ba bcu gsum gyi bar du dka' ba spyad nas /
bla ma khyed kyi drung du dus gsum gyi rgyal ba thams cad skyed par byed pa'i yum gtso bor nyan pa dang /
smon 'jug gi sems bskyed de theg pa chen po'i blo sbyong ba'i ched du phebs 'dug ces gsol /
gser gling pas kyang mkhas pa chen po de lta bu rang re'i yul 'dir phebs pa shin tu legs kyis bsu ba zhu dgos gsungs /
de nas jo bo rje dpon slob rnams bla ma gser gling pa chen po'i pho brang dang nye bar phebs pa na /
bla ma gser gling pas dge slong chos gos rnam gsum kha dog mthun par gsol ba /
thams cad mthun par ril pa spyi blugs 'dzin pa /
'khar gsil mdzes par bsnams pa shin tu dang ba 'dren pa dgra bcom pa lta bu lnga brgya dang sum cu rtsa lnga'i sna bla ma gser gling pas drangs nas dge tshul drug cu rtsa gnyis kyis brten te /
mdor na rab tu byung ba lnga brgya dang dgu bcu rtsa bdun gyis rgyang ring po nas bsu ba'i phyir nar gyis byung ba gzigs so / /
de ma thag tu bcom ldan 'das zhal bzhugs pa'i dus na dgra bcom pa rnams kyis bskor ba ltar shin tu dang ba 'dren zhing thugs nyams dga' ba'i mthar thug par gyur to / /
de nas jo bo rjes paN+Di ta sa'i snying po la sogs rig pa'i gnas lnga la mkhas pa'i paN+Di ta dang /
sde snod gsum la mkhas pa'i dge slong rnams phyags lham 'bring mig ma gsol ba /
kha che gur kum gyis legs par kha bsgyur ba'i chos gos rnam gsum phal chen sde pas legs par bsngags pa mdzes par gsol ba /
thams cad kyang rten 'brel gyi che bas lcags kyi lhung bzed rab tshad bug rdol med pa bsnams pa /
zangs kyi ril pa spyi blugs ma ga d+ha'i bre gang shong ba dang /
bstan pa'i bdag pos rab tu bsngags pa'i 'khar gsil la sogs pa'i rtags mtshan thams cad legs par tshang ba yod pa /
thams cad kyang paN+Di ta'i zhwa nga rgyal med pa gsol ba /
rnga yab dkar po re phyag na bsnams pa brgya dang nyi shu rtsa lngas jo bo'i rjes la bar du mi re shong tsam du ma 'byar ba /
rgyang ches ma drags pa /
bar ma chad par 'ja' tshon sna lnga'i gur bzhin du mgon po gser gling pa gang na bzhugs pa der byon pa dang /
thams cad phun sum tshogs pa sha stag tu gyur pas dkar phyogs kyi lha rnams dga' zhing mgu nas me tog gi char pa phab /
gser gling na gnas pa'i skye bo thams cad bla ma gnyis kyi mdzad pa la ngo mtshar rmad du byung ba'i dad pa thob bo / /
de nas jo bo rjes rin po che'i bum pa nang na dngos po ci yod phyi nas gsal ba zhig rin po che gser dang /
dngul dang /
mu tig dang /
byu ru dang /
baiDU r+yas bkang ste bla ma gser gling pa chen po'i phyag tu phul /
byang chub sems sbyong gi gdams ngag bum pa gang byo'i tshul du gsan pa'i rten 'brel de nas 'grig pa yin 'dug /
de nas bla ma'i gzim khang pho brang dngul gdugs can gyi nang du byon /
der bla ma gser gling @# / /
pas kyang rten 'brel gyi che bas chos kyi thog mar mngon par rtogs pa'i rgyan man ngag dang bcas pa chos thun bco lnga tsam gyis legs par bkral nas bshad par mdzad /
dpon slob shin tu thugs dag par gyur nas dbu sngas sbrel te lo bcu gnyis tsam gyi ring la man ngag khol du phyung ba tsam min pa'i byams pa nas thogs med la brgyud pa'i yum sher phyin gyi sbas don yongs su rdzogs pa dang /
'jam dbyangs nas zhi ba lha la brgyud pa'i bdag gzhan brje ba'i byang chub sems sbyong gi gdams pa thun mong ma yin pa la gsan bsam sgom pa mthar phyin par mdzad de /
bla ma'i zhabs drung du bdag gzhan brje ba'i byang chub kyi sems bcos ma ma yin pa thugs la 'khrungs /
bla mas kyang bstan pa'i bdag por mnga' gsol /
lha cig 'di ru ma bzhugs byang du byon / /
byang phyogs kha ba can gyi yul du byon / /
zhes sogs kyis bod du byon nas gdul bya skyong bar lung bstan to / /
gsum pa de lta bu'i yon tan brnyes nas bstan pa la bya ba mdzad pa'i tshul la gnyis /
rgya gar du mdzad tshul dang /
bod du mdzad tshul lo / /
dang po rgya gar du mdzad tshul ni /
de nas jo bo dbus su phebs| ? rdo rje gdan du bzhugs nas /
mu stegs kyi smra ba ngan pa lan gsum du chos kyis pham par mdzad nas nang pa'i bstan pa la btsud pa sogs bstan pa'i srol bzung /
rgyal po ma hA ba las bri ka ma la shI la'i gtsug lag khang du gdan drangs /
jo bo rang nyid phal chen sde pa'i lugs gtso bor mdzad kyang sde pa gzhan thams cad kyi lugs la mkhas pa dang /
kun la nye ring mi mnga' ba'i dbang gis rgya gar shar nub yul dbus dang bcas pa'i dge 'dun thams cad kyi gtsug gi nor bu ltar gyur te /
rgyal ba'i bstan la rgyal ba rang nyid slar byon pa ltar sde snod gsum dang rgyud sde bzhis bsdus pa'i mdo sngags kyi bstan pa yongs rdzogs kyi bdag por bzhugs so / /
gnyis pa bod du mdzad tshul ni /
de skabs bod du bstan pa snga dar nub /
phyi dar rim bzhin 'phel kyang /
'ga' zhig 'dul ba la mos blos sngags khyad du gsod /
'ga' zhig sngags la mos blos 'dul ba khyad du gsod /
mdo sngags tsha grang ltar ya 'gal du song /
rgya gar nas paN+Di tar grags pa gser tshol ba mang po bod du lhags nas chags lam dang /
ngan sngags mang pos bod kyi skye bo rnams bslus te rgyal ba'i bstan pa rnam par dag pa shin tu dar dka' ba byung nas /
bod kyi rgyal po lha bla ma ye shes 'od thugs ma bde bar bod du bstan pa rnam dag zhig dar phyir /
bod la phan thogs pa'i paN+Di ta spyan 'dren par bod phrug rig pa rno ba nyi shu rtsa gcig rgya gar du btang bas gzhan rnams tshad pas shi /
lo chen rin bzang dang /
lo chung legs she gnyis kyis chos mkhas par mkhyen /
jo bo spyan 'dren ni zhu ma nus /
slar bod du byon nas rgya gar gyi mkhas pa thams cad kyi mdzad spyod dang bzhed pa mdo sngags la nang 'gal med tshul rgyal po'i snyan du gsol /
bod la phan thogs pa'i paN+Di ta gzhan ni mi 'dug /
bri ka ma la shI lar rgyal rigs las thar par gshegs pa dpal mar me mdzad ye shes bya ba bzhugs /
@# / /
de spyan 'drongs na bod la nges par phan thogs zhes paN+Di ta thams cad mthun par gleng zhus pas rgyal po'i the tshom yang chod /
khyad par jo bo'i mtshan thos pa tsam gyis mi tshugs pa'i dad pa shugs drag skyes nas rgya brtson seng 'khor brgyad dang bcas gser mang du bskur nas jo bo spyan 'dren pa la btang bas spyan ma 'drongs /
de nas chos rgyal rang paN+Di ta spyan 'dren pa'i cha rkyen gser 'tshol du byon pas /
gar log gi rgyal pos bstan pa la bya ba byed pa'i chos rgyal du shes nas chos mi gtong na srog mi gtong bar byas te sku lus dar gyis gcun nas bsdams /
btson du bzung ba na /
lha btsun byang chub 'od kyis khu bo btson nas 'don thabs su phebs pa dang gar log gi rgyal pos khyed rang paN+Di ta gdan 'dren pa'i 'phro bshol la khyed rang nga'i 'og tu zhugs /
yang na gser rgyal po dang mnyam pa khyer la shog /
rgyal po btang gi zer ba la /
gser gtod pa 'dam nas gser srang brgya tham pa khyer te rgyal po bslus pas kyang kho ma nyan| lus dang mnyam pa tsam khyer nas bslus pas kyang mgo bo tshang ba dgos zer nas kho ma nyan /
de nas thabs gzhan ma byung bar rgyal po gang du bcug pa'i btson gyi sgo drung du byon /
khu bo la bos te /
bka' drin chen po /
sngon gyi las thog tu bab pa yin pas /
ngas kho la dmag brgyab nas bzlog na ni skye bo tshan po che phung la btang nas ngan song du 'gro dgos par snang /
paN+Di ta gdan mi 'dren par khyed rang nged kyi 'og tu zhugs zer ba la ni /
chos blos btang nas sdig rgyal gyi 'og tu zhugs pa las /
khyed chos ldan du gshegs pa drag snyam du bsam /
de nas gser khyed rang tsam pa zhig dgos zer ba la gser btsal bas /
khyed kyi sku lus dang mnyam pa'i tshod tsam zhig rnyed /
de la yang kho ma nyan pas da ngas dbu tsam zhig rnyed pa dang blur 'ong gis /
de bar du sngon gyi las la sems pa dang /
dkon mchog la gsol ba 'debs pa dang /
snying po che brang 'og tu bcug pa'i bsod nams mdzad dgos pa yin /
zhes zhus pa dang /
khu bo ye shes 'od kyis bzhad cig mdzad nas /
khyod la'ang gces phrug snum zan ma'i bag cig yod /
dka' spyad dang snying rus mi nus snyam pa yin te /
nga shi yang khyod kyis pha mes kyi srol skyong bar snang /
khyod kyi de go ba che /
nga la des chog /
nga'i bsam pa la bod 'dir chos khrims skyon med cig ma tshugs par nga shi na mi rung ba 'dug snyam pa yin te /
da na so yang rgas /
'dir da lan ma shi yang tshe lo bcu las med /
de tsam gyi phyir gser mang po btang yang dkon mchog thugs khrel /
sngar tshe 'khor ba thog ma med pa nas chos kyi phyir gcig kyang shi ba med /
da lan chos kyi phyir shi na legs pa yin pas rgyal po 'di la gser se ba ra ti gcig kyang ma ster /
gser nga rang tsam rnyed pa shin tu rngams che na /
da mgo bo tsam pa ga na rnyed /
gser thams cad rgya gar du khyer la da dung jo bo paN+Di ta de gdan ci 'drongs gyis /
paN+Di ta de'i snyan du yang /
nga na re /
ngas khyed dang sangs rgyas kyi bstan pa'i phyir lus srog gar log gi rgyal po la byin yod pas tshe rabs thams cad du bdag la thugs rjes 'dzin pa @# / /
dang| nga'i bsam pa'i gtso bo khyed bod du byon nas sangs rgyas kyi bstan pa dar bar byed pa yin pas de kho na bzhin du mdzad pa dang /
skye ba 'di'i 'og rol tu khyed dang nges par mjal bar byin gyis brlab tu gsol zhes nga'i 'phrin 'di skyel mdzod cig /
de ltar lags pas nga blos thongs la sangs rgyas kyi bstan pa la soms shig gsungs /
de ltar khu bo de lus kyi stobs shor /
gsung gi gdangs chag /
shin tu nyam thag par gyur na'ang /
da dung bod kyi sems can dang /
sangs rgyas kyi bstan pa dang /
jo bo 'ba' zhig thugs la sems pa'i snying stobs la yid ches te 'bral mi phod bzhin du phyir byon /
de nas lha btsun byang chub 'od kyis snying rus bskyed de khu bo'i thugs dgongs yongs su rdzogs par bya ba dang /
bod 'dir yang A ? tsar+ya ? dmar po dang /
paN+Di tar grags pa sham thabs sngon po can dang /
ar tsho ban+de bco brgyad sogs kyis gsang sngags la bsnyad pa'i rtsing ? chos mang du byung ba rnams thabs kyis bsnub pa'i phyir du jo bo spyan 'dren pa'i bang mi su 'os dkon mchog la gsol btab dang mo rtsis ci mdzad kyang nag tsho lo ts+tsha ba la babs /
de dus lo ts+tsha ba gung thang gser gyi lha khang na stan la blo phab ste bzhugs mus nas rgyal pos mnga' ris su 'bod par mdzad /
rgya gar du 'gro rgyu khas ma blangs kyis dogs nas /
rgyal po lha btsun rang gi bzhugs gdan gyi gung la lo ts+tsha ba bzhag nas bsnyen bkur /
mkhas btsun bzang gsum gyi che bstod mdzad nas /
pha mes rgyal blon gong ma rnams kyis sangs rgyas kyi bstan pa'i dbu brnyes /
srol btod /
dar zhing rgyas par mdzad pa yin pa la /
dus ding sang sangs rgyas kyi bstan pa nyams smad /
bdud rigs kyi sems can kha rgyal /
mkhas pa thams cad gshegs nas shes pa skyo bar byung bas /
nged khu dbon gnyis kyis mi dang gser mang po rgya gar du btang yang /
mi shi nor gron che ba las jo bo gdan ma 'drongs /
de la yang blos ma bzod par lha chen po des gser 'tshol du byon pas rgyal po ngan pas btson du bzung sku srog kyang blos btang /
de ltar nged bod mtha' 'khob kyi sems can ma rig pa rnams kyi snying stobs kyang de 'dra na /
khyed 'gro ba'i skyabs gnas thugs rje can ci tsug song zhes 'u thug gis zhus shig /
da 'di na gser srang bdun brgya yod de /
'di phar khyer la bla ma'i phyag tu phul /
nged bod pre ta pu ri'i grong khyer lta bu na /
gser lug shig tsam pa re la'ang dka' las chen po yod pa yin pa la /
da 'dis bod kyi mi nor thams cad yongs su rdzogs nas 'dug lags kyi /
da res 'di la mgon po bod du ma byon na khyed dam pa rnams kyi thugs rje yang de ltar zad pas /
nged kyang bya ba ci bder spyad par bgyi'o / /
zhes khyed 'dul ba 'dzin pas lo rgyus 'di rnams jo bo la dngos su zhus pa'i mjug tha ma la 'byon par ma bzhed na'ang snyan du thebs pa zhig nges par mdzod gsungs nas /
spyan chab kyis pang khebs dang lcog tse bang tsam du bshums pa na /
nag tsho lo ts+tsha ba tshul khrims rgyal ba rang yang sngar sa mtha' mang po bgrod ma myong ba dang bcas phebs @# / /
snyam pa cher med kyang yin min gyi tshig zur tsam yang zhu ma nus /
'jig rten gyi kha ngag la yang /
du ba'i kha la bltas na du bro zer ba ltar /
lha btsun pa'i gsung de rnams shin tu bden pa dang /
ye shes 'od de ma mjal yang rnam pa dran pa dang /
khong khu dbon gyi mi nor mang po zad pa de rgyus yod pa dang /
bod kyi don du khu dbon gnyis sdug ches pa dang /
rang re skyid ches pa dang /
lha btsun mi chen gcig gis bshums shing gsung byon pa'i stobs kyis lus 'dar /
gdong mchims gang ste lha btsun pa'i zhal la yang blta ma nus par lus srog gi dka' tshegs dang /
tshe 'di'i bde skyid gang la'ang ma chags par /
lan du 'o lags kyis byas nas /
dpon g.yog bdun gyis gser srang bdun brgya khur te rgya gar gyi lam la zhugs /
lha btsun pas kyang thag ring por skyel thung mdzad de dge slong khyod kyis nga'i phyogs kyi bya ba byas /
da res dka' ba che na'ang phar byon la 'bad brtson chen pos lus dang srog la bsdos /
'khor nas byas shes drin du gzo bar bya /
zhes gsungs nas /
rgyang tsam sleb pa na slar yang skad btang nas /
jo bo thugs rje chen po la gsol ba 'debs shing gshegs par zhu gsungs /
de nas nag tsho lo ts+tsha ba 'khor bcas rnams bal po rdzong la phebs tsa na mi reng gcig dang phrad pas /
khyod yul sa thag ring por don chen por 'gro bar snang bas /
'di skad zer zhing song dang don 'grub nas 'ong gi /
dkon mchog gsum la phyag 'tshal lo / /
kha ba can gyi rgyal khams su dus gsum gyi sangs rgyas kyi 'byung gnas dam pa'i chos 'phel bar gyur cig /
ces zer zhing song dang /
lam du nye zho mi 'byung ba yin gyi zer ba la /
khyod su lags byas pas /
rim gyis shes par 'gyur zer /
de ltar nag tsho dpon g.yog rnams la lam bar gyi 'jigs pa mang du byung ba rnams 'brom rang nyid kyi sprul pa'i rnam pa mang pos bsal te rim gyis bri ka ma la shI la'i sgo spe'i 'og tu byon /
der rgya brtson seng gis bod kyi skad kyis sgo spe'i rdzog khung gcig na mar bod kyi tshe dang ldan pa kun gang nas byon zer /
nged mnga' ris stod nas 'ongs pa yin byas pas /
de na sgo srung byis pa gcig yod pa de la khyod rang tsho'i 'brang chas kun bcol la skyibs shig tu 'bol le gzim la bzhugs skya rengs gnyis pa'i mjug tsam la sgo 'byed pa yong ? gsungs /
de nas sgo srung byis pa de la gser rnams bcol bas /
des gser rnams phug cig tu bzhag nas /
blo gtad thub pa grogs kyi mchog bya ba yin /
khyed rang rnams blo phebs par gzim zer ba la /
chung chung 'di'i kha nas 'di 'dra yong ba gang zag tha mal pa rang min nam snyam nas sems bag phebs pa byung /
nangs par sgo phye ma thag tu byis pa gzhon nu zhwa spyi ring dang 'brog snam gyi gos nyis brtsegs gyon pa /
phor chung khyer ba cig byung nas /
khyed bod rnams gang nas byon /
lam du 'jigs pa'i skyon mi snang ngam zer nas bod kyi 'brog pa'i skad du lhang lhang byung bas skyo ba sangs pa snyam byed pa byung /
nged mnga' ris stod nas 'ongs /
lam 'jam par @# / /
byung| khyod ga tsug yin /
gar 'gro byas pas /
des nga yang bod pa yin /
bod du 'gro /
'o cag bod 'di kha mang la gting lhod /
gtam mtshang can sbed mi shes /
bya ba gal can gsang nas sgrub dgos pa yin /
rgya brtson seng bod kyi spyi khang na bzhugs yod pas der rtsad bcad na yong zer nas yud kyis song /
de nas srang nang ring po zhig tu zhugs nas phebs pas /
drang srong rgad po chu shing gi 'khar ba thogs pa zhig dang phrad de /
khyed gang nas byon /
gal ci byed du 'gro sogs 'dri ba la /
nged bod mnga' ris stod nas jo bo a ti sha spyan 'dren du 'ongs /
rgya brtson seng gi khang pa gang na yod byas pas /
kho 'khar ba la brten nas mig gcu ba zhig byas te /
da nang gi byis pa de bden /
bod kyi mi la ol mdud med pa srang nang gi 'khyams po tshun chad la'ang snying gtam 'chad pa khyod kyis don 'grub tu re ba ang /
da res nga'i rtsar byas pa drag /
da jo bo min pa gzhan gyi rtsar ma 'don /
sgo ngas bstan zer nas kho'i rjes la byon pas /
kho ga ler song ba'i rjes la nag tshos mgyogs pos ma slebs /
kho bod kyi spyi khang gi sgo phug na sgugs nas bsdad de bya ba chen po sgrub pa la ga ler byed dgos pa yin /
rings na sos bdal dgos pa yin /
'dod thag ma nye bar ri bor bags kyis 'dzegs /
khang pa 'di yin zer /
de nas nang du byon /
lo ts+tsha ba rgya brtson seng la gser gyi phyag rten phul te mjal bas /
khong gis khyed rnams phyogs gang nas byon gsungs pa la lo rgyus rnams zhib par zhus pas /
khyod nga'i slob mar snang ste ngo mi shes par 'dug /
da a ti sha gdan 'dren pa skad ye ma zer bar slob gnyer la 'ongs pa yin zer ba kun la smros /
'di na gnas brtan rat+na a kar bya ba yod /
de 'di na dbang che zhing a ti sha'i yang bdag po yin /
des tshor du ye mi btub pas /
da lta kho rang la gser srang phyed phul la /
nged bod nas 'ongs pa yin /
paN+Di ta spyan ma 'drongs /
da khyod kyis paN+Di ta dang khyad med pa'i slob gnyer zhig bdag la thugs la 'dogs par zhu zer ba'i zhu ba phul /
de nas kyang rings rings blo ma phebs pa ye ma byed par sos dal gyis /
de nas 'o cag thabs mkhas pos jo bo 'dir phebs pa'i dus su zhu ba byed pa yin gsung /
de nas nag tsho dang rgya brtson seng gnyis kyis gnas brtan rat+na a ka ra'i drung du gser srang phyed phul te nag tshos rgyas bslab pa ltar gyi zhu ba byas pas /
gnas brtan gyis de shin tu legs /
nged 'dir mi la rtseg pa min te /
paN+Di ta gzhan gyis sems can mi thul /
'di na a ti sha med na rgya gar sangs rgyas kyi bstan pa'i 'byung gnas yin pa la /
'di btang na sems can spyi'i bsod nams nyams 'gro ba yin mod /
ces sogs gsung snyan po mang po byon /
re zhig jo bo'i zhal mjal ba shin tu dka' ba byung /
de nas thugs rje chen po'i sprul pas jo bo bod du 'byon pa'i rten 'brel sgo du ma nas bsgrigs te /
nyin gcig rgya gar gyi paN+Di ta dang rgyal po gzhan gyis ma tshor bar dben pa zhig gi dus rgya brtson seng gis nag tsho lo ts+tsha ba la shog gsungs @# / /
nas jo bo'i gzim khang du khrid /
maN+Dal khru gang pa cig yod pa'i steng du gser ling ba de bzhag /
sil ma rnams tshom bur bkod nas jo bo la phul te /
lo ts+tsha ba rgya brtson 'grus seng ges gtam gtang ba /
bod kyi rgyal po byang chub sems dpa' yin lugs /
chos rgyal mes dbon gsum gyi ring la chos ji ltar dar lugs /
glang dar mas bstan pa bsnubs lugs /
bla chen po'i drin las dge 'dun ji ltar 'phel lugs /
lha bla ma khu dbon gyis jo bo spyan 'dren pa'i phyir dka' spyad byas lugs /
ye shes 'od kyis zhu 'phrin bskur lugs /
da lta bod na chos log ji ltar dar lugs zhib rgyas dang bcas pa zhus nas /
da yang bod kyi rgyal po byang chub sems dpa' des tshe dang ldan pa 'di mgon po khyed spyan 'dren du btang nas gda' bas /
na ning skad mi gsung bar bod la thugs rjes gzigs par zhu zhus pas /
jo bo'i zhal nas /
bod kyi rgyal po byang chub sems dpa' yin par 'dug /
chos rgyal mes dpon ? rnam gsum yang byang chub sems dpa'i rnam 'phrul yin te /
de bas bla chen po yang byang chub sems dpa'i rnam 'phrul yin /
de min na bstan pa'i me ro bslang bar mi nus /
lha bla ma de kun byang chub sems dpa' yin par 'dug /
byang chub sems dpa'i bka' bcag tu yang mi rung ba yin /
rgyal po de la ngo yang gnong par yod /
khong gi mi nor mang po chud zos la song /
khyed bod rnams snying rje bar yang 'dug ste /
nga yang na so rgyas /
lde mig mang po'ang 'dzin /
bya ba mang po'i ? 'phro yang yod pas bod du thon re mi 'ong ngam /
'on kyang ngas brtag pa cig bya yi /
re zhig khyed rang gi gser tshags gyis gsungs nas phyir la gtod par mdzad /
de nas jo bo rjes bod khams kyi gdul bya rnams la thugs brtse bas bod du byon na sangs rgyas kyi bstan pa la phan mi phan dang /
rang gi sku tshe'i bar chad du 'gyur mi 'gyur brtag pa mdzad pas /
thugs rje chen po dang rje btsun sgrol ma sogs kyis bod du byon na bstan pa dang sems can la shin tu phan thogs pa 'ong /
khyad par du u pa si ka gcig la brten nas phan thogs te 'ong /
tshe ni bod du byon na thung bar 'dug gsungs /
ji tsam gyis thung zhus pas /
bod du ma byon na dgu bcu go gnyis thub /
byon na bdun cu rtsa gsum las mi thub gsungs /
don la nyi shu tham pas thung du song ba yin skad /
de'i tshe jo bo'i thugs dgongs la bod la phan thogs na tshe thung na'ang thung /
tshe la mi lta snyam pa'i thugs stobs chen po skyes so / /
de nas jo bo rje rgya gar gyi dge 'dun gyi sde rnams dang sbyin bdag rnams kyis bod du byon na rgya gar bstan pa'i 'byung gnas nyams par 'gyur zhes thams cad kyis mthun par bkag nas bod du 'byon mi 'jug pa la /
jo bo rjes thabs mkhas kyis bod du 'byon pa'i 'phros med par rdo rje gdan sogs gnas chen rnams su mchod pa rgya gang che ba re bgyid pa yin gsungs nas gnas rnams su phar phebs tshur phebs mdzad /
jo bo 'jam dpal rdo rje sogs sku rten byin rlabs can mang po dang /
gsung rten glegs bam mang du yod pa rnams 'brom chos kyi rgyal @# / /
po'i thabs mkhas kyi sprul pa tshong pa'i rnam pa can zhig gis sus kyang ma tshor bar gdan drangs /
de nas jo bos bal yul dang bod du yang gnas rten khyad par can mang du yod 'dug par mjal ba dang sbrags yud tsam zhig phebs chog par gnas brtan la gsol bas /
gnas brten gyis jo bo yang bod la phebs par dgyes /
bod pa rnams kyis kyang gdan 'dren u tshugs che bas da bod du hrib tsam zhig phebs chog /
'on kyang lo gsum gyi gong la rgya gar du tshur gdan thub pa byed rgyu nag tsho lo ts+tsha ba la mna' bsgags /
de nas jo bo dpon slob rnams rgya gar nas bal po rdzong du phebs pa na /
lha btsun pas rta pa sum brgya tsam gyis phebs bsu rgya cher mdzad /
skye bo'i tshogs rnams kyis mjal ba tsam gyis dad pa glo bur du skye zhing rgyud dul te 'gro tshul /
lo chen rin bzang dang mjal tshul sogs zhib par bka' stsal /
de nas lha bla ma byang chub 'od kyis jo bo rje la gsol ba 'di ltar btab ste /
byang phyogs kha ba can gyi ljongs 'dir sngon dus chos rgyal mes dbon rnam gsum gyis dka' ba brgya phrag du ma'i sgo nas sangs rgyas kyi bstan pa btsug lugs /
de nas glang dar mas bstan pa bsnubs lugs /
de nas rang gi yab mes mnga' ris chos rgyal rnams kyis lus srog khyad du bsad nas bod du sangs rgyas kyi bstan pa btsugs kyang /
da lta 'ga' zhig sngags la brten nas 'dul ba ca 'byid /
kha cig 'dul ba la brten nas sngags ca 'byid de /
mdo sngags gnyis tsha grang ltar 'gal bar bzung /
rang rang gang dgar spyod cing /
khyad par A tsar+ya sham thabs dmar po can dang /
sngon po can bya ba gnyis kyis sngags rgan ral pa can rnams la sbyor ba dang sgrol ba bya ba'i chos bstan nas /
bstan pa nyams shin tu dma' ba cha la chol 'di bzhin du song tshul sogs spyan mchi ma 'khrugs bzhin du zhib tu zhus nas /
da jo bo thugs rje can khyod kyis bod kyi gdul bya dmu rgod can 'di rnams la chos zab zab mo dang /
mtshar mtshar po mi 'tshal gyi /
las rgyu 'bras kyi chos kyis bskyang bar zhu /
lhag par mgon po nyid kyis thugs nyams su bzhes pa'i rgyal ba'i gsung rab mdo rgyud dgongs 'grel dang bcas pa thams cad hril gyis dril la la ma tshang la ma nor ba nyams su blang bde ba bod spyi la phan pa'i chos shig thugs rjes 'dzin par zhu zhus /
yang 'jug sdom gyi rten la so thar gyi sdom ldan dgos sam mi dgos /
thabs shes ya bral gyis sangs rgya'am mi rgya /
dbang ma thob pa la rgyud bshad chog gam mi chog /
tshangs spyod la shes rab ye shes kyi dbang dngos dbang du bskur chog gam mi chog /
rdo rje slob dpon gyi dbang ma thob par gsang sngags kyi las kyi bya ba rnams byas chog gam mi chog /
ces sogs kyi dri ba bcas zhus pas /
zhu ba de la jo bo rje shin tu dgyes nas /
dus gsum rgyal ba thams cad dag dang de yi chos / /
dge 'dun rnams la gus pa chen pos phyag byas te / /
slob ma bzang po byang chub 'od kyis bskul gyur bas / /
byang chub lam gyi sgron ma rab tu gsal bar bya / /
zhes sogs mdo rgyud dgongs 'grel @# / /
dang bcas pa'i dgongs don shog bu gsum gyi nang du hril gyis dril ba byang chub lam gyi sgron ma mdzad /
byang chub 'od la slob ma bzang po zhes gsungs pa yang 'bul ba mang po phul ba de la gsungs pa min| chos zhu lugs des mnyes nas de ltar gsungs pa yin /
de dus byang chub 'od kyis dbang zhig gnang rogs /
rjes gnang zhig gnang rogs zhes zhus na jo bo mi mnyes pa yin zhes bdag gi bla ma rin po che sa gsungs /
de ltar dris lan dang sbrags nas lam sgron mdzad pa na /
de 'phral bod kyi chos log rnams dang /
rtsing chos rnams rang yal du song ba yin /
de ltar jo bos mnga' ris stod du bstan pa'i bya ba rgya cher mdzad nas lo gsum rdzogs par nye ba na /
lo ts+tsha ba la gnas brtan gyi dam tshig la bkar ba'i mna' yod pas lo ts+tsha bas da rgya gar du 'byon dogs zhes bskur /
jo bos kyang 'byon pa ltar byas te pu hreng du phebs /
jo bo la sngar nas rje btsun sgrol mas bod du dge bsnyen chen po zhig la brten nas bstan pa la phan pa rgya chen po 'ong zhes yang dang yang du gsungs shing /
de skabs kyang dge bsnyen myur du 'ong zhes yang yang gsungs pas jo bo rjes nyin star bya ra mdzad cing /
nga'i u pa si ka ma byung tA re rdzun ni can gsung ngam zhes gsung bar mdzad /
nyin gcig sbyin bdag cig gis jo bo gdan drangs pa'i shul du 'brom rin po che phebs /
jo bo'i gzim khang du phebs pa na /
jo bo sbyin bdag zhig gis gdan drangs song bas da lta phebs yod zhes brjod pa na /
'brom rin po ches nga theg pa chen po'i dge ba'i bshes gnyen dang mjal ba skad cig ma snga phyi la'ang snga ma 'dam pas sgug mi thub gar bzhugs kyi sar 'gro zhes phebs pas srang bar zhig tu mjal /
'brom rin po ches brkyangs phyag mdzad de jo bo'i sku mdun du phebs pa na jo bo rjes 'brom gyi dbu thog tu phyag bzhag nas saM skr-i ta'i skad du shis brjod mang du mdzad /
de nyin sbyin bdag de la'ang nga'i u pa si ka'i skal ba dgos zhes bsna mas ? nas yod pa de gnang /
jo bo rje ni nam yang sha mi bzhes pas de nyin gyi ston skal de la zan dang mar sbrags nas yod pa 'brom gyis zan de bzhes /
mar de ma bzhes par mar me kong bu mtshan thub cig bzos nas jo bo'i dbu sngas su phul /
de nas bzung ste sku tshe hril por jo bo'i dbu sngas su mar me mtshan thub rgyun ma chad par phul ba yin gsungs /
jo bos nub mo de rang la 'broms rin po che la dbang bskur te sras kyi thu bor bzung /
de nas pu hreng nas rim gyis phebs te mang yul skyid grong du phebs /
de nas bal yul brgyud de rgya gar du gdan 'dren rtsis byas kyang lam du dmag zings chen po langs pas lam 'gags nas phebs ma thub /
de'i tshe 'brom gyis bod du mar gdan 'dren thabs gtso bor mdzad /
nag tshos ni rgya gar du gdan 'dren thabs gtso bor mdzad /
lam gyi dmag 'khrugs kyis gdan 'dren ma thub pas lo ts+tsha ba ci drag la thug ste yid blong blong por gyur pa na /
jo bos lo ts+tsha ba la de tsam sems las mi dgos sgrub ma nus pa la nyes pa med gsungs pas /
lo ts+tsha ba @# / /
shin tu dga' nas 'o na bod du mar 'byon par zhu zhes zhus pas /
de nas jo bo bod du mar 'byon pa thugs thag bcad /
de dus lam du 'khrugs pa byung ste jo bo phebs ma thub pa ni bod spyi'i bsod nams yin pa red /
de ltar jo bo phebs ma thub pas rgya gar du bang chen brdzangs nas /
gnas brtan gyi bka' bzhin jo bo bal po bar gdan drangs kyang lam du dmag 'khrug gis gdan 'dren ma thub bar re zhig phyir log phebs dgos byung /
slar dus zings 'jag mtshams gdan 'dren zhus chos pa dang /
jo bo bod du phebs nas bstan bcos kyang 'di 'dra ba mdzad /
'gro don yang shin tu che bas rab tu bod du bzhugs chog pa 'dra mi yong ngam zhes zhu yig dang /
lam sgron jo bo'i phyag bris ngo ma zhig dang /
gser mang po bcas rgya gar du brdzangs /
de'i tshe rgya gar du rang re bod dang mi 'dra bar lo gcig gi nang du bstan bcos gsar pa gang byung ba rnams paN+Di ta rnams tshogs nas gral gsham nas shog bu re re bzhin gral la btang nas tshang mas re re bzhin gzigs nas tshig don la skyon med pa rnams rgyal po la zhus te rtsom pa po la bya dga' gnang /
bstan bcos de khyab gdal du byed chos pa'i dril bsgrag /
tshig sbyor legs kyang don la skyon yod rigs kyi bstan bcos de khyi'i mjug mar btags te grong khyer gyi srang bar khrid de rtsom pa po dang bcas pa dma' phab /
rgyal po la zhus nas phyin chad bstan bcos de bsgrag mi chog pa'i dril bsgrag byed srol yod pas jo bo chen po'i gsung la de 'dra'i brtag dpyad mi dgos kyang yul gyi lugs srol bzhin paN+Di ta'i gral du btang bas /
lam sgron shog bu gsum po de'i nang du bka' mdo rgyud thams cad kyi brjod bya ma tshang ba med par bsdus nas bstan cing /
'di la brten nas gsung rab thams cad gdams ngag tu shar bas paN+Di ta rnams la thugs nges chen po 'khrungs pas /
thams cad ha las nas mgrin gcig tu jo bo bod du phebs pas bod pa rnams la legs pa ma zad /
nged rgya gar ba rnams la'ang shin tu legs pa byung /
jo bo rgya gar du bzhugs na rgya gar ba rnams shes rab dang brtson pa che bas bstan bcos 'di lta bu mi gsung /
bod glen zhing brtson 'grus chung ba la dgongs nas tshig nyung la don che ba'i bstan bcos 'di lta bu mdzad /
ces jo bo bod du bzhugs pa la bsngags brjod mang du gsungs pas /
gnas brtan rat+na a ka ras /
da 'o na paN+Di ta rnams kyis kyang bsngags brjod de ltar mdzad /
jo bo yang bod du bzhugs pa la dgyes /
'gro don yang che ba de 'dra yod na da jo bo bod du bzhugs chog pa gyis /
sku tshab tu lam sgron 'di la rang 'grel zhig mdzad nas bskur shog ces pa'i yi ge tshur 'byor ba na /
nag tsho shin tu dga' nas gnas brtan gyis khur ri tsam zhig bskur ba nyi ma de ring nas sangs song zhes gsungs pa red /
deng sang bstan 'gyur khrod du bzhugs pa'i rang 'grel du grags pa 'di jo bo'i gsung la lhad zhugs pa zhig yin pa red gsungs /
de @# / /
ltar jo bo dbus su 'byon par nye ba na /
'brom ? rin po ches sngon nas dbus kyi mi chen rnams la /
nged kyis jo bo dbus su gdan ci 'drong byed /
yi ge byung na khyed rnams 'phral du phebs bsu la 'ong dgos zhes gsungs yod pa ltar ka ba shAkya dbang phyug la sogs pa'i dbus ston rnams 'phral du jo bo'i phebs bsu la shog ces pa'i phyag bris gnang bas /
ka bas dbu mdzad pa'i bod ston rnams phebs bsu la chas pa na /
khu ston gyis nga'i ming mi 'dug gsungs par /
sogs khongs na 'dug zhus pas /
sogs khongs su 'jog 'os pa'i mi de nga min zhes sngon la byon pas thams cad 'ur lang ba ltar phebs bsur byon /
de'i tshe bod ston rnams kyis bod kyi bla chen gyi cha byad thang zhwa dang /
rta phying sogs gyon nas phebs pa jo bos rgyang nas gzigs ma thag /
bod kyi 'dre mang po slebs byung zhes dbu gtums nas bzhugs par /
de nas bla chen rnams rta las babs te chos gos rnam gsum bzhes nas phebs pas jo bos kyang mnyes nas phyag lan mdzad /
de nas rim bzhin dbus su phebs nas chos kyi 'khor lo rgya chen po bskor /
bstan 'gro'i don rlabs po che mdzad /
de yang mnga' ris stod du lo gsum /
snye thang du lo dgu /
dbus gtsang gzhan du lo lnga bcas khyon lo bcu bdun gyi bar du bod du bzhugs pa red /
bka' gdams chos 'byung sogs su lo bcu gsum las ma bzhugs par gsungs pa sogs yod kyang /
rang lugs rje btsun tsong kha pa chen pos bzhed pa 'di rang yin te /
nag tshos rgya gar du lo gnyis /
bod du lo bcu bdun bsten pas /
lo ni bcu dgu bsten cing 'grogs na yang / /
zhes gsungs pa ltar yin /
de ltar jo bo chen po bod du 'bad pa chen pos gdan drangs pa'i dgos don gyi snying po jo bos gsungs pa'i chos kyi gtso bo ni byang chub lam gyi sgron ma 'di nyid yin /
de yang jo bo bod du phebs khar rje btsun sgrol ma dang /
jo bo'i bla ma paN+Di ta ha la nag po zhes pas jo bo bod du phebs na pha las bu rdzig /
bu las tsha bo rdzig /
tsha bo las yang tsha rdzig /
yang tsha las sum tsha rdzig pa yong /
de nas 'chal te 'gro zhes lung bstan pa'i pha ni jo bo rang nyid /
bu ni 'brom ston dang legs pa'i shes rab sogs /
tsha bo ni sku mched gsum dang /
yang tsha ni glang shar gnyis sogs /
sum tsha ni sangs rgyas dbon ston dang /
sangs rgyas sgom pa sogs kyi dus yin /
rdzig pa'i don ni snga ma snga ma las phyi ma phyi ma'i dus su bstan pa khyab gdal je cher song ba'i don yin /
de nas lam gyi rim pa 'dis go mi chod par sngags re dang rjes gnang re snon pa brgyab pas cung zad 'chal te song ba yin /
de ltar jo bo chen pos bstan pa'i srol nub pa rnams gsar du btsugs /
srol cung zad yod pa rnams 'phel bar mdzad /
log par rtog pa'i dri mas sbags pa rnams legs par bsal te bstan pa rin po che dri ma dang bral bar mdzad /
de lta bu'i byang chub lam gyi rim pa 'di nyid jo bos 'brom la gnang ste /
'brom @# / /
gyis khong gzhan la sngags kyi gdams pa gnang nas /
ngos la lam rim 'di gnang ba gang yin zhus pas /
ngas khod min pa gzhan la gtad sa ma rnyed ces gsungs nas 'brom la lkog chos su gnang /
'brom nas tshogs bshad du mdzad cing /
de yang brgyud pa gsum du byung ste /
byang chub lam rim gzhung chen mo'i steng nas 'chad pa po to ba nas sha ra ba la brgyud pa'i bka' gdams gzhung pa dang /
de las cung bsdus pa'i lam rim bstan rim dang sbyar nas 'chad pa dgon pa ba nas sne'u zur par brgyud pa bka' gdams lam rim pa dang /
rten 'brel snying po'i khrid sogs bla ma'i man ngag dang sbyar nas 'chad pa spyan snga ba nas bya yul ba la brgyud pa'i bka' gdams man ngag pa dang brgyud pa gsum byung /
de yang ming dngos su ma btags kyang deng sang med pa min te /
gzhung bka' pod lnga la slob gnyer gyis de rnams lam rim du dril te nyams su len pa ni bka' gdams gzhung pa ba dang /
de tsam ma nus kyang blo gros dang brtson pa che bas lam rim che chung lta bur thos bsam byas te nyams su len pa ni bka' gdams lam rim pa dang /
de yang mi nus pas bde lam dang myur lam lta bu'i man ngag nyung bsdus kyi steng nas lam gyi rkang grangs tshang bar byas te nyams su len pa ni bka' gdams man ngag pa yin zhes khri chen ngag dbang nor bu'i gsung rgyun yin tshul bdag gi skyabs mchog bla ma rin po ches gsungs zhes gsungs /
de ltar bka' gdams kyi brgyud pa gsum po yang sngar zhus pa ltar rje btsun tsong kha pa chen po nas chu bo gcig 'dres su gyur /
rje btsun tsong kha pa chen pos lam rim che 'bring chung gsum mdzad tshul sngar zhus pa ltar la /
de yang rje rin po che la 'jam dpal dbyangs dus rtag tu bla ma dang slob ma'i tshul du mjal nas mdo sngags kyi zab chos mtha' yas pa zhig stsal tshul rnam thar las 'byung ba ltar yin /
des na lam rim 'di rje rin po ches rje btsun 'jam dpal dbyangs las gsan pa yin byas kyang chog mod /
rje rin po ches chos kyi mthar thug ston pa thub pa'i dbang po la thug pa'i ring brgyud la gtso bor mdzad pa ma gtogs dag snang dang /
nye brgyud byung byung sogs gtan nas mi gsung ba de rnam thar ngo ma tshar che /
lam rim chen mo'i lhag mthong yan mdzad nas rje btsun la zhus pas /
nged ? kyis bstan pa'i lam gtso gsum gyi nang du ma 'dus pa 'dug gam zhes rje btsun nas ku re gsung tshul mdzad par /
rje btsun gyis gsungs pa'i lam gtso gsum srog tu byas /
lam sgron bshad bya tsa ba'i gzhung du byas /
de'i steng du bka' gdams kyi man ngag gzhan du mas kha bskangs nas bsgrigs pa yin tshul zhus /
lhag mthong chen mo ni mdzad kyang 'gro don cher mi yong dgongs nas ma mdzad pa na /
lhag mthong gi skor yang rtsoms shig dang 'gro don 'bring zhig yong zhes gsungs pa sogs gsang ba bsam gyis mi khyab pa'i rnam thar mang du ma chis pa sogs mtshams 'dir rje'i rnam thar rgyas par zhu dgos kyang /
da lam zhu khom ma byung bas rnam thar gyi phyag dper zhib tu @# / /
gzigs par mdzod /
de ltar rje btsun tsong kha pa chen po'i bstan pa 'di ni jo bo'i bstan pa thams cad ma tshang ba med par yod pa'i thog tu /
snyigs dus kyi tshe thung gcig la mi slob pa'i zung 'jug sgrub pa'i man ngag zab khyad bla na med pa dang ldan pa yin /
rje'i gsung gi lam rim rnams la yang bka' gdams gong ma'i lam rim la med pa'i zab khyad mang du mchis pa zhib tu bltas na shes /
de ltar rje rin po che nas lam rim brgyud tshul mang du mchis kyang /
yongs su grags pa'i brgyud pa'i gtso bo khrid chen brgyad du gsung tshul kha sang zhus pa ltar yin /
de yang gser zhun ma dang /
'jam dpal zhal lung gnyis mdo rkyang pa'i dbang du byas nas gsungs /
bde lam dang /
myur lam gnyis sngags dang 'brel bar gsungs /
de yang zhal lung gi khrid rgyun bsdus pa lho brgyud kyi brgyud tshul ni /
\u0f38gong ? sa rgyal dbang lnga pa mchog nas 'jam dpal zhal lung rgyas pa la mtshal rtags phab ste lam rim bsdus pa zhig bton nas /
skyabs yul /
tshogs zhing /
khrus khang sogs zhal lung dbus brgyud dang mi 'dra ba'i man ngag dang bcas e pa bla ma byams pa rin chen la gnang /
des gzim shag mkhan chen blo bzang mkhas btsun la gnang /
'di mkhyen rab kyi rtsal che bas mtshal rtags phab lugs la rgyas bsdus sna tshogs shig thugs la shar bas thugs dogs ma chod par chos 'di'i bdag po \u0f38lnga ? pa chen po rang la zhu dgongs nas sku mdun rang du dngos mjal gyis ja sbyor gcig gi yun la cha tshang gsan pa'i rnam thar rmad du byung /
'dis rtse tshogs pa'i mkhan po mdzad /
sku tshe'i smad la dben gnas lam rim chos sdings su sgrub pa la gzhol bas grub pa'i go 'phang mthon por gshegs /
des yer pa'i grub chen phun tshogs rgya mtsho la gnang /
de yang myong khrid zla ba gsum la rdzogs par mdzad /
zhi lhag gi rtogs pa khyad par can thugs rgyud la 'khrungs nas yer par slob ma mang po myong khrid kyis bskyangs /
bde mchog lus dkyil gyi sgo nas grub pa thob ste lho brgyud kyi bla ma phal che ba de ltar yin gsungs /
des e bla ma mkha' spyod bstan dar la gnang /
des mkhan chen dge bdun 'jam dbyangs la gnang /
'dis lho brgyud zhal lung rgyas par rtags phab rgyu ma dag rgyun 'byams byung dogs le tshan logs su yod pa 'di bkod par mdzad /
'di sngar bris ma las med kyang skyabs rje sgrub khang rin po che nas par du bskrun gnang mdzad /
mkhan chen dge 'dun 'jam dbyangs kyis rje ngag dbang mthu stobs la gnang /
des dwags grwa mkhan chen bstan pa rgya mtsho la gnang /
'dis dwags grwar slob gnyer skabs gzhon khral gyis shing gshag dus dbu ma'i lta ba rnyed par gsungs /
des se mtho bla ma skal ldan la gnang /
'di la dngul dar snam bu sogs 'bul mkhan gang byung 'dzin chags kyang mi mdzad /
gtong bar yang mi mdzad par nye 'gram @# / /
gyi brag gseb cig tu bskyur bar mdzad /
rjes su mi rabs kha shas song na yang der btsal na snam rul dang TaM ka sogs rnyed rgyu yod pa'i rnam thar ya mtshan /
mchod sbyin mi mdzad pa yang rjes su rloms sems skye ba'i nyes dmigs la dgongs pa red /
des rje blo bzang chos 'phel la gnang /
des dge ba'i bshes gnyen thub bstan rab rgyas la gnang /
'dis thugs dam skabs lam rim gsol 'debs la gdangs btang nas gsungs rjes 'jam chag ger bzhugs /
gzhan gyis mnal ? khug pa 'dra snyam nas bltas pas rtse gcig tu sgom la bzhugs par mthong /
des dge slong byang chub thogs med ces par gnang /
'di dge bshes dang bla ma sogs gang yang min par bam chos kyi grwa rkyang rang ga ba zhig yin /
'brang ri ri khrod du bzhugs nas nyin re bzhin ne'u gsing chung du zhig yod par gsung gtor gnang rjes lam rim la thugs dam rtse gcig tu mdzad /
byams snying rje thugs rgyud la 'khrungs pas bshums pa kho na mdzad pa lug rdzi byis pas mthong nas rgan po gcig pur du ba ya mtshan snang gis nyin ltar phag tu ltad mo blta bar 'ongs /
de dus zhal lung lho brgyud kyi khrid rgyun dge slong 'di gcig pu la ma gtogs mi bzhugs pas chad par nye ba na /
dwags grwa mkhan zur blo bzang sbyin pa zhes bdag gi skyabs mchog bla ma rin po ches rab byung gi sdom pa bzhes sa des /
lho brgyud kyi khrid rgyun gzhan du zhib tu btsal kyang khrid rgyun thob pa dge slong 'di las med pas /
dge slong gis nyams khrid ma btub kyang khrid rgyun tsam ma zhus na chad par dogs nas nyin gcig dge slong dang mjal 'dzoms skabs /
da cha zhal lung lho brgyud kyi khrid rgyun bzhugs pa nyid las med pas /
'di'i rgyun chad na shin tu phangs pas nyid nas rgyun tsam zhig ngos la gnang na /
slar ngos nas lung rigs kyis brgyan te rgyas par phar phul chog zhus par /
dge slong gis bdag lta bus ga la 'bul nus zhes gnang mi nus nus kyi khul mdzad kyang rjes su gnang ba'i skabs man ngag zab la 'dril ba myong thog 'ba' zhig nas gnang bas /
rje blo bzang sbyin pa ha las pa'i tshul mdzad de /
ngas khong la phar 'bul rgyu yin zhus pa ngo tsha bar 'dug /
khong bka' gdams man ngag pa'i dge bshes chen po red ces bsngags brjod mdzad /
rje blo bzang sbyin pa yang zhi lhag gi ting nge 'dzin khyad par can rnyed cing /
lus dkyil gyi sgo nas grub pa brnyes pa zhig red /
'di dwags smad bang rim chos sder gtan bzhugs mdzad cing /
rje bskal bzang bstan 'dzin 'di'i sku mched chung ba yin pas dwags stod lha sdings ri khrod du bzhugs par /
rje blo bzang sbyin pa lha sdings ri khrod du phebs dgos yang yang zhus kyang phebs ma thub par rjes su mnyam gzhag gi ngang nas gzigs pas ri khrod kyi phyi nang kun gsal bar gzigs /
thengs gcig bskal bzang bstan 'dzin sku mdun du phebs par ngas @# / /
khyod kyi ri khrod la bltas pas tshang ma mthong byung zhes khang pa'i g.yas g.yon gyi shing shug pa tshun chad kyi yod lugs zhib tu gsungs /
khyod kyi ka phigs nang du dkar po chen po zhig 'gul tsam 'gul tsam byed pa zhig 'dug pa de ci yin gsungs /
de ni ras yol rlung gis bskyod pas 'gul tsam byed pa mnyam gzhag gi ngang nas gzigs par 'dug /
des gcung bskal bzang bstan 'dzin la gnang /
de yang mdo sngags kyis grub pa'i go 'phang mthon por gshegs /
bka' chos gnang skabs spyan g.yas gyon nas 'od zer dkar po re spros te slob ma'i tshogs la g.yas skor gyon skor du byas te grol ran pa na slar thim pa sogs yang yang mjal ba byung /
bka' chos gnang ba dang gling skor du phebs pa sogs dus mnyam du byung bas mjal mi rnams ngo mtshar du gyur /
bla mchod tshogs zhing yongs rdzogs kyi zhal gzigs /
gshegs dus dbu thod la yang rje bla ma mchod pa'i rang byon byung ba da lta yang lha sdings ri khrod du bzhugs /
des grub dbang skal bzang mkhas grub la gnang /
'di yang 'khor lo sdom pa'i sgo nas grub pa brnyes pa zhig yin /
de'i mdun nas bdag gi \u0f38skyabs ? mgon bla ma rin po ches gsan /
de dag ni zhal lung lho brgyud kyi brgyud tshul mdor bsdus tsam zhus pa yin /
rgyas par rnam thar gyi yig cha zur du yod pa las mkhyen par mdzad dgos /
zhal lung dbus brgyud ni /
kun gzigs lnga pa chen pos khri chen sbyin pa rgya mtsho la stsal /
de nas rim bzhin brgyud de khri chen blo bzang lhun grub kyi drung nas rje blo bzang sbyin pas gsan /
myur lam dmar khrid ni /
kun gzigs paN chen blo bzang ye shes nas bka' rtsom grub nas khrid rgyun zhu mkhan ma byung bar sku bgres nas spyan gyis mi gzigs par lung shog ldeb re gnyis gal che gnang dgos kyang yi ge shin tu chen po ched bris kyis 'bul dgos pa la /
grub mchog blo bzang rnam rgyal bya bral ri khrod 'grim nas bzhugs skabs myur lam gzigs nas 'di'i khrid rgyun zhu ma thub na rjes 'jug khas zhan dgongs nas bdog khres khyer nas bkras lhun du phebs /
mgron gnyer brgyud nas lha rab gsung 'bum spyi dang /
khyad par myur lam 'di'i khrid zhig gnang dgos zhus par /
khong pa grwa rkyang yin pa dang /
zhu rgyu che ba dang /
spyan mi gsal ba bcas mgron gnyer ha las te bsgyur bshad mang po btang /
slar log nas phebs /
yang thugs kyis ma bzod par sngar bzhin zhu ba lan gsum gyi bar du byas kyang mgron gnyer gyis bdag bzung ma byas par 'u thug ste /
ngas khyed rang la chos gnang bar zhu ba ma gsol gyi snyan gsan 'di paN chen rin po che'i snyan du 'khyol ba zhig mdzod dang byas pas /
khong khros bzhin du sku mdun du zhus par dgyes bzhin zhal gyis bzhes te spyan gyis mi gzigs pa'i tshul sogs @# / /
med par rdzogs par gnang ba red ces bdag gi bla ma rin po ches yang yang gsungs /
'on kyang rang re'i brgyud par blo bzang rnam rgyal yongs grags su ma bzhugs /
rang re'i brgyud pa rje ngag dbang byams pa nas rim bzhin brgyud tshul sbyor chos skal bzang mgrin rgyan du gsal ba ltar yin /
de dag ni mdzad pa po'i che ba rags bsdus tsam zhus pa yin zhing /
bla slob tshang ma brel ba med pa rgyas par byed na bla ma yongs 'dzin rin po che'i gsung gi bla brgyud rnam thar pod gnyis bzhugs pa ltar 'chad dgos zhes bdag gi bla ma rin po ches gsungs zhes gsungs /
de ltar da lam 'chad ma thub kyang phyag dpe blus nas rgyun du bklag ste rnam thar re re'i mjug tu'ang dpal ldan bla ma khyed sku ci 'dra dang sogs smon lam 'debs shing rjes su yi rang bsgom dgos zhes gsungs / / / /
! nyin gsum par /
ji skad du /
mgon po zhi ba lhas /
dal 'byor 'di ni shin tu rnyed par dka' / /
skyes bu'i don sgrub thob par gyur pa la / /
gal te 'di la phan pa ma bsgrub na / /
phyis 'di yang dag 'byor par ga la 'gyur / /
zhes gsungs pa ltar rang cag rnams kyis dal 'byor gyi lus rten 'di lta bu rnyed pa'i skabs 'dir tshe 'di'i bde skyid tsam la chags nas dgra 'dul gnyen skyong sogs dud 'gros kyang nus pa de 'dra la mgo mi 'khor bar dud 'gro las khyad zhugs pa'i 'jig rten phyi ma phan chad la phan nges kyi chos shig ma byas na /
phyis nas 'di lta bu'i lus rten thob dka' bas /
da res lan gcig rnyed pa'i skabs 'dir nan tan du byed dgos /
de yang chos byang chub lam gyi rim pa 'di lta bu nyams su len pa la rag las pas| des na bdag gis ma sems can thams cad kyi don du sangs rgyas kyi go 'phang thob par bya /
de'i phyir du byang chub lam gyi rim pa'i gdams pa zab mo nyan nas legs par nyams su len snyam pa'i byang chub kyi sems kyi kun slong legs par gsal btab nas gsan par zhu /
de yang gang gsan par bya ba'i chos ni /
skal ldan gyi skyes bu sangs rgyas kyi sar bgrod pa'i theg pa mchog gi chos lugs zhes sogs sngar nyin ltar gsungs /
de la sa bcad kyi dbang du byas na /
byang chub lam gyi rim pa'i khrid la bzhi sogs dngos gzhi'i sa bcad sngar bzhin gsungs nas /
sa bcad dang po ni kha sang phan la zhus pa bzhin ston pa sangs rgyas nas rim par brgyud de byung tshul| phyis nas lam rim dang bstan rim sogs mang du byung yang rtsa ba lam sgron nyid la brten pa yin tshul sogs skyar bshad mdor bsdus gsungs nas /
rgyas par ni lam rim bla ma brgyud pa'i rnam thar ltar yin /
des kha sang gi bshad pa rnams la skyar bshad mdor bsdus song nas de ring sa bcad gnyis pa gdams ngag la gus pa bskyed pa'i phyir chos kyi che ba 'di zhu ba la /
byang chub lam gyi rim pa 'di che ba bzhi dang /
khyad chos gsum @# / /
gyi sgo nas gzhung gzhan las khyad du 'phags te /
de yang che ba bzhi ni /
bstan pa thams cad 'gal med du rtogs pa'i che ba /
gsung rab ma lus gdams ngag tu 'char ba'i che ba /
rgyal ba'i dgongs pa bde blag tu rnyed pa'i che ba /
nyes spyod chen po rang 'gag su 'gro ba'i che ba ste bzhi rnams yin /
de la dang po bstan pa thams cad 'gal med du rtogs pa'i che ba dang ldan te /
bstan pa ni rgyal ba'i gsung rab rnams yin /
de yang shes rab sgron me'i 'grel pa las /
bstan pa zhes bya ba ni /
lha dang mi bdud rtsi'i go 'phang thob par 'dod pa rnams yongs su shes par bya ba dang spang bar bya ba dang mngon sum du bya ba dang bsgom par bya ba dag la phyin ci ma log par ston pa ste bcom ldan 'das kyi gsung rab ces bya ba yin no / /
zhes pa ltar dang /
de thams cad 'gal med du rtogs pa ni gang zag gcig 'tshang rgya ba'i nyams len du go ba ste /
'gal ba med pa ni gzhi mthun yod pa la zer bas /
theg pa che chung dang /
'dul ba dang /
sngags sogs la sgras zin la 'gal ba ltar snang yang don du gang zag gcig 'tshang rgya ba'i gtso bo dang /
de sgrub pa'i yan lag 'ba' zhig yin pas mi 'gal ba dper na tsha ba'i nad drag pos thebs pa zhig la sman pas dang po sha dang /
chang sogs spang dgos /
ma spangs na srog la bsdo zhes bstan /
rjes su tsha ba ri thang ma tshams su slebs nas rlung shas che bar byung dus sha chang sogs bsten dgos par smra bas na /
smra yul nad pa gcig la smra ba po sman pa gcig gis sha chang za mi za sman pa'i skad cha snga rting gnyis po de 'gal ba ltar snang mod kyang /
don du nad pa gcig gso ba la gnyis ka dgos pa mi 'gal ba bzhin du theg pa che chung dang /
mdo sngags sogs gdul bya so so'i ched las gang zag gcig 'tshang rgya ba'i nyams len du tshang ma mi dgos snyam pa yod na'ang /
de ltar min par gsung ba po gcig gis gang zag gcig 'tshang rgya ba'i nyams len du gsungs pa ste /
de yang skyes bu chung 'bring gi skabs la thog mar theg dman gyi sde snod nas bshad pa'i mi rtag /
sdug bsngal sogs bsgom pa dang /
de las cung zad drag tu song nas skyes bu chen po'i skabs sems bskyed dang /
phyin drug sogs theg chen gyi sde snod nas bshad pa rnams dang /
sngags kyi snod du gyur nas rdo rje theg pa nas bshad pa'i rim gnyis spyod pa dang bcas pa sogs rim bzhin rang nyid lta bu gang zag gcig 'tshang rgya ba'i nyams len du gzhi mthun pa yin /
des ni rgyal ba'i gsung rab thams cad lam gyi gtso bo dang yan lag ci rigs par gang zag gcig 'tshang rgya ba'i nyams len du mi mkho ba gcig kyang med /
der ma zad byang chub sems dpa' rnams kyi bzhed don gyi gtso bo ni sems can gyi don mdzad pa yin la /
de la gdul bya rigs can gsum la rang rang gi thar par bgrod pa'i lam ston dgos shing /
@# / /
de yang rang gis ma shes par gzhan la bstan par mi nus te /
rnam 'grel las /
thabs byung de rgyu lkog gyur pa / /
de 'chad pa ni dka' ba yin / /
zhes gsungs /
des na byang chub sems dpas theg pa gsum gyi lam shes pa'i lam shes rgyud la skyed pa ni gzhan don sgrub pa'i yan lag tu nges par dgos pa mdo las kyang /
rab 'byor byang chub sems dpa' rnams kyis ni nyan thos kyi lam gang yin pa dang /
rang sangs rgyas kyi lam gang yin pa dang /
sangs rgyas kyi lam gang yin pa'i lam thams cad bskyed par bya zhing lam thams cad shes par bya'o / /
zhes dang /
rgyan las kyang /
'gro la phan par byed rnams lam shes nyid kyis 'jig rten don sgrub mdzad pa gang / /
zhes gsungs pa ltar dang /
gzhan yang thob bya sangs rgyas ni skyon kun zad yon tan kun ldan yin pas /
de sgrub pa'i lam theg pa chen po yang skyon gyi rigs mtha' dag 'gog cing yon tan gyi rigs mtha' dag sgrub par byed pa zhig dgos la /
skyon sna re sel ba dang yon tan sna re bskyed par mi byed pa'i gsung rab gang yang med pas de thams cad theg pa chen po'i yan lag tu nges par 'du ba de ltar red /
de yang zhib tu byas na rjod byad lung gi bstan pa thams cad 'gal med du rtogs tshul dang /
brjod bya rtogs pa'i bstan pa thams cad 'gal med du rtogs tshul gnyis yod cing /
sngon du zhus pa ltar sde snod gsum dang rgyud sde bzhi sogs gsung rab dgongs 'grel dang bcas pa gang zag gcig 'tshang rgya ba'i nyams len du gzhi mthun pa las 'gal rkyen du 'gro ba cung zad tsam yang med par go ba de lung gi bstan pa thams cad 'gal med du rtogs tshul yin /
de dag gi brjod bya mngon mtho lha mi'i go 'phang thob byed kyi rgyu mi dge bcu spong gi tshul khrims sogs skyes bu chung ngu dang /
bden bzhi'i 'jug ldog dang bslab pa gsum sogs nges legs thar pa thob byed rnams skyes bu 'bring dang /
sems bskyed phyin drug sogs nges legs thams cad mkhyen pa thob byed rnams skyes bu chen po'i lam du bsdus nas brjod bya de thams cad gang zag gcig 'tshang rgya ba'i nyams len du gzhi mthun pa las 'gal rkyen du 'gro ba cung zad tsam yang med par go ba de rtogs pa'i bstan pa thams cad 'gal med du rtogs tshul yin /
de yang 'brom chos kyi rgyal pos bstan pa thams cad gru bzhi lam gyis khyer shes pa nga yi bla ma zhes gsungs pa ltar red /
de 'di'i rtsa tshig lta bu yin te /
'di la gru bzhi skyes bu gsum dang /
sngags bcas bzhi la gsung ba dang /
sho rde'u ji ltar 'phangs kyang gru bzhi lam lam 'byung ba ltar dmigs skor re re'i nang du yang lam cha tshang ba re bsdus pa'i don yin tshul sogs mang du gsungs pa de ltar du bshad du yod mod /
bdag gi ? skyabs mgon bla ma rin po ches /
gdan kha gang ma gru bzhi lta bu zhig ling gis khyer ba ltar gsung rab dgongs 'grel @# / /
dang bcas pa'i brjod bya gang zag gcig 'tshang rgya ba'i nyams len du bsdus nas ling gis khyer ba la zer ba yin zhes gsungs pa de gnad che ba yin /
gnyis pa gsung rab ma lus gdams ngag tu 'char ba'i che ba ni /
byang chub lam gyi rim pa 'di lta bu dang ma mjal na gsung rab thams cad gdams ngag tu mi 'char te /
de yang gdams ngag gi mchog ni rgyal ba'i gsung rab dang /
de'i dgongs 'grel gzhung chen mo rnams te /
de yang 'jig rten 'di na gdams ngag ston pa'i bla ma zhig la thub pa sangs rgyas bcom ldan 'das las lhag pa med cing /
gdams ngag kyang de'i gsung rab rnams mchog tu gyur pa yin te /
rgyud bla ma las /
gang phyir rgyal las ches mkhas 'ga' yang 'jig rten 'di na yod min te / /
ma lus de nyid mchog ni tshul bzhin kun mkhyen gyis mkhyen gzhan min pa / /
de phyir drang srong rang nyid kyis bzhag mdo sde gang yin de mi dkrug /
thub tshul bshig phyir de yang dam chos la ni gnod pa byed par 'gyur / /
zhes gsungs pa red /
des na deng sang rgyal ba'i gsung rab bka' 'gyur rin po che lta bu la rim gro byed pa'i dus mkho ba tsam las de la nyams len byed rgyu'i 'du shes tsam yang mi 'khor ba dang /
de'i dgongs 'grel shing rta chen po'i gzhung lugs rnams la'ang thos pa dang /
rtsod pa'i tshe mkho ba tsam ma gtogs /
slob gnyer mthar phyin pa tshos kyang da gzod nyams len byed ran pa na rang gis mi tshe hril por thos bsam gyis gang gtan la phab pa de nyams len du dril mi shes par gang yang mi shes pa'i sgom chen du 'bod pa sogs kyi drung du phyin nas lha'i sgrub thabs dang sems ngo sogs bslab nas nyams su len khul byed pa de ni /
rje tsong kha pa chen pos /
mang du thos kyang chos kyis phongs pa ni / /
gsung rab gdams par shar ba med pas nongs / /
zhes gsungs pa ltar gsung rab gdams ngag tu ma shar ba'i skyon de lta bu byung ba red /
rang re grwa sa'i dge bshes shig gis khams su pha yul du phyin nas rnying ma'i bla ma zhig gi drung nas nyams len byed rgyu'i gdams ngag zhus nas man ngag chung chung 'dra bsgoms pas /
yul de'i mi rnams nas dge lugs pa la bshad chos tsam las nyams len byed rgyu'i chos med thag chod yin pa red ces tshang ma yid log pa byung 'dug pa de ni bstan pa'i rkang 'dren po byung 'dug snyam kho bo yang shin tu yi mug pa byung /
gang thos bsam gyis gtan la phab pa de nyid nyams len du 'khyer dgos /
gang nyams su len rgyu de nyid thos bsam gyis gtan la dbab dgos /
thos bsam gyis gzhan zhig gtan la phab /
nyams len gzhan zhig byas na /
rta rgyug byed pa'i tshe dkyus sa gzhan du bstan nas /
rgyug sa gzhan du byed pa dang 'dra bar lam rim chen mor gsungs shing /
de ni rta rgyug byed pa'i tshe sang nyin rta @# / /
rgyug sa 'di na yin zhes sa shur bstan nas /
sang nyin ngo ma rgyug dus de min pa zhig tu rgyug pa dang 'dra bar gsungs pa red /
de ltar gsung rab rnams gdams ngag tu 'char mi thub pa ni byang chub lam gyi rim pa la go ba ma chags pa'i skyon yin /
'di la go ba chags na rgyal ba'i gsung rab sogs gzhung chen mo thams cad lam rim du 'dus nas nyams len du hril gyis khyer shes pa zhig 'ong /
sngar khri chen ngag dbang mchog ldan gyis grwa sar slob gnyer grub nas rje 'jam dbyangs bzhad pa'i drung du lam gtso rnam gsum gyi bshad pa sogs gdams pa mang du gsan nas bka' mdo rgyud ma lus pa'i dgongs pa stan thog gcig tu nyams su len tshul ngo 'phred pas sngar gzhung lugs rab 'byams la slob gnyer brgyab pa mtha' dag byang chub lam rim la slob gnyer brgyab pa yin 'dug snyam du go ba zhig byung gsungs te /
de gsung rab gdams ngag tu 'char ba'i rtags yin /
de bzhin du grub mchog blo bzang rnam rgyal gyis brgyad stong pa'i lung zhig gnang ba na skabs skabs su a rdzi lo na rgas pas ma gtogs nyams len byed rgyu zhig rang 'di na 'dug ces dbu zhabs thams cad du yang yang gsungs pa red /
lam rim la go ba chags na chos grwar rtsod pa khyab 'go gcig tsam byas na'ang thams cad lam rim du 'dus te gdams ngag tu 'char 'ong /
dper na sems bskyed rtsod pa'i tshe skyes bu chen po'i byang chub sems sbyong gi skabs dang sbyar /
rten 'brel rtsod pa de 'bring gi skabs dang sbyar /
bsam gzugs rtsod pa zhi gnas kyi skabs dang sbyar chog chog 'ong /
chos 'don tsam la 'gro ba'i tshe gsung rab gang zhal phye na'ang nyams len du 'dril thub pa zhig 'ong /
tha na ts+tsha khang nang gi shog 'khyar gcig rnyed pa tshun chad kyang rang gi nyams len gyi dmigs skor du bsnon chog chog 'ong /
kho bos sngar chung ngu'i skabs dgon pa'i gling skor gyi ts+tsha khang nang gi shog 'khyar zhig la bltas pas ? rgyal mchog bskal bzang rgya mtsho'i gsung mgur /
stag chung gi bung ba gzhon nu des / /
mdangs ldan gyi me tog gcig nas gcig /
yud tsam la 'dor len byed pa mthong / /
dpe 'di dang mtshungs pa'i don gyi glu / /
snyigs dus kyi skye bo mang po zhig /
sems ma dag rang gi snang tshul gyis / /
skad cig la dgra gnyen 'gyur ba mthong / /
blo brtan pa'i grogs po ngas ma rnyed / /
ces 'dug pa skyes bu 'bring gi nges pa med pa'i nyes pa la sbyar chog chog red /
de ltar bka' dang dgongs 'grel thams cad las yi ge na gcig kyang 'dor du med par gdams ngag tu 'char thub pa la bka' gdams zhes bya ste /
rje bdag nyid chen pos dka' bcu rin chen 'phel la bka' gdams zhes pa'i don gang yin bka' 'dri gnang bar /
rgyal ba'i bka' las yi ge na gcig kyang 'dor du med par gdams ngag tu 'char ba la zer ba yin zhus pas /
rje rin po che shin @# / /
tu mnyes nas bka' chos kyi tshogs su yang /
de ring dka' bcus blo skyed chen po byin byung /
'di ltar zer zhes gsungs nas bsngags brjod mdzad /
de ltar byung na ts+tsha ? khang nang gi shog 'khyar gcig tshun chad kyi gsung rab thams cad gang zag gcig 'tshang rgya ba'i man ngag tu hril gyis 'dril /
de yang rang gcig pu 'tshang rgya ba'i man ngag tu hril gyis 'dril /
de thams cad sangs rgyas la sogs pas rang kho na'i ched du gsungs pa lta bu zhig go nas de thams cad la gus pa yang shin tu chen po skye yong /
rnal 'byor pa byang chub rin chen gyis gdams ngag la nang byan chud pa ni /
be'u bum lag mthil tsam zhig la nges pa rnyed pa la mi zer gyi gsung rab thams cad gdams ngag tu go ba la zer ba yin gsungs pa yang 'di ltar go dgos /
tshig de 'di'i rtsa ba lta bu'ang yin /
de yang gsung rab thams cad gdams ngag tu 'char ba'i gnad ji 'dra zhig dgos /
lam rim thos pa tsam gyis chog gam snyam na /
de ni gsung rab dgongs 'grel dang bcas pa'i don bshes gnyen bsten tshul nas zhi lhag gi bar gyi lam gyi rim par bsdus /
de sa bcad rgyas bsdus ji ltar yin kyang rkang grangs cha tshang ba zhig blo yul du nges par byas nas dpyad sgom dgos pa la dpyad sgom /
'jog sgom dgos pa la 'jog sgom gyis nyams len du 'khyer shes pa zhig byung na gsung rab gang mjal yang rang gi nyams len gyi dmigs skor de dang de'i thad so sor sbyar chog chog yong ba gsung rab gdams ngag tu 'char ba'i tshad de yin /
de yang go bde phyir bdag gi bla ma rin po che'i gsung bzhin dper bshad na /
mi zhig la 'bras dang| gro dang /
sran ma sogs gang yang med na /
'bras lta bu sbar ba gang rnyed kyang gang yang byed rin med pas 'dor ba las 'os med /
de bzhin du lam gyi rkang grangs ma tshang na gsung rab mjal yang gang gi thad du sbyar dgos mi shes pas nyams su len mi shes /
'bras dang /
gro dang /
sran ma sogs de dag so so nas bre gang re tsam yod na de la 'bras sbar ba gang rnyed na'ang rang gi de'i steng du bsnon chog /
de bzhin du dmigs skor gyi rkang grangs tshang na gsung rab nas gang mjal de'i thad du sbyar chog chog yong ba ltar yin /
rkang grangs tshang na rgyas bsdus gang gis kyang lam bgrod nus par sde dpon dang /
grwa rkyang gi shag chas kyi dpe dang sbyar nas rgyas par gsungs /
bstan pa thams cad 'gal med du rtogs pa dang /
gsung rab ma lus gdams ngag tu 'char ba'i khyad par yang de yin /
snga ma de yin na phyi ma de yin pas ma khyab cing /
phyi ma de yin na snga ma de yin pas khyab bo / /
gsum pa rgyal ba'i dgongs pa bde blag tu rnyed pa'i che ba ni /
rgyal ba'i bka' dang de'i dgongs 'grel rnams sngar zhus pa bzhin gdams ngag gi mchog yin pas de dag gi brjod byar rgyal ba'i dgongs pa mthar thug bzhugs kyang bla ma'i man ngag byang chub lam gyi rim pa 'di lta bu la ma brten par gzhung chen po de dag la brten nas rgyal ba'i dgongs pa mthar thug rnyed par mi @# / /
nus la /
gal te rnyed du chug kyang dus yun ring po dang dka' tshegs shin tu che ba la ltos dgos /
lam rim 'di la brten nas gzhung chen po de dag las gsungs pa'i rgyal ba'i dgongs pa dka' tshegs med par bde blag tu rnyed par 'gyur ro / /
'o na de lta bu'i rgyal ba'i dgongs pa de gang yin snyam na /
bdag gi skyabs mchog bla ma rin po ches /
skyes bu gsum gyi lam spyi dang /
khyad par lam gyi gtso bo rnam gsum la byed dgos gsungs /
de nges par yin te yang dag pa'i lta ba la rgyal ba'i dgongs pa mthar thug tu rje tsong kha pa chen pos gsal bar gsungs te /
lam gtso las /
snang ba rten 'brel bslu ba med pa dang / /
stong pa khas len bral ba'i go ba gnyis / /
ji srid so sor snang ba de srid du / /
da dung thub pa'i dgongs pa rtogs pa med / /
ces yang dag pa'i lta ba ma rtogs na rgyal ba'i dgongs pa mi rtogs par dngos su gsungs pas /
shugs la de rtogs na rgyal ba'i dgongs pa rnyed par gsungs pa dang /
rgyal ba'i gsung rab kun gyi snying po'i don / /
zhes nges 'byung dang /
rgyal sras dam pa rnams kyis bsngags pa'i lam / /
zhes sems bskyed dang /
skal ldan thar 'dod rnams kyi 'jug ngogs ? de / /
zhes yang dag pa'i lta bar gsungs pas /
nges 'byung byang sems kyang zhar la 'phangs pa yin no / /
des na lam rim 'di la brten nas gzhung chen po rnams kyi brjod bya lam gyi gtso bo rnam gsum rgyud la skye tshul gyi gnad rnams bde blag tu rnyed cing /
rnyed pa ltar dka' tshegs la ma ltos par rgyud la skyes pa na rgyal ba'i dgongs pa bde blag tu rnyed pa yin /
de yang dper na gzhung chen po ni rgya mtsho lta bu /
lam gtso gsum sogs rgyal ba'i dgongs pa ni de'i nang gi nor bu lta bu /
byang chub lam gyi rim pa ni gru gzings lta bu /
de ston pa'i bla ma ni ded dpon lta bu red /
rgya mtsho'i nang du nor bu yod kyang gru gzings la ma brten par zhugs na nor bu mi lon pa'i khar srog shor ba las 'os med| de bzhin du lam rim la ma brten par gzhung chen por zhugs kyang rgyal ba'i dgongs pa rnyed dka' zhing /
ded dpon mkhas pa lta bu'i bla ma la brten nas byang chub lam rim gyi gru gzings su zhugs na gzhung lugs rgya mtsho chen po'i nang nas rgyal ba'i dgongs pa mthar thug gi nor bu bde blag tu rnyed pa 'ong gsungs /
bzhi pa nyes spyod chen po rang 'gags su 'gro ba'i che ba ni /
de yang lam rim chen mo sogs su dngos bstan la chos spong gi las sgrib 'gogs pa la gsungs shing /
de yang che ba dang po gsum ga la nges pa ma rnyed na rgyal ba'i bka' la theg pa mtho dman dang /
bshad chos dang sgrub pa'i chos sogs gus pa che chung gi khyad par du ma zhig 'byed pas chos spong gi las tshabs po che zhig rgyun mi chad par 'byung zhing /
de ltar chos spong gi las kyi sgrib pa ni shin tu lci ste /
rnam par 'thag pa thams cad bsdus pa'i mdo las /
'jam dpal dam pa'i chos spong ba'i las kyi sgrib pa ni phra'o / /
'jam dpal gang de bzhin gshegs pas gsungs pa'i bka' la la ni bzang @# / /
bar 'du shes /
la la ni ngan par 'du shes pa ni chos spong ba'o / /
gang chos spong ba des chos spangs pas de bzhin gshegs pa la skur pa 'debs pa yin /
dge 'dun la ngan du brjod pa yin no / /
'di ni rigs pa'o 'di ni mi rigs pa'o zhes zer na chos spong ba'o / /
'di ni byang chub sems dpa' rnams kyi ched du gsungs pa'o 'di ni nyan thos rnams kyi ched du gsungs pa'o zhes zer na chos spong ba yin no / /
'di ni rang sangs rgyas rnams kyi ched du gsungs pa'o zhes zer na chos spong ba yin no / /
'di ni byang chub sems dpa' rnams kyi bslab pa ma yin no zhes zer na chos spong ba yin no zhes gsungs /
chos spangs na de'i nyes pa shin tu lci ba ni ting nge 'dzin rgyal po las /
gang gis 'dzam bu'i gling 'dir ni / /
mchod rten thams cad 'jig byed pas / /
gang gis mdo sde spong byed pa'i / /
sdig pa de ni ches khyad 'phags / /
gang gis gang+gA'i ? bye sned kyi / /
dgra bcom bsad par gyur pa bas / /
gang gis mdo sde spong byed pa'i / /
sdig pa de ni ches khyad 'phags / /
zhes gsungs /
che ba dang po gsum la nges pa rnyed na rgyal ba'i bka' las 'dor rgyu na gcig kyang med par nyams su blang byar gus pa mtshungs par skye bas bzang ngan du dbye ba'i chos spong gi sgo che shos 'di rang 'gags su 'gro ba yin /
gzhan yang bshes gnyen bsten tshul tshul bzhin bsam na dge ba'i bshes gnyen la brten pa'i las sgrib rnams dang gis spong zhing /
dal 'byor dang /
mi rtag pa'i skor lta bu nges na tshe 'dir zhen pa'i nyes spyod rang 'gags su 'gro ba nas /
sems bskyed kyi dmigs skor bskyang na rang gces 'dzin la brten pa'i nyes spyod dang /
bdag med kyi dmigs skor la sbyang na bdag 'dzin gyi bar dmigs skor re re bzhin rgyud la skyes na de dang de'i mi mthun phyogs kyi nyes spyod chen po rang 'gags su 'gro ba yin /
de lta bu'i che ba de dag skye rim dpe'i sgo nas bshad na /
dper na lha bris pa zhig gis thang ga bri ba la de la dgos nges kyi ras gzhi dang /
tshon dang /
pir la sogs pa tshang tshang rug rug byed dgos /
de 'dra'i lag cha dang yo byad thams cad thang ga de 'bri ba'i cha rkyen du gyur pa sha stag ma gtogs 'gal rkyen du gyur pa cung zad kyang med par shes pa de bstan pa thams cad 'gal med du rtogs pa'i dpe yin /
de ltar shes nas lag cha dang yo byad de dag la brten nas thang ga 'dri shes pa lta bu de gsung rab gdams ngag tu shar ba'i dpe yin /
de la brten nas thang ga legs par grub pa de rgyal ba'i dgongs pa bde blag tu rnyed pa'i dpe yin no / /
de ltar che ba bzhi po de la rjod byed tshig gi che ba bzhi dang /
brjod bya don gyi che ba bzhi'i tha snyad thob cing /
rjod byed tshig gi che ba bzhi po bstan bcos kho rang la ldan mod /
brjod bya don gyi che ba bzhi gang zag rang nyid la ldan pa gal che gsungs /
des che ba bzhi song nas byang chub lam gyi rim pa 'di ni che ba bzhi po de dag ldan par ma zad /
khyad chos chen po gsum dang yang @# / /
ldan te /
khyad chos gsum ni /
mdo sngags kyi gsung rab thams cad kyi brjod bya bsdus nas bstan pas brjod bya ma tshang ba med pa /
sems 'dul ba'i rim pa gtso bor byas nas bstan pas lag tu blang bde ba /
shing rta chen po gnyis kyi lugs la mkhas pa'i bla ma gnyis kyi gdams pas brgyan pas lugs gzhan las khyad par 'phags pa gsum yin /
de'i dang po ni /
gsung rab dgongs 'grel dang bcas pa'i tshig bsdu mi nus kyang don gyi gnad mtha' dag ma tshang ba med par 'dir bsdus nas bstan pa yin te /
gsung rab dgongs 'grel dang bcas pa'i don mtha' dag skyes bu gsum gyi lam gyi rim par bsdus /
de 'dir lam rim nyung ngu zhig gi nang du bsdus nas bstan pas gsung rab thams cad kyi brjod bya 'dir bsdus nas bstan pa yin /
de yang rje btsun tsong kha pa chen pos bla ma dbu ma par phul ba'i chab shog tu /
dpal mar me mdzad ye shes kyi gdams pa byang chub lam gyi rim pa'i man ngag 'di gsung rab dgongs 'grel gyi bstan bcos man ngag mtha' dag lam gyi rim pa gcig tu dril nas ston par snang bas /
'chad shes pa dang nyan shes pa gnyis kyis bshad cing nyams su blangs na man ngag chad chung du ma zad /
gsung rab mtha' dag gi gung 'grig nas 'ong bar snang bas khrid kyi rnam grangs mang po ston par ma byas zhes gsungs /
des na grub mtha' gzhan du skyabs 'gro sogs sngon 'gro'i khrid chen bzhi dang /
dngos gzhi sogs khrid kyi rnam grangs kyi tha snyad so so nas yod kyang rang re bka' gdams gsar rnying gi lugs 'dir khrid kyi rnam grangs mang po mi dgos par thams cad lam rim gyi nang du bsdus nas bstan pa yin /
lam sgron shog bu gsum gyi nang du gsung rab thams cad kyi brjod bya hril gyis dril nas bstan cing /
'di nyid bshad bya rtsa ba'i gzhung du byas pas lam rim gzhan thams cad kyis kyang de bzhin du bsdus nas bstan pa yin no / /
de'i phyir rje btsun tsong kha pa chen pos /
gsung rab kun gyi snying po bsdu bsdu ba / /
tshul 'di thun re ston dang nyan pas kyang / /
dam chos 'chad dang thos pa'i phan yon tshogs / /
rlabs chen sdud par nges pas de don bsam / /
zhes gsungs pa ltar byang chub lam gyi rim pa la thos bsam 'chad nyan byas na gsung rab dgongs 'grel dang bcas pa'i don mtha' dag la thos bsam slob gnyer byed par 'gro zhing /
shar sgom tshar gcig byas kyang gsung rab dgongs 'grel dang bcas pa'i don nyams su blangs par 'gro'o / /
de yang bka' gdams pa'i dge bshes stod lung pa chen pos /
ngas byang chub lam gyi rim pa 'di bshad pa'i dus na 'dzam bu gling 'di na yod pa'i po ti dang glegs bam thams cad kyi rtog pa la /
bam rgan se bo 'dis nga tsho'i snying thams cad bton gi 'dug snyam nas 'dar sgur re yod pa yin zhes gsungs pa red /
don la'ang de ltar yin te byang chub lam rim 'di'i bshad nyan legs par song na 'dzam bu gling gi po ti thams cad kyi snying po thams @# / /
cad bshad tshar ba yin /
des na byang chub lam gyi rim pa ni tshur gsung rab thams cad kyi don 'dus shing /
phar gsung rab sgo brgya 'byed pa'i lde mig lta bu yin pas chos kyi 'gag sdom 'di las che ba med /
de'i phyir yang khong gis lam rim gsungs pa na /
ngas chos kyi g.yag po che bsha' ba yin zhes gsungs pa yang 'di lta bu la dgongs nas gsungs /
blo dman pa tshos lam rim gyi gzhung rgyas par mi shes kyang dmigs skor gyi rkang grangs tshang na dmar khrid lta bu nyung ngu zhig la brten nas kyang lam bgrod nus shing /
dmigs skor gang yang rung ba gcig ma tshang na bgrod mi nus pa ni /
dper na tsha ba'i sman ga pur nyer lnga'i sman re re nas khur po longs pa yod kyang de kun za mi dgos par sman sna nyi shu rtsa lnga tshang ma 'dzoms na sman thun chung ngu zhig gis tsha ba'i nad sel ba dang /
sman sna gcig ma 'dzoms na gzhan rnams mang po zos kyang nad sel mi nus pa bzhin no / /
des na gdams ngag gi rgyal po 'di lta bu dang mjal ba'i skal bzang rnyed pa'i dus 'dir chig dril byed dgos /
khyad chos gnyis pa ni /
rang re rnams 'khor ba 'dir sdug bsngal sna tshogs shig myong ba dang /
yar thar pa'i bde ba thob pa sogs kun gyi byed po sems 'di nyid yin la /
de 'dul ba la lam rim 'di las lhag pa med cing sems 'dul thabs gtso bor byas nas gsungs pas nyams len du khyer bde bas lag tu blang bde ba yin /
khyad chos gsum pa ni /
klu sgrub kyi lugs la mkhas pa'i bla ma rig pa'i khu byug dang /
thogs med kyi lugs la mkhas pa'i bla ma gser gling pa gnyis kyi man ngag gis brgyan nas bstan pas lugs gzhan las khyad par du 'phags pa yin /
de ltar yang rje btsun tsong kha pa chen pos /
'dzam gling mkhas pa yongs kyi gtsug gi rgyan / /
snyan pa'i ba dan 'gro na lhang nge ba / /
klu sgrub thogs med gnyis las rim bzhin du / /
legs brgyud byang chub lam gyi rim pa ni / /
zhes gsungs pa ltar ro / /
de ltar khyad chos gsum po 'di lta bu ni bstan bcos mngon par rtogs pa'i rgyan la'ang med cing /
rgyud kyi rgyal po dpal gsang ba 'dus pa la'ang med de /
de gnyis la mdo sngags kyi brjod bya cha tshang 'dus pa yang med la /
sems 'dul ba'i rim pa gtso bor byas pa'ang med do / /
de ltar che ba bzhi dang khyad chos chen po gsum gyi sgo nas khyad par du 'phags pa'i byang chub lam gyi rim pa 'di lta bu la thos bsam sgom gsum byed du yod pa'i skal bzang 'di lta bu'i skabs gdams ngag ltar snang re dang /
phyogs re ba tsam res tshim nas mi sdod par lam 'dir brtson pa chen pos 'jug pa shin tu gal che ba 'dug go /
des sa bcad gnyis pa chos kyi che ba song nas /
sa bcad gsum pa che ba gnyis ldan gyi chos la nyan bshad ji ltar bya ba ni /
de yang sa bcad 'di shin tu gal che ste /
dwags po sgom chen ngag dbang grags pas /
bshad nyan lam du gtong ba'i gnad 'di ni / /
sngon 'gro'i gdams pa mchog yin gces par zungs / /
zhes gsungs pa ltar 'og gi 'chad nyan mtha' dag rgyud thog tu 'gel ba'i lam du 'gro mi 'gro 'di la rag las shing de yang tshes gcig nas 'phyugs na bco lnga'i bar 'phyug pa bzhin 'di nas 'phyugs na 'chad @# / /
nyan bsam sgom tshang ma gnad du 'gro bar dka' ba yin /
des na 'di la gsum /
chos nyan pa'i tshul /
bshad pa'i tshul /
mjug tu thun mong du ji ltar bya ba'i tshul lo / /
dang po la gsum /
chos thos pa'i phan yon bsam pa /
chos dang chos smra ba la rim gro bskyed pa /
nyan tshul dngos so / /
de'i dang po thos pa'i phan yon ni /
de yang thog mar thos pa byed 'dod chen po skye ba la thos pa'i phan yon bsam pa shin tu gal che /
phan yon legs par bsam na thos pa la shin tu spro shugs skye bas phan yon bsam dgos /
de yang thos pa'i tshoms las /
thos pas chos rnams shes par 'gyur / /
thos pas sdig las ldog par byed / /
thos pas don ma yin pa spong / /
thos pas mya ngan 'das pa 'thob / /
ces gsungs pa ltar thos pa la brten nas blang dor gyi gnad thams cad shes pa dang /
'dul ba'i sde snod kyi don shes nas lhag pa tshul khrims kyi bslab pas sdig pa las ldog par byed /
mdo sde'i sde snod kyi don shes nas ting nge 'dzin gyi bslab pas rnam g.yeng sogs don ma yin pa rnams spong /
mngon pa'i sde snod kyi don shes nas shes rab kyi bslab pas nyon mongs pa spangs te mya ngan las 'das pa thob par byed pa yin /
gzhan yang skyes rabs las /
thos pa gti mug mun sel sgron me yin / /
rkun po la sogs mi 'khyer nor gyi mchog /
kun tu rmongs pa'i dgra 'joms mtshon cha yin / /
thabs tshul man ngag ston pas grogs kyi mchog /
phongs par gyur kyang mi 'gyur mdza' bo yin / /
gnod pa med pa mya ngan nad kyi sman / /
nyes pa chen po'i dpung 'joms dpung gi mchog /
grags dang dpal dang gter gyi mchog kyang yin / /
ya rabs rnams dang phrad na skyes kyi mchog /
tshogs kyi nang na mkhas pa mgu bar 'gyur / /
zhes gsungs pa ltar thos pa ni gti mug gi mun pa sel ba'i sgron me dang 'dra ba yin te /
bdag gi bla ma rin po ches /
yi ge ka lta bu gcig tsam shes pas kyang ka mi shes pa'i mun pa sangs nas de shes pa'i shes rab kyi snang ba gcig skyes pa yin /
de bzhin ka mad sum cu shes dus mun pa sum cu sangs nas shes rab kyi snang ba sum cu skyes pa yin par gsungs kyin yod /
rang res thos pa ma byas na gzhan phar bzhag ka bong bu'i mgo tsam yod kyang ngo mi shes par mgo ril ril byas nas lus rgyu de red /
rang gi spun khyim na yod pa gang yang mi shes pa de la soms dang shes yong /
de bzhin du thos pa ji tsam byas pa tsam gyis ma rig pa'i mun pa je sangs dang /
shes rab kyi snang ba rgya je cher 'gro /
de yang tshoms las /
ji ltar khyim ni legs g.yogs pa / /
mun pas khebs pa'i nang zhugs na / /
gzugs rnams yod par gyur kyang ni / /
mig ldan bzhin du mi mthong ba / /
de bzhin 'di na rigs skyes pa'i / /
mi ni blo gros ldan gyur kyang / /
sdig pa dang ni dge ba'i chos / /
ma thos par du shes mi 'gyur / /
mig ldan mar me yod pa yis / /
gzugs rnams mthong ba ji lta bar / /
de bzhin dge dang sdig pa'i chos / /
thos pas rnam par shes par 'gyur / /
zhes gsungs pa ltar khang pa mun nag cig gi nang du nyer mkho'i ca lag mang po yod par mig bgrad nas bltas kyang ci yang mi mthong ba bzhin shes rab kyi mig dang ldan yang thos pa'i @# / /
sgron me med na blang dor gyi gnad gang yang mi shes la /
mun pa de'i nang du mar me sbar na rang gi mig yod pa des ca lag gang yod gsal ting nge mthong ba ltar thos pa'i sgron me la brten nas shes rab kyi mig gis chos thams cad shes par 'gyur ba de yin /
byang sa las /
'phral 'phral du shes rab je cher skyed pas mig gi 'du shes dang /
shes rab kyi mig byin pa des ji lta ba dang ji snyed pa rnams mthong bar 'gyur bas snang ba'i 'du shes dang /
'jig rten na 'byung bar dkon pa'i rin po che'i 'du shes dang /
mthar byang chub chen po'i 'bras bu ster bas phan yon che ba'i 'du shes dang /
da lta nas zhi gnas dang lhag mthong gi bde ba thob par byed pas kha na ma tho ba med pa'i 'du shes dang lngas mnyan dgos tshul dang phan yon sogs rgyas par gsungs /
thos pa ni rkun po la sogs pas khyer mi nus pas nor gyi mchog kyang yin te /
'jig rten gyi nor rnams la ni rkun mas khyer ba dang /
dgras 'phrog pa sogs yod kyang thos pa sogs 'phags pa'i nor bdun dang /
mkhas btsun bzang gsum gyi yon tan ni rku la shor ba sogs mi srid /
ku re'i tshul du pha yul lta bu 'gro na yang nor gzhan khyog mi khyog gi dka' ngal che yang 'di dag la de 'dra mi dgos /
shi na'ang khyer rgyu yod pa 'di rnams red /
des na khyed cag grwa rkyang rnams nas 'dong mo rag shan ma dang /
zangs ldig sogs la dwang 'dod mi byed par 'phags pa'i nor bdun 'di dag la dwang 'dod byed pa gal che gsungs /
rmongs pa'i dgra po 'joms pa'i mtshon cha dang yang 'dra zhing thos pa la brten nas nyon mongs pa'i dgra thams cad rtsad nas 'byin rgyu yod /
rang la bslab bya ma nor ba byed mkhan gyi grogs kyi mchog kyang thos pa yin te /
bya ba zhig la 'jug ran pa na bya rung mi rung dang /
rung ba byed lugs /
mi rung ba 'gog lugs /
phan yon dang nyes dmigs sogs sngar thos pa byas pa des rang la bslab 'ong /
lha bla ma ye shes 'od btson khang du bzhugs dus blo stobs che ba de 'dra yong ba yang thos pa'i grogs kyi gros btab pa yin zhes bdag gi bla ma rin po ches gsungs zhes gsungs /
phongs kyang 'gyur ba med pa'i mdza' bshes yin te /
'jig rten 'di'i mdza' bshes rnams ni rang phun sum tshogs pa'i tshe mthun mdog byed la /
rang nyam thag pa'i skabs ngo yang mi shes mdog byed kyang| thos pas ni sdug bsngal gyis mnar ba dang /
na ba dang /
'chi ba sogs nyam thag pa'i skabs lhag par phan 'dogs pa'i mdza' bshes kyi mchog yin /
sngar tshe gling yongs 'dzin rin po che bya bral 'khos med kyi rnam pas phebs skabs lam zhig tu /
zhang po zhig tshong la 'gro ba dang phrad par phar gsung mol mdzad kyang ngo mi shes pa'i tshul bshad /
rjes su rgyal ba'i yongs 'dzin mdzad sku bsod rgyas dus sku mdun du 'ongs nas zhang po yin skad zhus pa red /
de bzhin du sngon mi zhig dang po dbul po'i skabs nye 'brel yin zer mkhan sogs med pa la /
khos tshong byas nas dngul phran bu bsogs pa na /
'ga' zhig gis a zhang yin zer ba sogs nye 'brel mang du byung bas /
de rnams gung tshigs la bos /
dngul rnams gral 'gor @# / /
bzhag ste de la phyag 'tshol bzhin du /
a zhang med pa'i a zhang byung / /
rdog rdog khyod la phyag 'tshal lo / /
zhes sogs brjod pa ltar 'jig rten 'di'i mdza' bshes la blo gtad mi thub pa de lta bu red /
rang res mdza' bshes shig 'tshol na thos bsam sgom gsum la bcol ba legs /
skyed tshang lam rim du ja sud khyod la sogs gsungs kyang /
bdag gi bla ma rin po ches gong ltar gsung gi na yod pas bla ma'i gsung la bcos slad med par zhus pa yin| de bzhin du thos pa ni nyon mongs pa'i nad kyi sman dang /
mi dge ba'i dpung 'joms pa'i dpung grogs /
snyan grags dang /
dpal dang /
gter gyi mchog kyang 'di yin /
dam pa rnams kyi drung du legs skyes dang /
tshogs kyi nang du mkhas pa mgu bar bskyed pa'i mchog kyang 'di yin /
gzhan yang skyes rabs las /
gang zhig thos pas yid ni dad gyur nas / /
legs par dga' la brtan pa nyid du 'gyur / /
shes rab skye zhing gti mug med par 'gyur / /
rang gi shas kyang de ni nyo ba'i rigs / /
zhes gsungs pa ltar de lta bu thos pas /
dkon mchog gi yon tan la yid dad pas sangs rgyas mchod pa sogs la brtson cing /
las nges pa sogs la yid ches kyis blang dor byed pa la dga' zhing /
bden bzhi'i skyon yon rig nas mngon 'dod bsgrub pa la brtan par 'gyur ba sogs phan yon mtha' yas pas /
thos pa 'di ni rang gi sha nas bcad de nyo dgos na'ang nyo bar rigs so / /
zhes gsungs na sha nas bcad mi dgos par lhod bder thos pa byed chog pa'i skabs 'dir hur thag byed dgos /
tshigs bcad 'di ni rgyal sras zla bas tshig rkang re la gser srang stong phrag re phul nas zhus pa de red /
de yang thos pa gang rgya che ba tsam gyis bsam pa'i rnam grangs mang /
bsam pa'i rnam grangs ji tsam mang ba tsam gyis sgom pa'i nyams myong skye myur bas| shes rab che ba dang /
lo na gzhon pa dag gis grwa sa chen por bzhugs nas gzhung po ti lnga la slob gnyer byed dgos /
slob gnyer byas pa dang ma byas pa gnyis dkon mchog gsum ngo shes lugs tsam la yang khyad par shin tu che ba yod| dge rgan dpe cha mi blta mkhan zhig yin kyang dge phrug rang dang cha bsgrigs mi dgos par slob gnyer byed bcug na rang la skye ba phyi mar de'i tshod kyi shes rab skye ba'ong /
yang lo rgan pa dang /
dbang po rtul po sogs kyis gzhung chen mo la slob gnyer bya dgos byas kyang sgro 'dogs ma chod pa'i ngang nas 'chi ba la thug pas /
de 'dra'i rigs kyis thos pa rgya che bar ma nus na yang byang chub lam gyi rim pa lta bu la thos bsam byas nas lam yongs rdzogs la go ba chags pa byed /
paN chen chos rgyan gyi mtshan lam du rje tsong kha pas /
rang dang gzhan la phan pa'i phyir / /
thos pas ngoms par mi bya ste / /
sa gsum brnyes pa'i sems dpa' yang / /
thos pas ngoms pa med la ltos / /
zhes gsungs pa ltar bya dgos pa yin /
blo ji ltar dman kyang lam rim dmar khrid lta bu la thos pa byed mi shes pa dang /
byed long med pa ga la yong /
nged tsho dpe cha ba min zhes chos kyi skal pa bcad nas sdod ga la dgos /
rta glang /
lug sogs pa la rang rang gi stobs dang bstun pa'i khal 'gel rgyu yod pa ltar thos pa yang rang gi blo dang bstun nas byed dgos pa yin /
'on @# / /
kyang rgyas bsdus ji ltar yang 'go bshes gnyen bsten tshul nas mjug mi slob pa'i zung 'jug gi bar gyi dmigs skor gyi rkang grangs cha tshang ba zhig nges par dgos /
de ma tshang na dmigs skor 'ga' zhig shin tu rgyas pa shes kyang /
dmigs skor ma tshang ba'i rkang grangs stongs na dper na shag chas lta bur /
gdan brgya tsam yod kyang gos gcig kyang med pa lta bu /
gos brgya tsam yod kyang gdan gcig kyang med pa lta bur 'gyur /
cha tshang na thos pa rgya che chung ji ltar yang lam bgrod nus pa ni /
dper na sde dpon che khag gi shag chas dang /
grwa rkyang gi shag chas ltar rang la thabs mi chag pa bzhin no / /
gnyis pa chos dang chos smra ba la rim gro ji ltar bskyed pa ni /
sa'i snying po'i mdo las /
gcig tu dad cing gus pas chos mnyan gyi / /
de la 'phya zhing skur bar mi bya'o / /
chos smra ba la mchod pa bya ba ni / /
sangs rgyas 'dra bar de la 'du shes bskyed / /
ces gsungs pa ltar ston pa sangs rgyas la gus pa dang rim gro ji ltar bskyed pa dang 'dra bar chos smra ba la bkur sti dang gus pa byed dgos /
byang sa las /
kun nas nyon mongs pa med pa dang gnas lnga yid la mi byed par nyan dgos par gsungs pas /
de la khengs pa dang bral ba ni /
dus su nyan pa dang bkur sti byed pa dang sri zhu byed pa dang mi khro ba dang rjes su sgrub pa dang klan ? ka mi tshol ba dang drug gis nyan par gsungs /
de'i dang po dus su nyan pa ni /
bla ma thugs bde zhing thugs brel med pa sogs dang bstun nas zhu dgos pa las rang la skabs gang 'grigs kyis ham pa dang rang shed byed mi nyan /
sngon dge bshes po to ba dbus stod ka khang dgon du gsung rab mang po bsgrigs pas dbu rnyogs nas bzhugs pa'i skabs mi zhig gis chos zhus pas /
dge bshes pa thugs rgyal bzhengs tshul gyis yar bzhengs nas ded pas bros 'gro dgos byung ba yin pas dus la mkhas pa dgos /
bkur sti byed pa ni phyag dang /
ldang ba sogs dang /
sri zhu ni phyag dang zhabs bsil ba sogs dang /
mi khro ba ni bla ma'i bya ba sgrub pa la mi khro ba /
klan ka mi tshol ba ni yus mi byed pa yin /
de bzhin du chos dang chos smra ba la khyad gsod mi byed pas khyad gsod kyi nyon mongs dang bral ba yin /
gnas lngar yid la mi byed pa ni /
tshul khrims nyams pa dang /
rigs dma' ba dang /
cha byad ngan pa dang /
tshig 'bru ngan pa ste tshig gsung lugs ngan pa dang /
tshig mi snyan par smra ba ste lnga la skyon du bltas te 'dor bar mi byed pa dgos /
gsum pa nyan tshul dngos la gnyis /
'gal rkyen snod kyi skyon gsum spong ba dang /
mthun rkyen 'du shes drug bsten pa'o / /
dang po snod kyi skyon gsum ni /
snod kha sbub pa lta bu'i skyon /
snod dri ma can lta bu'i skyon /
snod zhabs rdol ba lta bu'i skyon gsum yin /
dang po ni /
snod kha sbub na bcud bzang po ji tsam blugs kyang de'i nang du mi 'gro ba ltar lus chos gral du bsdad kyang rna ba legs par mi gtod par sems yengs nas bsdad na gang gsungs pa yang mi shes par chos gral du ma bsdad pa dang 'dra ba yong /
des na ri dwags sgra la chags pa bzhin du bsam pa thams cad kyis nyan dgos /
bsam pa thams cad ces pa ni bsam pa phyed kyis chos nyan /
phyed gzhan du yengs pa lta bu @# / /
mi bya bar thams cad hril gyis sgrim dgos pa'i don yin /
ri dwags sgra la chags nas nyan skabs zur nas rngon pas mda' 'phangs kyang mi shes pa ltar dgos pa yin /
gnyis pa ni /
snod kha sbub pa ma yin kyang de'i nang du mi gtsang ba dang dug sogs yod na bcud bzang po blugs kyang longs spyod mi rung ba ltar rna ba legs par gtad kyang kun slong 'ga' zhig gis thos rgya chen po byed snyam pa dang /
'ga' zhig gis gzhan la bshad snyam pa sogs kyis nyan pa yod kyang de rnams phar bzhag nas rang nyid gcig pu zhi bde don gnyer gyi kun slong lta bus nyan kyang 'dir snod dri ma can gyi skyon du gsungs pas /
des na byang chub kyi sems ma mtha' bcos ma tshun chad kyis kun nas bslang ste nyan dgos /
gsum pa ni /
snod kha sbub pa dang dri ma can sogs ma yin kyang mthil rdol na bcud ji tsam blugs kyang cung zad kyang mi sdod pa ltar /
rna ba legs par gtad cing /
kun slong la skyon chags pa ma yin kyang dran pas ma bzung bar de ma thag brjed du bcug pa yin /
rang res mi brjed par byed pa shin tu dka' yang sa bcad dang dpe cha lta bu zhig rtsa ba byas nas 'di'i thad du 'di 'dra gsung snyam du yang yang yid bshar byed dgos pa yin /
lhag par chos thun grol nas chos grogs phan tshun gros bsdur gyis tshig bshar byed pa gnad che /
de ltar snod kyi skyon gsum spong ba ni /
bcom ldan 'das kyis mdo las kyang legs par rab tu nyon la yid la zungs shig ces nan tan du gsungs pa yin /
de yang legs par nyan pa ni snod dri ma can gyi skyon spong ba dang /
rab tu nyan pas ni snod kha sbub pa'i skyon spong ba dang /
yid la zungs shig gces pas snod zhabs rdol ba lta bu'i skyon spangs te nyan dgos gsungs /
gnyis pa mthun rkyen 'du shes drug bsten pa ni /
rang la nad pa lta bu'i 'du shes /
dam pa'i chos la sman gyi 'du shes /
dge ba'i bshes gnyen la sman pa mkhas pa lta bu'i 'du shes /
nan tan nyams su blang ba la nad 'tsho ba'i 'du shes /
de bzhin gshegs pa la skyes bu dam pa'i 'du shes /
chos kyi tshul la ring du gnas pa'i 'du shes dang drug go /
de'i dang po rang la nad pa lta bu'i 'du shes 'di shin tu gal che ste 'di yod na 'du shes gzhan rnams shugs kyis yong /
de yang rang nad pa min pa la nad pa yin par bsgom na phyin ci log tu 'gro ste rang nyon mongs pa'i nad tshabs chen gyis btab pa'i nad pa yin /
ka ma bas /
don la min na de ltar bsgom pa phyin ci log tu 'gro ste dug gsum gyi gcong nad chen pos thebs nas nad tshabs shin tu che ba la 'o skol gyis na bar ye ma shes gsungs /
'o na nad pa yin na rang gis na bar shes dgos pa la de ltar mi shes pa gang yin snyam na /
tsha ba'i nad shin tu thu ba'i tshe 'khrul nas rang nad pa yin snyam pa med par glu len pa sogs byed pa ltar 'o skol nyon mongs pa'i nad ha cang tshabs che zhing yun ring bas na bar ma shes pa yin /
'o na nad cig yod na gzer dang zug rdu lta bu dgos pa la de mi 'dug pa snyam na yod de dug gsum gyi gzer zug drag po yang dang yang du yong ba de yin /
de ji ltar yin snyam na dper na khrom lta bur phyin nas dngos chas yid du 'ong ba mthong nas nyo yang ma nus shing shag tu slebs pa'i tshe de byung na @# / /
snyam du yid mi bde kam ka ma yong ba de 'dod chags kyi gzer brgyab pa yin /
tshig ngan thos pa lta bu yid du mi 'ong ba mthong thos dran pa sogs kyi tshe yid mi bde kam kam sdod mi bzod pa lta bu 'byung ba de zhe sdang gi gzer brgyab pa red /
de bzhin du nga rgyal dang phrag dog sogs la zhib tu dpyod dang gzer nad drag po bzod dka' ba yang yang 'ong ba de yin /
des na 'dod chags kyi nad /
zhe sdang gi nad /
phrag dog gi nad sogs nad sna mang pos btab pa yin /
tha mal gyi nad sna gcig tsam la'ang 'jigs par byed dgos na /
nyon mongs pa'i nad sna mang po de tsam gyis btab pa la ci ste 'jigs par byed mi dgos te /
spyod 'jug las /
tha mal nad kyis btab pa yang / /
sman pa'i ngag bzhin bya dgos na / /
'dod chags la sogs nyes brgya yi / /
nad kyis rtag btab smos ci dgos / /
zhes gsungs /
de yang rang re nad kyis mnar te zla ba re gnyis lta bu yun ring tsam song na yang shin tu 'jigs dgos na /
nyon mongs pa'i nad kyis 'khor ba thog ma med pa nas da lta'i bar mnar zhing da dung yang 'khor ba las ma thar bar drag dka' bas des na dge bshes po to bas /
sos dus med pa'i nad pa /
sleb dus med pa'i mgron po zhes gsungs pa de ngo ma rang yin /
gnyis pa dam pa'i chos la sman gyi 'du shes bskyed pa ni /
nad pa nad kyis mnar ba shes na sman zhig tshol dgos pa ltar de lta bu'i nyon mongs pa'i nad de zhi bar byed pa'i sman ni dam pa'i chos kho na yin pas de tshol dgos gsungs /
gsum pa dge ba'i bshes gnyen la sman pa mkhas pa lta bu'i 'du shes bskyed pa ni /
de yang nad pas sman pa med par sman zos na tsha grang dang snga rjes sogs nor nas mi phan pa'i steng du srog la rgol bas na sman pa mkhas pa zhig nges par du bsten dgos pa ltar /
dge ba'i bshes gnyen la ma bsten par dpe cha gcig pu'i steng nas chos byas chog snyam nas kha ton dang bsgom sogs byas na rtogs pa'i nyams myong gang yang mi skye bar shes rgyud rengs su rengs su 'gro bas des na chos shig byed snyam na sman pa mkhas pa dang 'dra ba'i dge ba'i bshes gnyen nan tan du bsten dgos /
nad pas sman pa rnyed na dga' ba chen po skye /
ci zer nyan /
gus pas bsnyen bkur ba ltar dge ba'i bshes gnyen rnyed nas kyang de bzhin du byed dgos te /
yon tan rin po che sdud pa las /
de lta bas na byang chub dam pa tshol ba yi / /
bsam pa drag ldan mkhas pas nga rgyal nges bcom ste / /
nad pa'i tshogs kyis gso phyir sman pa bsten pa ltar / /
g.yel ba med par dge ba'i bshes gnyen bsten par bya / /
zhes gsungs /
bzhi pa nan tan nyams su blangs pa la nad 'tsho ba'i 'du shes bskyed pa ni /
nad pa'i nad la phan byed sman nyid yin kyang /
nad pas sman pa las sman bzang la mang ba blangs nas ma zos par sngas 'gor bzhag /
sman pas gyis zer ba rnams mi byed /
ma byed zer ba thams cad byas na nad la gtan nas ma phan pa ni sman pas ma lan /
sman gyis ma lan par nad pa rang nyid kyis ma byung ba ltar /
sman pa mkhas pa dang 'dra ba'i dge ba'i bshes gnyen las nyon mongs pa'i nad zhi bar byed pa'i sman dang 'dra ba'i gdams ngag mang du thos kyang nyams su @# / /
mi len na gdams pa zab la rgyas pa ji tsam thob kyang rgyud thog mi phan pa ni bla mas ma lan /
chos kyis ma lan par slob ma rang nyid kyis nyes pa yin te /
ting nge 'dzin gyi rgyal po las /
yang dang yang du de yis btsal ba yis / /
sman pa mkhas shing rig pa de rnyed de / /
des kyang snying rje nye bar bzhag nas ni / /
sman 'di gtang bar gyis zhes byin pa dang / /
sman mang bzang zhing phangs pa de blangs nas| |na ba 'tsho bar 'gyur ba'i sman mi 'thung / /
sman pas ma lan sman gyis ma nyes te / /
nad pa de nyid kyis ni nyes pa yin / /
de bzhin bstan pa 'di la rab byung ste / /
stobs dang bsam gtan dbang po kun rig nas| |sgom pa la ni mngon par brtson mi byed / /
rigs par mi brtson ga la mya ngan 'da' / /
zhes dang /
ngas ni rab tu bzang po'i chos bshad kyang / /
khyod kyis thos nas yang dag ma spyad na / /
nad pa sman gyi rkyal ? pa thogs pa dag /
bdag gi nad ni gso bar mi nus bzhin / /
zhes dang /
spyod 'jug las kyang /
lus kyis 'di dag spyad par bya / /
tshig tsam brjod pas ci zhig 'grub / /
sman dpyad bklags pa tsam gyis ni / /
nad pa dag la phan 'gyur ram / /
zhes gsungs pa ltar ro / /
des na nad gso ba la sman blangs pa tsam gyis mi chog par legs par za dgos shing /
de yang sman pa'i ngag bzhin byed dgos pa ltar /
nyon mongs pa'i nad zhi ba la gdams ngag gi don rgyud thog tu sbyar nas nyams su blang dgos pa yin /
lam rim chen mo las kyang /
thos nas shes par byas pa'i dgos pa yang byed pa yin pas thos pa'i don la nus pa dang bstun pa'i lag len re gnad du che'o / /
zhes gsungs /
nyams len med pa'i thos rgya dang /
thob rgya rnam grangs mang po bsags pa'i tshig tsam lhur len pa ni /
lhag bsam bskul ba'i mdo las /
bu ram shing shun snying po ci yang med / /
dga' bar bya ba'i ro ni nang na 'dug /
shun pa zos pas mis ni bu ram ro / /
zhim po rnyed par nus pa ma yin no / /
ji ltar shun pa de bzhin smra ba ste / /
ro lta bu ni 'di la don sems yin| |zhes bu ram don du gnyer bas bur shing gi shun pa tsam gyi ro la chags nas za ba dang 'dra ba dang /
gar la lta ba'i khrod na 'dug pa zhig /
dpa' bo gzhan gyi yon tan brjod pa bzhin / /
bdag nyid nan tan nyams par 'gyur ba ste / /
smra la dga' ba'i nyes pa 'di dag go /
zhes zlos gar mkhan gzhan gyi lad mo byed pa dang 'dra bar gsungs pas thos pa tsam lhur mi len par nyams len la 'bad dgos /
de ltar min na chos dred du khyer ba'i rgyu yang 'di las thu ba med de /
thos grangs mang la sgom grangs nyung ba chos dred kyi rgyu yin zhes gsungs pa ltar /
dang po thos pa'i tshe na sems la cung zad phan pa ltar snang yang /
de'i @# / /
mjug bskyang ste yang dang yang du yid la byed pa dang /
bsgom par ma byas na /
de'i rjes su thos pa'i skabs sngar las zhan tsam dang /
de'i rjes su de las zhan tsam gyis mthar gdams zab ci tsam thos kyang rgyus yod snyam pa lta bur song nas rgyud la cir yang mi phan pa zhig yod /
de'i tshe na chos dred du khyer ba yin /
de khyer na /
slob dpon mchog sred kyis tshigs bcad brgya par /
rab tu byung nas slar log dang / /
bud med khyo gsum mthong ba dang| |ce spyang rnyi las shor ba ste / /
'di gsum g.yon can shes par bya / /
zhes gsungs pa dang /
bka' gdams gong ma'i gsung las /
sdig can chos kyis thul kyang / /
chos dred chos kyis mi thul / /
gyong po snum gyis thul kyang / /
mar kog snum gyis mi thul / /
zhes gsungs pa ltar shin tu tha chad pa yin /
chos gzhan gyis chos dred shor ba la byang chub lam rim 'di bstan na 'dul nus kyang /
lam rim la blo dred na gang gis kyang 'dul thabs med pa lta bu yin pas gnad 'di la gzab dgos /
des na gang nyams su len byar thos pa legs par byed /
gang thos pa'i don rgyud la sbyar te thos bsam sgom gsum ya ma bral ba dgos pa ni /
'brom chos kyi rgyal pos kyang /
nga thos dus tshe na bsam sgom bdo / /
nga bsam dus tshe na thos sgom bdo / /
nga sgom dus tshe na thos bsam bdo / /
gzhi gcig tu ma lus bsdoms byas nas / /
chos lam du khyer nas 'gro shes pa / /
nga bka' gdams phyogs char ma lhung bas / /
don rgya 'bag mig bzhin 'phrul shes pa'i / /
legs kun tu rtogs de bka' gdams yin / /
zhes gsungs pa ltar ro / /
de yang mdze can rkang pa lag pa chad pa la sman thun re gnyis bsten pas cir yang mi 'gyur bar sman yun ring la stobs che ba mang du za dgos pa ltar /
rang cag thog ma med pa nas nyon mongs pa'i nad gzhi tshabs can gyis thebs pa la /
gdams ngag gi don lan re gnyis nyams su blangs pas mi chog par chu bo'i rgyun bzhin nan tan du 'bad dgos te /
slob dpon tsan+d+ra go mis /
der yang rgyun du sems ni rnam rmongs la / /
yun ring dus su nad gzhi sten byed cing / /
mdze can rkang pa lag pa chad pa la / /
thang 'ga' sman bsten pa yis ci bgyir mchi / /
zhes gsungs pa ltar ro / /
'phral 'phral lag len la 'debs pa dge bshes spyan snga ba lta bu dgos te /
khong gis 'dul ba gzigs pas ko lpags kyi gzhi'i skabs su rab byung gis ko lpags 'chang mi chog par gsungs pa gzigs pa tsam gyis bzhugs gdan 'og tu kom gdan zhig yod pa de ma thag phyir 'phang bar mdzad /
yang mar gzigs pas yul mtha' 'khob tu ko lpags 'chang chog pa'i dmigs bsal gnang ba gzigs pas sngar gyi kom gdan yar blangs nas bzhugs gdan du bting ba lta bu dgos zhes gsungs /
lnga pa de bzhin gshegs pa la skyes bu dam pa'i 'du shes bskyed pa ni /
chos 'di dang por gsung ba po ston pa sangs rgyas ni lam 'bras bu dang bcas pa rang gis mngon du byas /
gzhan la de bzhin du gsungs pa yin pas blang dor gyi gnad @# / /
ston pa la 'khrul pa cung zad tsam yang mi mnga' ba'i tshad ma'i skyes bu yin /
des bstan pa'i chos 'di la 'khrul pa ga la yod snyam du sangs rgyas rjes su dran dgos /
gsung tshul gcig la /
skyes bu dam pa la de bzhin gshegs pa'i 'du shes zhes sbyar te /
skyes bu dam pa ste rang gi bla ma de ni de bzhin gshegs pa shAkya thub pa'i sprul pa yin snyam du bsam dgos /
drug pa chos kyi tshul la ring du gnas pa'i 'du shes bskyed pa ni /
chos 'di lta bu nyan pa la brten nas rgyal ba'i bstan pa 'jig rten du yun ring du gnas na ci ma rung snyam du bsam pa yin /
gang ltar yang 'du shes lnga pa ni de bzhin gshegs pa'i bka' drin rjes su dran pa dang /
drug pa ni sangs rgyas la drin gzo bsgom pa yin /
lhag par chos nyan pa'i tshe shin tu gal che ba ni /
rang gi rgyud thog tu 'gel bzhin nyan dgos /
de min rang gi rgyud logs shig tu bzhag /
chos nyan pa de logs shig tu bzhag na gdams ngag zab la rno ba ci tsam thos kyang rang rgyud la gang yang mi phan pas /
dper na byad bzhin la nag nog yod med me long gi nang du bltas te 'dug na bsal dgos pa ltar /
chos kyi me long gi nang du rang gi shes rgyud dang spyod pa la skyon chags ma chags zhus dag btang nas nyan cing /
skyon chags pa zhig mthong na bdag gi rgyud 'di lta bu zhig tu song ngo snyam du yid la gdung ba bskyed de skyon de rnams sel ba'i thabs la 'bad ci thub byed dgos pa yin /
de ltar skyes rabs las /
bdag gi spyod pa ngan pa'i gzugs / /
chos kyi me long gsal mthong na / /
yid la gdung ba rab skyes te / /
bdag ni chos la phyogs par 'gyur / /
zhes su dA sa'i bu rgyal bu rkang khras rgyal sras zla ba la zhus pa ltar bya dgos pa yin /
de ni sngon bcom ldan 'das slob pa lam gyi gnas skabs su rgyal bu zla ba zhes par 'khrungs pa'i tshe /
su dA sa'i bu zhes bya ba mi gson po bsad nas za ba zhig yod de /
lan cig rgyal bu skyed mos tshal du phebs pa na /
bram ze legs par smra ba zhig 'ongs te de la rgyal bus chos nyan pa'i tshe /
glo bur du ca co chen po byung ba ci yin bltar bcug pas su dA sa'i bu 'ongs ba shes nas /
chab sgo ba rnams kyis su dA sa'i bu rkang khra mi zan de 'dir 'jigs bzhin du mchis te /
rta dang glang po che dang shing rta dang dmag mi mang po'i dpung yang byer bar 'gyur zhing mchis na /
de las ci legs par mdzad cing bka' bgros mdzad pa'i dus la babs so zhus pa na de dgyes bzhin du btsun mo sogs kyis bkag kyang ma gsan par ca co chen po gang na yod pa der byon pas /
kho khros te ral gri dang phub 'phyar zhing rgyal po'i dpung gi rjes su bsnyegs pa gzigs nas 'jigs pa dang the tshom med par bu zla ba nga yin te nga 'dir yod pas tshur shog cig gsungs pa na /
kho yang tshur log ste /
nga la yang khyod nyid dgos so zer nas brgyugs te 'ongs nas rgyal sras zla ba phrag pa la bskyon te bros nas /
kho rang gi gnas mi'i keng rus mang pos gang ba /
sa gzhi dmar ba /
ce spyang la sogs pa'i gcan gzan gdug pa can dang bya rgod dang khwa ta la sogs pa'i sgra mi snyan pa /
ro bsregs pa'i dud pas mdog nag por gyur pa sogs 'jigs su rung ba de'i nang du rgyal sras zla ba bzhag ste /
de'i byad gzugs bzang po la chags nas mig bgrad de blta zhing ngal bso bar @# / /
byed do / /
de'i tshe rgyal sras zla bas skyed mos tshal du bram ze legs par smra ba de la chos kyi yon 'bul rgyu ma byung snyam du dgongs nas spyan chab shor bar /
de nas su ngA sa'i bus khyod cung zhig sdod cig khyod rgyal bu zla ba zhes blo brtan pa'i tshad du grags pa la /
ngas bzung ba'i tshe na mchi ma 'tshor ba ya re mtshan /
nyams nyes byung na blo brtan po don med 'gyur /
mya ngan byung na thos pas mi phan /
brdeg na g.yo bar mi 'gyur ba gang yang med zer ba de bden par snang /
de bas na khyod drang por smros shig /
ngas bsad dogs pa'am /
gnyen bshes dang btsun mo dang bu dang pha ma dang bral dogs nas khyod mchi ma byung ngam gang yin drang por smros shig zer ba la /
rgyal sras des de'i lan du /
ngas bram ze zhig la chos zhus par yon 'bul rgyu ma byung bas nga thongs dang yon phul nas slar nges par slebs 'ongs zhes gsungs pa na /
khyod kyis ji tsam smras kyang mi bden te 'chi bdag gi kha nas lan cig thar bar slar bsam bzhin du 'chi bdag gi drung du su zhig 'ongs zhes sogs zer ba la /
nga'i tshig gis slar 'ong ngo zhes khas ma blangs sam nga ni bu zla ba zhes bya ba yin te bden pa srog dang 'dra bar mi 'dor ro zhes gsungs pa na /
kho yid ma ches bzhin du nyams sad pa'i phyir 'o na songs shig khyod bden pa khas 'ches par blta'o / /
song la bram ze de la ci 'dod pa byos la slar myur du shog cig /
nga yang khyod sreg pa'i me sta gon byed cing sdod do zhes zer ro / /
de nas rang gi khyim du byon te bram ze de la tshigs bcad bzhi'i yon du gser srang bzhi stong byin /
de nas yab kyis thabs sna tshogs kyis bkag kyang ma gsan par su dA sa'i bu'i sar phebs pa na /
khos rgyang ring po nas mthong ste ya mtshan par gyur /
de nas da zo zhig gsungs pa na /
za ba'i dus nga rang gis shes /
da lta me la dud pa mang du 'dug pas dud pa can gyi me la sha bsreg na sha yang dud dri dang bcas shing mi zhim par 'gyur bas re zhig khyod kyis bram ze de las gal che mdog gis nyan pa de nga la ston cig ces zer ba na /
bram ze'i legs bshad de chos dang chos ma yin pa'i dbye ba 'byed par byed pa yin pas /
srin po las kyang spyod tshul ngan pa khyod la thos pa'i yon tan gyis ci zhig bya zhes gsungs pas khos de ma bzod nas slar yang /
khyod cung zhig sdod cig /
khyod rang rgyal po rnams mtshon cha thogs te ri dwags gsod pa de chos dang 'gal ba yin zer /
rgyal sras zla bas lan du /
ri dwags gsod pa'i rgyal po rnams kyang chos dang 'gal ba yin mod /
mi sha za ba de bas kyang smad de mi ri dwags las rigs mtho bas de rang bzhin gyis shi ba'i sha yang zar mi rung na /
zas kyi phyir du gsod pa ga la rung zhes gsungs /
de nas su dA sa'i bus /
khyod nga'i drung du 'ongs pa 'di khyod gzhung lugs kyi tshul la mi mkhas so zer ba la /
ngas bden pa'i tshig bsrung ba'i phyir 'dir 'ongs pas nga nyid gzhung lugs la mkhas zhes gsungs /
de nas khos mi gzhan rnams nga'i dbang du gyur na skrag /
khyod ni dpa' brtan dal gyis ma btang bas /
khyod 'chi ba'i 'jigs pa med pa 'dra zer ba la /
rgyal sras zla bas /
mi rnams sdig pa byas par 'gyod par 'gyur /
ngas ni sdig pa'i las byas pa mi dran pas de'i phyir 'jigs pa med do / /
@# / /
de bas na da mchod sbyin byed do zo zhig ces gsungs pas /
kho dad pa skyes nas mig mchi mas gang /
lus kyi ba spu ldang /
sdig pa'i rang bzhin brjod nas gus par bltas te /
khyed lta bu la shes bzhin du sdig pa byed pa ni mi bzad pa'i dug 'thung ba yin pas /
de bas khyod kyis bram zes legs par smras pa de bdag la bstan du gsol zhes sogs dang /
bdag gi spyod pa ngan pa'i gzugs / /
zhes sogs gong gi tshigs bcad 'di yang smras pa na /
rgyal sras zla bas kho snod du gyur par gzigs nas /
rab tu dma' ba'i stan la 'dug /
dul ba'i dpal ni rnam par bskyed / /
dga' dang ldan pa'i mig gis blta / /
tshig gi bdud rtsi 'thung ba bzhin / /
gus pa bskyed cing rtse gcig btud / /
rab tu dang la dri med yid| |nad pas sman pa'i tshig mnyan bzhin / /
rim gro bskyed de chos nyon cig /
ces gsungs /
de nas su dA sa'i bus rdo leb mthon po zhig gi steng du kho rang gi stod g.yogs bting /
de la rgyal sras zla ba bzhugs su bcug /
kho rang de'i mdun du bsdad nas zhal ras la bltas te 'phags pa da gsungs shig zer ro / /
rgyal sras zla bas /
dam pa dag dang lan gcig tsam / /
ji ltar 'dod pa 'phrad kyang rung / /
'dris par bya ba mi dgos par / /
rab tu brtan pa nyid du 'gyur / /
zhes sogs chos gsungs pas kho'i rgyud dul nas bka' drin bsab phyir za ba'i don du rgyal po'i bu dgu bcu go dgu btson du bcug yod pa rnams phul nas phyin chad bden pa'i brtul zhugs 'dzin pa /
sems can gsod pa spong ba /
mi sha za ba rnams spong ba'i dam bca' phul ba lta bu yin /
des na chos nyan pa'i tshe rang gi shes rgyud dang ra sprod byed bzhin du nyan nas su dA sa'i bu ltar shes rgyud shin tu rtsub pa yang rgyud dul bar 'gyur zhing /
chos dang sems gnyis logs su byas nas nyan na bla ma ji tsam bzang yang| gdams ngag ji tsam rno yang rgyud la cung zad tsam yang mi phan /
'ga' zhig gis chos nyan pa'i tshe rang gis sngar ma shes pa dang /
ma thos pa ji 'dra gsung snyam nas nyan pa de 'dras shes rgyud la mi phan /
'ga' zhig gis gdams ngag gi zab gnad rnams la nan tan du mi byed par gtam rgyud snyan po sogs la yid gtod par byed pa dper na sngon rgyal mchog bskal bzang rgya mtshos lam rim gsung ba'i skabs mi zhig gis de ring blo skyed chen po byung 'phan yul rma yi phya mkhar zer ba lhun grub rdzong red gsungs byung zer ba lta bur ma song ba dgos /
'ga' zhig bla mas gang gsung gzhung dang mthun mi mthun brtags nas bla ma la zhus dag byed pa ltar nyan /
bla ma tshe gling yongs 'dzin rin po ches deng sang gi slob ma rnams bla ma la zhus dag byed mkhan dang 'dra zhes gsungs /
de 'dra'i rigs kyi rgyud la gtan nas mi phan pas rang gi rgyud thog tu 'gel bzhin nyan pa gal che /
des na byang chub lam rim 'di bla mas 'chad pa'i tshe na'ang tshig skyon gcod pa gtso bor mi byed par slob ma'i rgyud 'dul thabs gtso bor byas nas bshad /
nyan mkhan slob ma rnams kyis kyang nyan lugs gong gi de 'dra mi byed par gang gsungs thams cad rang gi rgyud thog tu bkal /
rang rgyud 'dul ba gtso bor byas nas nyan @# / /
dgos /
de ltar byas na rtogs pa'i sne dang po chos gral 'dir skye ba yin /
bla mas kyang chos khri'i steng nas bshad pa lta bu shag tu gdan drangs ja phul nas zhus kyang mi yong /
slob mas kyang chos gral du yid 'khul ba lta bu lkog tu blo sbyong ba la yang mi 'byung ba yin /
sngon dge bshes po to bas chos gang gsung dang tha na bya sgrung gsungs pa tshun kyang sems la shin tu phan pa zhig yod cing /
de'i tshe dge bshes chos kyi 'od zer zhes pa mkhas pa chen po zhig yod pas gdams ngag zab la rgyas pa ji tsam gsungs kyang sems la mi phan par tshul de 'ga' zhig gis po to ba la zhus par /
po to bas khong gis legs par bshad pa 'ba' zhig gsungs pa yin kyang ngos gnyis kyis 'chad lugs kyi khyad par yin gsungs /
de ji 'dra yin zhus par /
khong gis shes bya gtan la 'beb pa'i dbang du byas nas gsungs /
nged kyis chos thams cad kyi mdel rtse nang du bstan nas bshad pa'i khyad par yin gsungs /
rjes su gsung de dge bshes chos kyi 'od zer gyis gsan nas po to ba'i drung du chos gsan par phebs par thugs rgyud la shin tu phan pa byung ste sngar ma shes pa zhig shes rgyu ma byung yang /
sngar ma go ba zhig go rgyu byung zhes gsungs pa ltar dgos pa red /
des na dge bshes ston pa'i zhal nas /
theg chen gyi bla ma bya ba bshad pa na 'byams klas par go ba skyed la lag tu len pa na bstan pa'i tha ma la gang phan dang thad kar don du gang 'gyur ston pa zhig dgos zhes gsungs pa yang 'di lta bu la bya dgos /
de yang bstan pa'i tha ma zhes pa la gsungs lugs sna tshogs yod kyang bdag gi bla ma rin po che'i gsung rgyun la chos mang du bshad kyang chos bstan pa'i mjug gi 'gag sdom slob ma'i rgyud la gang phan zhig dgos pa la byed gsungs /
sa bcad 'di 'chad nyan lam du gtong ba'i man ngag ste sngar zhus pa ltar 'di nas 'phyugs na tshes gcig nas 'phyugs na bco lnga'i bar zhes zer ba ltar chos zab la rgyas pa ji tsam thob kyang lha bdud du babs pa ltar gyur nas chos de nyid nyon mongs pa'i grogs su 'gro ba ches mang bar snang bas 'di la nan tan byed pa gal che gsungs /
gnyis pa chos bshad pa'i tshul la bzhi /
chos bshad pa'i phan yon bsam pa /
ston pa dang chos la rim gro bskyed pa /
bsam pa dang sbyor ba ji lta bus bshad pa /
yul gang la bshad pa dang mi bshad pa'i khyad par ro / /
de'i dang po chos bshad pa'i phan yon bsam pa ni /
chos 'chad pa pos kyang mdzod las /
chos sbyin nyon mongs can min pas / /
mdo sogs yang dag ji bzhin ston / /
zhes gsungs pa ltar chos sbyin nyon mongs can du mi 'gyur ba gal che /
de ni 'bul ba sogs e yong snyam pa rnyed pa la re ba dang /
slob ma mang pos bkur sti sogs e yong snyam pa dang /
mkhas grags dang snyan grags sogs e yod snyam pas 'chad na phan yon las nyes dmigs che zhing bsod nams chen po nyams nas 'gro ba yin| tha na rnam smin tsam la yang mi blta bar snying rje chen pos slob ma la e phan re bas 'chad pa zhig dgos /
chu bzang rje ye shes rgya mtshos /
chos bshad dbang bskur byed dus rnam dpyod 'dra zhig 'dug ste / /
'bul ba a nyan byed dus @# / /
bsam pa gting nas skyo 'dug /
ces gsungs pa lta bur ma song ba dgos /
de ltar zang zing la mi blta bar chos 'chad pa ni phan yon che ste /
lhag bsam bskul ba'i mdo las /
byams pa /
nyi shu po 'di ni zang zing med pa'i chos kyi sbyin pa rnyed pa dang bkur sti mi 'dod par chos kyi sbyin pa sbyin pa gang yin pa de'i phan yon yin te /
nyi shu gang zhe na 'di lta ste /
dran pa dang ldan par 'gyur ba dang /
blo gros dang ldan par 'gyur ba dang /
blo dang ldan par 'gyur ba dang /
brtan pa dang ldan par 'gyur ba dang /
shes rab dang ldan par 'gyur ba dang /
'jig rten las 'das pa'i shes rab rjes su rtogs par 'gyur ba dang /
'dod chags chung bar 'gyur ba dang /
zhe sdang chung bar 'gyur ba dang /
gti mug chung bar 'gyur ba dang /
bdud kyis de la glags mi rnyed par 'gyur ba dang /
sangs rgyas bcom ldan 'das rnams kyis dgongs par 'gyur ba dang /
mi ma yin pa rnams de la srung bar 'gyur ba dang /
lha rnams de la gzi byin skyed par 'gyur ba dang /
mi mdza' ba rnams kyis de la glags rnyed par mi 'gyur ba dang /
de'i mdza' bshes rnams mi phyed par 'gyur ba dang /
tshig btsun par 'gyur ba dang /
des mi 'jigs pa thob par 'gyur ba dang /
yid bde ba mang bar 'gyur ba dang /
mkhas pas bsngags par 'gyur ba dang /
de'i chos kyi sbyin pa de yang rjes su dran par bya bar 'os par 'gyur ba ste /
zhes gsungs pa ltar phan yon nyi shu 'byung /
de'i dang po dran pa dang ldan pa ni /
chos mi brjed pa dang /
blo gros dang ldan pa ni don dam sgom byung gis nges pa dang /
blo dang ldan pa ni kun rdzob bsam byung gis nges pa dang /
brtan pa dang ldan pa ni mi 'phrog pa dang /
shes rab dang ldan pa ni tshogs sbyor gyi skabs kyi 'jig rten pa'i shes rab dang /
'jig rten las 'das pa'i shes rab ni mthong sgom gyi skabs kyi shes rab yin tshul dang /
nyi shu po 'di la rgyu mthun gyi 'bras bu drug /
bral 'bras bzhi /
bdag 'bras dgu /
rnam smin gyi 'bras bu gcig bcas yod tshul sogs rgyas par gsungs /
phan yon gzhan yang drag shul can gyis zhus pa'i mdo las /
khyim pas zang zing dpag tu med pa byin pa bas /
rab tu byung bas chos tshigs su bcad pa gcig tsam byin pa bsod nams lhag par gsungs so / /
de ltar phan yon de rnams dran nas de rnams bdag gi bde ba'i yo byad do snyam nas 'chad dgos /
phan yon 'di rnams chos khri'i steng nas chos bshad pa kho na tsam min par dge rgan lta bus dge phrug la dpe cha tshul bzhin khrid pa tshun la yang 'byung /
chos 'don lta bu'i tshe yang mtha' skor du lha klu dang /
mi ma yin sogs mang du 'dus pa la 'chad par mos pas bton na phan yon de ltar 'byung /
dpe cha 'dzin skyor byed pa'i tshe yang de dang 'dra /
gzhan la skad cha bshad pa tshun chad du yang blang dor gyi gnad bstan na phan yon khyad par can 'byung /
'on kyang bla mar 'gro mi 'gro'i khyad par ni yod gsungs /
gnyis pa ston pa dang chos la rim gro bskyed pa ni /
dwags po ngag dbang grags pas /
rgyal yum gsung tshe ston pas nyid gdan bshams / /
zhes gsungs pa ltar bcom ldan 'das kyis sher phyin gyi mdo sde @# / /
gsungs pa'i tshe na nyid kyi phyag mtshan bzang dpe byad kyis brgyan pa gser gyi yal 'dab brkyang ba lta bus chos 'chad pa'i gdan bshams par mdzad pa sogs chos ni sangs rgyas kyis kyang bkur ba'i zhing yin pas gus pa chen pos 'chad dgos /
de bzhin du bka' bsdu dang po'i tshe yang dgra bcom pa lnga brgya'i snam sbyar brtsegs pa'i steng du kun dga' bo sogs bzhugs nas gsungs pas chos kyi che ba de lta bu mdzad pa red /
gzhan du chos gos sogs sangs rgyas kyi na bza' yin pas gzan gyis 'phyi brdar gtong ba dang /
gdan du bting ba sogs byed mkhan mang yang shin tu nas mi rung /
chos kyi che ba'i ched ni de ltar dgos /
ston pa'i yon tan dang bka' drin dran nas kyang gus pa bskyed dgos /
gsum pa bsam pa dang sbyor ba ji lta bus bshad pa la /
bsam pa ni /
dwags po ngag dbang grags pas /
dpe mkhyud bdag nyid sgrog dang 'chad pas ngal / /
gzhan skyon gleng dang phyi bshol phrag dog spang / /
'khor la byams bsgom 'du shes lngas zin pas / /
tshul bzhin bstan dge bde ba'i yo byad bsam / /
zhes gsungs pa ltar gdams ngag gi gnad gal che ba rnams ser sna byas te mi ston pa'i dpe mkhyud dang /
chos 'chad pa'i zhor la ngas kyang sngar 'di dang 'di byas zhes bdag nyid sgrog pa dang /
'chad pas ngal ba dang /
chags sdang gis kun nas bslang ste gzhan gyi skyon brjod pa dang /
'chad mi 'dod par phyi bshol gyis le lo byed pa dang /
gzhan mtho bar dogs pa'i phrag dog sogs spangs te nyan pa po rnams la byams pa dang snying rje shugs drag pos 'du shes lnga bzhag ste bshad dgos /
'du shes lnga ni rang la sman pa /
chos la sman /
nyan pa po la nad pa sogs sngar gyi 'du shes drug nas nan tan nyams su blangs pa la nad 'tsho ba'i 'dus shes ma gtogs pa'i 'du shes kyis zin cing tshul bzhin bstan pa'i dge bde dag bdag gi bde ba'i yo byad do snyam du bsam /
'du shes gcig pu de ni slob ma rnams kyis nan tan du bya dgos pa yin /
sbyor ba ji lta bus bshad pa ni /
khrus sogs gtsang sbra dang ldan pas gos gsar pa gyon /
khri stan mthon po la 'dug /
bzhin gyi mdangs gsal /
don nges pa'i phyir du dpe dang /
lung dang /
gtan tshigs dang ldan par 'chad dgos pa yin /
de yang bdag lta bu khri mthon po 'di 'dra'i steng du 'dug /
mchog sprul rnam pa 'og tu dma' bar bzhugs pa rang yang shin tu mtsher zhing dga' rgyu mi 'dug kyang chos kyi che bar bsams nas sdod khul byas /
deng sang dbus gtsang du phyag bzhes ma nyams par yod pa shin tu legs po yin /
de min bla chen 'ga' zhig nas chos rgyun blang ba yin zhes bla ma khri dma' bar bzhag nas chos phul ba'i lo rgyus ya mtshan can yang gsungs /
bzhin gyi mdangs gsal zhes pa'ang slob ma la 'dzum dang bcas te 'chad dgos /
'on kyang klong rdol bla ma rin po ches be dbyug phyag tu bsnams nas bka' bkyon mdzad tshul kyang yod /
sa bcad 'khrugs nas 'chad pa sogs zing zing po bya rog gi tshang bca' ba lta bu dang /
dka' gnad rnams bzhag ste las sla ba rnams ston pa mi rgan gyis zas za ba lta bu dang /
don gyi ngo bo legs par mi shes par 'ol @# / /
tshod kyis ston pa long ba 'khar ba la brten te 'gro ba lta bu mi rung /
de yang bdag gi skyabs mchog bla ma rin po ches 'di ltar gsungs te chos 'chad pa po shag nas tshur yong dus kun slong legs par bcos /
rang gis chos khri'i steng du chos gang '+cad pa de'i rtsa brgyud kyi bla ma rnams mtho brtsegs su bzhugs par bsams la khri phyag lan gsum 'tshal /
de thams cad gcig la gcig thim gyis rang gi rtsa ba'i bla mar thim /
rang chos khri'i steng du 'dzegs pa na bla ma rang la bstim /
khri la 'dug khar skar ma rab rib mar me dang / /
zhes sogs mi rtag pa'i tshig bton cing se gol gtog ste 'di lta bu mi rtag pa skad cig ma yin snyam du khengs sems zil gyis gnon dgos /
de min khri mthon po'i steng du 'dug skabs da res rang a pho nga yin snyam du nga rgyal skye yong gsungs /
de nas bdud tshar gcod pa'i sngags 'don par gsungs kyang phyag bzhes su de'i dod du shes rab snying po zlog pa bcas mdzad /
de nas sbyor ba'i chos drug rta 'dur dbyangs dang bcas te rgyas par gsungs pa 'di rje sgrub khang pa dge legs rgya mtsho'i phyag bzhes yin /
de yang rje sgrub khang pa chen pos lam rim gsung skabs sbyor chos gdangs dbyangs ring por gsungs pas yun ring 'gor bar /
'ga' zhig gis gsung bshad kyi yun la gnod pas sbyor chos 'di las bsdus tsam mdzad na zhus par /
khyed cag ci zer dngos gzhi'i bshad pa gnad du 'gro mi 'gro 'di la rag las pa yin gsungs nas bsdu bar ma gnang /
sngar zhus pa ltar byang chub lam gyi rim pa'i rtogs pa'i sne dang po chos gral 'di nas e sgye re ba byed dgos pa la /
de ltar skye ba tshogs bsags sgrib sbyong dang /
gsol 'debs sogs la rag lus pa'i ched du dgongs pa yin pas sbyor chos kyi skabs kha yeng mig yengs yun bsgug mi bzod pa sogs mi byed par chos thun 'di'i ring gi dmigs skor gyi nyams myong chos gral 'di rang la skye ba'i ched du bsags sbyang dang gsol 'debs nan tan du byed pa gal che /
de nas maN+Dal grub nas phyag dpe dbu la gtugs nas kun slong 'chos pa dang /
rgyud la phan pa'i thugs smon mdzad pa 'di yang rje sgrub khang pa chen pos phyag dpe 'am dbu zhwa zhal ras la bkab ste thugs smon mdzad pa'i phyag bzhes ltar yin /
de nas sangs rgyas chos tshogs ma'i skabs bla mas bdag gis chos sbyin zhes pa dang /
slob mas bdag gis chos nyan bgyis pa zhes kha bsgyur dgos pa yongs grags ltar yin /
de nas lam rim gang gnang gi brtsi bzhag rab tu nyin thams cad dang /
de min nyin gcig gnyis gsum sogs gang nus gtong zhing slob ma'i gtso bo zhig gis yar skyor /
brtsi bzhag gnang ba stabs ma 'grigs kyang /
phyag bzhes 'di ltar yin zhes nges par gsung dgos /
de nas chos 'chad kyi phyag rgya dang bcas /
lha dang lha min sogs gsung ba'i tshe brgya byin sogs lha klu mi ma yin chos nyan par 'du ba'i mos pa byed /
lha rnams sa la 'dug mi bzod pas bar snang la bsdad nas nyan chog pa'i bla mas gnang ba sbyin pa'i mos pa yang byed dgos par gsungs pas 'di rnams bstan pa'i @# / /
thugs khur theg pa'i dam pa rnams kyis thugs la 'jog par mdzod /
bzhi pa yul gang la bshad pa dang mi bshad pa'i khyad par ni /
spyir 'dul ba las /
ma gsol bar mi bya'o / /
zhes gsungs pa ltar gsol ba ma btab par 'chad du mi rung zhing gsol ba btab na'ang de ma thag mi byed par bdag gis legs par mi shes pas 'chad mi nus zhes pa dang /
khyed lta bu'i bdag nyid chen po'i mdun du bdag gis ji ltar bshad nus zhes khengs skyung ba dang /
gzhan gyi mos pa brtags nas gzod snod du rung bar nges na 'chad par bya dgos pa yin te /
ting nge 'dzin gyi rgyal po'i mdo las /
rab rgyas bdag gis ma bslabs zhes / /
thog mar tshig de brjod par bya / /
khyod ni shes shing mkhas yin na / /
bdag nyid chen po'i mdun du ni / /
bdag gis ji ltar bshad nus zhes / /
khyod kyis de skad brjod par bya / /
zhes gsungs /
'on kyang dgos pa khyad par can 'ga' zhig la ma gsol bar 'chad dgos pa'ang yod pa ni de nyid las /
gal te snod ni shes gyur na / /
gsol ma btab kyang bshad par bya / /
zhes gsungs pa ltar ro / /
kun spyod kyi khyad par 'dug pa la 'greng ste mi bshad pa dang /
nyal ba la 'dug ste mi bshad pa dang /
stan mthon po la dma' ba nas mi bshad pa sogs nyi shu rtsa drug 'dul ba nas gsungs pa ltar mdzad dgos gsungs /
gong gi sa bcad gsum pa mjug tu thun mong du ji ltar bya ba ni /
gtang rag gi maN+Dal ? gyi mjug tu chos nyan bshad byas pa'i dge rtsa rnams ring 'bad ma sogs kyi sgo nas bstan pa rgyas pa'i rgyu dang /
rdzogs byang gi rgyur bsngo bar mdzad cing /
grol ba'i tshe sdebs 'ur mi byed par bla ma dang chos la 'phreng bzhin du rim gyis rim gyis grol ba phyag len yin gsungs so / /
! / /
nyin bzhi par /
dpal ldan zla ba grags pas /
gang tshe rang dbang 'jug cing mthun gnas pa / /
gal te 'dir bdag 'dzin par mi byed na / /
g.yang sar lhung bas gzhan dbang 'jug 'gyur ba / /
de las phyi nas gang gis slong bar 'gyur / /
zhes gsungs pa ltar rang cag rnams mi khom pa'i gnas las thar te dal 'byor gyi rten thob nas chos byed pa'i rang dbang yod pa'i skabs 'dir gtan gyi mdun ma zhig ma bsgrubs na phyis nas ngan song gi g.yang sar lhung /
sdug bsngal gyi gzhan dbang du gyur /
chos kyi sgra tsam yang thos pa'i skal ba med pa'i gnas su lhung na /
ngan song de las slong ba'i thabs tsam yang sus byed /
de bas rang dbang yod pa'i skabs 'dir ci nas kyang gtan gyi mdun ma zhig bsgrub par bya /
de yang lam gyi rim pa 'di lta bu las 'byung ba yin pas bdag gis sems can thams cad kyi don du sangs rgyas kyi go 'phang thob par bya /
de'i phyir du byang chub lam gyi rim pa'i khrid nyan te nyams su len snyam pa'i kun slong gsal btab ste gsan par zhu /
gang gsan par bya ba'i chos ni /
skal ldan gyi skyes bu sangs rgyas kyi sar bgrod pa'i theg pa mchog gi chos lugs zhes sogs nas sa bcad bkram pa'i bar sngar ltar la /
kha sang gi bshad pa rnams la skyar bshad mdor bsdus gsungs nas /
de ring gi bshad pa la /
bzhi pa gdams pa dngos kyis slob ma ji ltar bkri ba'i rim pa la gnyis /
lam gyi rtsa @# / /
ba bshes gnyen bsten pa'i tshul dang /
bsten nas blo ji ltar sbyang ba'i rim pa'o / /
de yang rje btsun tsong kha pa chen po'i gsung gi sa bcad 'dren tshul tsam la yang nyams len gyi gnad shin tu che ba ston te /
lam gyi rtsa ba zhes gsungs pa ni /
dper na shing gi lo 'bras sogs thams cad rtsa ba la rag las pa ltar /
dal 'byor rnyed dka' nas mi slob pa'i zung 'jug gi bar gyi rtogs pa'i nyams myong thams cad bshes gnyen bsten tshul kho na la rag lus par bstan /
bsten nas blo ji ltar sbyang ba zhes pa'i nas ni 'byung khungs kyi sgra yin pas bshes gnyen tshul bzhin bsten pa las dal 'byor nas zung 'jug gi bar 'byung bar bstan cing /
des na bshes gnyen bsten tshul ni thog mar shin tu gal che /
sa bcad dang po gsum lam rim chen mo ltar yin kyang /
'di man gyi sa bcad rnams dmar khrid ltar yin pas chen mo'i sa bcad dang mi 'dra /
des na dang po lam gyi rtsa ba bshes gnyen bsten pa'i tshul la gnyis /
thun gyi ngo bo la ji ltar bya ba dang /
thun mtshams su ji ltar bya ba'i tshul lo / /
sa bcad thun dang thun mtshams su phye ba 'di ni shin tu gnad che ste /
mi tshe hril po'i bya ba nyin zhag phrugs re'i nang du 'dus shing /
nyin zhag phrugs gcig po de thun dang thun mtshams gnyis su 'du bas sgo gsum gyi bya ba thun dang thun mtshams gnyis su bsdus nas thun dang thun mtshams gnyis po don ldan du byas na nyin zhag phrugs re don ldan du 'gro /
de 'dras zla ba dang lo sogs mi tshe hril po don ldan du 'gro ba la gnad che /
de ltar dang po thun gyi ngo bo la ji ltar bya ba'i tshul la'ang /
sbyor ba'i chos /
dngos gzhi ji ltar bskyang ba dang /
mjug tu ji ltar bya ba'i rim pa dang gsum /
de yang sbyor ba la gal chung du byed mi nyan te dper na ja zhim po zhig bzo ba la thog mar nyo dus nas nan tan byed dgos pa bzhin dngos gzhi'i nyams myong rgyud la skye ba'i rgyu tshogs sbyor ba'i chos la nan tan byed dgos /
des na dang po sbyor ba'i chos 'di la drug /
sbyor ba'i chos dang po gnas khang byi dor byas la sku gsung thugs kyi rten dgram pa /
gnyis pa mchod pa g.yo med cing bkod pa mdzes par bsham pa /
gsum pa stan bde ba la lus rnam snang gi chos bdun ldan du 'khod de dge sems khyad par can gyi ngang nas skyabs sems sogs bya ba /
bzhi pa tshogs zhing gsal 'debs pa /
lnga pa bsags sbyang gi gnad bsdus pa yan lag bdun pa maN+Dala dang bcas pa 'bul ba /
drug pa gsol ba 'debs pa man ngag bzhin rgyud dang 'dres nges su bya ba'o / /
dang po gnas khang byi dor bya ba 'di bla ma gser gling pa'i rnam thar yin la /
'di'i khungs ni mdo las /
byang chub sems dpa' sa phyogs gtsang mar skyil mo krung bcas te zhes gsungs pa 'di yin /
byi dor bya dgos pa'i rgyu mtshan ni /
dper na bla ma'am dpon po chen po zhig rang gi khyim du gdan drangs pa na thog mar gad bdar sogs legs par byed dgos pa ltar /
rang gi gnas khang der yang bla ma rgyal ba sras bcas gdan 'dren pa la gus par bya ba'i ched du yin /
kun slong rang skyid 'dod dang mdzes @# / /
chos sogs kyi ched du byas na po ta la dang /
se 'bras kyi gad pa ltar phan yon gang yang mi 'byung /
de ltar min par sems can thams cad kyi don du sangs rgyas kyi go 'phang thob phyir lam gyi rim pa'i khrid dmigs skyong ba'i sngon 'gro tshogs zhing la sri zhu dang bkur sti'i bsam pa dang ldan par byas na phan yon shin tu chen po 'byung /
mdo las phan yon lnga gsungs te /
rang gi sems dwang bar 'gyur ba dang /
gzhan gyi sems dwang bar 'gyur ba dang /
lha rnams dga' bar 'gyur ba dang /
mdzes pa'i las gsog pa dang /
lus zhig nas lha yul du skye ba dang lnga yin /
de yang bdag gi bla ma rin po ches /
dkar phyogs kyi lha rnams mi yul du yang dang yang du 'ongs nas chos tshul bzhin sgrub pa rnams la srung skyob byed pa yin pas rang gi gnas gtsang ma ma byas par bsdad na lha rnams mi gtsang ba la 'dzems pas 'khor mi nus shing srung skyob byed mi nus /
dkar phyogs kyi lha rnams dga' ba tsam du ma zad bla ma dang sangs rgyas la sogs pa rnams kyang mnyes pa la bya gsungs /
mdzes pa'i las gsog pa yang lus mdzes pa tsam ma zad tshul khrims dag pa la'ang bya ste tshul khrims dag na lus mi mdzes kyang rgyal ba sras bcas kyi gzigs ngor shin tu mdzes pa yin /
rje btsun tsong kha pa chen pos /
blo dang ldan pa rnams kyi ngo tsha'i gos / /
tshul khrims yin gyi du klu la yis min / /
mgrin rgyan legs bshad yin gyi do shal min / /
gtsug rgyan bla ma yin gyi nor bus min / /
zhes gsungs pa dang 'dra /
lha yul du skye ba yang gtso bo dag zhing du skye ba la bya dgos gsungs /
'phags pa lam chung zhes pa yang gnas khang byi dor byas pa la brten nas dgra bcom pa'i go 'phang thob pa red /
de'i lo rgyus mdor bsdus tsam zhu na /
mnyan yod du bram ze zhig gi bu byung tshad shi ba na de'i nye skor du rgan mo zhig yod pa des da bu byung na kho mo sbron cig byas pa ltar yang khye'u zhig byung bar rgan mo bos pa dang /
des khye'u de khrus byas ras dkar gyis dkris /
kha mar gyis bkang ste bu mo zhig gi lag tu byin nas /
'di lam po che'i bzhi mdor zungs la dge sbyong dang bram ze byung ba la gus pa byas te khye'u 'di 'phags pa dag gi zhabs la phyag 'tshal lo / /
zhes gyis shig nyi ma nub pa na gson na khyer shog /
shi na dor cig byas par /
bu mo de grims pa zhig yin pas lam po che'i bzhi mdor bsdad par /
dang po mu stegs pa dag byung ba de dag la rgan mo'i ngag bzhin byas par /
de rnams kyis yun ring du 'tsho bar gyur cig /
tshe ring du skyong bar gyur cig /
pha ma gnyis kyi yid la bsams pa rdzogs par gyur cig /
ces brjod do / /
de nas dge slong dag byung bas sngar bzhin brjod do / /
de nas rgyal byed kyi tshal gyi lam du khyer ba dang bcom ldan 'das bsod snyoms su gshegs pa mjal bas kyang gzhan sngar ltar la /
pha ma gnyis kyi chos dang ldan pa'i yid la bsams pa yongs su rdzogs par gyur cig /
ces brjod par mdzad do / /
nyi ma nub pa dang gson par mthong nas khyim du khyer 'ongs pa dang /
'di lam po cher bzung bas lam chen pa zhes ming btags so / /
de chen por gyur te bram ze'i rig byed yan lag dang @# / /
bcas pa la mkhas par gyur te bram ze'i khye'u brgya tsam la gsang tshig slob bo / /
yang khye'u zhig byung bar rgan mo de bos nas sngar bzhin byas par /
bu mo de le lo can yin pas khye'u de lam phran zhig tu bzung nas bsdad par /
der dge sbyong dang bram ze sogs gang yang ma 'ongs pa na /
bcom ldan 'das ni nyin mtshan dus drug tu 'gro ba la gzigs pa 'jug pas der su yang 'gro ba med par gzigs nas lam der ched du phebs pa na bu mo des smon lam zhus pa snga ma bzhin du gsungs /
des kyang gson par mthong nas nang du khyer 'ongs pa na ming lam phran pa zhes btags so / /
de chen por gyur nas yi ge bslabs pas /
thog mar sid+d+haM ? zhes sogs slob dgos pa la sid brjod na d+haM brjed /
d+haM brjod na sid brjed pas /
slob dpon des bram ze la /
kho bo bram ze'i khye'u mang po la klog tu gzhug dgos pas 'di la slob mi nus so zer ro / /
yang rig byed klog mkhan la gtad de rig byed slob tu bcug pas /
thog mar oM b+hu zhes sogs slob dgos pa la /
oM bzung bas b+hu brjed /
b+hu bzung bas oM brjed pas /
slob dpon de skyo nas khyod kyi bu lam chen pa la cung zad bstan pas shes la /
kho bos gzhan la yang slob dgos pas 'di la slob mi nus so zhes smras so / /
de bul ba /
mchog tu bul ba /
chung ba /
mchog tu chung ba yin pas de'i ming lam chung pa zhes bya bar gyur to / /
nam zhig de gnyis kyi pha ma shi nas /
lam chen pa thub pa'i bstan par zhugs te /
sde snod gsum la mkhas shing dgra bcom par gyur to / /
lam chung ba ? yang khyim gyi 'byor pa zad de phu bo'i gan du song bar /
des de la chos skal yod med brtag pa na yod pa dang /
de yang rang la rag las par mthong nas rab tu byung bsnyen par rdzogs nas /
lus ngag yid kyis sdig pa mi bya zhing / /
'jig rten kun las yongs 'dzin 'dod bral ba / /
dran dang ldan zhing shes bzhin can gyis ni / /
gnod ldan sdug bsngal gang yin bsnyen mi bya / /
zhes bslab pa zla ba gsum du yang ma lob cing /
der gnas pa'i ba lang rdzi dang phyugs rdzis thos nas lobs pa de dag gis kyang slob par byed do / /
dus gzhan zhig na 'phags pa lam chen pas 'di bstod smad gang gis 'dul snyam du bsam na smad pas 'dul ba mthong nas des de'i gnya' ba nas bzung ste rgyal byed tshal gyi phyi rol du bskrad nas khyod ni bul ba mchog tu bul ba yin na rab tu byung ste ci bya /
'di nyid na 'dug cig byas par /
da ni bdag dge sbyong yang ma yin /
bram ze'ang ma yin no snyam du ngus pa dang /
de nas ston pa thugs rje chen pos bskul te der byon nas /
lam pa khyod ci'i phyir du /
bdag mkhan pos smad do zhus par /
de'i tshe ston pas /
byis pas bstod pa gang yin dang / /
mkhas pas smad pa gang yin pa / /
'di ni mkhas smod mchog yin gyi / /
byis pas bstod pa de ltar min / /
bu khyod kyi mkhan pos ni bskal pa grangs med gsum du dka' ba du mas phar phyin drug rdzogs te gsung rab 'di bsgrub pa ma yin gyi /
ngas ni de ltar du bsgrubs pa yin na /
khyod de bzhin gshegs pa las klog nus sam gsungs pa la /
btsun pa bdag ni bul ba shin tu bul ba /
@# / /
chung ba shin tu chung ba lags na ji ltar klog ces zhus pas /
ston pas gsungs pa /
gang gis byis pa byis nyid rig /
de la des na de mkhas yin / /
byis pa mkhas par rlom byed pa / /
de 'dir shin tu byis pa yin / /
zhes gsungs nas /
lam pa la rdul spang ngo dri ma spang ngo / /
zhes bya ba'i tshig gnyis stsal ba de yang ma zin pa la /
bcom ldan 'das kyis 'di'i las sbyang bar bya'o snyam du dgongs te /
lam pa khyod kyis dge slong rnams kyi mchil lha ma dag dbyi nus sam /
btsun pa de nus so zhus par /
'o na song la dge slong rnams kyi mchil lha ma dang /
lham sgro gu can dag phyis shig /
dge slong rnams nas kyang 'di'i las sbyang ba'i phyir de ltar byed du chugs la /
tshig gnyis kyi kha ton dag kyang rjes su slobs shig /
ces bka' stsal ba ltar byas pas /
nam zhig na kha ton gnyis po lobs pa na /
ston pas da mchil lham 'phyi mi dgos pas kha ton gnyis po 'don cing gtsug lag khang du phyag bdar gyis shig ces phyag bdar byed du bcug pa na khos kyang brtson 'grus bskyed nas gad bdar byas par /
sangs rgyas kyi mthus gtsug lag khang gi g.yas phyogs gad ? bdar tshar res g.yon phyogs rdul gyis khengs /
g.yon tshar res g.yas rdul gyis khengs pa sogs byung yang 'bad pas lam pa'i las sgrib byang nas 'di snyam du sems te /
ston pas /
rdul spang ngo / /
dri ma spang ngo zhes pa de nang gi rdul la dgongs sam /
phyi'i rdul la dgongs snyam pa na /
sngon ma thos pa'i tshigs bcad gsum po 'di blo la snang ste /
rdul 'dir 'dod chags de ni sa rdul min| |rdul ni 'dod chags ming ste rdul gyi min / /
mkhas pa dag gis rdul de rnam spangs pa / /
de dag bde gshegs bstan la bag yod 'gyur / /
rdul 'dir zhe sdang sogs dang /
rdul 'dir gti mug sogs rigs 'gre'o / /
des de rnams kyi don 'bad de bsgoms pas dgra bcom pa thob bo / /
tshigs bcad 'di mdo rang du 'di ltar snang yang /
sbyor chos khrid yig dang bla ma rnams kyi gsung rgyun du /
rdul ni sa rdul ma yin 'dod chags rdul / /
zhes snang ba lag len skabs go bde'i ched 'gyur bcos mdzad par snang ba ltar byas na legs so / /
de nas bcom ldan 'das kyis lam pa'i yon tan bsgrags par bzhed nas /
kun dga' po song la lam pa la khyod kyis dge slong ma la chos ston cig ces dang /
dge slong ma rnams la yang /
khyod rnams kyi ston pa lam pa yin no zhes gyis shig /
ces bka' stsal ba ltar byas pas /
lam pas ni bdag gi yon tan bsgrags par shes nas bka' bzhin 'tshal lo zhes khas blangs so / /
dge slong ma rnams kyis ji ltar bud med kyi yul la brnyas pa la ltos /
des zla ba gsum du tshigs bcad gcig kyang ma lob na bdag cag sde snod gsum pa dag la ji ltar ston par 'gyur /
zhes ha las pa ltar gyur te phyin chad thos pa nyung ngu dag 'dir 'ongs mi nus pa'i thabs shig bya'o zer nas dge slong ma bcu gnyis sdes la las chos ston pa'i khri shin tu mtho ba 'dzeg skas tsam yang med pa bshams /
la las mnyan yod kyi grong khyer chen po'i skye bo phal mo che la /
sang nged kyi ston pa nyan thos chen po khyad 'phags shig 'ongs pa de las chos thos nas bden pa ma mthong ba ni yun @# / /
ring 'khor bar 'khyam dgos pas chos nyan par yong dgos so / /
zhes dril bsgrags pas srog chags 'bum phrag du ma kha cig ni ltad mo dang /
kha cig dge ba'i rtsa bas bskul nas 'dus so / /
de nas sang lam pas bsod snyoms byas /
nang du yang dag 'jog las langs te phyi bzhin 'brang ba'i dge slong dang lhan cig dge slong ma'i dbyar khang du chos ston pa'i phyir khri'i logs su song bas khri shin tu mtho bar mthong nas 'di dad pas sam mtho 'tsham pas yin snyam cung zad mnyam par bzhag pa na mtho 'tsham par shes nas phyag glang po che'i sna lta bu brkyang ste khri de mnan nas la las mthong /
la las ma mthong bar khri la 'dug ste /
sems mnyam par bzhag bzhin du stan las mi snang bar nam mkhar 'phags te phyogs bzhir rdzu 'phrul gyi cho 'phrul rnam pa bzhi bzhi bstan pa phyir bsdus te seng+ge'i khrir 'dug ste /
sring mo dag kho bos zla ba gsum du tshigs bcad gcig bzung ba de'i don nyin mtshan bdun gyi bar du 'chad par spro'o / /
de la bcom ldan 'das kyis lus ngag yid kyis sdig pa mi bya zhing / /
zhes pas mi dge ba bcu spong ba bstan to / /
'jig rten kun las zhes pas phung po lnga dang /
yongs 'dzin zhes pas ni 'dod chags zhe sdang gti mug gsum gyi yongs 'dzin bstan to / /
zhes sogs tshigs bcad phyed tsam gyi don rgya cher bstan pas srog chags khri nyis stong gis bden pa mthong nas kha cig gis 'bras bu bzhi po ci rigs mngon du byas /
kha cig gis ni nyan thos dang /
rang sangs rgyas /
theg pa chen po ste /
so so'i byang chub tu sems bskyed /
phal cher ni dkon mchog gsum la dad par byas so / /
de nas lam pa rgyal byed tshal du 'ongs pa dang /
ston pas /
lam pa 'di nga'i nyan thos sems sgyur ba la mkhas pa rnams kyi mchog yin no zhes lung bstan pa red /
des na sgom don gal che ba las gad bdar sogs gal mi che snyam pa byed mi nyan /
khyim bdag mgon med zas sbyin gyis kyang rgyal byed kyi tshal gyi kun dga' ra bar phyag bdar byed par nyin re bzhin 'ongs pa la /
nyin gcig khyim bdag ma khom zhing phyag bdar byed mkhan gzhan med pa la /
sangs rgyas rang nyid kyi phyag gser gyi yal 'dab lta bus phyag bdar mdzad pa mngon ? gsungs yod /
bdag gi bla ma rin po ches /
kun gzigs rgyal ba'i dbang po sku na rim gyis sbyor chos nyams bzhes mdzad pas byi dor gyi phyag ma'i phon po rtse mo zad nas bong bu'i mjug ma ltar song ba yu bar bzang gos ser pos dkris pa mang po nang rten du mjal rgyu yod pa shin tu gnad che ba'i rnam thar yin par gsungs /
des na rang re las dang po pas nan tan byed dgos /
gad snyigs yod med la ma ltos par rab thun re /
tha ma nyin re bzhin du byi dor bya /
ji ltar bya ba'i tshul yang kun slong gong ltar gsal btab nas rang gzhan gyi rgyud kyi sgrib pa'i nyal nyil rnams 'phyag pa'i mos pa dang /
rdzogs smin sbyang gsum gyi ya gyal sangs rgyas kyi zhing sbyong ba'i rgyur dmigs te lam chung gi rnam thar las 'byung ba ltar ngag nas rdul spang ngo / /
dri ma spang ngo / /
zhes pa'am yang na /
rdul ni sa rdul ma yin 'dod chags rdul / /
rdul ni 'dod chags ming @# / /
ste rdul gyi min / /
mkhas pa dag gis rdul de rnam spangs pa / /
de ni sangs rgyas bstan la bag yod yin / /
zhes sogs zhe sdang dang gti mug la sbyar te 'don bzhin du gad bdar byed /
de yang 'dod chags rdul sogs bshes gnyen bsten tshul la gtso bor byed skabs /
rdul ni sa rdul ma yin ma dad rdul / /
zhes sogs nas mtshan 'dzin rdul gyi bar ngag nas skyor tshul dang /
yid kyis dmigs tshul rang gang la nyams len byed pa'i skabs dang bstun par kha bsgyur shes par bya zhing /
na ba dang rgas pa sogs kyis phyag bdar rang gis byed ma thub tshe dge phrug sogs kyis byed skabs rang gis tshig skyor zhing yid kyis dmigs pa bya /
de ltar kun slong rgya che chung gi khyad par gyis phyags ma re re brgyab pa la'ang phan yon gyi khyad par shin tu che /
sgo drung du tho bzhi brtsigs te rgyal po chen po sde bzhir mos pa'am /
tho gcig la de ltar mos pa dang /
yang na tho gcig la rnam thos sras su mos pa byas na bar chad mi 'byung ba dang /
tshul khrims dag pa sogs kyi gnad che gsungs /
grwa sa chen po sogs su tho brtsig pa mi bde bas khang pa'i phyi'i logs bzhi rgyal chen sde bzhir bsam chog pa rje byams mgon rin po che'i gsung rgyun du yod /
de nas sku gsung thugs kyi rten bkram pa ni /
bla ma yi dam sogs tshogs zhing gi gral bkod ltar bya dgos /
'on kyang che chung bzhugs stabs ma 'grigs na cung zad tsam ci bder bya /
'ga' zhig gis chos skyong rgyal btsan sogs kha tsha bar bsams nas sangs rgyas kyi sku'i gral gong du 'jog pa mang du mthong /
de ni skyabs 'gro rnam dag rgyud la med pa'i rtags bstan pa red /
'ga' zhig gis gser sku /
dngul sku /
li ma sogs gral gong du byed /
'jim sku rnams gral mjug tu 'jog pa ni sku brnyan la nor gyi 'du shes las med pa'i rtags red /
thang ka yang kha gsar rnying gi go rim byas nas bkram mi rung /
la las thang kas yol ba'i go bcad nas sgor mor bkram pa /
de 'dra'i 'du shes ga la rung /
sangs rgyas byang sems kyi snang brnyan la rkang pa gtad de nyal ba la bag tsha ba ci yang med pa 'di yang skyabs 'gro med pa'i rtags yang dag bstan pa red /
'ga' zhig gis thang ka dang sku sogs rnying hrul rnams shag tu nyar ba gad snyigs kyi 'du shes kyis ts+tsha khang du bskyel ba de rang gi bsod nams phyir bskyel bar gsungs /
des na sku rten sogs la sangs rgyas byang sems de dang de dngos kyi 'du shes 'jog dgos /
sku gsung thugs rten sogs mang po med na /
sku rten du sangs rgyas rjes su dran phyir ston pa'i sku dang /
bla ma rjes su dran phyir rje rin po che'i sku re nges par du dgos /
gsung rten yang mdo sdud pa dang /
byang chub lam rim lta bu dang /
thugs rten ma mtha' sA ts+tsha tshun 'jog rdo rje dril bu sogs yod na'ang thugs rten du 'jog dgos /
'ga' zhig gis rdo rje dril bu la phyag mtshan gyi 'du shes ma gtogs mi 'jog par snang ste /
'di ni thugs kyi mtshan ma yin pas mnangs chung byas na nyes pa shin tu lci /
gral bkod 'grem pa nyin dang po las nyin star bya mi dgos kyang /
sa bcad 'di'i mtshams dngos kyi 'du shes bzhag nas mjal bar @# / /
byed dgos /
rang gi shag gi sku brnyan rgyus yod yin pas blta rgyu gang yod snyam pa bya mi rung /
nyin star mjal na mjal thengs re la'ang bag chags khyad par can 'jog sku dngos las sku gzugs mjal ba phan yon bcu drug 'gyur gyis lhag par gsungs /
mdo pad ma dkar po las kyang /
bde gshegs sku gzugs rtsig ngos bris pa la / /
'khrugs bzhin pa yi sems kyis bltas na yang / /
de dag rim gyis sangs rgyas bye ba mthong / /
zhes gsungs /
mdo ngo mar mchod na yang /
zhes snang yang gsung rgyun du 'di ltar 'byung /
de ltar sangs rgyas kyi sku la khro bzhin bltas na'ang phan yon de ltar gsungs na da lta rang res dad pas mjal na phan yon de lta bu los 'byung /
'phags pa shA ri'i bu sangs rgyas kyi mchog zung du gyur nas sku dngos dang 'bral ba med pa byung ba yang /
sngon sangs rgyas kyi sku gzugs ri mo bris pa la ngo mtshar nyams kyis bltas pa'i 'bras bur gsungs te /
de yang 'phags pa shA ri'i bu sngon bang mi zhig gi skye ba bzhes par /
nub gcig lha khang stong pa zhig gi nang du bsdad /
mar me shin tu gsal bar byas nas lham la rdog pa brgyag bzhin du ngal bso ba'i skabs gyang logs su de bzhin gshegs pa'i sku gzugs kyi ldebs ris mthong bas 'di lta bu'i skyes bu ngo mtshar can yod pa dngos su mjal na ci ma rung snyam du yid la smon pa yang yang byas pa'i 'bras bu yin par gsungs /
sku rten rnams rang res 'dam dang /
zangs sogs su mthong ba 'di chos rgyun gyi ting nge 'dzin thob na mchog gi sprul skur mjal zhing /
sa dang po thob na longs skur dngos su mjal ba yin /
des na sku dngos kyi 'du shes 'jog pa gal che gsungs /
! gnyis pa mchod pa gyo med cing bkod pa mdzes par bsham pa ni| de yang g.yo med cing zhes pa'i g.yo la rgyu'i g.yo dang kun slong gi g.yo gnyis /
rgyu'i g.yo ni mchod pa'i rgyu de bsgrub pa'i skabs su skyon zhugs pa ste /
rab byung rnams kyis log 'tsho lnga'i sgo nas bsgrubs pa dang /
khyim pas kyang dmar khe dang /
bre log srang log 'dzug pa lta bu shin tu bya ba ngan pas bsgrubs pa'i rgyu lta bu la zer /
de lta bu'i mchod pa phul ba las ma phul ba legs /
mchod pa'i skad dod pU dza zhes pa mnyes pa la 'jug pas dgos pa rgyal ba sras bcas dgyes pa la bya dgos /
de lta bu phul na dgyes par ga la 'gyur /
'on kyang de 'dra'i rgyu bsgrubs zin pa yod na rang gzhan gyi sdig pa 'dag pa'i phyir du phul ba legs /
de yang log 'tsho lnga ni /
kha gsag /
gzhogs slong /
rnyed pas rnyed pa tshol ba /
thob kyis 'jal ba /
tshul 'chos lngas sgrub pa ste /
kha gsag ni /
sbyin bdag sogs kyis phran bu sbyin du re bas kha ther ther byas pas des nor sogs byin na log 'tsho yin /
yang de 'dra'i kun slong med par rang bzhin drang pos kha mkhas byas nas byin kyang log 'tshor mi 'gyur /
gzhogs slong ni /
rnyed bkur 'dod nas sbyin bdag sogs la nga la deng skabs ja mar yod de 'bru cung dkon par 'dug zer ba lta bu /
sngar lo khyed kyis byin pa'i rtsam pa de shin tu phan po @# / /
byung zhes pa lta bu 'bru dang rtsam pa shugs kyis slong ba la zer /
yang rnyed 'dod kyi kun slong med par rang bzhin drang por de 'dra brjod na gzhogs slong du mi 'gyur /
rnyed pas rnyed pa tshol ba ni /
phar chung du zhig sbyin nas tshur de las lhag zhig yong thabs byed pa yin /
sbyin bdag lta bur kha btags dang /
ja ltir sogs khyer nas sne len byas te blo phug tu gtong sgo lag rtags sogs chen po yong rgyu'i re ba byed pa la zer /
deng sang rang res de 'dra byas nas lcags kyu am zhig btang ba yin zer nas log 'tshol nan tan byed pa yod /
yang de 'dra'i kun slong med par rang bzhin drang pos sbyin bdag la sne len bzang po byas kyang log 'tshor mi 'gyur /
thob kyis 'jal ba ni /
mi 'dod bzhin du nan gyis slong ba dang /
gzhan la 'bul rgyu rang la bsgyur ba dang /
sbyin bdag che ge mos ngos la ja mar byin pa shinn tu phan po byung zhes shugs kyis slong ba lta bu la zer /
yang rnyed 'dod kyi kun slong med par rang bzhin drang pos de 'dra brjod pa ni thob 'jal du mi 'gyur /
tshul 'chos ni /
shag tu gang byung byas nas sbyin bdag sogs kyi mdun du bcas mtshams btsun mdog dul mdog byas nas phran bu sbyin e yong gi re ba byas pa la zer /
yang de 'dra'i kun slong med par khyim pa sun 'byin byas na mi rung snyam pas shag tu sdod dus las btsun mdog kha ba byas kyang tshul 'chos su mi 'gro zhes bdag gi skyabs mchog bla ma rin po ches gsungs /
de bzhin du rang re rab byung rnams kyis sdom pa gsum gyi bcas mtshams kha ral sna ral du btang nas tshong sogs kyis rgyu bsgrub nas mchod pa phul kyang phan yon las nyes dmigs lci ba 'byung /
kun slong gi g.yo ni /
mchod pa 'bul dus gtam 'dod dang /
mdzes chos lta bu'i kun slong ngan pas bslad pa la zer te /
'gro mgon rin po ches /
tha na dkon mchog mchod pa re / /
byas kyang mi yis mthong du re / /
zhes gsungs pa ltar /
rang res mchod pa re phul yang khe 'dod grags 'dod sogs chos brgyad kho nar shor /
cung zad drag pa tshos kyang tshe ring ba /
nad med pa sogs kyi kun slong las mi 'byung /
dge 'dun la bsnyen bkur lta bu zhig byed na'ang bsod nams la mi re bar btang song zer ba'i snyan grags la gtso bor re /
de ring 'grul pa lta bu zhig shag tu 'ong rgyu yin tshe gad bdar dang mchod pa nam rgyun las lhag tsam byed /
mchod me zhig kyang phul /
spos kyi dri ma mngar seng nge byas nas sgug sdod pa 'di kun slong gang gi ched yin zhib tu soms dang /
de 'dra'i mchod pas phan yon dang nyes dmigs gang che cha rtogs dka' /
dge bshes 'ban gyis nyin gcig yon bdag zhig mjal du yong zer bas /
dkon mchog gi mchod pa ci bzang bshams /
stan la bzhugs nas kun slong la brtags pas /
yon bdag gi ngor mdzes chos su song bar gzigs nas /
har te bzhengs /
thal ba sbar gang gtor nas /
dge slong rang zog ma byed par bzhugs shig gsungs nas thal ba phung nger bcos nas bzhag de la stod ding ri glang 'khor du pha dam pa sangs rgyas kyis gsan pas /
bod kyi mchod pa @# / /
thams cad kyi nang nas 'ban gung rgyal gyi mchod pa de bzang ba byung /
de ci yin zhe na khong gis 'jig rten chos brgyad kyi kha la thal ba 'debs thub pa byung gsungs shin tu mnyes mnyes mdzad de /
de yang mchod pa phul ba de la bsngags brjod mdzad pa min /
thal ba btab pa de la bsngags brjod gnang ba red /
des na kun slong tshe 'di'i chos brgyad lta zhog rang nyid gcig pu mngon mtho nges legs sogs kyi ched du'ang mi bya bar byang chub kyi sems kyis zin gang thub bya ba gnad che /
bkod pa mdzes par bshams zhes pa'ang /
'ga' zhig gis mdzes chos mi dgos zhes dbyibs dang bsgrig lugs sogs gang byung byung du byed par snang yang mchod pa la de ltar mi bya bar bzo dbyibs dang bsgrig lugs sogs gang mdzes bya dgos /
mchod pa bkod pas mdzes par bshams na rang nyid sangs rgyas pa'i skabs kyi mtshan dpe'i rgyur 'gyur bar gsungs /
'bul skabs kyang rang gis lag bstar nas 'bul dgos kyi /
dge phrug dang /
g.yog po sogs la 'bul du bcug na bsod nams rang la mi thob /
jo bo chen po sku na shin tu mtho ba'i skabs kyang sgyid pa 'dar phri li li yon chab 'bul bar mdzad pas /
gzhan gyis jo bo'o brgyal bar 'dug pas bdag cag gis 'bul zhes zhus pa na /
jo bo chen pos /
'o na ngas zas za ba'i tshe na'ang jo bo'o brgyal bar 'dug ces ngos kyi zas skal khyod tshos za'am zhes gsungs pa red /
rgya gar na sngon gyi chos rgyal chen po rnams kyis sbyin pa chen po mdzad pa'i tshe na'ang blon po sogs la sbyin du mi bcug par sbyin pa'i khang pa brtsegs /
de'i nang du rgyal po bzhugs nas /
sbyin bya'i nor rnams spungs te /
rgyal po rang gis phyag bstar nas gnang ba red /
des na sbyin pa lag len gyi khyad par zhes rang gis lag bstar nas 'bul ba gnad che /
mchod pa'i rdzas kyang rang la 'byor pa yod na thud kyi sngo sa dang /
lo ma'i ser sa nas ma song bar zas kyi phud gang bzang bzang nas 'bul dgos /
rang res mar dang rtsam pa legs pa de rang gis zos| mchod rtsam dang mchod mar yin zhes ngan pa zhig ched mngags bsgrubs pa 'di rang gi bsod nams la phyags ma brgyab pa e yin snyam /
'on kyang mar me'i 'od phul ba yin gyi mar khu phul ba min pas cung zad kha tsha tsam yod kyang chog par gsungs /
bya bral dbul po rnams kyis bdag la nor med pas mchod pa 'bul byed kyi nor med ces bag 'khums nas sdod mi dgos te rang gi dad pas lcogs na mchod pa'i rdzas lag ma 'thog pa yod /
jo bo chen pos| bod kyi chu 'di thams cad yan lag brgyad ldan yin pas bod na mchod pa yon chab gcig pus chog par 'dug me tog shang shang 'di rgya gar du yod na nged kyis gser sprad nas nyo zhes gsungs pa ltar mchod pa gzhan ma rnyed kyang yon chab gcig pu phul kyang bsod nams rlabs po che gsog de yang yan lag brgyad po re re la'ang phan yon mi 'dra ba re 'byung ba bdag gi bla ma rin po che'i gsung bshad ltar zhu na /
yan lag brgyad ni @# / /
mchims mdzod las /
bsil dang zhim dang yang dang / /
'jam dang dwang dang dri nga med / /
'thungs na mgrin dang lto ba la /
mi gnod yang lag brgyad ldan chu / /
zhes gdungs pa ltar /
chu bsil ba phul bas tshul khrims dag pa dang /
chu zhim pa phul bas zas kyi ro mchog rnyed pa dang /
chu yang ba phul bas lus sems las su rung ba dang /
chu 'jam pa phul bas shes rgyud 'jam pa dang /
chu dwangs ba phul bas rig pa dwang bar 'gyur ba dang /
chu dri ming ba phul bas sgrib pa sbyong ba dang /
chu lto la mi gnod pa phul bas lus la nad mi 'byung ba dang /
chu mgrin pa la mi gnod pa phul bas ngag snyan pa bcas kyi phan yon brgyad 'byung bar gsungs /
rje sgrub khang pa dge legs rgya mtsho de nyid thog mar se ra rtser rje'i sgrub khang du phebs 'phral skabs sku chas dang yo byad bkren pas /
yon chab 'bul ba'i teng tsam yang med par /
yon chab 'bul skabs khong rang gi bzhes spyad chus yags po bkrus nas de la yon chab 'bul ba gnang /
gsol chas bzhes skabs dkon mchog rin po che la g.yar po zhus te longs spyad /
yang bkrus nas yon chab 'bul ba sogs gnang ba yin 'dug gzhan yang dbyar gyi skabs me tog ljon shing legs pa dang /
'bras bu dang /
chu dwangs shing bsil ba sogs mchod pa'i dngos po gang na 'dug pa blos blangs te phul chog de yang mchod pa'i sprin gzungs bton nas byin gyis brlabs shing phul nas mthar dge ba bsngo ba sogs bya ba khri dwags po tshe 'phel gyi rnam thar yin zhes bdag gi bal ma rin po ches gsungs /
des na rang gi dad pas lag 'thog pa yin gyi mchod pa'i rdzas kyis lag 'thog pa med /
de ltar byas na 'ga' zhig gis mchod pa ni chu dang /
me tog sogs phul ba chog go snyam nas dmar dmar tig tig rnams gsog 'jog byed gang thub byas pas chog mod snyam na /
de ni phyi ma yi dwags sogs su kye bas rang la yod na gang bzang bzang nas 'bul /
yang bya btang grwa rkyang sogs kyis bdag la zang zing gi mchod pa 'bul rgyu med rung /
rab tu byung ba la sgrub pa'i mchod pa gtso por gsungs pas de kho na phul bas chog mod snyam du zang zing gi mchod pa phra mo yang ma phul bar bsdad na tshe rabs nas tshe rabs su 'bul rgyu med pa de ga rang las mi yong zhing /
zhal zas mdzub mo tsam dang /
spos rkang phyed re tsam las ma byung na'ang mnangs chung mi byed par phul na bsod nams je 'phel gyis rjes su mchod pa shin tu stobs che 'bul rgyu yong ba dge bshes phu chung ba'i rnam thar ltar red /
de yang dge bshes phu chung ba'i zhal nas /
ngas dang po spang spos sna tsha ting nge ba phul /
de nas ring bu bzhi sbyor mngar song nge ba dbul rgyu byung /
da lta a ka ru dang du ru ka la sogs pa bsung ching nge 'bul gsungs /
khong gis res gcig la gser srang nyi shu rtsa gnyis kyis spos sbyor nas phul ba red /
yang 'ga' zhig gis kho bo rtogs pa dang ldan pas sgom don las /
phyi'i bya ba de lta bu la byang chub mi re zhes smra ba ni chos rgyus shin tu chung ba ste /
sa thob pa'i @# / /
byang chub sems dpa' rnams kyis lus 'bum phrag du ma /
lag pa brgya stong la sogs pa sprul nas rgyal ba rnams la mchod pa bskal par mdzad pa'i tshul la bsams nas rang lus gcig las med pa 'dis gang nus hur thag byed dgos /
mchod pa 'bul lugs ni /
yon chab lta bur mtshon na ting rnams legs par phyis /
bar thag ring na bla ma dang 'bral ba dang /
gcig gis gcig la thug na dbang po rtul ba dang /
sgra 'byin na smyo ba sogs 'byung bas de ltar min cing yo kyog med par bsgrig dgos /
de yang snod stong pa yun du bsgrigs na bsod nams nyams pas ting rnams brtsegs pa'i steng mar chu cung zad blugs te 'bru gsum gyis byin gyis brlab /
chu de 'og ma 'og mar bgo bzhin du stong pa min par rim bzhin bkram /
de nas 'bul ba'i tshe lag pa ya gcig gis 'bul bar byed pa sogs ma gus pa mi bya bar rgyal po chen po zhig la gsol ja zhu ba ltar byed dgos /
de yang nas 'dra ma zhes thog mtha' phra zhing dkyil sbom pa byas nas 'bul /
phyir lud na tshul khrims 'chal zhing /
ma khengs na longs spyod nyams pas nas 'bru re'i tshod tsam stong par 'jog /
mar me ni snang gsal yin pas shin tu gsal zhing /
tshe ring ba'i rten 'brel du rgyun gang ring gnas pa zhig bya dgos gsungs /
me tog sogs mchod pa gzhan yang 'bul lugs des rigs 'gre /
mchod pa re rer phan yon bcu bcu yod pa mdo sde las gsungs /
sbyor ba'i chos gsum pa stan bde ba la lus 'dug lugs brgyad dam spyod lam gang bder 'khod de dge sems khyad par can gyi ngang nas skyabs 'gro sems bskyed rgyud dang 'dres nges su bya ba la /
stan ni rgyab mtho zhing mdun dma' ba zhig bya ste /
de la sngags kyi zab gnad khyad par can zhig yod cing thun ring por bsdad kyang 'phongs min pa sogs kyi gnad kyang yong /
stan gyi 'og sa dkar gyi g.yung drung chos skor du bris /
g.yung drung ni rdo rje rgya gram gyi dod yin pas ston pa rdo rje'i gdan du mngon par sangs rgyas pa'i rnam thar rjes su dran pa dang /
rang gi sgrub pa brtan pa'i dgos pa yod /
rgya gram dngos ni lha'i mtshan ma yin pas 'gom mi rung /
de nas rtswa dUr ba dang /
ku sha ma 'khrugs par rtse mo mdun du bstan nas bting /
de yang ston pas rtswa'i steng du mngon par sangs rgyas pa'i rnam thar dang /
dur bas tshe ni spel bar byed pa ste / /
zhes dur bstan du byas na tshe 'phel ba dang /
ku sha 'di ni gtsang zhing dge /
zhes grib dang mi gtsang ba sel ba'i rdzas te /
rgya gar du A tsar+ya rnams la grib byung na ku sha'i tshal du zhag re nyal du 'gro ba ltar grib dang mi gtsang ba sel ba'i ched du 'ding /
lus 'dug lugs brgyad dam zhes pa'i 'dug lugs brgyad ni /
rnam snang chos bdun gyi steng du dbugs bgrang ba bsnan pas brgyad yin /
de ni rgyal ba dben sa pas /
rkang pa lag pa rked pa gsum / /
so mchu lce rnams bsdoms pas bzhi / /
mgo mig phrag pa dbugs dang bzhi / /
rnam par snang mdzad chos brgyad yin / /
zhes gsungs pa ltar rkang pa gnyis rdo rje'i skyil krung /
'di la sngags kyi rdzogs rim bsgom pa'i skabs lta bu ma gtogs @# / /
sems skyil dang /
phyed skyil lta bus chog /
lag pa gnyis mnyam gzhag gi phyag rgya g.yas pa steng dang g.yon pa 'og tu byas /
mthe bong gnyis rtse sbyar nas lte ba'i thad du bcar /
sked pa drang por bsrang ba sgal tshig rnams dong tse brtsegs pa ltar thad kar 'ong ba bya /
lus drang na rtsa 'drong zhing /
de la rgyu ba'i rlung 'drong /
des sems las su rung bar gsungs /
so mchu ched du btsum pa dang gdangs pa min par rang babs su bzhag /
lce rtse ya rkan la sbyar na kha mi skom pa dang /
mnyam gzhag 'thug po'i skabs kha chu mi 'dzag pa sogs kyi gnad yod /
mgo bo mgrin pa'i ol mdud non tsam cung zad dgug /
mig sna rtse la phab ces pa sna gshog phan tshun mthong tsam gyi tshod du bya dgos /
de la bying rgod gcod sla ba'i gnad yod /
'ga' zhig gis dmigs pa nam byas la mig btsum nas sdod pa de ltar mi rung zhing /
grub mtha' gzhan la dbang po rab chos sku'i lta stangs mig nam mkha' la blta ba sogs gsungs pa yod kyang rang lugs la de ltar mi bya /
phrag pa gnyis mtho dma' med par thad kar 'jog pa ste rnam snang gi chos bdun yin /
'di dag la rdzogs rim gyi zab gnad shin tu che ba yod kyang 'dir bshad du mi rung /
lus gnad 'di shin tu gal che ba ni /
lho brag mar pas /
bod kyi sgom thams cad bsdoms kyang nga mar pa lo tsA'i 'dug lugs gcig pu la mi do zhes gsungs pa ltar red /
rnam snang zhes gsungs pa ni sangs rgyas rnam par snang mdzad de gzugs phung rnam par dag pa'i dag cha lhar shar ba yin pas de'i cha nas gsungs pa yin /
chos brgyad pa dbugs bgrang ba ni /
gtso sems mi dge ba dang mtshungs ldan du song 'dug na dge sems khyad par can gsal thebs dka' ba dper na /
khong khro drag po langs bzhin pa'i skabs ma sems can thams cad ces sems bskyed gsal 'debs khul byas kyang phyogs tsam yang gsal 'debs mi nus pa ltar red /
des na sems mi dge ba dang mtshungs ldan du song 'dug na re zhig dge sems gsal 'debs mi bya bar lung ma bstan gyi sems su 'gyur bar byas te /
de nas dge sems su bsgyur bde ba dper na snam bu dkar po yin kyang dri mas nag por byas pa la tshos len dka' zhing /
de chu la legs par bkrus pas snam bu dkar po dri ma med pa tshos dmar ser sogs gang bsgyur kyang sla ba ltar yin /
de yang sems lung ma bstan zhes pa dge ba dang mi dge ba gang du yang ma song ba snam bu dkar po dri ma med pa lta bu la zer ba yin /
des na dbugs bgrangs nas sems lung ma bstan du bsgyur lugs ji ltar yin snyam na /
blo kha nang du phyogs nas kun slong la brtags pas 'dod chags dang /
zhe sdang sogs kyi dbang du song 'dug na /
dbugs sna bug nas sgra can dang /
shugs can dang /
rgod bag can sogs ma yin par dal bus phyir gtong zhing phar song ngo snyam pa byed /
de bzhin du nang du rngubs shing tshur 'ongs so snyam pa byed /
des lan gcig song snyam pa byed /
de bzhin du gnyis nas bdun /
dgu /
bcu gcig /
bco lnga /
nyer gcig sogs bgrang phreng la mi bgrang bar @# / /
'gro 'ong sogs sems ma yengs par bgrangs pas /
so skye'i blo gcig gis 'dzin stangs gnyis la 'jug mi nus pas chags sogs zhi nas sems lung ma bstan du 'gyur 'ong /
dbugs gtong ba'i tshe rang rgyud kyi nyon mongs rnams 'od nag po'i rnam pa dang /
rngubs pa'i tshe rgyal ba sras bcas kyi byin rlabs 'od dkar po'i rnam par nang du zhugs pa'i mos pa bya bar gsungs pa ni bogs 'don tsam las nges par dgos pa min /
de ltar lung ma bstan du gyur nas dge sems gsal 'debs sla ba bdag gi bla ma rin po ches dpe 'di ltar gsungs te /
dgun dus gnam grang sgang zhig la rang gi gdan gcig las med pa'i steng du mi zhig bsdad 'dug na /
longs zhes btsan thabs su ji tsam slong yang mi lang na /
longs zhes mi brjod par phar tsam na ltad mo chen po zhig 'dug ces brjod nas rang blta bar 'gro khul byas na kho yang langs nas 'ong bas /
de ma thag stan gyi steng du rang bsdad na sdod nus pa bzhin sems la chags sogs mi dge ba dang bcas pa'i skabs u tshugs byas kyang 'gog dka' zhing /
de bas dbugs 'gro 'ong la sems gtad na de la mgo 'khor nas nyon mongs kho zhi nas dge sems gsal 'debs bde ba yin no / /
yang sems mi dge ba dang mtshungs ldan du ma song bar dge sems gsal 'debs sla na dbugs bgrangs pa nges par mi dgos pas chos bdun nam brgyad ces gsungs pa'i gnad kyang de yin /
de nas dbugs bgrang dgos min ji ltar yang thun gyi 'gor dge sems khyad par can gsal 'debs dgos pa yin pas /
de yang dge sbyor ji 'dra zhig byed kyang thog mar kun slong 'chos pa gal che ste /
rje btsun tsong kha pa chen pos bod kyi sgom chen rnams la sgom gyi gnad las brtsams pa'i dri ba lhag bsam rab dkar du /
sgom gyi 'go rgya gar gyi skad dang 'dra ba de gang yin zhes dri ba mdzad par /
rje btsun blo bzang chos rgyan gyis dris lan blo bzang bzhad pa'i sgra dbyangs las /
sgom rnams kun gyi dang po'i 'go /
rgya gar skad mtshungs rang rgyud la / /
legs par brtag pa yin no zhes / /
zla med bla ma mchog khyed bzhed / /
ces gsungs pa ltar sgom thams cad kyi thog mar kun slong bcos pa 'di shin tu gal che ste /
mdo las /
chos rnams thams cad rkyen yin te / /
'dun pa'i rtsa la rab tu gnas / /
zhes dang /
slob dpon klu sgrub kyis kyang /
'dod chags zhe sdang gti mug gsum / /
des bskyed las ni mi dge ba / /
ma chags mi sdang gti mug med / /
des bskyed las ni dge ba'o / /
zhes dang /
jo bo chen pos /
rtsa ba dug yin na yal ga dang lo ma'ang dug| rtsa ba sman yin na yal ga dang lo ma'ang sman du yong ba bzhin du /
rtsa ba 'dod chags zhe sdang gti mug la ci byas mi dge ba yin /
zhes gsungs pa ltar kun slong nyon mongs sogs kyis kun nas bslang ste thos bsam sgom gsum byas kyang 'bras bu rnam smin yid du mi 'ong ba chen po 'byin cing /
dge sems bzang pos kun nas bslang na srog gcod sogs mi dge ba byas kyang tshogs rlabs po che rdzogs pa yod de /
sngon ston pas slob pa lam gyi gnas skabs su ded dpon snying stobs @# / /
chen por skye ba bzhes pa'i tshe tshong pa lnga brgya dang mnyam du rgya mtshor zhugs pa rin po che lon nas tshur phebs pa'i tshe mi nag mdung thung can zhes pa'i g.yon can zhig gis tshong pa lnga brgya gsod par brtsam pa na /
ded dpon gyis gnas skabs tshong pa lnga brgya'i srog bskyab pa dang /
phug mi nag mdung thung can ngan song las skyob pa'i phyir snying rje chen pos bsgral bar mdzad pas bskal chen bzhi khri'i tshogs 'dum par gsungs /
de yang srog gcod kyi las kho rang gi 'bras bur tshogs rdzogs pa mi srid kyang /
kun slong snying rje stobs chen de'i 'bras bus tshogs rlabs chen rdzogs pa red /
dge mi dge dang rnam smin yid du 'ong mi 'ong stobs che chung sogs tshang ma kun slong gis byed de /
sngon rgya gar du sprang po rgyal rigs dang /
bram ze'i khye'u gnyis yod pas /
bram ze'i khye'u dus ma shes par phyin pas dge 'dun rnams kyis zhal zas ma gsol gong phud mi sbyin pas ci yang ma byin /
rgyal rigs kyis dus la mkhas pas zhal zas gsol zin nas lhag ma 'pho ran pa'i dus su slong bas shin tu mang po thob pa dang /
des bram ze'i khye'u la /
khyod kyis cung zad rnyed dam byas pas /
de khros nas kho bo la dbang yod na shAkya'i dge sbyong thams cad kyi mgo drung nas bcad de sa la 'dor ba zhig 'dod zer /
rgyal rigs des lhag ma mang du rnyed pas dad pa thob pa des smras pa /
kho bo la 'byor pa yod na nyin re bzhin sangs rgyas dge 'dun dang bcas pa la zhal zas ro brgya dang ldan pa bstab pa zhig 'dod zer| de gnyis gcig la gcig smra zhing mnyan yod nas byung ste shing drung zhig tu nyal ba dang /
shing rta 'khyams pa zhig gi 'khor los bram ze'i khye'u de'i mgo bcad do / /
de'i tshe mnyan yod na tshong dpon zhig bu med par shi ba dang /
khyim pa thams cad 'dus nas su bsod nams che ba de dpon du bzhag go zhes de rnams kyis brtag par brtsams pa las rgyal rigs kyi khye'u de shing gi grib ma la nyal ba na shing gzhan rnams kyi grib ma yol kyang shing de'i grib ma ma yol bar mthong nas de tshong dpon gyi rgyal por dbang bskur /
des kho rang gis smras pa ltar sangs rgyas dge 'dun dang bcas par bsnyen bkur /
chos nyan pas bden pa mthong ste /
de'i tshul mdo las kyang /
chos rnams sngon du yid 'gro ste / /
yid mgyogs yid ni gtso bo yin / /
ji ltar yid rab gdug pa yis / /
smras sam yang na byas kyang rung / /
de yis de ni sdug bsngal thob / /
'khor los mgo bo bcad pa bzhin / /
ji ltar yid rab dang ba yis / /
smras sam yang na byas kyang rung / /
de yis de ni bde ba thob / /
grib ma rjes su 'brang ba bzhin / /
zhes gsungs pa ltar kun slong bzang ngan gyi 'bras bu mthong chos su de 'dra byung ba red /
des na dge sbyor gyi 'go'i kun slong tsam min par dus rgyun du'ang kun slong bzang po byed pa gal che /
deng dus rang re'i lus bde'am zhes khams 'dri byed pa'i tshod du jo bo chen pos /
sems bzang po byung ngam zhes gsungs kyin yod pa red /
rje btsun tsong kha pa chen pos kyang /
dkar nag las @# / /
rnams bsam pa bzang ngan lags / /
bsam pa bzang na sa dang lam yang bzang / /
bsam pa dman na sa dang lam yang dman / /
thams cad bsam pa dag la rag las pas / /
zhes gsungs /
des na kun slong gi khyad par gyis dge 'bras thob tshul stobs che chung gi khyad par shin tu che ste /
dper na mi bzhis sgrol ma tshar gcig mnyam du bton na /
gcig gis kun slong byang chub kyi sems dang /
gcig gis nges 'byung dang /
gcig gis 'jig rten phyi ma don gnyer tsam dang /
gcig gis tshe 'dir tshe ring ba dang nad med pa sogs kyi don du smon cing bton na tshig 'don pa mang nyung 'dra yang /
'bras bu thob tshul shin tu mi 'dra ste /
dang po de sems bskyed kyis zin pas rdzogs byang gi rgyu dang /
rgyal sras kyi spyod par 'gyur zhing theg pa chen po'i chos su song /
gzhan gsum de ltar mi 'gyur /
'on kyang gnyis pa de nges 'byung gis zin pas thar pa'i rgyu dang 'khor ba'i gnyen po skyes bu 'bring gi chos su song /
gzhan gnyis po de thar pa'i rgyu tsam du yang ma song zhing kun 'byung rang ga bar song /
gsum pa de thar pa dang thams cad mkhyen pa'i rgyur ma song yang ngan 'gro las ldog pa'i thabs dang skyes bu chung ngu'i chos su song /
bzhi pa de ni tshe 'di pa tsam du song bas chos su yang ma song /
'bras bu yang tshe 'dir re ba de tsam las 'byung dka' ste /
de yang jo bo la /
tshe 'di'i bde skyid dang rnyed bkur 'dod nas las byas pa rnams la 'bras bu ci mchis zhus pas /
'bras bu de kho na nyid mchi gsungs /
tshe phyi ma la ci mchis zhus pas /
dmyal ba mchi /
yi dwags mchi /
dud 'gro mchi gsungs pa ltar red /
des na rang re grwa sa ba tshos kyang tshogs dang chos ra 'grims pa'i tshe kun slong byang chub kyi sems kyis zin na gom pa gang 'dor ba tshun chad kyang gser srang 'bum gyis mi do ba'i rgyal sras kyi spyod par 'gro /
'gyed dang ja thug sogs dang /
las sne'i ngo srung tsam la bsams nas phyin na gong du jo bos gsungs pa ltar du 'gro /
sgom mkhan gyi sgom gnad du 'gro mi 'gro yang 'di la rag las te /
jo bo'i zhal nas kyang /
kho bo'i sgom pa rin chen bla ma bsgom skad /
bsgom tsa na bsgoms pas dar yug dang ja sig sogs mang po yong sems na ji tsam bsgoms pa sdig pa yin /
bsgom tsa na skye ba'i rgya mtsho mthar dbyung /
byang chub mchog gi sa bon gdab sems na sems pa tsam zhig byas pa'i bsod nams kyang nam mkhar mi shong gsungs /
des na thos bsam bsgom bsgrub bsnyen bkur mchod sbyin sogs dge ba che chung gang la yang kun slong ma bcos na 'dis thams cad med par byed pa yin /
'dir yang thog mar kun slong nan tan du bcos dgos shing /
de yang theg pa chen po'i chos yin pas dge sems tsam gyis mi chog par dge sems khyad par can byang chub sems kyis zin dgos /
byang chub kyi sems bcos min rang shugs kyis yod na 'di ltar mi dgos kyang /
bcos ma gsal 'debs bya dgos tshe /
ma sems can thams cad kyi @# / /
don du zhes lam seng brjod kyang yid 'gyur mi then pas /
ga re bdag gis dal 'byor nas ma sems can thams cad kyi don du rdzogs pa'i sangs rgyas kyi go 'phang thob par bya /
de'i phyir du byang chub lam gyi rim pa'i khrid bsgom par bya'o / /
zhes sogs khar seng zhus pa ltar dal 'byor don che rnyed dka' nas sems bskyed kyi bar rim bzhin gsal 'debs byas na yid 'gyur thon pa yong /
sngon gyi dam pa rnams kyis kun slong bcos tshul rgyas bsdus sna tshogs gsungs pa 'ga' zhig gis blo la bzung nas yid 'gyur ci yang ma thon par 'don pa kho nas chog par byed kyang kun slong sems la 'chos dgos kyi kha la 'chos pa min pas /
ngag nas brjod pa ltar gyi sems dang 'dres pa'i yid 'gyur gang thon byed dgos /
de ltar kun slong dge sems khyad par can gyi ngang nas skyabs 'gro sems bskyed bya ba ste /
da lan lam rim gsum sbrags pa yin pas sbyor chos la yang /
skyabs yul tshogs zhing sogs mi 'dra bar so sor yod pas ma 'khrugs pa bya dgos /
da lta tshogs su phyag len ltar lho brgyud kyi sbyor chos 'jug pa bde phyir 'don pa yin kyang rgyun gyi zhal 'don myur lam gyi sbyor chos steng nas mdzad dgos /
skyabs 'gro bya ba la thog mar skyabs yul gsal 'debs dgos pas myur lam lugs kyi skyabs yul ni /
mdun gyi nam mkhar ha cang mtho na rgod pa dang /
ha cang dma' na bying ba skye bas /
ran pa'i mtshams smin mtshams kyi thad du seng ge chen po brgyad kyis bteg pa'i rin po che'i khri shin tu che ba zhig gsal gdab /
de'i steng du dbus dang phyogs bzhir khri chung lnga yod pa'i dbus ma cung zad mtho ba'i khar ngo bo rang la chos 'di ston pa'i drin can rtsa ba'i bla ma yin pa la rnam pa ston pa thub pa'i dbang po 'don cha ltar bskyed /
de yang lam 'bras kyi rtogs pa thams cad bla ma la brten nas skye dgos pas ngo bo bla mar bya dgos /
rnam pa thub dbang du byed pa ni bstan pa'i bdag po yin pas chos kyi khungs ston pa'i ched du yin /
phyag g.yas sa gnon gyis lha'i bu'i bdud bcom pa dang /
lhung bzed nang gi bdud rtsi de yang na ba med pa sman gyi bdud rtsis phung po'i bdud /
'chi ba med pa tshe'i bdud rtsis 'chi bdag gi bdud dang /
zag pa med pa ye shes kyi bdud rtsis nyon mongs pa'i bdud 'joms pa mtshon /
de yang ston pa rang gi ngos skal gyi bdud bzhi bcom zin pa dang /
rang cag gi bdud bzhi myur du 'joms par 'gyur ba'i don du bsam dgos /
ston pa'i thugs kar ye shes sems dpa' rdo rje 'chang dang /
de'i thugs kar ting nge 'dzin sems dpa' hu'M yig sngon po ste 'dir sngags dang 'brel ba yin pas sems dpa' sum brtsegs gsal gdab dgos /
'o na lam rim ston pa'i bla ma mang po yod na gang gsal 'debs snyam na rang rgyud la phan che ba'i bla ma de gtso bor byed dgos /
g.yas kyi khri la rje btsun byams pa /
khri chung gi mtha' skor du rgya chen spyod brgyud kyi bla ma rnams kyis bskor ba /
g.yon gyi khri chung la rje btsun 'jam dpal dbyangs dang /
gong bzhin zab mo lta brgyud kyi bla ma rnams kyis bskor ba /
rgyab kyi khri chung la rgyal ba rdo rje 'chang la /
gong bzhin nyams len byin rlabs brgyud kyi bla mas bskor ba /
mdun gyi khri chung la rang gi rtsa ba'i @# / /
bla ma de nyid zhal mjal dus kyi rnam pa can la /
spyan zhar ba lta bu'i skyon yod na skyon de gsal mi gdab /
phyag g.yas chos 'chad dang /
g.yon mnyam gzhag gi steng du 'chi med bdud rtsis gang ba'i tshe yi bum pa bsnams pa| de gnyis ni zab mo stong nyid la mnyam par bzhag bzhin du chos ston pa ste sangs rgyas nyid yin pa'i brda dang /
yang chos 'chad kyis gdul bya thos pa la bskul ba dang /
mnyam gzhag gis thos don sgrub pa la bskul bar mdzad pa dang /
yang rje btsun tsong kha pa chen pos /
skal ldan thar lam sgrub la gtso bo'i gegs / /
sems 'joms rmongs pa lus 'joms gshin rje yin / /
zhes gsungs pa ltar chos sgrub pa'i bar chad kyi gtso bo sems 'joms par byed pa'i rmongs pa dang /
lus 'joms par byed pa 'chi bdag yin pas de gnyis kyi gnyen por chos 'chad kyis chos ston pas rmongs pa 'joms pa dang /
tshe bum gyi 'chi med bdud rtsis 'chi bdag 'joms par mtshon /
'di la brten nas zhi rgyas dbang drag gi las tshogs sgrub pa'i dmigs pa'i zab gnad kyang mang du yod /
de'i mthar klog slob pa'i dge rgan nas brtsams te chos 'brel dngos thob kyi bla ma rnams kyis bskor ba /
rang re khyod la bla ma du yod dris na phreng ba bzung nas gzhi nas grangs bgrang dgos pa yod /
dngul khug nang du dngul ji 'dra yod byas na blo thog nas bshad chog chog yod pa de ni lam gyi rtsa ba la don na mi byed pa'i rtags yin /
bzhugs gdan bla ma zhal bzhugs pa rnams la 'bol gdan dang /
ma bzhugs pa rnams la pad zla bya dgos /
de ltar bla ma khag lnga po de la bla ma sde lnga zer /
de'i mthar sngar gyi khri chen po de'i steng yi dam nas srung ma'i bar gyi tshogs zhing rnams kyis bskor ba ste /
de yang bla ma sde lnga'i mthar yid ma 'god lugs bdag gi bla ma rin po che'i gsung rgyun tshe gling yongs 'dzin gyi phyag bzhes nang skor du bla med /
de'i phyir rnal 'byor rgyud /
de'i phyir spyod rgyud /
de'i phyir bya rgyud bcas phreng bzhi mdzad /
chu bzang rje ye shes rgya mtsho'i phyag bzhes rgyud sde bzhi phyogs bzhir bgos nas mdun du bla med /
g.yas su rnal 'byor rgyud sogs skor gcig mdzad /
chu bzang par ma'i tshogs zhing du bla med las mi gsal ba yang de'i gnad kyis yin /
gang ltar yi dam gyi mthar sangs rgyas mchog gi sprul sku'i rnam pa can /
de yang bskal bzang gi sangs rgyas stong dang| bde gshegs brgyad /
ltung bshags kyi sangs rgyas so lnga sogs gtso bor byed dgos /
de ni spyir sangs rgyas la mtha' yas kyang bskal bzang 'di'i sangs rgyas rnams rang la 'brel che ba dang /
bde gshegs bdun gyi smon lam shA kya'i bstan pa'i mtha' 'dir 'grub par gsungs pa dang /
ltung bshags kyi sangs rgyas so lnga sdig ltung sbyong ba la stobs che ba'i gnad kyis yin /
de'i mthar nye sras brgyad sogs byang sems rnams lha'i bu'i rnam pa /
de'i mthar rang rgyal bcu gnyis sogs rang rgyal /
de'i mthar 'phags pa'i gnas brtan bcu drug sogs nyan thos rnams dge slong gi rnam pa can sbyangs pa'i yon tan la gnas pa /
phyag na lhung bzed /
'khar gsil /
pu ti sogs bsnams pa /
mi 'dra ba'i khyad par rang rgyal rnams dbu la gtsug @# / /
tor cung zad yod pa sogs mtshan dpe rjes mthun pa dang ldan pa /
nyan thos kyi mthar khaND ka pA la dang /
rab gtum ma sogs dpa' bo dang dpa' mo rnams bde mchog las gsungs pa ltar gyis bskor ba /
de'i mthar skyes bu gsum gyi chos bdag gis gtsor byas pa'i 'jig rten las 'das pa'i chos skyong rnams kyis bskor ba /
de'i phyogs bzhir rgyal chen bzhi ste /
de yang khri steng du 'god pa dang /
khri steng du mi 'god par 'og tu sprin 'bur po re'i steng du 'god pa gsung rgyun gnyis yod pa snga ma ni 'jig rten las 'das pa dang /
phyi ma ni 'jig rten pa'i dbang du byas pa yin /
rgyal btsan sogs 'jig rten dregs pa'i tshul bzung ba rnams 'god du mi rung /
sngar tshe chog gling bla ma yongs 'dzin rin po cher tshogs zhing zhig gzigs su phul bar /
srung ma'i nang btsan zhig bris yod pa la phyag mdzub gtad nas 'di'i tshab nor bu zhig bris na ang /
zhes gsungs pa red /
skyabs yul rnams rang rang gi mdun na ngo bo rtogs pa'i chos dkon mchog yin pa la rnam pa lung gi chos pu ti'i rnam par shar ba gdong dar khra che ma me mdun rang la bstan pa gsal 'debs /
skyabs yul la kun 'dus nor bu'i lugs dang mtho brtsegs sogs mang du gsungs kyang rang lugs 'di ltar mdzad pa skyabs yul dkon mchog gsum ga tshang ba'i don du yin /
de dag kyang sku thang ltar leb bcar ma yin pa /
lder sku ltar gdos bcas ma yin pa dwangs gsal 'od kyi rang bzhin can gyi 'ja' lus /
sku mngon sum pa shin tu 'od 'bar ba /
'dul ba lung las /
me lus kyi dbyibs su 'dug pa lta bu /
me lce mar gyis gtams pa lta bu /
mar me gser gyi snod du bzhag pa lta bu zhes dpe gsum gyis bsngags pa'i sku /
phan tshun chos kyi dri ba dris lan mdzad bzhin pa /
rgyal po'i pho brang gi sgo rtsar rgyal srid kyi bya ba bsgrubs zin nas tshur 'ongs pa dang /
sgrub dgos phar 'gro ba mang po ru 'dzings yod pa ltar /
'dir yang sems can gyi don du thub dbang nas rgyal chen bzhi'i bar sprul pa'i rol gar sna tshogs phar spro ba dang /
tshur bsdu ba sogs mdzad bzhin pa /
sku'i ba spu'i khung bur yang sangs rgyas kyi zhing gis gtams pa sogs rang gi blos gang lcogs bsam dgos /
de ltar tshogs zhing rnams kyang rang la thugs shin tu dgyes bzhin bzhugs par bsam /
'di la rje sgrub pa khang pa dge legs rgya mtshos 'di ltar gsungs te /
spyir rgyal ba sras bcas kyis bya dgos gsungs pa rang gis mi byed /
mi bya gsungs pa thams cad byas pas rang la dgyes pa'i skabs med kyang /
da lam dgyes rgyu cung zad yod de /
dper na ma zhig la bu gshis ngan bya ba ma yin pa sha stag byed mkhan zhig yod na /
des skabs shig bya ba legs pa lan gcig byas na ma de gzhan las dga' ba ltar /
rang res kyang rgyun du bya ba ma rungs pa sha stag byed pa la da lan lam rim sgom khul lan gcig byed pa 'di la rgyal pa sras bcas gzhan las thugs dgyes par 'gyur gsungs /
'don char /
des na bdag dang ma sems can thams cad thog ma med pa nas da lta'i bar du spyir 'khor ba dang /
zhes @# / /
pa nas skyabs 'gro'i rgyu gsal gdab pa ste /
skyabs 'gro rnam par dag mi dag 'di la rag las /
de 'dra'i rgyu ni 'jigs pa dang dad pa gnyis te /
snga ma ni 'khor ba spyi dang bye brag gi sdug bsngal dran nas 'jigs pa dang /
phyi ma ni de las skyob pa'i nus pa dkon mchog la yod par yid ches pa gnyis yin /
theg chen thun mong ma yin pa'i skyabs 'gro la /
de'i steng gzhan sdug bsngal gyis mnar ba la snying brtse ba ste rgyu gsum yin /
'on kyang de dag rgyas par 'og gi skyabs 'gro dngos gzhi'i skabs su ston par byed do / /
rang gi mtha' skor du pha mas mtshon sems can thams cad ngo bo 'gro ba rang rang gi sdug bsngal myong bzhin pa la rnam pa smra shes don go mi'i rnam pa can du smug shig ge 'khod pa gsal gdab /
skyabs 'gro 'don pa'i tshe rang gis byang 'dren byas nas sems can thams cad kyis kyang skyabs 'gro byed par bsam dgos /
de'ang tshogs 'don lta bur skyabs 'gro bzhi skor sprel nas gsungs kyang /
lam rim khrid dmigs skyong skabs dmigs pa 'char bde khyad re re nas grangs gsog de yang /
bla ma la skyabs su mchi'o / /
zhes pa'i tshe bla ma sde lnga la dmigs nas skyabs su 'gro zhing bdud rtsi 'bebs sbyang byed /
de yang phreng skor gcig lta bu 'don na lnga bcu tsam la mi mthun phyogs sbyong ba'i dmigs pa dang /
lnga bcu tsam la mthun phyogs yon tan rgyas pa'i dmigs pa byed dgos /
de'i dang po ni bdud rtsi dkar po shas che ba'i sna lnga 'od zer dang bcas pa babs nas rang gzhan thams cad kyi lus sems la zhugs pas thog med nas bsags pa'i sdig sgrib spyi dang /
khyad par du bla ma'i sku la bsdos pa /
gsung bcag pa /
thugs dkrugs pa /
ma dad brnyas smod bgyis pa la sogs pa mdor na bla ma la brten pa'i sdig sgrib thams cad dud khu dang sol khu'i rnam par phyir thon pas sangs te dag pa'i mos pa byed /
de nas gnyis pa mthun phyogs rgyas pa ni ngo bo bla ma'i sku gsung thugs kyi yon tan rnams rnam pa bdud rtsi ser po shas che ba'i sna lnga 'od zer dang bcas pa babs nas rang gzhan sems can thams cad kyi tshe dang bsod nams lung rtogs kyi yon tan spyi dang khyad par bla ma'i sku gsung thugs kyi byin rlabs thob par bsam /
de bzhin du sangs rgyas la skyabs su mchi'o / /
zhes pa'i skabs sngags lugs kyi rgyud sde bzhi'i yid ma dang /
mdo lugs kyi mchog gi sprul sku'i rnam pa can rnams las bdud rtsi 'bebs sbyang byed /
sangs rgyas la brten pa'i sdig pa ni /
de bzhin gshegs pa'i sku la ngan sems kyis khrag 'byin pa /
sku la legs nyes kyi dpyas gdags pa /
gta' mar 'jog pa /
zong gi 'du shes kyis nyo tshong byas pa /
thugs rten ngan sems kyis bshigs pa sogs yin /
de'i dang po ni lhas byin gyis rdo sgyogs 'phangs te sku las khrag phyung ba lta bu yin pas rang rer mi 'byung yang gzhan rnams 'byung ste /
legs nyes kyi dpyas btags pa ni sku 'dra'i bzo dbyibs la skyon btags pa ste /
sngar rnal 'byor pa chen pos jo bo la 'jam dbyangs kyi sku zhig gzigs su phul nas @# / /
'di legs nyes ji 'dra legs na rong pa mgar dge bas byin pa'i gser zho bzhi sbyin nas len pa lags zhus pas /
jo bo'i zhal nas rje btsun 'jam pa'i dbyangs kyi sku la mi legs pa med /
lha bzo ni 'bring gsungs pa ltar lha bzo legs nyes brjod pa las sku la skyon 'dogs mi rung /
gta' mar 'jog pa dang /
nyo tshong byed pa shin tu mang ba mthong chos ltar red /
de 'drar shin tu 'dzem dgos /
rgyas pa'i skabs stobs bcu /
mi 'jigs pa bzhi /
ma 'dres pa bco brgyad sogs bdud rtsi'i rnam par babs pa'i mos pa byed pa las gzhan rnams sngar dang 'dra /
chos la skyabs su mchi'o / /
zhes pa'i skyabs su mchi'o / /
zhes pa'i skabs ngo bo rtogs pa'i chos la rnam pa pu ti rnams las bdud rtsi 'bebs sbyang byed cing /
chos la brten pa'i sdig pa ni /
dam pa'i chos spangs pa /
gsung rab zong du byas pa /
gsung rab la ma gus pa /
gsung rab kyi blus zos pa sogs yin /
'di dag ni rang re la shin tu 'byung nye zhing nyes pa'ang shin tu lci /
dang po chos spong ba ni /
theg chen rgyu mtshan du byas nas theg dman la smod pa dang /
theg dman rgyu mtshan tu byas nas theg chen la smod pa /
de bzhin du mdo dang sngags /
rgyud sde bzhi /
sa dge /
kar rnying sogs rang rang gi grub mtha' rgyu mtshan du byas nas gzhan la smod pa mtha' dag yin /
de bzhin du dpe cha dang yi ge la 'gom yug sogs gang byung byed pa mtha' dag chos spong gi las yin /
'ga' zhig gis yi ge gdan 'og tu 'jug pa sogs las ngan ched du gsog pa yod /
chos spong gi las ni nyes pa shin tu lci ba ting nge 'dzin gyi rgyal po sogs su gsungs pa sngon du rgyas par zhus pa ltar yin /
gsung rab zod du byas pa ni nor gyi 'du shes bzhag nas nyo tshod byed pa dang /
ma gus pa ni sa sgre bor bzhag pa ste sa rjen la bzhag pa /
so dreg byugs pa /
mchil ma bskus te ldeb bsgyur byed pa /
chos kyi gseb dang pu ti'i steng du dngos po 'jig pa sogs kyang nyes pa shin tu lci /
jo bo mnga' ris su byon pa na sngags pa zhig khong la chos mi nyan pa la yig mkhan zhig so dreg gis chos la bskus pa gzigs pas jo bos ma bzod nas a tsa ma mi rung mi rung gsungs pas sngags pa de dad nas chos tan par gsungs /
rang re rgyun par dpe cha dang mnyam 'grogs byed pa rnams nyes pa 'di dag gis thum nas yod nyen che bas gzab dgos /
blus zos pa ni gsungs rab tshong ba'i rin longs spyad pa ste /
'di yang shin tu lci ba ni /
sngar dbon ston skyer sgang pa zhes pa shangs pa rin chen rnam bdun gyi lnga pa span ras gzigs kyi grub thob chen po des sbyin bdag khyim pa zhig gud nas 'bum zhig yod pa btsongs /
de'i sdig bshags su skyer sgang pa sogs bzhi grwa zhig gdan drangs /
de nyin khong rnams kyi gsol chas 'bum gyi rin thog nas phul bas /
de nub skyer sgang pa la snyun gzhi shin tu drag po byung /
ting nge 'dzin gyi dad nas gzigs pas a dkar po zhig sku lus kyi nang du phar thal tshur thal du rgyug pas gzer drag po langs pa gzigs /
yi dam la gsol ba @# / /
btab pas spyan ras gzigs byon nas /
khyod rnams kyis gsung rab kyi blus zos pa de shin tu nas ma legs /
khyod sdig sgrib srab pas tshe 'di la smin pa yin /
khong gzhan rnams 'gro sa dmyal ba min pa med /
da khyod kyis sdig bshags su gser bris kyi 'bum zhig bzhengs /
brul gtor gsungs nas 'di mang du gtong dgos gsungs /
skyer sgang pas de bzhin du mdzad pas snyun las grol ba red /
rgyas pa'i dmigs pa'i skabs chos 'gog lam la sogs pa bdud rtsi'i rnam par babs pa'i mos pa byed dgos /
dge 'dun la skyabs su mchi'o / /
zhes pa'i tshe mdo lugs kyi dge 'dun nyan rang byang sems gsum dang /
sngags kyi dge 'dun mkha' 'gro chos skyong rnams las bdud rtsi 'bebs sbyang byed /
dge 'dun la brten pa'i sdig sgrib ni /
dge 'dun gyi dbyen byed pa /
dkor 'phrog pa /
skur ba btab pa /
srung ma rnams kyi dus gtor chag pa sogs yin /
dge 'dun la brten pa'i sdig sgrib 'di dag ni stobs bzhis bshags kyang rnam smin cung zad ma myong bar mi 'dag par chos smra ba me tog zla mdzes kyi lo rgyus ltar yin pas /
chos dang sangs rgyas la brten pa'i sdig pa las kyang thu tshabs che ba yod /
yul du dge 'dun mang zhing rang re dge 'dun dang mnyam 'grogs byed dgos pas 'byung yang shin tu nye bas gzab dgos /
de yang dge 'dun 'khor lo'i dbyen ni sangs rgyas zhal bzhugs dus las deng skabs mi 'byung yang /
de dang cha 'dra ba'i dge 'dun sde dkrugs byed pa shin tu mang /
'phags pa'i dge 'dun ni stong nyid mngon sum du rtogs pa'i gang zag yin pas ser skya gang rung re res chog la /
so skye yin na dge 'dun rnam dag bzhi sde gcig la dge 'dun du 'jog /
des na so skye yin kyang dge 'dun bzhi bzhir tshan pa gnyis su bcad nas thugs mi mthun pa ste dbye ba'i phra ma byas na sde dkrugs su 'gyur /
sde dkrugs byas na rang nyid lta ci de'i phyogs phan tshun du gtogs tshad ngan song du lag sbrel nas 'gro /
sngar bka' gdams pa'i dge bshes gsal shes zer ba zhig sde 'khrugs byas nas shi bas dge bshes ston pa'i zhal nas /
nga'i gsal shes lo gsum gyi gong du shi na sde snod gsum pa zhig shi ba yin pa la /
lo gsum gyis shi ba 'phyis gsungs /
kho'i rtod phur dgon pa des byas zhes gsungs shing gsal shes da lta yang dmyal ba na yod par lam rim 'chad pa'i bla ma rnams kyi gsung rgyun rtsis sprod lta bu mdzad /
sa phyogs de yang sdig pa'i mes tshig nas gzhan zhig der sgrub pa lo bcu gnyis byas kyang rtogs pa mi skye bar gsungs /
rang cag gzhan dang lar rgya ang zhig yin zer nas nga tsho dang khyod tsho zhes dge 'dun gyi sde ris su bcad nas chags sdang byed pa 'di sde dkrugs kyi rtsa ba 'dzug pa yin nam snyam /
dge 'dun thugs ma mthun na klog pa thos bsam dang /
spong ba bsam gtan mi 'phel bas bstan pa nyams pa'i skyon che shos yin /
des na mdo las /
dge 'dun mthun pa bde ba ste / /
mthun pa rnams kyi dka' thub bde / /
zhes gsungs pa ltar dge 'dun rnams thugs mthun pa gtso bor mdzad dgos gsungs /
dge 'dun gyi dkor 'phrog pa ni /
gtong sgo bcag pa dang /
dge 'dun la 'bab nges kyi khral mi 'bul ba dang /
spyi rdzas @# / /
dge 'dun gyis ma gnang bar longs spyad pa sogs yin /
'di dag spyi gnyer sogs la 'byung nye zhing /
sbyin bdag gi sne shan grwa pa 'ga' zhig gis kyang sbyin bdag la sha tsha yin khul gyis 'di tsam mi dgos zhes 'phri ba yod de /
mar gri gzhogs gcig tsam 'phris kyang zhal du 'du ba'i sgo 'phrog pa red /
zhal du 'du ba'i sgo 'phrog pa ni dmyal ba mnar med kyi rgyu dang /
gzhan dag ni nyi tshe ba'i rgyur 'gyur /
de ni 'phags pa dge 'dun 'tsho'i gtam rgyud las 'byung ba lta bu ste /
'phags pa dge 'dun 'tsho klu yul nas tshur phebs pas rgya mtsho'i 'gram na thag pa lta bu'i sems can dmyal ba dang /
phru ba lta bu'i sems can dmyal ba dang /
de bzhin du /
phyags ma lta bu dang /
gtun lta bu dang /
ka ba lta bu dang /
rtsig pa lta bu dang /
chu rgyus sbrel ba lta bu'i sems can dmyal ba sogs dbyibs de dang de lta bu la nyam thag pa'i smre sngags 'don pa'i nyi tshe ba'i dmyal ba dag gzigs nas /
de dag las gang gi rnam smin yin zhes sangs rgyas la dri ba zhus par /
thag pa dang /
phyags ma lta bu'i sems can dmyal ba ni sngon sangs rgyas 'od srung gi bstan pa'i dus dge 'dun gyi spyi rdzas thag pa dang /
phyags ma gang zag gis ma gnang bzhin du longs spyad pa'i rnam smin dang /
phru ba lta bu ni /
'bangs shig sman bskol ba na dge slong rnams kyis mi snyan par smras pas de khros nas phru ba bcag pa'i 'bras bu dang /
gtun lta bu ni /
dge tshul dam bzhag par bskos pa la dge slong zhig gis 'bru mar gyi tshig ma rdungs shig byas pa la /
de brel bas cung zad nas 'bul lo smras pas /
dge slong khros nas /
kho bos gtun la reg tu rung na khyod nyid gtun du bcug nas brdung nus na 'bru mar gyi tshig ma lta ci zhes ngan smras kyi 'bras bu dang /
ka ba dang rtsig pa lta bu ni /
dge 'dun gyi gtsug lag khang la mchil snabs kyis ma rungs par byas pa'i 'bras bu dang /
chu rgyus kyis sbrel ba lta bu ste sked pa shin tu phra ba ni /
zhal ta ba zhig gis dge 'dun gyi gtong sgo dbyar dus kyi thog nas ston dus kyi gtong sgor 'phri ba lta bu gtong sgo nyag phra bar byas pa'i rnam smin du gsungs pa ltar /
des na dge 'dun gyi tshogs shing lta bu nas ma gnang bar yog shing tsam longs spyad kyang nyi tshe ba'i dmyal bar nges par du skye /
dge 'dun la skur ba 'debs pa ni /
dngos dang lkog ci rigs par ming ngan nas brjod pa sogs tshig rtsub mos skur ba 'debs pa yin /
bram ze shed bu ser skya zhes bya bas sangs rgyas 'od srung gi dge 'dun rnams la tshig rtsub kyis skur ba btabs pas /
chu srin nya'i rigs can du skyes pa'i lo rgyus ltar red /
de mdor bsdus zhu na /
sngon 'phags yul gyi chu klung yid 'ong ldan la nya pa lnga brgyas nya rgya bcug nas nya dang rus sbal sogs 'dzin par /
lan cig nya rgyar chu srin nya'i rigs bongs ? tshod chen po zhig chud de rgyun phyogs su song ba na nya pa lnga brgyas bzung ma thub par phyugs rdzi dang /
rtswa shing 'thu ba dang /
lam du 'khod pa sogs mi brgya stong du ma rogs su sbran nas 'then te skam la phyung ba na /
de la mgo bco brgyad dang /
mig sum cu rtsa drug yod pa mthong bas /
der srog chags brgya stong du ma dang /
mu stegs ston pa drug sogs ltad mo la 'dus so / /
sangs rgyas ni gzigs pa dus las mi yol bas las @# / /
kyi rgyu ba lung bstan phyir dge slong gi dge 'dun mang pos bskor nas gshegs pa na /
ma dad pa dag ni /
dge sbyong go'u tam ltad mo dang bral lo zhes zer na 'dir 'ongs so zer ro / /
dad pa dag ni /
sangs rgyas ltad mo dang bral yang 'di las brtsams te skye bo'i tshogs la ngo mtshar rmad du byung ba'i chos ston par bzhed do / /
zhes zer /
de nas ston pa 'khor gyi dbus su gdan bshams pa la bzhugs nas /
chu srin nya'i riD can gyis sngon gyi skye ba dran cing smra shes par byin gyis brlabs nas de la /
khyod shed bu ser skya yin nam gsungs pa /
des bdag ser skya lags so / /
khyod lus ngag yid kyi nyes par spyad pa'i rnam smin myong ngam /
myong ngo / /
khyod kyi mi dge ba'i bshes gnyen su yin /
bdag gi ma lags so / /
de gar skyes| dmyal bar skyes so / /
khyod gang du skyes /
dud 'gror skyes so / /
'di nas shi nas gang du skye /
dmyal bar skye'o / /
zhes zer nas ngus so / /
de nas 'khor de dag mchog tu ngo mtshar skyes nas sngon gyi skye ba dran cing mi'i skad du smra ba 'di su yin kun dga' bo bskul nas zhur bcug pas /
ston pas 'di ni sngon sangs rgyas 'od srung gi dus /
rgyal po kr-i kris rgyal srid byed pa na /
yul gzhan nas bram ze rgol ba dag byung ba na /
bram ze ser skya zhi ba zhes bya bas gzhan gyi smra ba tshar bcad pas /
rgyal pos ri brags shig de la rgol ba'i longs spyod du byin no / /
de la bu ral pa ser skya yod pa zhig btsas pas ming shed bu ser skya zhes btags so / /
des yi ge sogs la sbyangs pas mkhas par gyur te gzhan gyi smra ba tshar gcod nus par gyur to / /
de'i pha shi bsams rgol ba'i longs spyod gzhan gyis 'phrog tu dogs nas bu la smras pa /
khyod kyis smra ba thams cad tshar gcod nus sam /
'od srung gi dge sbyong rnams ma gtogs nus so / /
de dag kyang tshar chod cig /
de ma la gus pas song ba dang /
dge slong zhig dang phrad nas des tshigs bcad gcig gi don dris pa na /
lan gyi spobs pa dang bral nas dad de khyim du song ba dang /
mas smras pa /
dge sbyong de rnams tshar bcad dam /
yum gzu bo yod na bdag deng nyid du tshar bcad do / /
bu de lta na sangs rgyas kyi bka' lhogs shig /
khyim pa la mi ston no / /
rab tu byung la mkhas par gyur nas phyir bobs shig ces mas nan gyis bskul bas de rab tu byung nas sde snod gsum la mkhas par gyur to / /
yang mas dge sbyong dag tshar bcad dam /
yum bdag ni lung tsam dang ldan la /
de dag ni lung dang rtogs pa ldan pas tshar gcod mi nus so / /
bu khyod kyis chos ji tsam pa bstan nas rgol ba na tshig gis mtshon thob cig /
de dag ni nyes pas 'jigs nas cang mi smra bar 'dug pas skye bo rnams kyis tshar bcad do snyam du sems par 'gyur ro / /
zhes smras pas /
ser skyas de bzhin du byas pas dge slong rnams kyis rgol ba na /
de mi bzod pa cher skyes te glang po che'i mgo can khyod kyis chos sam chos ma yin pa ci shes zhes dang /
de bzhin du rta'i mgo can dang /
rnga mo dang /
bong bu dang| ba lang /
spre'u dang /
seng ge dang /
stag gi mgo can sogs bco brgyad smras pas de'i nyes pas 'dir chu srin nya'i rigs mgo bco brgyad par skyes so / /
zhes lung bstan pa'i lo rgyus gsungs /
so skye'i dge 'dun la'ang brnyas pa mi rung ste dper na /
grwa pa 'bar @# / /
gog 'di tshos zhes pa lta bu brjod na so skye dge 'dun bzhi grwa 'phags pa'i dge 'dun dang khyad med pa gong du zhus pa ltar yin na byams 'jam dbyangs la de ltar lab pa dang khyad par ci yod /
da lta rang dang kha mnyam lag mnyam du yod pa'i dge 'dun 'di rnams la mnangs chung byas nas /
ngag nas dge 'dun la skyabs su mchi'o / /
zhes brjod kyang rgyab 'gal du 'gyur /
bdag gi bla ma rin po ches grwa pa rnams g.yas gral g.yon gral du bzhugs pa'i tshe phan tshun gcig gis gcig la skyabs yul du 'dzin dgos kyi /
de ltar min par yar bltas nas gral gyi dbu'i bla rgan 'di ni che ge mo zhes bya ba ser sna shin tu che ba zhig yod pa de yin /
de'i 'og ma 'di de las kyang gdug pa khong khro shin tu che ba che ge mo bya ba yin sogs dge 'dun tshang mar 'di de dang de yin snyam du rgyud tshod lon mdog byas nas 'di'i nang na a pho nga rang las drag pa mi 'dug snyam pa byas na dge 'dun la skyabs su mchi'o zhes pa phyogs bcu'i dge 'dun thams cad la yin gyi phyogs re ba la min kyang /
'di ltar na 'di dang 'di ma gtogs pa'i dge 'dun zhes skyabs 'gro'i tshig gsar rtsom dgos par 'gyur ro / /
des na rje dkon mchog yan lag gis /
grogs bzang 'phags pa'i dge 'dun mthong ba'i tshe / /
lam grogs bzang po'i skyel ma dran pa byung / /
zhes gsungs pa ltar skye 'phags kyi dge 'dun gang mjal yang 'jigs sar skyel ma 'phrad pa lta bu'i skyabs rnyed pa'i 'du shes byed dgos gsungs /
mthun phyogs rgyas pa'i skabs /
byang sems rnams kyi byang chub kyi sems spyod pa phyin drug dang bcas pa dang /
nyan rang gi sbyangs pa'i yon tan bcu gnyis /
lhag pa'i bslab pa gsum /
dpa' bo mkha' 'gro'i bde stong gi ye shes /
srung ma rnams kyi las bzhi'i 'phrin las sogs bdud rtsi'i rnam par babs par mos /
skyabs 'gro grangs gsog rgyas par byed skabs mdor bstan /
rgyas bshad /
don bsdu'i tshul du bdud rtsi 'bebs sbyang byed pa ste /
de yang dang po bla ma sde lnga char las mnyam du byed pa mdor bstan dang /
de nas sde lnga so sor dmigs te bdud rtsi 'bebs sbyang so sor byed pa rgyas bshad dang /
yang thun mong du byed pa don bsdu ste de re re la phreng skor re lta bu byed na phreng skor bdun du 'gyur /
'og ma rnams la yang de'i rigs 'gre zhing sangs rgyas la rgyud sde bzhi dang /
mdo lugs bcas lnga /
chos la nyan thos /
rang rgyal /
theg chen thun mong ba /
rgyud sde 'og ma bya spyod rnal 'byor /
gong ma bla med bcas lnga /
dge 'dun la byang sems /
nyan rang| dpa' bo mkha' 'gro /
chos srung bcas lnga la gong bzhin sbyor /
dper mi gsal yang mtshams 'dir /
bla ma yi dam dkon mchog gsum la skyabs su mchi'o / /
zhes sogs bdud rtsi 'bebs sbyang dang bcas gsung ba'i phyag len yod /
bdud rtsi 'bebs sbyang byed pa sngags lugs dang /
'od zer 'bebs sbyang byed pa mdo lugs kyi khyad par du gsungs /
bdud rtsi 'bebs sbyang 'od kyi sbu gu'i nang nas byed pa dang /
'od zer la 'khril nas 'bebs pa /
drag char ltar 'bebs pa dang gsum yod /
de nas sangs rgyas chos tshogs ma'i skabs skyabs 'gro gong ltar la /
bdag gis sbyin sogs sems bskyed de bdag gi sbyin pa sogs gtong ba las byung ba dang /
tshul khrims sogs bsrung ba las byung ba dang /
bzod pa sogs bsgom pa las byung ba'i @# / /
dge rtsa 'di dag gi mthu la brten nas /
sems can thams cad kyi don du sangs rgyas thob par bya'o snyam du sems bskyed pa yin /
'di dag gi dmigs rnam rgyas par rjes su 'byung bas 'dir zhu ma dgos /
skyabs 'gro ni rgyal po'i mnga' 'og tu 'dzul ba lta bu dang| sems bskyed ni rgyal po la dpya khral 'bul ba lta bu yin /
mtshams 'dir sems bskyed 'bras bu la ma byed kyi dmigs pa byed dgos pas de'i tshul ni /
bla ma thub pa'i dbang po las rang 'dra gnyis pa chad nas rang la thim pas rang nyid thub pa'i dbang po'i ngo bor sangs rgyas /
rang las thub dbang dpag tu med pa spros sems can rnams la thim /
sems can thams cad thub pa'i dbang po'i ngo bor sangs rgyas /
bdag gis sems can thams cad sangs rgyas kyi sa la 'god par bya'o snyam du sems bskyed pa'i don de 'grub song snyam pa'i dga' ba bsgom /
de ni sems bskyed 'bras bu lam byed de sngags kyi dkyil 'khor rgyal mchog dang rnam pa mthun zhing phan yon 'dra /
gzhan du 'khor ba dong sprugs dang /
rigs drug gnas sbyong sogs gsungs pa'i don yang 'di la tshang ba'i zab gnad khyad par can yin /
de nas tshad med bzhi bsgom pa la /
bdag gis sems can rnams de ltar bkod pa'i mos pa byas pa tsam ma gtogs dngos su de ltar gyur ma thub pa 'di gang gis lan na /
rang phyogs la chags pa dang /
gzhan phyogs la sdang ba 'dis lan pas /
des na sems can thams cad nye ring chags sdang dang bral ba'i btang snyoms la gnas na ci ma rung snyam pa sogs tshad med la 'jug /
tshad med bzhi'i dmigs rnam ni rjes su 'byung zhing /
cho ga'i tshig zin tshad med bzhi re re la'ang tshad med bzhi ldan du byed pa ste /
de yang ci ma rung snyam pa ni so so'i 'dun pa tshad med /
gyur cig snyam pa so so'i smon pa tshad med /
bdag gis bya'o snyam pa so so'i lhag pas ma tshad med /
de ltar byed nus par bla ma lhas byin gyis brlab tu gsol snyam pa ni so so'i gsol 'debs tshad med yin zhes gsung rgyun du yod /
de nas khyad par ma sems can thams cad sogs khyad par gyi sems bskyed de /
'di dang gong gi tshad med bzhi sogs sems gsar du bskyed pa ma yin kyang sems bskyed kyi nus pa gong 'phel du gtong ba'i man ngag yin /
de yang btang snyoms ni /
pham 'thabs pa'i bu ltar sems can thams cad chags sdang dang bral ba'i btang snyoms chen po la 'god phyir bdag gis sangs rgyas thob par bya'o snyam pa dang /
de bzhin du tsha dmyal ba rnams bsil ba'i bde ba la 'god pa nas thams cad rdzogs byang gi bde ba la 'god pa'i bar gyi phyir bdag gis sangs rgyas thob par bya'o snyam pa dang /
dmyal ba'i sdug bsngal nas shes sgrib phra mo'i bar bral bar bya ba'i phyir bdag gis sangs rgyas thob par bya'o snyam pa ste sems bskye je rgyas su btang ba yin /
'di dag re re'i nang du yang skyes bu gsum gyi lam cha tshang tshul yod /
'o na 'dir skyes bu chung ngu'i lam la blo ma sbyangs pa'i sngon du sems bskyed sogs 'byung ba ci yin snyam na /
'dir skyes bu chung 'bring gi lam la blo sbyong ba yang rang mtshan pa min par theg pa chen po'i sems bskyed kyi rten du sbyong ba yin pas /
dang po nas sems de'i rtsis zin dgos pa dper na la rtser 'gro 'dod kyi bsam pas la gsham nas gom pa 'dor ba dang /
bris sku bzheng dus thog mar tshangs thig sogs btab ste cha tshad nges par byed pa bzhin no / /
myur ba gnyis kyi dang po ni phar phyin theg pa las ches myur ba tshe gcig la 'tshang rgya ba dang /
myur ba gnyis pa ni de las kyang ches myur ba snyigs @# / /
dus kyi tshe thung gcig la 'tshang rgya ba ste /
snga ma ni rgyud sde 'og ma gsum dang /
phyi ma ni bla med kyi myur khyad yin /
yang myur ba dang po ni sngags bla med la brten nas snyigs dus kyi tshe thung gcig la 'tshang rgya ba ste /
sa dge rnying gsum sogs grub mtha' spyi'i bla med kyi khyad chos dang /
myur ba phyi ma ni /
de las kyang myur ba dga' ldan snyan brgyud kyi man ngag ltar bla ma'i rnal 'byor lam gyi srog tu byas /
yi dam gsang bde 'jigs gsum ya ma bral bar nyams su blangs na mi lo bcu gnyis tsam la 'tshang rgya ba la byed /
nyams len byed mkhan kho nas phung ba ma gtogs /
rgyal ba tsong kha pa'i bka' srol snyan brgyud 'di la sngon gyi rje btsun mid la dang /
rgyal ba rgod tshang pa lta bu'i dka' spyad nus na 'tshang rgya ba la lo gsum las mi 'gor zhes drung pa rta phug pa'i gsung rgyun du yod /
de'i shes byed kyang /
dben sa yab sras sogs dge ldan bka' brgyud gong ma rnams dka' spyad snying rus mi dgos par tshe gcig la sangs rgyas kyi sar gshegs pa mang du byung ba ltar red /
de rnams ni myur lam lugs kyi skyabs sems bya tshul yin la /
7zhal lung dbus brgyud kyi lugs 'dir tshogs zhing las skyabs yul logs su gsal 'debs lugs ma gsungs shing /
lho brgyud kyi lugs 'dir tshogs zhing las logs su skyabs yul snga ma dang mi 'dra ba zhig gsungs te snyan brgyud kyi gsung rgyun mi 'dra ba zhig yin par nges /
de ji ltar gsal 'debs tshul ni /
rang gi mdun du sa nas yar skyes pa lta bu'i 'ja' sprin yid du 'ong ba'i gseb tu padma'i mgo lcog mang po gsal btab pa'i dbus kyi che ba'i steng du thub pa'i dbang po /
de'i g.yas g.yon sku dpung gi thad du padma'i mgo lcog re'i steng du byams 'jam dbyangs /
de gnyis so so'i sku rgyab na zab rgyas brgyud pa'i bla ma rnams gcig rgyab tu gcig a long bskor ba ltar thub dbang la bskor ba'i tshul du bzhugs pa'i brgyud pa gnyis kyi bla ma rjes ma gnyis gral mtshes su 'gro /
de dag kyang re re bzhin padma'i mgo lcog gi steng du bzhugs par mos dgos /
thub dbang gi mdun cung zad dma' bar chos 'brel dngos thob kyi bla ma /
nyams len byin rlabs brgyud gsal 'debs mi dgos /
steng gi nam mkhar 'ja' sprin gyi gseb dang /
bla ma rnams kyi g.yas g.yon nas sangs rgyas rnams /
de 'og byang sems /
nyan rang /
de 'og chos skyong dang /
chos 'brel dngos thob kyi bla ma'i 'og padma'i mgo lcog sna tshogs padma'i rnam pa gsum yod pa'i dbus mar nyi gdan gyi steng du skyes bu chen po'i chos bdag myur mdzad ye shes kyi mgon po /
g.yas mar pad zla'i steng skyes bu 'bring gi chos bdag rnam sras /
g.yon mar nyi gdan gyi steng skyes bu chung ngu'i chos bdag las gshin bcas /
de gsum la skyes bu gsum gyi chos bdag tu 'jog pa'i rgyu mtshan ni /
myur mdzad ye shes kyi mgon po rgyal kun snying rje'i rang gzugs spyan ras gzigs dngos yin pas 'di nyid chos skyong du bsten na skyes bu chen po'i skabs byams snying rje skye myur ba la gnad che /
'bring gi skabs bslab pa gsum dang /
lhag par tshul khrims kyi bslab pa gtso bor nyams su @# / /
len dgos shing /
rgyal chen rnam thos sras kyis sde snod gsum las 'dul ba dang /
bslab pa gsum las tshul khrims kyi bslab pa srung bar ston pa'i spyan sngar zhal gyis bzhes pas 'di nyid chos skyong du bsten na de lta bu'i lam rgyud la skye ba la gnad che /
chos rgyal gshin rje ni skye 'gro kun la mi rtag pa ston cing dge sdig gi stang 'dzin las 'bras kyi rnam dbye ston pa po yin pas 'di nyid chos skyong du bsten na mi rtag las 'bras sogs skyes bu chung ngu'i rtogs pa rang rgyud la skye sla ba'i dgos pa yod /
chos skyong lam gyi 'gros dang mthun pa sbyar tshul de ltar yin cing /
shin tu myur bar sangs rgya ba la bla ma yi dam sogs kyang lam gyi 'gros dang mthun pa bya tshul rje btsun 'jam dbyangs kyis tsong kha pa chen po la gsungs pa'i zab gsang mtha' yas pa yod kyang 'dir brjod du mi rung /
gong gi g.yas g.yon gyi chos skyong rnams dang /
skyes bu gsum gyi chos bdag 'di rnams gong 'og thad kar khel ba bya dgos /
skyabs 'gro'i dmigs rnam sngar bstan pa dang /
'og nas kyang 'byung zhing /
bla ma dang dkon mchog rin po che zhes pa nas /
mdzad du gsol zhes pa'i bar ni skyabs gsol zhes dpal ldan sa skya pa'i man ngag 'dir sbyor bar mdzad par gsungs so / / / /
! nyin lnga par /
dpal ldan 'phags pa klu sgrub kyi gsung las /
gang zhig gser snod rin chen spras pa yis / /
ngan skyug 'phyag par bgyid pa de bas kyang / /
gang zhig mi ru skyes nas sdig pa'i las / /
bgyid pa de ni ches rab blun pa lags / /
zhes lung drangs te kun slong 'chos pa mdor bsdus shig gsungs nas /
kun slong dang kun spyod legs par gsal btab nas gsan par zhu /
gsan bya'i chos ni /
skal ldan gyi skyes bu sangs rgyas kyi sar bgrod pa'i /
zhes sogs sa bcad 'dren pa'i bar sngar ltar la /
bzhi pa gdams pa dngos kyis slob ma ji ltar bkri ba'i rim pa la gnyis yod pas /
dang po bshes gnyen bsten tshul gyi sbyor ba la sbyor ba'i chos drug las /
myur lam dmar khrid skabs sbyor chos drug ka sngon du 'byung ba ltar zhu na /
gsum kha sang zhus zin cing /
sbyor ba'i chos bzhi pa tshogs zhing gsal gdab pa la /
rje tsong kha pa chen pos /
mnyan na tshig mi zin /
bsams na don mi go /
bsgoms na rgyud la mi skye ba'i blo'i mthu shin tu chung ba'i dus su zhing gi mthu la brten pa man ngag yin gsungs pa ltar /
rang re rnams las kyi sgrib pa 'thug pos non pas thos pa byas kyang tshig mi zin /
bsams kyang don ji bzhin mi go /
bsgoms kyang rtogs pa rgyud la mi skye bar 'u thug pa'i skabs 'dir zhing khyad par can la gsol ba 'debs shing tshogs bsags sgrib sbyang byas na myur du gnad du 'gro ba yin /
de yang rje btsun 'jam dpal dbyangs la tsong kha pa chen pos /
rtogs pa myur du rgyud la skye ba'i thabs gang la 'bad dgos zhus par /
bla ma yi dam dbyer med du byas nas gsol ba 'debs pa dang /
tshogs bsags sgrib sbyang la 'bad pa dang /
nyer len gyi rgyu dmigs rnam skyong ba gsum sgril la 'bad dgos par gsungs pa ltar /
tshogs @# / /
gsog sgrib sbyang gis rgyud smin pa dang /
gsol ba btab pas byin rlabs zhugs pa med par dmigs rnam skyong ba la brtson khul byas kyang rtogs pa skye ba la shin tu bul zhing /
rgyud smin na dka' tshegs la mi ltos par rtogs pa skye myur ba skyon smin pa rnag smin pa rdol sla ba lta bu dang /
yon tan smin pa shing thog smin na rang shugs kyis sa la ltung zhing longs spyod du rung ba lta bu yin /
rje tsong kha pa chen pos kyang rang cag la gdams pa'i phyir 'ol dga' chos lung du phyag dang man+Dal sogs bsags sbyang rlabs po che mdzad pa na 'phags pa yab sras lnga zhal gzigs te /
de'i nang gi sangs rgyas bskyangs kyis 'grel pa bud+d+ha pA li ta'i rgya dpes byin gyis brlabs pa'i gzigs snang byung bar /
de nyin 'grel ba bud+d+ha pA li ta gzigs 'dod byung ba bzhin gzigs pas rab byed bco brgyad pa'i thad du dbu ma thal 'gyur ba'i lta ba dri ma med pa rtogs pa'i tshul bstan /
'grel pa 'di sngar nas gzigs gzigs pa yin kyang 'di res thugs rgyud smin pas de ltar rtogs pa'i tshul bstan pa yin /
de bzhin du dam pa gong ma'i rnam thar mang zhing /
rang re'i chos brgyud 'di'i rje skal bzang bstan 'dzin gyis kyang nyin gcig dwags po b+h+rum par grong chog la phebs par rje skal bzang mkhas grub la dpe klog rgyu zhig khyer shog gsungs par /
bka' gdams gces btus shig phul bas /
de'i nang gi blo sbyong gyer sgom rdo rje'i glu dbyangs gzigs ma thag byang chub kyi sems bcos min thugs rgyud la 'khrungs /
phyi nyin sbyor chos gsol 'debs skabs /
'gro kun brtse bas rjes 'dzin dge ba can / /
zhes 'di mdzad pa po'i mtshan brjod pa na'ang dpral kog tsha ling ling byas gsungs /
des na rgyud smin pa na rkyen phra mo la brten nas rtogs pa glo bur du skye sla ba de lta bu red /
dol pa'i zhal nas kyang /
zhar la tshogs gsog pa dang sgrib pa sbyong /
lha dang bla ma la gsol ba 'debs shing rus shing dang bcas nas nan tan gyis bsams na lo brgyar yang mi skye snyam pa zhig kyang 'dus byas so na mi sdod pas ci zhig ltar la skye ba yin /
zhes dang /
dam pa gong ma'i man ngag gi gsung rgyun du'ang /
tshogs gsog med na rlan med sa bon 'dra / /
zhes gsungs pa ltar /
bsags sbyang dang gsol 'debs 'di shin tu gal che /
grwa sa chen por rtsod pa kho na byed pa min par tshogs dang /
chos grwa sogs su zhal 'don mang du gsungs pa yang de'i gnad yin pas de dag la nan tan mdzad dgos /
de lta bu'i bsags sbyang gsol 'debs gang la byed yul tshogs zhing nyid yin pas tshogs zhing bsgom pa shin tu gal che bas 'dir sa bcad gcig logs su mdzad pa yin /
tshogs zhing zhes pa yang tshogs gsog pa'i zhing yin pas tshogs zhing zhes bya zhing /
de yang 'jig rten na zhing ston thog legs po skye ba zhig yod na de la gces spras su 'dzin pa ltar /
'dir yang bsags sbyang gsol 'debs rlabs po che'i zhing 'di lta bu nan tan du gsal 'debs dgos /
'jig rten gyi zhing la thon skyed bre khal phul khal las lhag mi 'byung yang /
'dir ni sa bon phra mo bskrun pa @# / /
la'ang 'bras bu rlabs po che dpag tu med pa 'byung /
'jig rten pa'i zhing la so nam dus re las mi 'byung /
'dir ni bde legs kyi sa bon dus bzhi rgyun chad med par btab chog pa 'di lta bu'i zhing sa la bsod nams kyi sa bon bskrun rgyu ma byung bar lus na shin tu phangs pa yin te /
rje tsong kha pa chen pos /
'di phyi'i bde legs thams cad 'byung ba'i zhing sa dam pa dus bzhi thams cad du rgyun chad med par bde legs kyi sa bon btab pas chog pa 'di la yang dad pa'i gshol gyis bsod nams kyi zhing rmed par gyur cig ces mdo las gsungs pa ltar bya rgyu ma byung na ches shin tu phangs pa yin no / /
zhes dang /
zhing gi mchog la tha mal pa'i zhing gi mthong tsam yang med pa 'di'o skol stangs bzang bar mi 'dug ces gsungs pa ltar red /
'o na tshogs zhing gsal 'debs pa shin tu gal che ba de ltar yin na de gsal 'debs tshul ji ltar bya dgos snyam na sbyor chos so so la tshogs zhing mi 'dra ba re gsungs pas thog mar myur lam ltar zhu na /
tshogs zhing ma bskyed gong sngar gyi skyabs yul bsdu lugs yig char gsal kha ma gsungs pa ji ltar yin snyam na /
bsdu lugs man ngag mi 'dra ba gsum yod pas 'dam nga bde bas gsal kha ma gsungs pa yin /
de gsum ni /
skyabs yul rnams 'od ser por gyur te rang gi smin mtshams su bstim pa gcig /
mi dmigs pa'i rgyas 'debs pa gcig /
yang 'dir skyabs yul rnams nam mkhar bteg nas 'og gi tshogs zhing gsal btab zin nas ye shes pa bcug pa'i skabs bstim pa gcig ste gsum man ngag zhal la ltos phyir gab pa yin /
tshogs zhing gsal 'debs pa la /
dang por sa gzhi byin rlabs ni /
thams cad du ni sogs kyis rang gi shag gu dog po de 'drar mi bsam par sa gzhi shin tu yangs pa thang yangs po'i dkyil lta bu khod snyoms pa /
gser gyi sa gzhi la baiDUr+yas mig mang ris su bris pa'am baiDUr+ya'i sa gzhi la gser gyis mig mang ris su bris pa /
mnan na nems shing /
bteg na spar byed pa| reg na bde ba skyed pa /
bar bar du rin po che'i ljon shing la sprul pa'i bya sna tshogs kyis chos kyi sgra dbyangs sgrog pa /
khrus kyi rdzing bur gser gyi bye ma gdal ba /
mtha' skor du rin po che'i ri bos bskor ba sogs dag zhing gi bkod pa mdo las gsungs pa ltar gsal 'debs /
gseg ma ni gram gseg dang /
rdo hrob /
gyo mo ni rdza snod chag dum ste /
rgya gar du snod spyad rnying pa phyir dor ba de lta bu'i gyo dum mang pos gang ba /
ngam grog ni gad g.yang ste snod skyon de lta bus ma gos pa'o| |de nas mchod pa byin gyis brlab dgos pas dngos su bshams pa yon chab bdun tshar dang /
spos rkang re lta bu las med kyang /
sgom don la bar snang nam mkha' sa gzhi thams cad mchod pa'i sprin chen pos yongs su gang ba 'phags pa kun tu bzang po'i mchod sprin ltar bsam na de'i chod kyis tshogs gsog /
de yang mdo sde phal po che las gsungs pa /
mchod yon phal cher mchod yon bla bre dang / /
zhes sogs ltar mchod yon gyi gdugs dang /
bla bre dang /
rgyal @# / /
mtshan sogs dang /
de bzhin du me tog /
bdun spos /
mar me /
dri chab /
zhal zas sogs la sbyar dgos tshul gsungs /
zhal zas lta bu bya mi bde ba'i rigs la 'od zer gyi dra ba'i gseb nas thon pa bya dgos /
mchod pa'i sprin gzungs 'dis mchod pa byin rlabs dang /
'bul sngags gnyis ka'i go chod cing /
'di brjod pas dngos su mchod pa nyung zad las med kyang rgyal ba sras bcas kyi spyan sngar mchod pa'i char chen po 'bab par gsungs /
bden stobs brjod de de bzhin nyid du gyur cig ces pa'i skabs rang gi blo yul du rgya che chung ji ltar dmigs pa de bzhin du 'gyur /
tshogs zhing dngos gzhi gsal 'debs tshul la /
myur lam las /
dmar khrid 'di ga'i lugs kyi tshogs zhing gsal 'debs tshul dang /
bla ma mchod pa'i lugs kyi tshogs zhing gsal 'debs tshul gnyis gsungs pa las /
'dir bla mchod tshogs zhing ltar bya bar gsungs pa 'di gnad che ste rgyal ba dben sa pa dang grub chen chos kyi rdo rje rnams bla ma'i rnal 'byor sems dpa' sum brtsegs 'di la brten nas tshe gcig la zung 'jug gi go 'phang brnyes pa'i dga' ldan sprul pa'i glegs bam las phyung ba'i man ngag khyad par can yin /
de yang bde stong dbyer med ces sogs ni /
rang sems bde stong gnyis su med pa'i ye shes kyi gzung rnam lha lam ste nam mkha'i gzugs su bkod nas de'i ngos su tshogs zhing rnams bskyed pa ste /
dgos pa ni de thams cad bde stong gi rnam rol du blta ba'i ched yin /
'di la /
e waM gyi don dang sbyar nas bde stong la nges pa drangs te gzung rnam lhar 'char tshul gyi zab bshad mang du bya rgyu yod kyang 'dir nyan pa po dbang ma thob pa mang zhing sngags kyi bshad pa'i skabs min pas re zhig de tsam gyis chog par byas nas /
gang ltar yang rang gi mdun gyi nam mkhar kun bzang mchod sprin 'khrigs pa'i ngogs su gsal 'debs dgos pa yin /
de yang rin po che'i sa gzhi'i dbus su 'o ma'i rgya mtsho chen po'i nang nas dpag bsam gyi shing /
rtsa ba gser /
sdong po dngul /
yal ga baiDUr+ya /
lo ma shel /
'dab ma spug /
me tog mu tig dmar po /
'bras bu rdo'i snying po ste rin po che sna bdun las grub pa /
rtsa ba sogs tshang ma bdun tshan bdun tshan du yod pa /
yid bzhin gyi nor bu ltar dgos 'dod thams cad dpag pa dang bsam pa tsam gyis 'byung ba /
yal ga sogs bskyod pa'i sgra las mi rtag /
bdag med sogs chos kyi sdom bzhi'i sgra 'byin pa /
dbus su shing de'i me tog shin tu che ba zhig gi steng du seng ge chen po brgyad kyis bteg pa'i rin po che'i khri /
de yang seng ge ni byang chub sems dpa' chen po rnams kyis bkur sti sogs kyi ched seng ge'i tshul du byas nas bteg pa dang /
seng ges ri dwags kyi tshogs thams cad zil gyis gnon pa ltar /
bdud dang 'jig rten pa'i lha chen po dag dang /
mu stegs pa'i tshogs zil gyis gnon pa mtshon /
grangs brgyad du byas na dbang phyug brgyad dang bzhir byas na mi 'jigs pa bzhi mtshon pa yin /
de'i steng du padma'i gdan rim pa bcu gcig ste rgya je chung dang /
dpangs @# / /
je mthor song ba bang rim ltar yod pa /
pad 'dab dang po 'dab ma bzhi pa /
de'i dbus padma'i ze'u 'bru'i steng rgyu nor bu me shel las grub pa'i nyi ma'i gdan /
de'i steng du rgyu nor bu chu shel las grub pa'i zla ba'i gdan /
de gnyis dbyibs rnga yu ba med pa brtsegs pa lta bu /
de yang padma ni 'dam las skyes kyang 'dam gyi skyon gyis ma gos pa ltar 'khor ba'i skyon gyis ma gos pa'i nges 'byung mtshon byed dang /
nyi ma ni ma smin pa smin par byed pa ltar don dam byang chub kyi sems kyis rgyud smin par byed pa de mtshon /
zla ba ni tsha gdung sel zhing 'od dkar ba ltar kun rdzob byang chub kyi sems de zhe sdang gi tsha gdung sel zhing ngo bo dkar ba de mtshon /
de rnams gdan du byed pa ni de lta bu'i lam gtso gsum la dbang sgyur bar mdzad pa'i mtshon byed yin /
des na padmas skyes bu chung 'bring dang /
nyi zlas chen po'i lam yang mtshon /
de'i steng du gtso bo gsal 'debs dgos shing /
de yang bla ma mchod pa'i tshogs zhing gi gtso bo gang yin byas na /
'ga' zhig gis rje rin po che yin zer /
'ga' zhig gis rang gi rtsa ba'i bla ma yin zer /
'ga' zhig gis rje bla ma mchod pa bya ba yin zer ba sogs sna tshogs smra yang /
'di ni bla ma blo bzang thub dbang rdo rje 'chang zhes pa de yin /
de yang bla ma zhes pa rang gi bla ma dang /
blo bzang zhes pa rgyal ba tsong kha pa dang /
thub dbang zhes pa ston pa shAkya thub pa dang /
rdo rje 'chang zhes pa rgyal ba rdo rje 'chang bzhi ste /
de bzhi ngo bo dbyer med du byas pa de 'dir tshogs zhing gi gtso bor gsal 'debs pa yin /
de 'dra rgyud tha dad pa bzhi gcig tu 'dres par bsam dgos pa yin nam zhe na /
de 'dra gtan nas ma yin te /
rgyud tha dad pa bzhi rang gis gcig tu byed ga la nus /
des na dang po nas ngo bo gcig yin yin pa la rang gi rgyud tha dad du bzung ba de 'dir lung dang rigs pas rang gi blo ngor gcig tu bsgrub pa'i nges shes 'dren pa yin /
de bzhi ngo bo gcig yin te /
rang cag gis rdo rje 'chang zhes pa sku mdog sngon po rdor dril bzung ba longs sku'i cha byad can gcig dang /
shAkya thub pa zhes dbu reg zhabs rjen sprul sku'i rnam pa can du bzung nas de gnyis phan tshun gtan nas ma 'dres pa lta bu bsam yang /
de 'dra min par sangs rgyas kyis 'dul ba dang mdo sde gsungs pan mchog gi sprul sku'i rnam par bstan /
sngags kyi rgyud gsungs pa na rdo rje 'chang gi rnam par bstan /
de bzhin du gsang 'dus kyi rgyud gsungs pa na rdo rje 'chang zhal gsum phyag drug gi sku'i rnam par bstan /
bde mchog gi rgyud gsungs pa na he ru ka zhal bzhi phyag bcu gnyis pa'i rnam par bstan pa sogs mdo rgyud rang rang dang mthun pa'i sku'i rnam pa mi 'dra ba mtha' yas pa zhig bstan kyang don du shAkya thub pa rang yin pas rdo rje 'chang dang shAkya thub pa zhes ngo bo gcig nyid las rgyud tha dad med pa de ltar yin /
shAkya thub pa rang nyid sku dngos kyi gdul bya rdzogs nas mya ngan las 'das zin nas kyang 'phags yul du paN grub mang po'i skur bstan nas chos gsungs /
bod du bstan pa snga dar la mkhan slob sogs kyi skur bstan nas chos gsungs /
phyi dar la jo bo chen po dang /
rje tsong kha pa la sogs pa'i mkhas grub du ma'i skur bstan nas chos gsungs pa yin pas rje btsun @# / /
blo bzang grags pa nyid kyang ngo bo shAkya thub pa rang yin /
sangs rgyas kyis ma 'ongs pa snyigs ma lnga bdo ba'i dus thub dbang rdo rje 'chang rang nyid bla ma'i rnam par bstan nas 'byon par gsungs pas /
deng dus rang gi don mdzad pa'i thub dbang rdo rje 'chang gi sprul pa de gang yin snyam na bla ma las logs su mi rnyed /
nam mkha' dang mnyam pa'i rgyud las /
'gro ba 'di kun sangs rgyas lnga bdag nyid / /
gar mkhan dag dang ri mo bzang ltar snang / /
gang du bde chen zhes bya gcig pu nyid / /
gcig pu nyams ni du ma'i gar mdzad do / /
zhes pa 'di lus dben la sbyar tshul dang /
bshes gnyen bsten tshul la sbyar tshul sogs mang du yod pa las /
'dir bshes gnyen bsten tshul la sbyar te zhu na /
dper na 'chams dpon gcig zhwa nag gi chas gyon nas phyir thon pa na zhwa nag byung zer yang 'chams dpon kho rang yin /
yar log nas chos rgyal gyi 'bag chas lta bu sprad nas phyir thon pan chos rgyal red zer yang don du 'chams dpon kho rang yin /
de bzhin du chas mi 'dra ba re gyon pan ming mi 'dra ba re 'dogs kyang don du 'chams dpon gcig pu kho rang yin pa ltar /
rgyal ba rdo rje 'chang gcig nyid shAkya thub pa dang /
rje btsun blo bzang grags pa dang /
rang gi bla ma'i rnam par bstan pa yin pas rnam pa mi 'dra ba tsam las ngo bo gcig rang yin /
de 'dra'i nges pa rnyed nas de nyid tshogs zhing gi gtso bor gsal btab pa de la bla ma blo bzang thub dbang rdo rje 'chang zhes mtshan chags pa yin /
der ma zad sangs rgyas kun gyi ngo bo nyid / /
ces bla ma ni sangs rgyas kun gyi ye shes kyi rang gzugs gcig tu bsdus pa'i ngo bo yin par nges pa rnyed dgos pas zhib par 'og tu bshes gnyen bsten tshul gyi skabs su 'chad par 'gyur zhing /
'di la go ba legs par ma chags na bla ma'i rnal 'byor zab zab ji 'dra bsgoms kyang gzugs brnyan tsam yin te /
lam rim chen mo las /
de ltar na bla ma'i rnal 'byor zhes yongs su grags pa'i gdams pa'ang sngar bshad pa ltar go dgos kyi /
dmigs pa thun re tsam la sbyangs pas ni gar yang mi phyin la zhes gsungs pa ltar ro / /
bka' drin gsum ni /
mdo lugs la bslab pa lung khrid gsum stsal ba dang /
sngags lugs la dbang bskur /
rgyud bshad /
man ngag gnang ba ste /
de gsum bla ma gcig las thob pa la bka' drin gsum ldan zer /
sku'i rnam pa phyi rgyal ba tsong kha pa chen po dge slong ngur smrig 'dzin pa'i rnam pa /
ngur smrig ni bya ngur pa'i kha dog lta bu'i na bza' 'chang ba la zer /
de yang phyag g.yas chos 'chad dang g.yon mnyam gzhag la lhung bzed bdud rtsis gang ba bsnams pa'i mtheb mdzub kyis ut+pa la'i yu ba 'dzin pa'i 'dab ma snyan gyi thad du kha bye ba'i g.yas kyi steng du shes rab kyi ral gri rtse mo me cung zad 'bar ba dang /
g.yon gyi steng du brgyad stong pa'i glegs baM rang sgra sgrog pa /
dmigs bsal rang gang la thos bsam sgom gsum gyis 'jug pa'i gsung rab de'i glegs bam du mos /
gur kum gyi mdangs dang ldan pa'i chos gos rnam gsum gsol ba /
de yang gur kum la tshos ser po dang /
dmar ser dang /
dmar po gsum du yod pa'i mdangs can gyis @# / /
rim bzhin snam sbyar /
bla gos /
mthang gos bcas gsol ba /
paN zhwa gser gyi mdog can rtse mo rno zhing mtho ba dbu la gsol ba /
'di dag gi mtshon don mang du yod kyang da lam zhu ma khom pas dga' lha dang /
bla mchod kyi khrid las 'byung ba ltar yin /
de'i thugs kar thub pa'i dbang po /
de'i thugs kar rgyal ba rdo rje 'chang /
de'i thugs kar ting nge 'dzin sems dpa' hUM yig sngon po bcas gsal gdab /
de dag kyang rang re'i snod spyad ltar gcig nang du gcig bcug pa lta bu ma yin par /
bla ma phyi ltar dge slong gi rnam pa can 'di ltar snang yang nang ltar na rgyal ba shAkya thub pa yin zhes ston pa'i phyir thugs kar thub dbang bkod cing /
gsang ba ltar na rgyal ba rdo rje 'chang nyid yin zhes ston phyir de'i thugs kar rdo rje 'chang bkod pa yin no / /
bla ma sems dpa' sum brtsegs zhes pa 'di gsum yin 'gro bsam shas kha yang /
dang po gnyis dam tshig sems dpa' dang /
rgyal ba rdo rje 'chang ye shes sems dpa' dang /
thugs ka'i hUM yig la ting nge 'dzin sems dpa' bya dgos /
sems dpa' sum brtsegs bsgoms pa 'di la sngags kyi zab gnad khyad par can yod kyang 'dir zhu mi spobs /
de lta bu'i bla ma zhabs rdo rje skyil krung gis bzhugs pa'i phung sogs bde gshegs lnga sogs su bsgoms pa 'di gsang ba 'dus pa'i lus dkyil rtsa rgyud du mdo tsam gsungs pa /
bshad rgyud rdo rje phreng bar rgyas par bkral ba'i man ngag yin /
de bskyed tshul rgyas par na zhal gsum phyag drug pa gsang 'dus lus dkyil ltar dang /
de tsam blos ma lcogs na rnal 'byor gyi rgyud las gsungs pa ltar zhal gcig phyag gnyis su gsal 'debs /
de yang spyi gtsug nas skra mtshams par bla ma'i gzugs phung gi ngo bo rnam snang /
de nas mgrin pa'i bar 'du shes kyi phung po'i ngo bo 'od dpag med sogs phung po lnga bde gshegs lnga gong ma gong ma'i pad gdan la 'og ma 'og ma'i gtsug tor reg tsam gyis sku lus kyi dbus gzhung shing gi tshul du bskyed /
khams bzhi yum bzhi de dag dang zhal sprod kyi tshul /
mig sogs skye mched drug gi steng /
rtsa rgyus tshigs rnams bcas bsnan pa'i brgyad sa snying sogs sems dpa' brgyad /
rtsa rgyus kyi ngo bo byams pa spyi gtsug dang /
kun bzang tshigs chen brgyad la 'god /
gzugs sogs lnga rdo rje ma lngar bskyed pa tshig zin la mi gsal yang gsang 'dus lus dkyil ltar rang rang gi yab sems dpa' so so dang phan tshun 'khyud pa'i tshul du bskyed /
ba spu dgra bcom zhes pa ni nyan rang dgra bcom min par theg chen dgra bcom sangs rgyas 'phags pa nyid de /
de yang ba spu'i khung bu rer yang sangs rgyas kyi zhing khams re /
la lar bdud btul ba dang /
la lar chos 'khor bskor ba sogs mdzad pa bcu gnyis kyi rnam par rol pa mtha' yas par bsam pa zhing khams thams cad sku la snang ba'i don yin /
spyan ras gzigs kyi rgyud cig tu ba spu'i khung bu re rer sangs rgyas kyi zhing 'di dang 'di zhes bya bar de bzhin gshegs pa 'di dang 'di zhes bya ba sogs gsungs pa de 'dra sangs rgyas thams cad la sbyar dgos /
nyi khri tshig stong zhes pa mang tshig smos pa las grangs nges can du mdzad pa min /
lag pa g.yas la de'i ngo bo gshin @# / /
rje gshed sogs yan lag bcur khro bo bcu bskyed /
thugs kar lha lnga yod pa 'god lugs ni che ba mi bskyod pa /
de'i thugs kar thub dbang /
de'i thugs kar rdo rje 'chang /
mi bskyod pa'i mdun du zhal sprod kyi tshul du mA ma kI /
mi bskyod pa'i sku rgyab zhal gtad nas 'jam dpal bcas 'god /
sku las spros pa'i 'od zer gyi sner phyogs skyong sogs sprul pa sna tshogs spro zhing /
gnod sbyin dang /
gsang ba pa sogs lha chen po rnams zhabs 'og tu gdan gyi tshul du yod par bsam /
'di dag dmigs pa gsal thebs min ji ltar yang nges ngor bla ma'i phung khams skye mched sogs bde gshegs rigs lnga yab yum zhi khro sogs dngos yin snyam pa'i nges shes 'dren pa gnad che /
de rnams gtso bo gsal 'debs tshul yin /
'khor gsal 'debs tshul la gtso bo'i thugs ka nas 'od zer g.yas phyogs su spros pa rtse mo rgya je cher song ba'i steng du rgya chen spyod brgyud /
g.yon du de bzhin du zab mo lta brgyud /
mdun du de bzhin du chos 'brel dngos thob kyi bla ma /
rgyab tu cung zad mtho bar nyams len byin rlabs brgyud bcas 'god /
'di'i nyams len byin rlabs brgyud 'god lugs la man ngag gi zab gnad mang du yod /
de yang yongs grags rdo rje 'chang /
te lo /
nA ro /
DoM b+hi pa /
jo bo sogs dang /
rje sgrub khang pas zab rgyas kyi brgyud pa nyid la /
bla ma gcig nas gcig tu byin rlabs kyi rgyun ma nyams par yod pas /
de las logs su mi dgos par bzhed /
mkhar rdo blo bzang sgom chung gis gsang bde 'jigs gsum gyi brgyud pa la bzhed /
rje ngag dbang byams pa dang bla ma yongs 'dzin rin po che gnyis kyis bka' gdams thig le bcu drug gi brgyud pa dang /
dga' ldan snyan brgyud kyi brgyud pa gnyis gtso bor bzhed /
de dag dkyus gcig tu 'god tshul gyi man ngag zab gnad bdag gi bla ma'i zhal shes snyan brgyud kyi man ngag khyad par can dpe mkhyud med par zhu na /
de yang dbus su rdo rje 'chang ma gtogs pa rje btsun 'jam dbyangs nas rang gi bla ma la thug gi bar 'jam dbyangs kyi rnam pa mtho brtsegs dang /
de'i g.yas su pha rgyud gsang 'dus dang /
'jigs byed kyi bla brgyud gnyis so so nas mtho brtsegs /
g.yon du ma rgyud bde mchog gi bla brgyud dang /
thig le bcu drug gi bla brgyud so so nas mtho brtsegs re bcas mtho brtsegs lngar gsal 'debs pa yin /
'di dang phyogs 'dra rje shes rab rgya mtsho'i gsung zin du'ang yod /
da dung man ngag gzhan yang yod pa'i shes byed bka' gdams glegs bam dang /
dka' chen nam mkha' rdo rje'i gsung bla mchod /
tshe gling yongs 'dzin rin po che'i gsung bla mchod khrid dang /
bla brgyud rnam thar /
sngar zhus pa'i rje shes rab rgya mtsho'i gsung zin sogs na yod pas de dag gzigs dgos /
bka' gdams gsar rnying gi bla ma 'god lugs la'ang man ngag gi khyad par che ba zhig yod /
de ltar bla ma rnams gsal btab /
de nas pad rim dang po'i 'dab @# / /
ma bzhir mdun du gsang ba 'dus pa 'phags lugs mi bskyod pa lha so gnyis /
g.yas su rdo rje 'jigs byed lha bcu gsum /
gyon du 'khor lo sdom pa lU i pa lha re gnyis /
rgyab tu kyai rdor thod pa can lha dgu 'god pa'am /
yang na man ngag ltar g.yas su pha rgyud kyi rgyal po gsang ba 'dus pa /
g.yon na ma rgyd kyi rgyal po khor lo bde mchog /
mdun du pha rgyud ma rgyud gnyis ka'i b+nad tshang ba rdo rje 'jigs byid rnams gsal 'debs pa'i lugs kyang yod /
gang ltar yang blos lcogs na rten dang brten pa'i dkyin 'khor yongs rdzogs /
de tsam ma nus kyang brten pa lha gtso 'khor yongs rdzogs /
de yang ma nus na gtso rkyang gsal btab kyang chog /
de nas pad rim gnyis par dus 'khor gtso bor byas pi bla med kyi yi dam /
gsum par rnal 'byor rgyud /
bzhi par spyod rgyud /
lnga par bya rgyud bcas kyi lha tshogs dang /
drug par sangs rgyas mchog gi sprul sku'i rnam pa can /
bdun par byang sems /
brgyad par rang rgyal /
dgu par nyan thos /
bcu par dpa' bo mkha' 'gro /
bcu gcig par chos srung rnams gsal 'debs /
tshogs zheng de thams cad kyi gnas gsum du spyi bor sku rdo rje rnam snang gi ngo bo oM dkar po sogs rdo rje gsum gyi rang bzhinn gyi yi ge 'bru gsum 'god /
'don thar mi gsal yang /
lte bar ren 'bying gi ngo bo swA ser po dang /
gsang gnas du don grub kyi ngo bo kA ljang gu yang 'god par gsungs /
rdo rje gsum ni sangs rgyas kho na'i khyad chos yin pas tshogs zhing gi nyan rang sogs kyang rnam pa der bstan pa tsam ma gtogs ngo bo sangs rgyas kho na dang /
de yang bal ma kho na'i rnam sprul du shes dgos /
thams cad sems dpa' sum brtsegs su bya ba'i man ngag kyang yod /
de ltar tshogs zhing rnams snang ngor gsal legs par thebs pa dang /
mos ngor de dang de dngos yin snyam pa dang /
dad ngor yon gnas phul du byung ba'i 'du shes gsum bskyed dgos gsungs /
de ltar gsal 'debs zin nas ye shes pa spyan 'dren pa yin cing /
de'ang spyan 'dren nges par dgos pa min te /
rang gis mos pa byas pa tsam gyis mdun na bzhugs te /
mdo las /
gang gis mos pa gtsor byas na / /
de yi mdun na thub pa bzhugs / /
zhes gsungs /
rang res rtsod pa byid pa'i tshe sangs rgyas tshad mas ma dmigs pa'i sa phyogs med ces smra ba de 'dir phan thogs dgos pa yin /
sngags kyi gnad /
dang sbyar na'ang 'char bde ba zung 'jug pa rnams sku thugs ngo bo gcig tu song bas mkhyen pas gar khyab tu skus khyab dgos pa ni /
mkhyen pa'i skad cig gcig gis kyang / /
ches bya'i dkyol 'khor kun khyab can / /
zhes dang /
ye shes ji snyed khyab gyur pa / /
sku yis kyang ni de snyed khyab / /
ces gsugs pa ltar rang gi mdun gyi gzhir yang sangs rgyas thams cad kyi mkhyen pas khyab pas skus kyang khyab pa yin /
des na rang gi las sgrib kyis ma mthong ba ma @# / /
gtogs tshogs zhing gi lha mos pas gsal btab pa tsam gyis mdun na bzhugs pa thogs med kyis byams pa dang /
tsan+d+ra go mis spyan ras gzigs sgrub pa'i lo rgyus ltar red gsungs /
de ltar thub pa la 'byon bzhugs kyi rtsol ba mi mnga' ba nam mkha'i zla ba'i gzugs brnyan chu snod du 'char ba ltar yin pas tshogs zhing bskyed ma thag tu mdun du yod kyang /
rang cag gis mi mthong ba /
dper na chu mig dang sku mkhar la klu btsan sogs gnas kyang mi mthong ba bzhin no / /
dngos su yod pa'i 'du shes yod med kyis byin rlabs dang /
bsod nams kyang de'i rjes su 'brang ba yin /
des na skyabs yul mdun du bzhugs bzhin pa la de ltar med snyam pa'i dogs pa sel ba'i phyir ram /
mos pa brtan pa'i phyir spyan 'dren pa yin /
ngag tu ma lus sems can sogs brjod de tshogs zhing rnams mkhyen brtse nus gsum gyi yon tan mnga' ba'i sgo nas /
ma ga d+ha bzang me'i gtam rgyud ltar re res kyang rdzu 'phrul gyi bkod pa mtha' yas pas byon byung snyam pa byed /
de'i tshe tshogs zhing rnams kyi thugs ka'i sa bon las 'od zer 'phros pas phyogs bcu'i sangs rgyas re re'i thugs ka nas tshogs zhing cha tshang re spyan drangs te tshogs zhing cha tshang gcig tu gyur| slar yang de las mang po spros nas tshogs zhing gi lha re rer cha tshang re thim pas re re yang skyabs gnas kun 'dus kyi ngo bor mos /
'di ltar byed pa rang rer tshogs zhing la bzang ngan gyi rnam rtog mi 'byung ba dang ma 'ongs pa na lam dang 'bras dus kyi rten 'brel zhig yod /
dgug gzhug bcing mnyes byed pa sngags lugs yin /
de ltar zin pa na khrus gsol ba ni /
tshogs zhing la sdig sgrib dang nag nog sogs dag bya med kyang ji skad du /
chos kyi sku la dri ma mi mnga' yang / /
sri zhu bkur sti rim gro'i tshul tsam du / /
zhes sogs ltar rang gi las sgrib sogs sbyong phyir byed /
khrus khang bskyed lugs sna tshogs yod kyang /
'dir bla med dang 'brel bas gru bzhi sgo bzhi rta babs dang bcas pa /
thog gzhan med pa /
nang du rin po che'i ka ba bzhi'i steng du rgya phibs dang de'i 'og tu mu tig gi bla bres brgyan pa /
dkyil du khrus kyi rdzing bu shel gyi sa gzhi la gser gyi bye ma brdal ba dbus cung mtho zhing mtha' dma' ba rus sbal gyi rgyab 'dra ba la bla med spyi 'gro ltar shing stan nam seng khri tshogs zhing gi grangs mnyam bkod /
phyogs gsum na 'bab stegs gsum re rer yang them skas bzhi re yod pa /
mtha' skor du rin po che'i stegs bu /
na bza' 'gel gzhi rin po che'i gdang /
na bza' gsar pa 'bul rgyu dang /
bum pa sogs bskyed /
khrus chas yod na khrus gzhong du khrus rdzing mtshon byed bum chu cung zad blugs /
me long la bum chus 'phred du ri mo gnyis dang /
gyen du ri mo gnyis te re'u mig dgu 'byung ba bris pa'i dbus dang phyogs bzhir bum chus thig le re bya /
de yang re'u mig dgu khrus khang dang /
thig le lngas rgyal ba rigs lnga mtshon /
bres pa der /
zhes pa'i tshig mtshams nas tshogs zhing rnams 'ur dir gyis 'phur ba'am /
skas gdang btsugs @# / /
pa nas gshegs pa'i mos pa gang rigs byed /
de dag byon zin nas re re'i sku mdun du 'di sngags dang 'brel bas khrus dang /
byug pa dang /
na bza' 'bul mkhan gyi mchod lha gsum gsum spros /
khrus kyi tshe rdzing bu nas bcus te phul bas thugs rgyud la bde ba chen po 'khrungs pa'i mos pa byed /
khrus zin nas phyi ba'i tshe /
rab gnas skabs kyi khrus dar gyi sngags 'god lugs ltar byas te dpral mgrin thugs ka dpung mgo gnyis bcas gnas lnga la reg pas rlan thams cad sku'i gnas lngar 'dus te de dag phyi ba yin gyi /
rang res khrus byed pa ltar mgo mjug thams cad du phyi ba de 'dra mi dgos /
byug pa'i tshe mdog gser lta bu dang /
dri shin tu bzang po /
rgyu ni mar min pa'i byug pa 'bul /
de zin nas zhi khro rab 'byams so so'i cha lugs kyi na bza' gsar pa re phul ba'i mos pa byed /
'brom la ni g.yi lpags kyi slog pa phyi ras sngon po can la skyes bu gsum gyi lam phyin drug tu bsdus nas ston pa'i mtshon byed du ska rags sku sked la lan drug 'khor ba zhig 'bul ba'i mos pa byas na rten 'brel gyi gnad shin tu che /
de rjes so so'i rgyan dang phyag mtshan yang 'bul /
bdag dang 'gro la zhes sogs kyi tshe slar yang da gin ? 'byon pa'i gnas so sor yar gshegs te sngar bzhin bzhugs pa'i mos pa byed /
na bza' rnying pa rnams 'od ser po'i rnam par rang gi smin mtshams su bstim pa'am /
rigs drug so so'i gtso bo re re 'ong ste rten skal du khyer bar bsams na'ang chog /
khrus chu rnams khrus rdzing la yur rka drug yod pa nas rigs drug so so'i gnas su song ste /
gzhan rnams la so so'i sdug bsngal sel byed du gyur song snyam pa byed /
mi rnams 'dod pa che bas mkho rgu'i yo byad du gyur par mos shing /
khrus khang sogs mi dmigs par bsam /
sbyor chos lnga pa ni /
dge bshes dol pas /
zhar la tshogs gsog pa dang sgrib pa sbyong /
lha dang bla ma la gsol ba 'debs shing rus shing dang bcas te nan tan gyis bsams na lo brgyar mi skye snyam pa zhig kyang 'dus byas so na mi sdod pas ci zhig ltar la skye ba yin /
zhes pa ltar bsags sbyang gal che zhing /
de'i gnad bsdus pa yan lag bdun pa maN+Dal dang bcas pa 'di thog mtha' kun tu gal che /
kha cig gis 'di dge sbyor rgya chen po mi nus pas bya rgyu'am /
dge sbyor gyi sngon 'gro lta bu las dngos gzhi la mi mkho snyam du mnangs chung byed pa 'ong srid kyang /
de 'dra min /
yan lag bdun po 'di'i sgo nas tshogs kyi zhing mchog bla ma rgyal ba sras dang bcas pa la tshogs gsog pa dang sgrib pa sbyong tshul 'di las lhag pa mdo dang rgyud sde gang na'ang med /
sngags kyi skabs su'ang yan lag bdun pa 'di gal che ste /
rgyud sde bzhi ka nas bdun rnam dag bya bar gsungs shing /
bla med kyi bskyed rim rnams su yang tshogs zhing la phyag mchod sogs yan lag bdun gyi sgo nas tshogs bsags sgrib sbyang bya dgos par gsungs /
'jam mgon tsong kha pa chen pos kyang @# / /
'ol dgar bsags sbyang mdzad pas nyams rtogs khyad par can 'khrungs pa ltar rgyud smin na rtogs pa myur du skye ba sogs dang /
sa chen po la gnas pa'i byang chub sems dpa' rnams kyang bsags sbyang la gtso bor 'bad pa yin te /
sa dang po la gnas pa'i byang sems des sku lus brgyar sprul nas sangs rgyas kyi zhing brgya la phyin te mchod pa 'bul zhing /
de bzhin sa gnyis pa sogs nas sangs ma rgyas bar du lus rim bzhin mang por sprul te mchod pa je rgyas je mang la btang bar mdzad na /
rang res smos su med tshul sogs rgya cher gsungs /
des na /
chos spyod yan lag bdun pa 'di ni mdo sngags gnyis kar bsags sbyang gi 'gag sdoms chen po zhig ste /
dper na| skyon smin pa rnag brtol rung dang /
yon tan smin pa shing tog longs spyod rung ltar yin /
dam pa gong ma'i man ngag las /
tshogs gsog med na rlan med sa bon 'dra / /
zhes pa ltar yan lag bdun pa'i sgo nas bsags sbyang la nges par 'bad nas lam gyi dmigs rnam skyong dgos kyi /
lam ltar snang re nyams len byed pas mi 'ong gsungs /
yan lag bdun zhes pa dper na /
'phrul gyi yan lag bdun dang ldan pa'i shing rta de yan lag gcig ma tshang ba na mi 'gro ba bzhin /
'dir yang yan lag gcig ma tshang na bsags sbyang gnad du mi 'gro ba yin /
de ltar yan lag bdun las /
dang po phyag la lus ngag yid kyi phyag gsum yod pa /
ji snyed su dag ces sogs kyis rim bzhin bstan /
khrid yig rnams nas gsungs pa'i lus re re la mgo dpag med sogs 'char ma bde na /
thog med nas blangs pa'i lus dpag med yod pa rnams mi'i rnam pa can du blos blangs pas chog /
rdul gcig steng na rdul snyed sangs rgyas rnams / /
zhes pa rdul phra mo gcig gi steng du sangs rgyas ji snyed yod pa bzhugs nus pa'i don te /
dper na /
nas rdog gcig gi steng du mi brgya tham pa'i mig shes kyis dus gcig tu bltas na mi brgya'i mig shes brgya| nas rdog gcig gi steng du 'jug nus pa bzhin du sangs rgyas thams cad kyi ye shes rdul gcig gi steng du 'jug nus /
rdul gcig gi steng du ye shes ji tsam zhugs pa de tsam gyi gzugs sku yang 'jug pa zung 'jug pa'i yon tan yin zhing /
de yang rlung sems 'jug pa gcig pa'i gnad kyis yin /
tshogs zhing la gus pas mdzub mo bsgreng ba tshun yang lus kyi phyag yin /
de la rnam grangs 'ga' shas yod pa las /
bskum phyag ni /
yan lag lnga sa la reg pa dang /
brkyang phyag ni lus thams cad sa la phab pa la zer /
brkyang phyag gi khungs sdong po bkod pa'i mdo las /
gzhon nu nor bzang gis shing sdong po sa la 'gyel ba bzhin du lus thams cad sa la phab ste phyag 'tshal ba la ltos /
zhes pa de yin /
phyag 'tshal ba'i phan yon yang /
las rnam 'byed kyi mdo las gzugs bzang zhing gser gyi kha dog lta bur 'gyur ba sogs phan yon bcu gsungs pa dang /
gzhan yang mdo sde las /
lus kyis ji tsam non pa'i sa'i rdul @# / /
grangs kyi 'khor los bsgyur ba stong 'gyur re'i bsod nams 'thob par gsungs /
brkyang phyag 'di rgyud nas kyang bshad cing /
paN chen nA ro pas kyang phyag bzhes su mdzad /
phan yon la yid ches na gzugs dang rkang lag kyang 'di las ring tsam yod na snyam pa 'byung zhes phur lcog ngag dbang byams pas gsungs tshul /
thal mo bcar leb ni mu stegs pa'i lugs yin pas rang res de mi bya bar thal mo khong stong mthe bong nang du bcug pa'i nor bu'i dbyibs lta bu byed /
de spyi bor bzhag pas sangs rgyas kyi gtsug tor dang /
smin mtshams su bzhag pas mdzod spu /
mgrin par bzhag pas gsung dbyangs yan lag drug cu /
snying gar bzhag pas thugs 'grub pa'i nus pa 'jog cing| 'dis bsags sbyang gnyis ka 'byung bas lus ngag yid gsum gyi sdig sgrib 'dag /
lus sa la phab pa dang ldang ba'i skabs mdzub mo bskum na dud 'gro rmig zlum du skye ba'i rgyu byed par gsungs pas sor mo rnams gshib ste sa la bkram pa las khu tshur mi bya /
des phyag zhabs kyi sor mo dra bas 'brel ba 'grub /
lag pa dang dpral ba sa la gtug /
yar ldang ba'i skabs 'khor ba las myur du ldang ba'i rten 'brel gyi gnad yod pas yar myur du ldang ba wa 'khyug pa ltar dgos /
yar myur du ma ldang bar nyal ba ltar byas na /
lto 'phye sogs brang 'gro'i rigs su skye bas ngal bso dang sbrags nas mgo gtugs te 'dug pa mi bya /
phyag snga phyi'i bar du lus legs par ma bsrangs par sgur tsam sgur tsam byas na dud 'gro lta bu sgur por skye bas lus legs par bsrang /
tshogs gsog pa'i phyir phyag re re nas tshul mthun 'tshal ba las /
grangs gang mang ched du mgyogs chos mi byed /
rje'i bka' srol la sngon 'gro 'bum sogs grangs la gtso bor mi mdzad pas grangs mang po ma byung yang spus legs pa zhig bya /
'ga' zhig sngon 'gro btang ba yin zer nas /
phyag 'bum btang ba'i tshe las sla chos chen po byed pa de 'dra mi rung /
sangs ma rgyas kyi bar tshogs bsags sgrib sbyang dgos pas rang re las dang po bas mi tshe hril por bsags sbyang la 'bad dgos /
sgom dang bsags sbyang rnams las bsags sbyang gtso che /
sngon 'gro btang zin zhes zer nas blo bde 'bol gyis sos dal du bsdad pas gar yang mi sleb /
tshogs bsags sgrib sbyang byung na 'bum mi long ba'i ngal ba dang sems khral bya mi dgos pa sngar mtshams pa bzhi las gcig gis grangs ma longs pa na /
gzhan gsum gyis de la grangs ji tsam song dris pas /
khong gis khyed cag grangs gtso bor byed kyin yod dam zer ba'i lo rgyus ltar yin /
de yang rab na 'tshal tshul bzang la grangs mang ba zhig dgos /
grangs brtsi ba rjes su yi rang gi dge ba 'ong ched yin /
spyir na phyag ces pa zhar dang zhor la byed du yod de /
lam du 'gro ba'i tshe sku gsung thugs rten sogs mthong na /
gus tshul gyis thal mo sbyar ba tshun chad phyag byas par 'gro /
nyams len byed shes pa zhig yin na /
lus kyis g.yo 'gul byas so cog chos su 'gro ba zhig bya rgyu yod gsungs /
gnyis pa @# / /
mchod pa'i yan lag ni /
me tog dam pa zhes sogs te /
dper na /
nged tsho'i lo tog bzang po skye ba'i zhing de la sa bon ma btab par lo gcig lus na shin tu phangs par brtsi yang de la de tsam phangs rgyu med /
tshogs kyi zhing la bsod nams bsags rgyu ma byung na snga ma de bas brgya 'gyur stong 'gyur gyis phangs pa yin /
dma' mthar phyi ma don gnyer gyi bsam pa tsam gyis ma zin na dge rtsa gang bsags thams cad chos su mi 'gro yang /
de ltar 'gro ba gcig yod de /
sangs rgyas kyi zhing la phyag mchod sogs kyis bsod nams bsags na skye ba phyi ma bsam pa'i kun slong tsam med kyang sangs rgyas 'thob pa'i rgyur nges par 'gro /
de ltar sangs rgyas kyi zhing la mchod pa phul ba sogs la bsam pa kun slong ngan pas zin kyang sangs rgyas 'thob pa'i rgyur 'gro ba'i rgyu mtshan ni /
'di la zhing gi mthus dmigs bsal gyi 'bras bu thob pa yin /
dper na zhing bzang por sa bon btab tshul ma legs kyang 'bras bu nges par 'byung ba bzhin no / /
spos zhim po'i lde gu ni spos la sogs pa dri zhim po rnams bkol ba'i khu ba rnams byugs pa'o / /
me tog dam pa sogs bla na yod pa'i mchod pa ste /
bkod pa khyad par 'phags pa sogs mchod pa lnga ma kun la sbyor dgos /
bdug spos sna gcig pa ni tsan+dan gyi dri lta bu'o / /
phye ma ni /
tsan+dan la sogs pa'i dri bzang gi phye ma dang /
phur ma ni bdug spos kyi phye ma spungs pa'o / /
lugs gcig la /
phye ma ni dri bzang gi phye ma dang /
phur ma ni ras kyi khug ma lta bur dri bzang po 'thul ba'i phye ma blugs pa bla rer btags te rlung gis bskyod tshe bsung zhim po 'thul ba'o / /
bzang spyod las gsungs pa'i mchod pa rnam pa bdun ni /
me tog dam pa sogs bdun no / /
sangs rgyas dang byang sems rnams kyis thugs bskyed dang smon lam gyis bzang dgur sprul pa ni bla na med pa'i mchod pa ste /
'di rang cag gis 'bul mi nus mod /
'on kyang rang res 'bul rgyu zhig mchis te /
blo gros rgya mtshos zhus pa'i mdo las gsungs pa dam pa'i chos 'dzin pa dang /
byang chub mchog tu sems bskyed pa gnyis /
snying rje pad dkar las gsungs pa'i thos don sgrub pa la gzhol ba dang gsum /
bla ma'i man ngag gis kha bskangs pa dge rtsa mchod rdzas su bsgyur nas phul ba ste bla na med pa'i mchod pa bzhi gsungs pa las /
lung rtogs kyi chos 'dzin pa nas /
tha na gzungs tshig gcig 'dzin pa tshun chad dam chos 'dzin pa'am bla na med pa'i mchod pa yin /
thos don sgrub pa la gzhol ba ni /
gang thos shing bzung ba'i don lag len du 'gel ba spyan snga ba sa 'dul ba'i dpe gzigs pas ko lpags dor ba'i dpe ltar dgos /
nyams len gyi 'go 'dzugs gza' tshes bzang po sogs bsgrig 'dod na ma shi bar du mi 'grig gsungs /
tha na byi dor byed lugs shes nas lag len byed pa tshun sgrub pa'i mchod pa yin pas /
gzhung chen mor slob gnyer gnang ba tshos kyang thos don lag tu blangs te sgrub pa nyams len la gzhol ba ma @# / /
gtogs /
bu ston rin po ches /
rang nyid rgyal 'dod gzhan dag dma' dbab 'dod / /
g.yo sgyu'i spyod pa tshig rtsub ngan sems can / /
ngag 'khyal sna tshogs smra zhing gzhan rgyud bsreg /
de 'dra'i rtsod pa de yang dmyal ba'i rgyu / /
zhes gsungs pa ltar ma song ba dgos /
dge rtsa mchod rdzas su bsgyur ba ni /
rnam dag khrims kyi chu gter chen po'i dbus / /
zhes sogs dang /
thos pa rgya mtsho'i mchod yon kun nas 'khyil / /
zhes sogs ltar thos sogs kyi dge ba mchod rdzas kyi gzugs su bkod pa ste /
bla mchod skabs /
dngos bshams yid sprul yid bzhin rgya mtsho'i ngogs / /
sogs kyang dge rtsa rnams dga' tshal gyi gzugs su bkod de 'bul ba yin /
byang chub mchog tu sems bskyed pa ni /
sems bskyed nas de nyid rgyal ba sras bcas la mnyes phyir 'bul ba ste /
de bzhi ka yang bla na med pa'i mchod pa yin pas 'di 'bul du yod /
'di las lhag pa'i mchod pa zhig med pas rang cag rab tu byung ba rnams kyis med bzhin log 'tsho mi sgrub par /
yod bzhin pa 'di kho na la brtson te sgrub pa'i mchod pa gtso bor 'bul dgos /
gzhan yang gro lung pa'i bstan rim las /
sku dang mchod rten mngon sum mngon sum min / /
byas dang byed 'jug rnyed bkur rgya chen dang / /
nyon mongs can min sgrub pa'i mchod pa bcu / /
zhes pa rnams kyang 'bul dgos gsungs /
'di mtshams maN+Dal 'bul ba 'di bde myur dang /
'jam dpal zhal lung mi 'dra zhing /
bde myur la sngon du mchod pa phul nas de rjes maN+Dal 'bul /
zhal lung skabs bla ma sogs la 'bul ba 'bul ba'i phyag len bzhin sngon la maN+Dal phul nas rjes su mchod pa 'bul ba yin gsungs /
maN+Dal zhes pa bod skad du dkyil 'khor zhes bya /
de yang dkyil snying po dang /
'khor len pa la 'jug pas snying po len pa la zer te /
go rgyu chen po zhig yod /
maN+Dal gyi dbyibs la las mthun gru bzhi sogs byed du rung /
kha shas kyis nang gi mnyam gzhag las phyi'i mchod pa gtso mi che zer yang /
sngags kyi skabs lnga bcu pa las /
dkyil 'khor me tog bcas thal mos / /
ston pa bla ma bsnyen bkur zhing / /
zhes dang /
rnal 'byor dbang phyug dpal ldan dgon pa ba nyin gcig ting nge 'dzin la 'byams nas maN+Dal 'bul rgyu lus te rdul phung nger yod pa'i skabs 'brom rin po che phebs te /
khyod maN+Dal mi 'bul ba ci yin gsung /
nang du an cig bsams pas g.yengs 'tshal zhus pas /
'brom gyi zhal nas /
khyod ci zer /
khyod las a ti sha sgom bzang ste maN+Dal nyin rer dus gsum du 'bul bar mdzad ces bka' bkyon /
rnal 'byor pas de nas bzung maN+Dal 'bul ba la lhag par du brtson pas rtogs pa 'khrungs tshul /
maN+Dal gyi rgyu ni 'byor na gser dngul zangs sogs dang /
ma byung na rdo g.yam gyo mo shing gis kyang rung /
'ol dga' la yod pa'i rje'i maN+Dal yang rdo yin /
tshom bu'ang rab rin po che dang /
'bru sman /
de min rde'u dang /
bye ma sogs kyis rung yang /
'byor na gang bzang ba phul bas tshogs rdzogs @# / /
tshabs che /
che chung ni gang che che zhig ste /
ma mtha' rang gi kha phor las ma chung ba dgos /
maN+Dal la ma mtha' lo re dang /
zla ba re re nas nges par ba byung dang /
dri bzang gi chu mdzub mo'i rtses thigs pa gcig blangs te mthe bong dbus su bzhag ste mdzub mos mtha' nas bskor /
yang mthe bong gis blangs te mdzub mo maN+Dal gyi dbus su bzhag ste mthe bong gis mtha' nas bskor dgos /
'bul tshul lag g.yon pas 'bru bcas maN+Dal bzung ste /
g.yas pa'i lag ngar gyis phyir lan mang du phyi skabs sdig sgrib phyi ba'i mos pa dang /
tshur lan gsum phyi ba'i tshe sku gsung thugs kyi byin rlabs thob pa'i mos pa byed /
tshom bu 'god tshul phyag len ltar la /
shar 'bul yul la bstan pa dang /
rang gi mdun du shar byed pa gnyis yod pas mchod pa'i maN+Dal skabs shar tshogs zhing ngos dang /
gsol 'debs maN+Dal skabs shar rang ngos la byed pa byin rlabs tshur zhu ba'i dbang du byas pa'i phyi ma de bzang /
ri rab| gling /
gling phran /
rin po che'i ri sogs dang /
sna bdun /
gter bum /
sgeg sogs brgyad /
nyi zla /
gdugs rgyal mtshan bcas kyi maN+Dal so bdun ma 'di 'gro mgon chos 'phags kyi phyag srol bzhin dang /
rje'i rang lugs ni nyer gsum ma yin /
maN+Dal tshom bu nyer gsum dang nyer lnga'i khyad par dbang chen gser gyi sa gzhi dang /
phyi'i lcags ri'i tshom bu gnyis grangs su bgrang min gyi khyad yin /
maN+Dal skabs gling bzhi ri rab dang bcas pa mdzod kyi lugs ltar byed dgos pas de dag gi chags tshul yang rgyas par mdzod ltar dang /
ma mtha'ang rags rim shes dgos zhes mdor bsdus stsal /
mtsho dang ri re res ri rab la lcags ri bskor ba bzhin la /
dbus su rin chen sna bzhi las grub pa'i ri rab| shar gling dkar /
de bzhin du lho sngo /
nub dmar /
byang ser /
gling de dang de dag tu rin po che'i ri bo sogs mang po phyur bur spungs par bsam /
rin po che'i ri bo sogs bzhi po ni gling so so'i khyad nor lta bu yin pas gling gi tshom bu'i steng du 'god /
'dod 'jo'i ba ni rin po che'i rang bzhin can /
gcin dang lci ba thams cad gser du 'bab pa zhig yin /
ma rmos pa'i lo tog ni /
nangs brngas na nub skye /
nub brngas NA nangs par skye la shun pa sogs med pa'i 'bras zhig go /
tshom bu nyer lnga mar gling phul bas de dag don gyis 'bul ba la dgongs nas tshom bu logs su ma mdzad pa yin /
rin chen bdun ni /
'dzam bu chu bo'i gser las legs byas shing / /
sogs ltar te /
de dag gling bzhi'i ri rab la nye ba'i bar snang la phyogs mtshams su 'god /
sgeg sogs brgyad ni ri rab kyi bang rim la yod cing sngar gyi de dag gi nang du steng la 'god /
nyer lnga mar ri rab phul bas de dag logs su mi dgos par mdzad /
nyi zla ni g.yas g.yon dang /
rin po che'i gdugs rgyab dang /
rgyal mtshan rang mdun rten 'brel gnad kyis 'god /
yang na nyi ma nub /
zla ba shar /
gdugs byang /
rgyal mtshan lhor 'god pa yod de /
de la'ang rten 'brel yod /
lha mi'i gces nor yod dgu thams @# / /
cad ri rab kyi dbus su spungs nas 'bul /
tshe gling yongs 'dzin rin po ches bkras lhun nas ja'i lbu ba chung ngur mi'i gdong yongs rdzogs chud pa gzigs pa'i dpe ltar ram /
shel sgo'i nang du gdong chud pa dang /
khab mig nas ri mthong ba bzhin maN+Dal che ru ma song ba'i nang du gling bzhi lha gnas dang bcas pa chung du ma song bar gsal gdab /
stong gsum /
rab 'byams /
rgya mtsho /
rgya mtsho'i rgyud gsum go rim bzhin stong 'gyur du bsgres nas brtsi dgos /
sa gzhi spos kyis sogs rtag tu ngus chos 'phags la phul ba'i skabs kyi tshig yin snyam pa brtag 'di'i skabs sangs rgyas zhing la dmigs te zhes pa dang /
sangs rgyas zhing du dmigs te zhes 'don tshul gnyis yod pa'i sangs rgyas zhing la zhes pa ni /
sangs rgyas tshogs kyi zhing la zhes yul la bsgyur du rung yang /
ri rab gling bzhi dang bcas pa ma dag pa'i zhing rnams 'bul du mi rung ba'i skyon yod pas /
skad cig dang po ma dag pa'i zhing gling bzhi ri rab dang bcas pa skad cig gnyis par dag zhing du bsgyur nas phul ba sangs rgyas zhing du dmigs te phul ba zhes pa'i don yin zhing /
de ltar mos te phul na phan yon de bzhin 'thob /
dwags po'i maN+Dal tshigs bcad mar 'bul grogs tshangs dbang sdom ldan zhes rang sdom ldan yin na rogs la tshangs pa dang /
sdom ldan min na rogs la dge slong dang tshangs pa dgos par gsungs kyang /
ri rab gling bzhi dang bcas pa sems can spyi mthun gyi las las grub pa yin pas /
des na rang gi las kyi cha shas las grub pa'i bdag 'bras ri rab gling bzhi cha tshang zhig yod pa de phul ba yin pas 'bul grogs tshangs dbang mi dgos so / /
dmigs pa 'char thub na gling bzhi sogs bye ba phrag brgya dang /
ma thub na cha tshang gcig dbul kyang rung /
maN+Dal 'di legs par phul na /
gling bzhi ri rab sogs de dang de phul ba'i phan yon 'thob ste /
dper na chos rgyal mya ngan med sku skye snga ma zhig la byis pa'i skabs sangs rgyas rnam gzigs kyi lhung bzed du thal ba gser du mos nas phul ba'i tshe gser phul ba'i phan yon thob cing /
rjes su nub gcig la mchod rten bye ba gcig bzhengs rgyu byung ba'i rabs ltar yin /
de'i phyir maN+Dal 'di ni tshogs rdzogs pa /
tshegs chung ba /
g.yo med pa sogs bsod nams gsog pa zhig la 'di las lhag pa med pas /
zangs sgor mo 'di la de 'dra ba'i gnad chen po yod /
mjug tu maN+Dal tshom bu phar tshur gshegs pa byin rlabs tshur zhu ba dang /
bar chad phar bsal ba skabs bstun so sor sbyar /
de yang grangs la gtso bor mi byed par dmigs pa la gtso bor byed /
gal te grangs gsog byed 'dod na mchod pa'i skabs 'dir bas ga chog /
de yang sangs rgyas chos tshogs ma dang sa gzhi spos byugs sbrags te ri rab dang gling bzhi /
nyi zla gnyis bcas bdun 'bul dgos /
dge slong ma dpal mos man+dal phul nas 'phags pa'i zhal gzigs pa /
rje tsong kha pas 'ol dga' chos lung du @# / /
maN+Dala phul ba sogs la thugs brtson cher mdzad de lta ba 'khrungs pa yin pas 'di la thams cad kyis brtson par byed gsungs / /
! / /
nyin drug par /
slob dpon tsan+d+ra go mis /
ji ltar glang bu khron zab kha nas 'khrungs pa yi / /
rtswa lo kham 'ga' la ni yid ni chags gyur nas / /
rnyed pa grub pa med par g.yang du lhung ba ltar / /
'tsho ba'i 'jig rten bde ldan 'dod pa'ang de dang 'dra / /
gsungs pa ltar glang po che zhig g.yang sa 'jigs su rung ba'i khar rtswa skyes pa la chags nas der song ba na g.yang du lhung ba ltar /
rang re rnams kyang tshe 'di'i bde skyid tsam la chags nas mi dge ba'i las sna tshogs la spyad de /
nam zhig ngan song gi g.yang sa chen por lhung na phyis nas thar dka' bas na gtan gyi 'dun ma zhig sgrub dgos /
de sgrub pa'i thabs mchog tu gyur pa ni byang chub lam gyi rim pa'i tshul la 'jug pa las gzhan med pas /
des na sems can gyi don du bdag gis sangs rgyas kyi go 'phang thob par bya /
de'i ched du byang chub lam gyi rim pa'i khrid zhus nas nyams su len snyam pa'i kun slong dgos tshul /
de yang sa bcad sngon du ji ltar song ba rnams gsungs nas /
thun la sbyor dngos mjug gsum las /
sbyor ba'i chos drug gi lnga pa yan lag bdun pa maN+Dal dang bcas pa 'bul ba'i yan lag gzhan gnyis bshad zin nas /
gsum pa sdig pa bshags pa'i yan lag ni /
rang cag rnams kyi rgyud la rtogs pa sngar ma skyes pa gsar du mi skye zhing /
skyes zin nyams pa ni sdig sgrib 'dis byed pa yin la /
der ma zad tshe 'di phyi'i mi legs pa thams cad sdig pas byas pa yin /
de dag mi 'dod na sdig pa bshags dgos /
bshags pa byas na ni mtshams med kyi las dang /
myong nges kyi sdig chen po'ang 'dag thub /
bye smra'i lugs la mi 'dag par gsungs kyang /
de ltar 'dag thub pa 'di thal 'gyur ba'i bzhed pa yin /
bshes springs las kyang /
gang zhig sngon chad bag med gyur pa la / /
phyis nas bag dang ldan par gyur de yang / /
zla ba sprin bral lta bur rnam mdzes te / /
dga' bo sor phreng mthong ldan bde byed bzhin / /
zhes gsungs /
mkhas pa'i sdig pa lci yang yang / /
blun po'i sdig pa yang yang lci / /
zhes pa'ang bshags pa bya tshul mkhas mi mkhas la byed /
bram ze bde byed kyis rang gi ma bsad pa dang /
sor phreng can gyis mi chig stong dgu brgya go dgu bsad pa dang /
ma skyes dgras pha bsad pa'i mtshams med kyi las byas nas phyis bden pa mthong ba'ang bshags pa shugs drag byas pa las byung /
des na bshags pa stobs chen gyis sdig pa rtsa ba nas 'dag /
'bring gis yang du 'gro /
thams 'phel kha 'chad pa yin /
bshags pa ma byas na nyin bzhin sdig pa ldab 'gyur du 'gro bas sdig pa chung du'ang chen por 'gyur ba /
dper na shig gcig bsad pa'i sdig pa yang ma bshags na nyin bco lnga la srog gcod chig khri drug stong sum brgya brgyad cu gya bzhir 'gyur 'gro bas /
mi bsad pa'i sdig tsam du gyur pa yin /
rang cag sdig pa bshags @# / /
'dod med cing /
sdig la 'jigs pa mi skye ba las 'bras la yid ches ma skyes bas la na /
de skyes na sdig pa phra mo la'ang 'dzem pa /
dper na /
jo bos phebs lam du nyes byas phra'u zhig byung bar yang 'grul pa'i sna bskyil nas bshags pa shugs drag mdzad 'dug pa de ltar 'ong ba yin /
rang re phal che bas sdig bshags bya rgyu yod bsam pa cher med mod /
de ni sdig pa byas tshul la ma bsams bas lan te /
zhib tu bsam na da nangs nam langs nas bzung yid dang ngag sogs kyis gnod sems dang /
ngag 'khyal tshig rtsub sogs ji tsam byas 'dug /
rang cag rab byung lta bu yin na pham pa yar bcad /
lhag ma man zhu dag cig byas na nyes ltung char 'bab pa bzhin byung yod /
der ma zad 'di tsam la gnad 'gag ci yod ces sham thabs zlum por ma bgos pa lta bur gsang sngags kyi rtsa ltung tshang 'gro ba yang yod /
de bzhin du byang sems kyi rtsa ltung yang char bzhin 'bab /
so thar gyi pham pa dang /
byang sems kyi nyes byas /
byang sems kyi rtsa ltung /
gsang sngags kyi sbom po /
gsang sngags kyi rtsa ltung rnams snga ma snga ma las phyi ma phyi ma 'bum 'gyur gyis lci /
da nangs nam langs nas da lta'i bar bsngo bgrang zhig byas na rang cag gis ngan song gi rgyu cha tshang mang po bsgrub zin yod pas nyin rer yang mi dge bcu dang /
sdom gsum bcas 'gal gyi nyes pa sogs mang po 'byung zhing /
de dag chen pos dmyal ba| 'bring gis yi dwags /
chung ngus dud 'gror skye bar gsungs /
chen po zhes pa de yang mi bsad rta bsgyel zhig mi dgos kyi /
bsam pa khong khro shin tu drag pos /
dge phrug la khyi rgan zhes lab pa tshun mi dge ba chen po yin /
zhing khyad par can la skur pa gdab pa sogs zhing gi sgo nas cher song ba yin pas /
de ring gcig pur yang ngan song gsum ga'i rgyu cha tshang re bsags zin yod pa red /
'o na de 'dra yin na da ji ltar bya snyam na /
de yang skrag nas bsdad pa gcig pus mi phan par tshe 'dir ma shi tshun phyag dang yig brgya 'bum sogs kyis 'khor ba thog med kyi sdig pa 'dag pa'i rtags ma byung bar bshags sdom la 'bad /
rtags kyang skul byed kyi gzungs las bshad pa lam rim chen mo sogs las shes dgos /
de nas dgong mo nyal khar rdor sems sgom bzlas dang 'brel ba'i yig brgya nyer gcig re bzla ba dang /
ltung bshags kyi sgo nas brkyang phyag sogs la 'bad de sdig ltung nangs byung ba nub bshags /
nub byung ba nangs bshags te /
ltung ba dang zhag tu mi 'grogs pa zhig bya /
nyams len gzhan mang po ma byung yang /
'di gcig pur 'bad na'ang des 'tshengs /
des na tshe 'di dang phyi ma'i sdug bsngal thams cad kyi 'byung khungs sdig pa 'di bshags thub na sdug bsngal sel zhing nyams rtogs ngang gis 'byung /
tshe 'dir na tsha byung ba sogs kyi tshe /
na tsha myong byed kyi rgyu mi dge ba bsags zin pa yin pas /
rim gro byed pa sogs kyis btsan thabs su phan pa byar med cing /
rim gro byas pa'i @# / /
'bras bu phyis nas logs su smin pa 'ong /
des na des mi phan pa sogs la log lta yang mi byed /
dper na zhing la sran ma'i 'bras bu grub zin nas /
de bzlog thabs su nas gtor ba dang 'dra /
de'i bar 'bras bu grub zin pa na ci byar med pas de ma myong gong nas sa bon bcom pa ltar sdig pa bshags par bya /
bshags pa byas na /
sdig chung ba rnams rtsa ba nas 'dag /
che ba rnams kyang bsrab tu 'gro /
ngan song myong nges rnams tshe 'di'i na tsha drag pos go chod pa sogs 'byung /
spyir sdig pa la yon tan med kyang /
bshags nas dag rgyu yod pa de sdig pa'i yon tan yin pas bshags pas mi 'dag pa'i sdig pa med /
sdig pa dag che chung ni bshags pa'i bsam sbyor drag zhan gyis yin pas /
'gyod sdom sogs shugs drag po bya dgos /
'di ni chos byed pa 'ga' re tshe 'dir mi 'dod pa du mas mnar ba yod mod /
de dag skye ba phyi mar myong 'gyur gyi las ngan pa rnams tshe 'dir smin pa yin pas shin tu legs /
longs spyod shor god mang po byung ba'ang /
yi dwags su myong 'gyur rnams 'dir smin pa yin /
sdig pa byed pa kha cig tshe ring ba sogs re zhig lam 'gro che ba ltar snang ba ni /
tshe sngon ma'i dge ba'i 'bras bu lhag mar lus pa rnams tshe 'dir snga bsnur du smin nas slad sdug bsngal 'ba' zhig gis mnar ba'i gnas su ltung ba yin /
'brom chos kyi rgyal po yang sku tshe'i smad du mdze nad byung tshul bstan pas /
des na log lta mi byed par na tsha sogs la'ang dga' ba bsgom /
dge ba khong khros bcom pa dang /
sdig pa bshags pas 'dag pa gnyis gyong dang khe shin tu che ba zhig yin /
de yang bshags pa la gnyen po stobs bzhi tshang dgos /
rten gyi stobs bshags yul la ngos 'dzin pa yod kyang /
rang lugs sa la 'gyel ba sa gzhi la brten nas ldang dgos pa ltar /
gang la brten nas bsags pa'i sdig sgrib de /
de la brten nas sbyong ba'i rten la bya dgos te /
sdig pa ni sangs rgyas dang sems can gnyis la brten nas byas pas de la skyabs sems byed pa rten gyi stobs yin /
'di gnyis gong du bshad zin /
rnam par sun 'byin pa'i stobs ni 'gyod sems te /
'di yod na sdom sems kyang 'byung /
de stobs chen 'ong ba la las 'bras shes dgos /
dper na mi gsum gyis dug dang 'dres pa'i zas mnyam du zos te gcig shi /
gcig na bar gyur na /
gcig ma na ba de shin tu nas 'gyod cing /
dug de phyir 'don thabs gang drag ci drag byed /
phyin chad mi za bar thag chod pa ltar /
sems can rnams sngon chad dug dang 'dra ba'i sdig pa mnyam du bsags nas /
kha cig shi nas ngan 'gror skyes zin /
kha cig na ba dang 'dra bar dug gsum gyi gcong nad tshabs po ches rgyun du mnar te ngan song du lhung la khad du yod na /
rang cag rnams kyang las de byas zin pa la khyad med pas /
de la 'gyod pa dang /
sdom sems byed /
nyes pa las slar ldog pa'i stobs sdom sems 'di legs par shin tu brtan par bya dgos kyi /
bshags pa'i phan yon thos nas ji mi snyam par mi 'jog /
sdom @# / /
sems byed lugs kyang tshig rtsub sogs ha cang 'ong nye ba rnams slan chad gtan nas mi byed ces pa'i tshig tsam brjod pas rdzun du 'gror nye zhing /
sdom sems shig med na stobs bzhi mi tshang bas /
rtsa ba nas spong nus pa dag rtsa ba nas dang /
lo dang /
zla ba dang /
de ring gi nyi ma 'di la mi byed snyam pa sogs nyin re zhing yang blos gang thag chod pa de gang thub spang na /
nyin gcig bzhin spong thub pa'i gnad yod /
de ltar sbyangs pas rgyun gcod nus pa bdag gi bla ma rin po che'i man ngag thabs mkhas kyi 'phrul chen po yin gsungs /
gnyen po kun spyod kyi stobs la gtso bor drug gsungs pas sngar byas pa la 'gyod pa'i sgo nas dngos su 'dag par byed pa'i thabs /
de bzhin gshegs pa'i mtshan dang /
gzungs sngags dang /
mdo dang /
stong nyid dang /
mchod pa dang /
sku gzugs la brten pa rnams gang 'grub cig bya /
de tsam ma zad mthol lo / /
bshags so / /
zhes pa'i tshig dngos su ma brjod kyang sdig pa 'dag pa'i phyir du ma Ni bgrang ba tshun dge ba ci byas kyang gnyen po kun tu spyod pa'i stobs su 'gro bas rang cag grwa rkyang lta bus chos grwa la 'gro ba'i tshe /
tsha grang dka' spyad byas pa kun kyang sdig pa 'dag pa'i ched du bsam na de'i rgyur 'gro /
de yang stobs bzhi tshang bar byed dgos /
gong gi drug po'i nang nas mtshan la brten pa'i gras 'jug pa bde zhing /
dam pa gong ma'i phyag srol bzhin ltung bshags dang 'brel ba'i phyag 'tshal ba rang byed /
ltung bshags 'di'i tshig zin la stobs bzhi ka tshang yod /
rje bdag nyid chen po 'phrin las nam mkha' dang mnyam pa yang phung po gsum pa'i mdo'i sgo nas bsags sbyang mdzad pa sogs kyi phan yon red /
de'i phyir ltung bshags dang phyag sbrags te bshags pa byed pa rje tsong kha pa chen po'i bka' srol yin /
lho brag grub chen gyis kyang 'di'i sgo nas sgrib sbyang mdzad /
de bzhin phyis kyi mkhas grub kun kyang 'di ga mdzad /
grub mchog blo bzang rnam rgyal gyis kyang 'di rang bzang bar gsungs /
des na bu lon shin tu che bas skyed bkag byed pa bzhin sdig sbyang blo bde ba zhig 'di'i sgo nas byed /
phyag gsog mkhan dag gis kyang phyag 'tshal ba'i yan lag skabs bsam blo legs par btang ste /
lus kyis thal mo sbyar ba tsam byas nas /
phyag grangs gsog ngo ma bshags pa'i skabs dang sbrags na bzang /
de'i tshul ni /
dang po 'gyur sngags dang sbrags nas lan gsum 'tshal /
de rjes ltung bshags pa dang sbrags nas bya /
ltung bshags kyi lha rnams tshogs zhing du yod mod /
'dir nan tan gyi tshul gyis bla ma'i thugs ka nas 'od zer so bzhi spros /
steng 'og tu bcu bcu /
g.yas g.yon du bdun bdun te glang chen gyis bteg pa'i rin po che'i khri mu tig gis brgyan pa so bzhi re bsgom /
glang chen dud 'gro gzhan las stobs che ba'i rgyu mtshan gyis des bzhugs khri 'degs pa skabs 'dir sdig pa 'dag pa la stobs che ba'i rten 'brel gyi gnad yod /
lha so lnga'i sku mdog phyag mtshan ni mi 'dra ba mang mod /
'on kyang 'char bde bar byed @# / /
na bdun tshan re re de bzhin gshegs pa lnga'i sku mdog phyag mtshan can du byed de /
dang po mi bskyod pa'i rnam pa can bdun /
de nas rim bzhin rnam snang /
rin 'byung /
'od dpag med /
don grub rnam can bdun re bya /
dang po bdun las shAka thub ni bla ma'i thugs ka'i des chog /
klu dbang rgyal po mgrin pa yan dkar la gzhan sngon po /
klu 'dul ba'i phyag rgya zhes phyag gnyis khu tshur sbyar ba'i dkyil mdzub gnyis gyen du sgreng ba ste 'di gnyis dmigs bsal yin /
de dag tshogs zhing las mdun du tshur thon tsam bya /
ltung ba bshags pa 'don lugs la zhal shes gsum las /
lugs gcig la dbu nas mjug rdzogs par tshar re bton nas gsog pa dang /
yang na ston pa nas ri dbang rgyal po'i bar la tshar re brtsis te mtshan rnams 'ba' zhig ldab bskyor du 'don /
yang na ltung bshags nyer lnga tsam thun gcig la 'don pa lta bur cha bzhag na /
de bzhin gshegs pa re re bzhin mtshan nyer lnga re 'don /
phyi ma 'di dmigs pa gsal bde ba dang /
so so'i phan yon 'char bde ba man ngag yin /
'don lugs gnyis ka la mjug tu mtshan rnams zin nas de dag la sogs pa man chad kyis mjug bsdu ba tshar gcig gis chog /
de bzhin gshegs pa de dag gi mtshan re rer yang brjod pa'i phan yon mang po yod pas /
de dag TIk+ka sogs su bltas nas nges par byed /
de bzhin gshegs pa so lnga'i mtshan gyi steng du bde bar gshegs pa mched bdun gyi mtshan bsnan na /
bstan pa 'di'i dus snyigs mar smon lam rnams 'grub par gsungs /
rang cag phan yon dang byin rlabs myur ba don du gnyer bas bde gshegs mched bdun gyi mtshan yang der bcug ste phyag bya /
ltung bshags kyi de bzhin gshegs pa zhes pa mang ba mdo las dngos su mi 'byung yang /
bstod pa med par mtshan rjen par 'don pa mi rung bas rje'i phyag srol ltar tshad ma'i dbur de bzhin gshegs pa zhes pa'i che bstod 'di sbyar dgos /
de'i rjes spyi bshags lta bu bton nas /
'dod chags zhe sdang zhes sogs gzhung ltar 'jug cing /
de yang rgyu dug gsum dang /
sgo lus ngag yid gsum /
ngo bo mi dge ba /
so sor bshags zhes pa sdom gsum so so'i lugs ltar bshags pa'i don yin /
rgyun du sdig pa byas pa rnams de skabs yid yul du byas te bshags pa nan tan byed /
bzhi pa rjes su yi rang ba'i yan lag ni /
yi rang 'di byang chub sems dpa'i nyams len yin pas rang re'i blo la cung zad 'bab dka' yang /
'di legs po byung na tshogs gsog pa zhig la 'di las lhag med /
sngar dbul po des pas yi rang byas pas rgyal po gsal rgyal gyis sangs rgyas nyan thos dang bcas pa la bsnyen bkur dngos byas pa bas lhag pa'i phan yon thob tshul dang /
rje tsong kha pas /
'bad pa chung ngus rlabs chen tshogs sdud la / /
dge la rjes su yi rang mchog tu gsungs / /
zhes gsungs pa ltar lus ngag gi bsgul bskyod mi dgos par @# / /
dal bar sdod bzhin du tshogs dpag med sdud pa zhig yin /
sngon rgyal po gsal rgyal gyis sangs rgyas la zhus te rgyal srid skyong bzhin chos byed chog pa'i chos la /
rjes su yi rang dang /
byang chub tu sems bskyed pa /
bsngo ba ste gsum gnang ba ltar phrag dog dang 'gran sems med pa'i yi rang byed dgos /
rang la mi dga' ba zhig gis dge ba byas na /
rang tshos khos byed khul byas pa red /
gang yang phan dogs med ces phrag dog byed mod /
de ltar mi bya bar rang tsho grwa rkyang lta bus rang gi shag 'gram du gnas pa des brgya mchod cig phul song na'ang de la yi rang legs pa zhig byas na /
rang las khong yul rten dma' na bldab 'gyur dang /
mnyam na de mtshungs /
yul de rten mtho yang phyed tsam phul ba'i phan yon nges par 'thob pas /
de las khe che ba ci zhig byed /
des na sangs rgyas byang sems sogs snga ma rnams kyi mdzad pa la yi rang byas na rgyud tshod mtho dma'i dbang gis de'i phan yon bcu cha tsam 'thob /
sangs rgyas kyi dge rtsa lta zhog /
rang res mi tshe hril por dge sbyor la 'bad kyang byang sems sa dang po ba'i nyin gcig gi dge rtsa'i cha shas tsam yang mi 'byung zhing /
yi rang bgyis na de'i phyed cha tsam 'thob pas 'di ni sems kyi khyer lugs gcig gis tshogs rlabs po che sdud pa'i thabs mkhas kyi 'phrul chen po zhig yin /
dbus phyogs 'dir rgyal bstan dar ba'i stobs kyis phyag mchod /
skor ba /
bsnyen bkur /
sgom sgrub| slob gnyer sogs byed pa mang bas de dag la yi rang byas na dge rtsa rlabs chen 'thob pa 'ong /
bla ma'i phyag bzhes la 'di'i mtshams sangs rgyas rnams kyis dang po thugs bskyed pa sogs dang /
rgya bod mkhas grub rnams kyi mdzad pa dang| shag mtshes pas kha ton byed pa tshun gyi dge ba byas tshad la rim bzhin yi rang byed /
gzhan yang 'di la bsgom lugs gnyis te /
rang gi dge ba dang /
gzhan gyi dge ba la yi rang bsgom pa'o / /
dang po la gnyis /
tshe snga ma'i dge ba la rjes dpag tshad mas gzhal ba'i sgo nas yi rang ba dang /
tshe 'di'i dge ba la mngon sum tshad mas gzhal te rjes su yi rang bsgom pa'o / /
dang po ni /
tshe 'dir rten bzang po thob pa dang /
chos kyi mthun rkyen 'byor pa sogs la dmigs nas| bdag gi skye ba snga ma'i rten der tshul khrims bsrung ba /
sbyin pa btang ba /
bzod pa bsgom pa sogs shin tu legs 'dug snyam du yang yang bsam /
spyir na tshe snga ma des don sgrub lugs ma nor bas da res dal 'byor phun tshogs 'di 'dra byung ba red /
da skye ba phyi ma la ji 'dra zhig tu skye ba dge slong lags rang gis shes te /
dam pa snga ma 'ga'i zhal nas /
tshe sngon skye ba rin po ches / /
da lta'i mi lus rin chen stsal / /
da lta'i dge slong rin po ches / /
phyi ma g.yang du ma bskyur ang / /
zhes gsungs /
des na da lta rang gi spyod tshul la brtag na skye ba phyi mar gar skye shes nus kyi /
mngon shes yod pa sogs la mo brtag zhu mi dgos gsungs /
gnyis pa ni /
rang gis mngon sum du myong ba'i kha ton gang byas @# / /
pa dang /
sbyin gtong dang bsnyen bkur gang byas pa dang /
thos bsam gang byas pa dang /
tshogs chos rar dka' spyad ji ltar byas pa dang /
tshul khrims ji ltar bsrung ba sogs dran te rlom sems med par dga' ba bsgom /
rlom sems byas na dge rtsa chung du 'gro /
rtsis bshar byed na de dag la byed dgos /
rang res dngul sogs la rtsis rgyag mang po byed mod de /
des yar skyel na ji ltar lhag kyang tshe 'di'i bde skyid phran bu tsam las 'ong sa med /
dge bas yar skyel na lha mi'i rten bzang nas bzung ste 'tshang rgya ba'i bar du 'gro /
sdig pas dpag tshad mang po'i 'og rdo rje'i dmyal ba sogs su skyel ba'i phyir rtsis rgyag de dag la gyis /
sngon dge bshes 'ban gyis dge sdig rtsis rgyag byas pa'i rabs gsungs /
rtsis rgyag da lta nas rang gis byed na bzang zhing /
phyi mar gshin rje'i drung du rtsis rgyag chen mo tshugs skabs ci byar med pa 'ong /
gnyis pa gzhan gyi dge bar yi rang ba la /
dgra'i dge ba /
gnyen gyi dge ba /
bar ma'i dge ba /
gang zag lnga'i dge bar yi rang ba dang /
skyes bu dam pa'i rnam thar bklags nas de dag gi mdzad pa la yi rang byed /
'dis bsod nams gsar du bskyed la /
rang gi dge bar yi rang bas ni /
gong 'phel du 'byung ba yin /
rje gung thang pas /
nyal bzhin dge chen zhig byed na / /
rjes su yi rang rang sgoms shig /
gsungs pa bzhin /
rang re bod chos ldan gyi zhing du sdod pa 'dis 'gro zhor 'dug zhor dang nyal te nyan nas yi rang byas pas chog /
byang chub sems dpa'i yi rang gi rgyu la gzhan don don gnyer gyi blo dgos /
dper na /
mi tshang de'i mi thams cad kyi lto gos pha gcig pu des bsgrub dgos pa la /
de'i bu che bas rang gi lto gos rang gis sgrub thub pa zhig byung na pha des bu de la gzhan las lhag pa'i dga' ba byed pa bzhin yin pas /
yi rang bya lugs spyi dang rnam pa cung zad mi 'dra /
lnga pa chos 'khor bskor bar bskul ba'i yan lag ni /
ston pa sangs rgyas nas thog mar zhag bdun phrag bdun bar chos 'khor ma bskor ba na /
skye bo 'di dag tshangs la dad pa ste / /
de yis gsol ba btab la 'khor lo bskor / /
zhes pa ltar /
lha tshangs pas bskul nas thog mar 'khor lnga sde la bden bzhi'i chos 'khor gsungs /
de yang lnga sde la bden bzhi lan gsum rnam grangs bcu gnyis su bzlas te lung gi chos 'khor bskor bas dang por kun shes ko'u di n.yas dgra bcom thob /
gzhan bzhis rgyun zhugs thob ste rtogs pa'i chos 'khor gdul bya'i rgyud la bskor ba'am thob pa yin /
de thob pa lung gi chos 'khor la ltos /
lung gi chos 'khor de gsol ba btab pa la ltos dgos pas des na chos 'khor bskor bar bskul ba'i yan lag 'di byung /
'di'i skabs /
mdzod las /
chos kyi 'khor lo mthong ba'i lam / /
zhes sogs las brtsams pa'i 'phros bshad mdzad /
chos 'khor bskor bar bskul tshe /
maN+Dal yod na tshom bu dgu bkod nas gser gyi 'khor lo rtsibs stong dang ldan pa phul nas gsol ba 'debs @# / /
pa'i mos pa dang /
de yang rang nyid tshangs pa chen por mos /
de las rang 'dra grangs med par spros te phyogs bcu'i sangs rgyas sam /
de yang ma lcogs na tshogs zhing gi grangs dang /
de yang ma lcogs na gcig gis 'khor lo phul ba'i mos pa bya /
drug pa mya ngan las mi 'da' bar gsol ba 'debs pa'i yan lag ni /
mdo las /
sangs rgyas mya ngan yongs mi 'da' / /
zhes sogs ltar /
spyir sangs rgyas mya ngan las 'da' ba dang| chos nub pa med kyang /
mchog gi sprul sku mya ngan las 'da' bar ston pa la mya ngan las mi 'da' bar gsol ba 'debs dgos /
de ma btab na skyon che ste /
sangs rgyas mya ngan las 'da' khar /
de bzhin gshegs pa ni mi 'jigs pa bzhi dang /
rdzu 'phrul gyi rkang pa bzhi la brten goms mang du mdzad /
rdo rje lta bu'i sku brnyes pas sangs rgyas kyis bzhugs par bzhed na bskal pa'am bskal pa bas lhag pa'ang bzhugs zhes kun dga' bo la gsungs kyang kun dga' bo bdud kyis byin gyis brlabs pas don ma go nas gsol ba ma btab pas ston pa dgung lo brgyad cu par mya ngan las 'das pa ltar yin pas gsol 'debs dus las mi yol ba gal che /
'di'i skabs maN+Dal la tshom bu lnga bkod de rdo rje'i khrir mos /
de yang tshogs zhing gi grangs sam /
ma nus na khri gcig phul ba tshogs zhing gi khrir thim pa'i mos pa bya /
chos 'khor bskor bar bskul ba dang 'di gnyis la zhal gyis bzhes pa'i mos pa re 'ang byed /
bdun pa bsngo ba'i yan lag ni /
rjes su bsngo ba byed pa 'di gal che ste /
'di dang kun slong bcos pa gnyis la bka' gdams blo sbyong las /
thog mtha' gnyis la bya ba gnyis / /
zhes gsungs /
bsngo smon gnyis snga mas phyi mar khyab /
bsngo ba la bsngo bya'i rdzas yod nas bsngo ba dgos /
de yang bsngo ba'i sa bcad drug las /
gang bsngo ba ni dge rtsa /
gang gi ched du bsngo ba ni dge rtsa mi zad pa'i ched dang /
gang du bsngo ba ni bla med rdzogs byang du dang /
gang gi don du bsngo ba ni sems can thams cad kyi don du /
tshul ji ltar bsngo ba ni rgyan las /
thabs dang mi dmigs pa dag gis / /
zhes pa ltar 'khor gsum mi dmigs pa sogs thabs shes zung 'brel gyi blos bsngo bya'i rdzas la bden zhen bkag ste bsngo ba /
bsngo ba'i ngo bo ni dge rtsa mi zad pa'i 'dun pas zin pa'i dge ba rdzogs byang gi rgyur sgyur ba'i sems pa zhig la byed pa yin /
des na smon lam 'di stobs shin tu che ba ni /
dper na ston pa'i smon lam gyi mthu las /
da lta rang cag chos kyis mi phongs pa 'di ltar yin /
shA ri'i bu shes rab can gyi mchog tu gyur pa yang bsngo smon sogs kyi mthus yin /
dge ba rta dang /
smon lam srab dang 'dra tshul dang /
der ma zad dper na rgyu gser dngul lta bu lha skur bzhengs sam /
snod du 'chos bzo bo'i byed las la rag las pa ltar /
dge bar yang 'bras bu mchog dman gang du bsgyur bsngo smon la rag las te /
bram ze las drug par skye ba len pa'i rgyu dge rtsa stobs che ba ldan pa'i mi zhig 'chi khar glang po che legs pa zhig mthong nas @# / /
de la sred de brgya byin gyi bzhon pa glang chen sa la rab brtan du skyes pa lta bu yin /
kho bos kyang sngar byis pa chung ngu'i skabs nas /
bstan pa rin chen mchog gis ma khyab pa'am / /
zhes sogs kyi smon lam sha stag btab pas da lta rtag par 'chad nyan zin pa med pa'i brel ba can 'di byung /
de'i tshe dben pa'i ri sul du sgrub pa rtse gcig byed rgyu'i smon lam ma btab pa phangs /
smon lam yang /
tshe 'di'i bde skyid kyi ched du mi bsngo /
bsngo ba ma byas na khong khros 'joms 'gro ba yin /
spyod 'jug las /
bskal pa stong du bsags pa yi / /
sbyin dang bde gshegs mchod la sogs / /
legs spyad gang yin de kun kyang / /
khong khro gcig gis 'joms par byed / /
ces bskal pa stong gi dge rtsa 'joms pa dang /
'jug pa las /
gang phyir rgyal sras rnams la khros pa yis / /
sbyin dang khrims byung dge ba bskal pa brgyar / /
bsags pa skad cig gis 'joms de yi phyir / /
mi bzod las gzhan sdig pa yod ma yin / /
zhes bskal pa brgyar bsags pa'i dge rtsa 'joms par gsungs pa khong khro byed mkhan dang /
bya yul gnyis rtogs pa mtho dman gyi khyad par gyis bskal pa brgya dang stong gi dge rtsa 'joms pa ste /
de yang byang sems ma yin pas byang sems la khros na bskal pa stong du bsags pa dang /
byang sems stobs che bas chung ba la khros na bskal pa brgyar bsags pa'i dge rtsa 'joms par gsungs pa yin /
khong khros dge rtsa mi 'joms pa'i thabs ni /
blo gros rgya mtshos zhus pa'i mdor /
ji ltar rgya mtsho che nang chu thigs lhung / /
rgya mtsho ma zad bar du de mi 'dzad / /
de bzhin byang chub yongs bsngo'i dge ba yang / /
byang chub ma thob bar du de mi 'dzad / /
ces sogs gsungs pa bzhin /
rang gi dge rtsa chu thigs lta bu de rgyal ba sras bcas kyi dge rtsa rgya mtsho dang 'dra bar bsngo bas bsre bar byas na byang chub ma thob bar du mi 'dzad par bang chen pa gnyis kyis rtsam pa bsres pa'i dpe bcas gsungs /
mdo lung 'di deng sang gi mdo yongs grags na med kyang /
sangs rgyas kyi gsung gi mdo shin tu mang bas mdo zhig tu blo gros rgya mtshos zhus pa zhig yin nges gsungs /
ji ltar bsngo na mdo las /
sems can thams cad dang thun mong du byas te zhes pa dang /
rgyan las /
yongs su bsngo ba khyad par can / /
nas /
phyin ci ma log mtshan nyid do / /
zhes gsungs pa ltar /
bden zhen bkag pas khyad par can du byed pa'o / /
dge ba rdzogs byang du bsngo ba spyir yongs grags ltar dge ba 'di gzhan don du rdzogs byang thob pa'i rgyur gyur cig snyam pa de yang yin mod /
'on kyang rang re'i dge rtsa de sems can thams cad dang thun mong du byas te rgyal ba rnams kyi gzhan don rgya cher mdzad pa'i dge rtsa zad mi shes pa de'i nang du bsres pa lta bu'am /
gzhan don mdzad pa'i cha rkyen du phul te /
de la brten nas 'gro kun byang chub la 'god pa'i rgyur smon pa de gnad che /
mdo sde rgyan las /
brtan pa rnams kyi bsngo ba ni / /
sems pa 'dun dang bcas pa'o / /
zhes bsngo ba ni gong smos ltar dge rtsa mi zad par byed pa'i sems byung sems pa zhig la byed /
bsngo ba'i dpang po ni /
ra mdar @# / /
sbran pa lta bu ste bla ma rgyal ba sras bcas bsngo ba'i dpang por gsol ba yin /
gsang 'dus kyi nyer bsdu ma byas gong smon lam 'don pa yang dpang por byed pa'i don yin /
des na rang cag gi dge ba chung du yang rdzogs byang gi rgyur bsngo na de ma thob par mi 'dzad /
dge ba bsngo tshul la gsum ste /
rang gzhan gyi rgyud la sangs rgyas kyi bstan pa rgyas pa dang /
tshe rabs thams cad du dge ba'i bshes gnyen gyis rjes su bzung ba dang /
bla med rdzogs byang 'thob pa'i rgyur bsngo ba bcas bsngo ba chen po de gsum gang rung zhig byed dgos /
de yang /
rgyal sras smon lam gang+gAi klung rnams ni / /
sogs ltar dam chos 'dzin pa ni bstan pa rgyas pa'i rgyur song ba yin zhing /
dam chos ni lung rtogs kyi bstan pa gnyis la byed pas de rgyas pa'i rgyur bsngo ba dang /
yang na /
phyag 'tshal ba dang mchod cing bshags pa dang / /
sogs ltar 'bras bu rdzogs byang thob pa'i rgyur bsngo ba dang /
yang na rgyu dam chos 'dzin pa dang 'bras bu rdzogs byang thob pa gnyis ka bshes gnyen dam pas rjes su 'dzin pa la rag las pas /
ston pa bla na med pa'i bstan pa dang / /
sogs ltar bla mas rjes su 'dzin pa'i rgyur bsngos kyang chog pas de gsum gang rung du bsngo bar byed| dge ba cung zad ces pa khengs skyungs pa ste nga rgyal med pa /
bdag gis ci bsags pa zhes pa byas bsags tshang ba'i las dang /
thams cad bdag gis sogs dge ba de rdzogs byang 'thob pa'i rgyur bsngos pa yin /
rgyur bsngo ba dang 'bras bur bsngo ba la khyad par med de /
rgyu nas slong ba dang /
'bras bu rtsam pa slong ba la khyad med pa lta bu yin /
'on kyang rang cag gis bsngo ba sogs ji ltar byed pa mi shes pas /
'jam dpal dpa' bos sogs bton te bsngos na /
dus gsum gyi sangs rgyas rnams kyis smon lam gyi mchog gang la gsungs shing /
ji ltar smon pa mdzad pa dang /
'jam dpal dbyangs dang /
kun tu bzang po sogs kyis bsngo ba ji ltar gnang ba'i rgyal sras rnams kyi smon lam 'bum phrag grangs med bcur gsungs pa rnams sh+lauka gnyis po 'dir 'dus pa yin /
de yang grogs mi dmigs pa'i lta bas zin pa dgos /
de ltar yan lag bdun pa 'di dug gsum gyi gnyen por 'gro tshul phyag 'tshal ba nga rgyal gyi /
mchod pa ser sna'i /
sdig bshags ni dug gsum ga'i /
yi rang phrag dog gi /
chos 'khor bskor bar bskul ba chos spong gi /
mya ngan las mi 'da' bar gsol ba ni bla ma la brnyas smod shor ba sogs kyi /
bsngo ba ni khong khro'i gnyen por 'gro /
gzhan yang yan lag bdun pa 'di bsags sbyang spel gsum du 'du ste /
yan lag phyed lnga tshogs bsags dang /
bshags pa sbyang ba /
yi rang gi phyogs gcig dang bsngo bas dge rtsa gong du spel ba'o / /
yig char mi gsal yang /
skyabs mchog dwags po bla ma rin po che'i gsung rgyun la /
yan lag bdun la lag rjes mi 'dra ba yod de /
phyag 'tshal bas gtsug tor 'grub pa'i lag rjes 'jog pa sngar bshad pa bzhin dang /
mchod pas ni longs @# / /
spyod nam mkha' mdzod la mnga' brnyes pa dang /
bshags pas sgrib gnyis zad par spang ba dang /
yi rang gis mthong na mi mthun pa med pa'i sku 'grub pa dang /
chos 'khor bskor bar bskul bas gsung tshangs pa'i dbyangs dang /
mya ngan las mi 'da' bar gsol ba 'debs pas sku tshe'i rig 'dzin nam /
rdo rje'i sku brnyes pa dang /
bsngo bas sangs rgyas kyi yon tan spyi thob pa'i lag rjes 'jog /
gsol 'debs kyi maN+Dal 'di yar sbyar ba dang /
mar bcad pa'i lugs gnyis yod kyang /
yar sbyar ba phyag bzhes kyi rgyun yin /
'di ni rgyal po chen po'i mdun du don gal chen zhig zhu na /
'bul ba gtos che ba zhig sngon du phul nas zhu dgos pa ltar /
rang re rnams tshogs zhing la don gal shin tu che ba gsum zhu dgos pas de'i don du maN+Dal 'bul ba yin /
don chen po gsum ni /
tshe ring ba dang nad med pa lta bu'i rang don zhig la mi zer gyi /
bshes gnyen la ma gus pa sogs phyin ci log gi blo sna 'gag pa don gcig /
phyin ci ma log pa'i blo mtha' dag skye ba don gcig /
phyi nang gi bar chad zhi ba don gcig ste gsum yin /
sngags dang sbyar na /
bshes gnyen la ma gus pa nas bzung ste snang mched thob gsum gyi gnyis snang phra mo'i bar gyi zhes sbyar /
sbyor chos 'dir bshes gnyen la gus pa sogs zhes gsungs kyi /
'di'i bar zhes ma gsungs pa sngags kyi de'ang 'jug chog pa la dgongs /
'di 'dra'i don gsum du ma 'dus pa'i chos mthun gyi don med gsungs /
bar chad ni chos sgrub pa'i phyi'i bar chad rgyal po chos bzhin du mi byed pa dang dmag 'khrugs sogs /
nang gi bar chad na tsha sogs dang /
gsang ba'i bar chad blo chos la bkol du mi btub cing las su mi rung ba la byed /
re re la'ang byin gyis brlab tu gsol /
zhes sbyar ba phyag bzhes yin /
sbyor chos drug pa gsol ba 'debs pa man ngag bzhin rgyud dang 'dres nges su bya ba ni /
de la sngar zhus pa bzhin rtogs pa rgyud la skye ba'i thabs mchog tu gyur pa bla ma yi dam dbyer med du byas te gsol ba 'debs pa nyid de /
rang cag gi rgyud la nyams rtogs skye ba ni byin rlabs zhugs pa la rag las /
rgyal ba sras bcas kyi byin rlabs rang rgyud la zhugs pa gsol 'debs la rag las pas so / /
gsol 'debs kyi tshig kyang mi 'dra ba mang mod /
'dren pa mnyam med sogs 'di byin rlabs kyi tshan kha shin tu che bas 'di mi 'don par 'jog pa phangs pa lta bu yin zhes gsungs /
rgya chen spyod brgyud dang /
zang mo lta brgyud gnyis kyi dbu'i ston pa'i gsol 'debs la rim bzhin 'dren pa mnyam med dang smra ba zla med ces so sor sbyar ba de zab rgyas kyi lam dang mthun par brtse ba dang /
mkhyen pa phun tshogs la sbyar zhing /
smra ba zla med kyi don thub pas rten 'byung gsungs pa la bsngags pa yin tshul sogs gsungs /
de nas don chen po dpon la zhu bar ngo chen zhu ba po dgos pa bzhin du mdun gyi rtsa ba'i bla ma zhal mjal dus kyi rnam pa can las rang 'dra gnyis pa zhig 'thon te /
rang gi spyi bor bzhugs nas gsol 'debs mnyam du mdzad de /
rgyal ba sras @# / /
bcas la dbu 'dren gyi tshul du mdzad pa'i mos pas /
dpal ldan rtsa ba'i bla ma zhes sogs bya /
sku gsung thugs kyi dngos grub stsal du gsol / /
lan dang po'i skabs bla ma rang 'dra zhig rang gi spyi bor byon /
gnyis pa'i skabs de las bdud rtsi 'bebs sbyang dang rang 'dra bstim /
'jam zhal sbyor chos su tshig rkang bzhi pa lan gnyis 'don pa phyag bzhes mi mdzad kyang /
bde myur sbyor chos skabs rkang pa tha ma lan gnyis 'don pa'i dang por /
rtsa bla'i skabs zab rgyas gnyis dang /
gzhan rgya chen spyod brgyud kyi bla ma'i skabs rgya che ba'i lam dang /
zab mo lta brgyud kyi skabs zab mo'i lam gyi rim pa rgyud la skye ba'i mi mthun phyogs sbyang ba'i mos pa dang /
gnyis pa'i skabs bla ma de rnams las rang 'dra re rang la bstim pas zab rgyas gang yin gyi rtogs pa skye ba'i mos pa bya /
brgyud pa yang spyir btang bka' gdams lam rim pa'i brgyud pa /
rnal 'byor dbang phyug dpal ldan dgon pa ba / /
zhes sogs rgya chen spyod brgyud kyi bla ma'i mjug tu sbyar bas /
de dag rgya chen spyod brgyud yin nam snyam pa 'byung yang de ltar min la /
grwa gor mkhan chen gyi gsol 'debs /
zab cing rgya che'i chos la mnga' brnyes pas / /
zhes sogs kyi rjes su /
grub pa'i dbang phyug chen po tshul khrims 'bar / /
zhes 'byung bas de gnyis 'dres pa lta bur snang mod /
de ni de ltar min te /
'don lugs man ngag bzhin rgya chen spyod brgyud kyi jo bo'i bar slebs zin nas brgyud pa'i chu bo 'dres rjes kyi bka' gdams pa mi 'jug par /
lta brgyud kyi jo 'brom yab sras la thug gi bar 'don /
de nas bgres gzhon gyi dbang gis dgon pa ba dang por byas pas bka' gdams lam rim pa nam mkha' rgyal mtshan gyi bar dang /
de mtshams gzhung pa ba po to ba nas chos skyabs bzang po'i bar /
de nas man ngag pa spyan snga tshul khrims 'bar nas nam mkha' rgyal mtshan bar 'don /
de mtshams brgyud pa'i chu bo gsum gcig 'dres su gyur pa rje rin po che'i gsol 'debs gcig las mi 'byung la /
de yang byin rlabs kyi khyad dmigs brtse ma 'don /
des na tshogs zhing du yang byams 'jam dbyangs la lta spyod kyi brgyud pa'i bla ma jo 'brom la thug gi bar gyis bskor ba dang /
dgon pa ba la sne'u zur pa sogs bdun gyis bskor ba'i lam rim pa'i bla ma lta spyod gnyis ka'i mdun du 'dzin grwa 'tshogs pa bzhin gsal btab /
lam rim pa'i g.yas g.yon gang rung du gzhung pa ba'i bla ma po to ba la gzhan dgus bskor ba /
lam rim pa'i g.yas g.yon gang rung du spyan snga bar bdun gyis bskor ba gsal 'debs /
de 'dra ba'i brgyud pa gsum ga'i mdun du rje bla ma dang /
de'i g.yas g.yon du bka' gdams gsar ma'i bla ma rnams gral du bsgrigs /
des na gsol 'debs 'dir tshig nyung yang tshig bzhi re'i nang bla ma so so'i rnam thar gyi 'gag sdom lta bu tshang yod pas shes na de dag dran te yi rang dang /
slob 'dod bskyed cing /
gsol 'debs kyi tshig tha ma lan gnyis brjod pa'i phyi ma la de dang de'i rnam thar bzhin lung rtogs @# / /
kyi yon tan thob byung snyam pa byed /
mjug tu dpal ldan bla ma'i rnam par thar pa la / /
sogs sh+lau ka gcig sbyar ba phyag len yin /
de dag zin nas lam rim la bshar sgom logs su mi byed pa sogs kyi tshe| yon tan gzhi gyur ma bton nas bshar sgom byed /
bshar sgom logs su byed pas ni 'don mi dgos par tshogs zhing bsdu bas chog /
de ni bla ma rdo rje 'chang gi thugs ka nas 'od zer 'phros pas gzhan rnams gsal bar byas te me long la has btab pa bzhin 'og gi rgyal chen sogs rim bzhin 'og ma 'og ma gong ma gong ma la pad 'dab bzhi'i steng du bzhugs pa'i yi dam gyi bar dang /
de bzhi yang thub dbang rdo rje 'chang gi thugs kar bsdu /
de nas lta brgyud kyi bla ma 'jam dbyangs la dang /
spyod brgyud kyi bla ma byams pa la /
byin rlabs brgyud pa'i bla ma rdo rje 'chang la /
chos 'brel dngos thob kyi bla ma rtsa ba'i bla ma zhal mjal dus kyi rnam pa can la bsdu zhing de lnga la dmigs te /
sangs rgyas byang sems dngos su mjal ba'i skal ba can de nga'o snyam du gsal snang bton /
de nas byams 'jam dbyangs gnyis 'od du zhu nas gtso bor bstim /
rdo rje 'chang ye shes sems dpa'i tshul du thim /
dbus kyi rtsa ba'i bla ma zhal mjal dus kyi rnam pa can de 'od zhu byas na rten 'brel gyi gnad la gnod pas /
rtsa ba'i bla ma zhal bzhugs ma bzhugs gang ltar yang 'od zhu mi byed par mar rdog la nas 'bru bcug pa ltar gtso bo'i thugs ka'i rdo rje 'chang la bstim /
seng khri dang dpag bsam gyi shing bcas gtso bo'i pad gdan la thim /
gtso bo yang 'od du zhu ste rang gi spyi bo'i bla ma la thim /
gtso bo'i pad gdan yang spyi bo'i bla ma'i pad gdan la thim /
spyi bo'i bla ma ston pa shAkya thub pa'i rnam par gsal ba la skyabs gnas kun 'dus su bltas nas yan lag bdun pa maN+Dala dang bcas pa mdor bsdus phul rjes /
gzhi gcig la nan tan gyis 'debs pa'i phur pa bzhin /
bla ma gcig pu la gsol ba 'debs pa'i phur tshugs gsol 'debs bya yi /
'di las 'di e drag snyam nas gsol ba 'debs yul brje bar mi bya /
'debs yul mang drags na don mi 'grub /
de yang mchog gsum dang skyabs gnas kun 'dus kyi sgo nas gsol ba 'debs /
sku bzhi'i bdag nyid kyi gsol 'debs 'di dga' ldan sprul pa'i glegs bam las byung ba'i tshig yin pas byin rlabs kyi tshan kha che /
gsol 'debs de yang tshig rkang rnams mnyam par bya yi /
sgrib bral chos sku'i bdag nyid bla ma lhag pa'i lha / /
zer ba lta bu ring thung sna tshogs mi bya /
'di'i tshe blo sbyong bdag gzhan mnyam brje lta bur slob skabs snying rje'i lha mchog 'phags pa spyan ras gzigs yin pas /
sku bzhi'i bdag nyid bla ma lhag pa'i lha / /
bla ma spyan ras gzigs la gsol ba 'debs / /
zhes bsgyur /
lta ba'i skabs 'jam dbyangs la bsgyur ba rigs 'gre /
'di yan sbyor ba yin pas 'go bshes gnyen bsten tshul nas zhi lhag bar 'dra /
bla ma de nyid mi bsdu bar spyi bor bzhugs bzhin pa'i ngang nas dmigs skor rnams sbyang /
mi @# / /
'char na slar maN+Dala 'bul zhing gsol ba 'debs /
'di'i bar la dngos gzhi 'jug dgos pa yin pas /
lam rim che chung bde myur sogs blo dang bstun nas /
de thog nas blo sbyang /
de yang skabs so so'i rtogs pa skye ba'i gsol 'debs byas pas sku las bdud rtsi sna lnga'i rgyun babs nas /
de dang de'i skabs kyi gegs byed sbyangs /
de dang de'i lam rgyud la skyes par bsam /
de ltar /
thub dbang rdo rje 'chang la gsol ba 'debs / /
zhes pa yan gyi sbyor ba rnams 'og gi dmigs skor kun la 'dra /
de nas bdag dang ma sems can thams cad 'khor bar skyes nas yun ring la shugs drag pa'i sdug bsngal sna tshogs pa zhig myong ba 'di zhes sogs bde lam las 'byung ba bzhin dang /
skyes bu chen po'i skabs 'khor bar skyes nas yun ring la zhes pa dor nas gsol 'debs bya /
de nas dngos gzhi bsgom dgos pa yin la /
sgom zhes bya ba ni dmigs pa zhig la sbyar te 'dris thabs byed pa'i ched du yin pas de yang bshes gnyen la ma dad pa'i sems de dad pa'i sems la sbyar te de la 'dris thabs byed pas sems de rang gi dbang du bya ba'i phyir du bsgom pa ste /
rang sems nyon mongs pa'i dbang du song pa de ldog nas dmigs pa la sbyar ba'i ched yin /
de la'ang dpyad 'jog gi sgom gnyis yod /
dpyad sgom ni lung rigs dpe dang gtan tshigs sogs mang po bsams nas bsgom pa la zer /
de yang go sla bar brjod na /
rang re tshos rgyun du dpyad sgom sha stag byas kyang /
byed sa nor zhing dug gsum la dpyad sgom byas pa yin /
dper na khong khro la mtshon na /
dang por dgra bo de mi dran pa na khong khro mi skye la /
de dran nas des ni na ning tshig 'di lta bu zhig smras /
las 'di 'dra byas /
de nas yang 'di 'dra ba'i brnyas bcos byas /
tha na mi 'dis mig gis kyang 'di bzhin bltas pa ste zhes sogs yang yang dran pa na /
gdong dmar phyur phyur ba dang /
mchan khung nas rngul yang don zhing /
de'i tshe dgra de mig sngar yod na /
mgo bo la de lta rang khu tshur brdeg pa the mi tshom pa lta bu'i khong khro skye ba de /
de la dpyad sgom byas pa yin /
de bzhin du 'dod chags sogs la'ang 'dra zhing /
rang res rtags gsal la bsam mno btang ba na'ang /
gzhan tshar gcod pa'i thabs 'ba' zhig lhur blangs pas ma byung ba ma gtogs rang gi sems steng la blo kha nang du bskor te dpyad na /
'di nas bshad pa'i dpyad sgom rang yin /
rang re ni sgom chen dang sgom chen mi 'dra zhing nyon mongs dug gsum la dpyad sgom 'ba' zhig byas pas 'grub thag kyang gzhan las nye /
zhing khams kyang ri klung thams cad padma rA ga ltar dmar ba'i gnas ngan zhig tu sleb nyen yod gsungs /
des na rang res don ma yin pa'i phyogs la dpyad sgom byas pa'i tshab /
ga re dal 'byor ni ci /
rnyed dka' tshul ni ci /
ji ltar don che /
zhes sogs dpyad dgos /
de yang sa bcad so sor nges par byas nas /
dal 'byor don che rnyed dka' bsgom pa'i skabs de kho nar byed dgos kyi /
tshwa snod kyi nang @# / /
du bul bsre ba ltar chos yin pas skyon med snyam nas mgo mjug gang zin zin nas dmigs pa bskyang na ngan lang du song nas gegs chen po byas te sems bying rgod du 'gro ba'i sgom skyon yin pas des mi tshe hril por dge sbyor skyon can du 'gro /
de song na rang gis 'di bsgoms so snyam pa'i cha 'jog sa mi rnyed pas /
de ltar min par 'chi ba mi rtag pa lta bur mtshon na /
der gtogs pa'i lung dang rigs pa dpe dang gtan tshigs /
tha na de ring grong pa'i nang gi mi shi ba tshun bsnan te bsgom chog /
de yang bla mas gsungs pa rnams rtsa bar byas te /
ts+tsha khang nang gi shog bu gcig rnyed kyang de'i don tshun de steng du bsnan nas bsgom /
sgo mang po nas bsams pas skye sla ba /
sngar sgo mang po nas bsams pas zhe sdang skye ba bzhin yin /
des na zhi gnas la thug pa'i bar gyi sgom rnams dpyad sgom dang /
zhi gnas grub nas dmigs pa gcig la sems 'dzin pa lta bu ni 'jog sgom yin /
kha cig gis 'jog sgom ku sA li'i sgom dang /
dpyad sgom mkhas pa'i sgom du bshad pa dang /
yang dpyad sgom gyis 'jog sgom la gnod par bshad pa sogs ni mi 'thad gsungs / /
! / /
nyin bdun par /
ji skad du /
rgyal sras chen po zhi ba lhas /
mi yi gru la brten nas ni / /
sdug bsngal chu bo che las sgrol / /
gru 'di phyis nas rnyed dka' bas / /
rmongs pa dus su gnyid ma log /
ces pa'i lung 'dren mdzad nas 'khor ba'i rgya mtsho chen po las sgrol bar byed pa'i gru dang 'dra ba'i mi'i lus rten rnam par dag pa 'di rnyed nas ma shi tshun chad kyi bde ba la chags pa ma yin par /
tshe rabs gtan gyi 'dun ma zhig ma bsgrubs na /
phyi nas sdug bsngal gyi rgya mtsho chen po las sgrol ba'i gru lta bu'i rten 'di rnyed par dka' bas da res gtan gyi 'dun ma zhig sgrub par byed dgos /
de sgrub pa la sgrub tshul shes dgos pas /
des na bdag gis ma sems can thams cad kyi don du rdzogs pa'i sangs rgyas kyi go 'phang thob par bya /
de'i ched du skyes bu gsum gyi lam gyi rim pa'i zab khrid nyan nas legs par nyams su len snyam pa'i kun slong bcos tshul dang /
de la sa bcad 'di ltar yod pa las /
zhes sogs sngar sa bcad song zin pa rnams gsungs nas /
bzhi pa gdams pa dngos kyis slob ma ji ltar bkri ba'i rim pa la lam gyi rtsa ba bshes gnyen bsten pa'i tshul dang /
bsten nas blo ji ltar sbyang ba'i rim pa gnyis las /
'dir bshes gnyen bsten tshul nas 'chad pa yin la /
de yang sbyor chos la bshad pa bzhi bshad ma thub kyang /
dngos gzhi'i khrid bshes gnyen bsten tshul nas bzung bskyar bshad dang bcas khrid thengs bzhi 'bul dgos pa yin la /
rjes su phyag bzhes kyang de ltar du dgos /
de yang 'jig rten na shing bzo lha bzo sogs mig gis bltas te byas chog pa'i las la'ang /
dang por slob mkhan la brten dgos na /
tshe rabs gtan gyi 'dun ma sgrub byed kyi sangs rgyas kyi sar bgrod pa'i lam gyi tshul shes pa la /
bshes gnyen la @# / /
brten dgos pa lta smos kyang ci dgos /
kha cig gis bla ma med kyang dpe cha la bltas na shes snyam yang des mi chog par bla ma mtshan nyid dang ldan pa zhig bsten dgos te /
dper na 'di nas rgya gar lta bur 'gro ba'i tshe sa mkhan zhig nges par btsal dgos la /
de yang gang byung gis mi chog par /
sngar 'gro myong ba sogs rgyus yod cig la brten dgos pa bzhin du lam ston mkhan gyi dge ba'i bshes gnyen de yang sangs rgyas su bgrod pa'i lam der 'khrid thub pa zhig dgos /
gzhan sdig grogs sogs gang byung la brten na /
lam ji lta bar mi bkri zhing /
log par gol bar 'gyur ba yin pas /
thog mar bshes gnyen bsten pa 'di gal che /
rje rin po ches kyang lam gyi rtsa ba zhes gsungs pa gnad che /
de la thog mar bshes gnyen bsten pa'i tshul la bzhi /
bsten pa'i phan yon /
ma bsten pa dang bsten tshul log pa'i nyes dmigs /
bsam pas bsten tshul /
sbyor bas bsten tshul lo / /
de yang sngon du bsten ba'i phan yon dang /
ma bsten pa'i nyes dmigs bsam dgos shing /
de bsam na de bsten pa la spro shugs che ba 'byung /
dang po bshes gnyen bsten pa'i phan yon la'ang myur lam las gsungs pa bla ma'i gsung rgyun ltar bkod pa sa bcad brgyad yod /
de'i dang po sangs rgyas kyi go 'phang la nye ba la'ang bla mas gdams pa bstan pa rang gis nyams su blangs pas sangs rgyas kyi go 'phang la nye ba dang /
bla ma mchod cing bsnyen bkur bas kyang sangs rgyas kyi go 'phang la nye ba zhes sa bcad gnyis su phye nas 'khrid pa bdag gi skyabs mgon dwags po bla ma rin po che'i gsung rgyun yin /
de la dang po ni /
spyir sangs rgyas kyi go 'phang la nye ba yang bshes gnyen bsten pa'i phan yon yin te /
lam gzhan la bskal chen grangs med du mar bsgrub dgos pa'i sa lam rnams /
'ga' zhig gis tshe gcig la bgrod thub pa'ang bshes gnyen bsten tshul tshul bzhin byas pa las byung /
sngags bla med kyi myur khyad kyang bla ma'i rnal 'byor lam gyi srog tu byas pa las byung ba rje mid la sogs kyi rnam thar ltar yin /
gang gi drin gyis bde chen gnas / /
sogs dang /
gang gi thugs rjes bde ba chen po'i dbyings / /
zhes sogs 'dren par mdzad nas /
bla ma gang gi bka' drin dang thugs rje las /
bde ba chen po'i dbyings chos sku'i go 'phang yang bla ma bsten tshul tshul bzhin byas na skad cig ste snyigs dus kyi tshe thung gcig la ster bar mdzad pa yin /
'di'i skad cig ma 'di mar dmyal ba dang /
yar lha'i tshe tshad la ltos na mi'i tshe 'di skad cig tsam yin pa 'phags pa thogs med dga' ldan du byon pa'i rabs bcas gsungs /
der ma zad rang re'i 'khor ba'i snga phyi'i mtha' la ltos na'ang tshe thung 'di skad cig tsam yin /
bla ma bsten tshul tshul bzhin ma byung na /
sngags bla med sogs ci 'dra zhig la brten kyang sa lam gyi rtogs pa cung zad kyang mi skye /
de bsten tshul legs na zung 'jug gi go 'phang bskal pa mang por bsgrub dgos pa de yang myur du 'thob nus par lam rim bdud rtsi'i snying po las /
grangs @# / /
med bskal pa rgya mtshor brtson pa brgyas / /
bsgrubs kyang shin tu rnyed dka' zung 'jug che / /
bla ma'i mthu la brten na snyigs dus kyi / /
tshe thung gcig la bde blag 'grub par gsungs / /
zhes pa ltar dang /
mdo lugs la yang bla ma bsten tshul khyad par du 'phags pa byung na lam shin tu myur te /
byang chub sems dpa' rtag tu ngu'i rnam thar gsungs nas /
rang res sangs rgyas lta bu mjal na /
bla ma las lhag pa'i sangs rgyas mjal snyam nas des chog par byed tshod yod kyang /
rtag tu dus sangs rgyas dpag med mjal yang des ma tshim par bla ma tshol ba gnad che ste /
rang dang tshe rabs las kyis 'brel ba'i bla ma dang ma mjal na /
gzhan sus kyang rang la don che ba zhig mi 'byung bas yin /
de'i tshe mchod pa 'bul ba'i rgyu tsam ni brgya byin gyis rin po che zhig byin na des chog kyang /
rang gi tshogs rdzogs pa la stobs che bas chos 'phags la bkur sti'i ched du rtag tu ngu rang gi sku lus kyi sha bcad cing /
khrag gtar ba sogs mdzad /
dang por sangs rgyas mang po'i zhal gzigs skabs chos rgyun gyi ting nge 'dzin thob pa theg chen tshogs lam chen po ba yin pa la /
chos 'phags mjal te chos bstan pa na /
sa brgyad pa non cing mi skye ba'i chos la bzod pa thob pa de bshes gnyen bsten tshul 'gran zla med par mdzad pas de ltar lam myur du song ba yin gyi /
gzhan du ma dag sa bdun gyi gnas skabs na bskal chen grangs med kyi tshogs rdzogs dgos par bshad pas so| |des nas sangs rgyas kyi go 'phang la bgrod pa myur mi myur ni /
bla ma bsten tshul tshul bzhin byung ma byung la rag las shing /
de la brten na ni gdams ngag sna re bstan cing nyams su blangs na yang /
de'i tshod kyis sangs rgyas kyi go 'phang la nye /
de yang skyes bu chung ngu'i lam tsam du 'khrid nus pa zhig bsten pa bas lam yongs rdzogs ston nus pa zhig bsten na phyi ma ches myur te /
lam yongs rdzogs ston nus pa'i bla ma zhig dang /
slob ma dka' spyad nus pa'i snod ldan zhig mnyam du phrad na /
sangs rgyas lag pas bzos pa ltar dka' tshegs med par 'byung bar gsungs /
pha dam pas kyang /
bla mas bskyal na gang 'dod gnas su slebs / /
rkang glar mos gus phul cig ding ri ba / /
zhes gsungs /
klu sgrub kyis /
ri dbang rtse nas gang zhig lhung gyur na / /
ltung bar mi bya snyam yang ltung bar 'gyur / /
bla ma'i drin gyis phan pa'i lung thob na / /
grol bar mi 'gyur snyam yang grol bar 'gyur / /
ces gsungs pa ltar /
ri bo mthon po'i rtse nas mar lhung ba na /
slar log snyam yang ldog par mi nus pa bzhin /
bla ma bsten tshul ji bzhin byung nas des drangs pa na 'khor ba las mi grol snyam yang grol bar 'gyur la /
de la ma brten nas lam cung zad tsam yang bgrod par mi nus gsungs /
gnyis pa bla ma la mchod cing bsnyen bkur ba kyang sangs rgyas kyi go 'phang la nye ba yin te /
sangs rgyas su bgrod pa la tshogs dpag tu med pa zhig bsag dgos la /
de 'dra ba'i tshogs rgya chen po @# / /
bde blag tu 'dum pa ni /
bla ma la mchod pa nyid las lhag pa med /
gang phyir phyogs bcu'i sangs rgyas dang / /
byang chub sems dpa'i bsod nams pas / /
slob dpon ba spu'i khung gcig mchog /
de phyir slob dpon mchod byed pa / /
sangs rgyas byang chub sems dpas gzigs / /
zhes pa ltar rgyud dang bstan bcos mang por phyogs bcu'i rgyal ba sras bcas thams cad la mchod pa phul ba las /
bla ma'i sku'i ba spu'i khung bu gcig mchod pa phan yon lhag par gsungs shing /
rje sa paN gyis kyang /
bskal pa stong du pha rol phyin pa'i tshul / /
mgo dang rkang lag bdog pa gtong ba'i tshogs / /
bla ma'i lam 'dis skad cig gcig la sdud / /
rim gro byos la dga' ba sgoms shig ang / /
zhes bskal pa stong phrag tu mgo dang rkang lag sogs gtong ba'i tshogs rgya chen po'ang bla ma la mnyes pa sgrub pa'i tshegs chung ngu gcig gis 'dum par gsungs /
tshogs ji tsam rdzogs pa myur ba de tsam gyis sangs rgyas kyi go 'phang la nye /
de yang dud 'gro dang /
mi dang /
nyan thos dang /
rang rgyal dang /
byang chub sems dpa' dang sangs rgyas thams cad dang /
bla ma rnams snga ma snga ma las phyi ma phyi ma mchod pa'i yul stobs che /
sngon dge bshes stod lung pas /
stod lung gi dge 'dun rnams la mchod ston drangs pa las /
lo pa'i khyi la zan byin pa bsod nams che zhes phor pa'i nang gi mar khu tshun chad bsags te /
lo pa'i khyi la bskur skad /
de yang rgyud las /
dus gsum sangs rgyas kun mchod pas / /
bla ma'i ba spu gcig mchod lhag /
ces pa ltar bla ma'i ba spu'i khung bu mchod pa ste /
de ni bla ma'i chibs rta dang /
sgo khyi dang /
'khor g.yog sogs la byed kyi /
spu rang ga ba la mi zer gsungs / /
gnyis pa rgyal ba rnams dgyes par 'gyur ba la'ang bsam lugs gnyis las /
dang po ni /
phyogs bcu'i sangs rgyas rnams kyis rang la chos ston par bzhed kyang /
longs sku lta zhog /
so skye las dag yan chod la snang du rung ba'i mchog gi sprul sku dngos su mjal ba'i skal ba tsam yang med pas /
sku dngos su bstan nas chos ston pa rang cag gi skal bar ma gyur cing /
des na rang gi skal ba dang 'tshams pa'i sku zhig bstan nas chos ston dgos /
de'i phyir /
deng sang 'dus sde rnams kyis 'thus mi btang ba bzhin du /
phyogs bcu'i rgyal ba rnams kyis rang re'i ched du bla mar sprul la /
de la bsten tshul tshul bzhin byas na sangs rgyas rnams kyis kyang mkhyen cing dgyes par 'gyur pa yin /
dgyes tshul yang bdud rtsi'i snying po las /
bshes gnyen dam pa tshul bzhin bsten byas tshe / /
'di ni myur du srid las grol 'gyur zhes / /
bu la phan pa sgrub pa mas mthong bzhin / /
rgyal ba ma lus thugs yid gting nas dgyes / /
zhes gsungs pa bzhin rgyal ba rnams kyis mas bu gcig pa la brtse ba ltar /
rang cag rnams 'khor ba dang ngan song gi sdug bsngal las grol ba'i thabs kho na mdzad pa de'i phyir legs tshogs thams cad kyi rtsa ba bla ma @# / /
bsten tshul ji bzhin byung ba na /
de mkhyen nas bzhed don 'grub pas mnyes pa yin /
gnyis pa ni bla ma tshul bzhin ma bsten par /
sangs rgyas la mchod pa ji ltar phul yang mi dgyes la /
de bsten tshul ji bzhin byung na 'jam dpal zhal lung las /
'di yi don ldan 'ga' zhig la / /
nga ni de yi lus gnas te / /
sgrub po gzhan la mchod pa len / /
de yis de mnyes rang gi rgyud / /
las kyi sgrib pa dag byed do / /
zhes pa ltar rgyal ba rnams spyan ma drangs kyang bla ma'i sku la bzhugs nas /
rang gi mchod pa dgyes bzhin bzhes par 'gyur /
des na rgyal ba sras bcas la mchod pa phul kyang phul ba'i phan yon las dgyes bzhin bzhes pa'i phan yon mi 'byung la /
bla ma la phul bas ni /
phul ba dang bzhes pa'i phan yon gnyis ka 'byung /
gsum pa bdud dang sdig grogs kyis mi tshugs pa ni /
mdo las gsungs pa bzhin bshes gnyen tshul bzhin du bsten pas ni bsod nams chen po 'phel la /
de 'phel bas ni /
bdud dang sdig grogs kyis tshugs par mi 'gyur te /
rgya cher rol pa las /
bsod nams ldan pa'i mi yis bsam pa rnams kyang 'grub / /
bdud bcom nas ni byang chub myur du reg par 'gyur / /
ces dang /
gzhan yang /
bsod nams ldan pa'i mi dag la / /
lha'am bdud kyi rigs dag gis / /
bar chad bya bar mi nus so / /
zhes gsungs pa ltar yin gsungs /
bzhi pa nyon mongs nyes spyod thams cad rang shugs kyis 'gags pa ni /
bshes gnyen la brten pas spang blang rnams tshul bzhin shes nas de ltar byed la /
der ma zad /
da ltar bshes gnyen gyi mdun du sdod pa dang /
dge rgan gyi rtsar sdod pa rnams nyes spyod rang shugs kyis 'gags pa bzhin yin te /
sdong po bkod pa las /
dge ba'i bshes gnyen gyis yongs su bzung ba'i byang chub sems dpa' rnams ni las dang nyon mongs pa rnams kyis thub par dka' ba yin no /
zhes dang /
bdud rtsi'i snying po las /
de la rtag tu gus pas bsten byas na / /
nyon mongs nyes spyod thams cad rang shugs kyis / /
'gag cing /
zhes pa ltar ro / /
lnga pa sa lam nyams rtogs thams cad gong 'phel du 'gyur ba ni /
sngar jo bo'i mdun du phyag phyir brtson pa'i 'brom dang /
a mes byang chub rin chen gnyis kyis /
rnal 'byor pa chen po sgom 'ba' zhig la gzhol ba dang rtogs pa bsdur bas snga ma gnyis nyams rtogs lhag pa byung ba bzhin sa lam gyi skyed kyang 'di che /
jo bos mngon shes kyis gzigs nas /
'brom la khyod kyis bla ma se btsun la zhabs tog byas pa kho na lam du song bar gsungs /
'di dag 'ga' zhig gis bsnyen rdzogs kyi mkhan po dang /
dbang bskur ba'i rdo rje slob dpon lta bu chos khri'i steng nas chos bshad pa'i bla ma kho na la bsam pa 'ong ste /
de 'dra ma yin par /
rang gi shag tu rang dang kha mnyam lag mnyam mnyam gshib byed pa'i dpe cha slob mkhan gyi dge rgan de la yang bsten tshul tshul bzhin byed dgos /
'brom gyis jo bo bsnyun skabs shig tu chab chen la @# / /
mi gtsang bar ma bltas par lag pas bcus te phyir bskyal bas de'i mthus bya rgod kyis nyin lam bco brgyad bgrod pa'i sa cha'i srog chags grog sbur tshun gyi sems kyi rgyu ba phra mo shes pa'i gzhan sems shes pa'i mngon shes wa la gyis 'khrungs shing /
da lta'i skabs su'ang bka' gdams kyi bstan pa'i spyi mes chen po zhes mtshan snyan phyogs bcur grags pa dang /
jo bo chen po 'phags bod gnyis kar mdzad 'phrin nam mkha' dang mnyam pa yang bla ma bsten tshul ji bzhin mdzad pa kho na'i mthu yin /
de'i phyir skyes bu dam pa sogs kyi mdzad 'phrin rgyas mi rgyas kyang 'di la rag las /
bya yul ba gzhon nu 'od kyis spyan snga ba tshul bzhin bsten /
zhabs zhu tshul bzhin bsgrubs pas nyin gcig gad snyigs 'pho sar byon skabs skas gdang gsum pa'i khar slebs pa na chos rgyun gyi ting nge 'dzin 'khrungs tshul /
sa paN gyis rje btsun grags pa rgyal mtshan la /
dang por bla ma'i rnal 'byor rtsom par zhus pa na /
khyod kyis nga la khu bo'i 'du shes las bla ma'i 'du shes mi skye zhes bla ma'i rnal 'byor ma mdzad la /
phyis grags rgyan bsnyun skabs shig tu sa paN gyis bsnyun g.yog legs par byas pas bla ma'i rnal 'byor gnang zhing /
de phyin chad khu bo'i 'du shes med par sangs rgyas dngos kyi 'du shes skyes pas rig pa'i gnas lnga la mkhas pa'i paN+Di tar gyur /
khri chen bstan pa rab rgyas kyang rang gi yongs 'dzin bsnyung ba na /
de la thugs ngal gyis rang yang 'das grabs byas /
bsnyun g.yog legs par byas pas de'i mthus lta ba rtogs /
phur lcog ngag dbang byams pas nyin gcig rje sgrub khang pa'i rtsar lci ba sgyed mo shin tu che ba zhig bskyal te dka' spyad cher mdzad pa'i skabs rje sgrub khang pas byin gyis brlabs pa'i nang mchod rnying pa ka li gang stsal ba bzhes pas /
des thugs rgyud byin gyis brlabs te /
de nas bzung nges 'byung skyo shas mnan pas mi bzod pa skyes /
de'i phyir /
sa lam gyi rtogs pa yang 'di la brten na 'phel che ste /
lam rim bdud rtsi'i snying po las /
sa lam nyams rtogs mod la skye zhing 'phel / /
zhes gsungs /
drug pa tshe rabs thams cad du dge ba'i bshes gnyen gyis mi phongs pa ni /
po to bas be'u bum sngon po las /
de bas chos 'brel ma brtags mang min / /
brtags nas bzung la bla mar gus bya / /
ma 'ongs bla mas mi phongs chos nyid / /
las rnams chud mi za ba yin phyir / /
zhes gsungs pa bzhin bshes gnyen bsten tshul ji bzhin byas na /
de'i byed pa rgyu mthun gyi 'bras bus tshe rabs thams cad du dge ba'i bshes gnyen gyis mi phongs pa 'byung /
da lta so skye'i bshes gnyen rang ga ba zhig la sangs rgyas dngos kyi 'du shes bskyed nas bsten tshul ji bzhin byas na| phyi mar byams 'jam dbyangs lta bu'i bla ma dang mjal zhing chos thos pa 'ong /
de ltar yang bdud rtsi'i snying po las /
tshe 'dir bla ma tshul bzhin mnyes byas pa'i / /
rgyu mthun 'bras bus tshe rabs thams cad du / /
dge ba'i bshes gnyen @# / /
mchog dang mjal 'gyur zhing / /
tshang la ma nor dam chos thos par 'gyur / /
zhes so / /
bdun pa ngan song du mi ltung ba ni /
bshes gnyen bsten tshul tshul bzhin byas na /
des bka' bkyon pa tshun gyis ngan song du 'phen byed kyi las zad nas /
der mi skye ba yin /
dge bshes lha bzo bas dge bshes stod lung pa nam mjal res kyis /
lha bzo ba la bka' bkyon 'ba' zhig mdzad pas /
rang gi slob ma nyag mo bas skur ba btab pa na /
de skad ma zer /
nga la de ltar mdzad res kyis he ru kas byin gyis brlabs pa 'dra ba re 'ong ba yin /
zhes dang /
'gro mgon gtsang pa rgya ras kyis /
brdung gtag byung na dbang bskur yin / /
byin rlabs 'jug na de la 'jug /
bka' bkyon drag po drag sngags yin / /
bar chad thams cad de yis sel / /
gsungs pa bzhin ngan song gi las zad byed du 'gyur ba dang /
sa'i snying po'i mdo las /
des zin pa ni bskal pa bye ba dpag tu med par ngan 'gror 'khyam par 'gyur ba'i las rnams tshe 'dir rims la sogs pa'am mu ge la sogs pa lus dang sems la gnod pa 'byung bas byang bar 'gyur te tha na brgyad bkag gam rmi lam tsam gyis kyang byang bar 'gyur ro / /
de la sangs rgyas bye ba dpag tu med pa la dge ba'i rtsa ba bskyed pa sbyin pa'am bslab pa bsrung ba las byung ba rnams snga dro gcig gis zil gyis gnon to / /
zhes sogs kyi lung ltar bsam /
brgyad pa gnas skabs dang mthar thug gi don thams cad 'bad med du 'grub pa ni /
sdoms lta bu ste /
mdor na bla ma bsten tshul tshul bzhin byed pa 'di 'jig rten dang 'jig rten las 'das pa'i yon tan thams cad kyi rtsa ba yin zhing /
tha na ngan song du mi ltung ba'i legs tshogs nas bzungs /
ya ki'i sangs rgyas thob pa'i legs tshogs kyi bar thams cad bshes gnyen la brten nas 'bad med du 'grub pa yin te /
rje bla mas /
yon tan kun gyi gzhir gyur drin can rje / /
zhes sogs dang /
bdud rtsi'i snying po las /
mdor na bshes gnyen bsten pas gnas skabs su / /
mi khom las thar lha mi'i rten bzang rnyed / /
mthar thug 'khor ba'i sdug bsngal kun zad de / /
nges legs go 'phang dam pa thob par 'gyur / /
ces dang /
jo bo chen pos bla ma brgya dang lnga bcu rtsa gnyis bsten kyang gcig gis kyang thugs la ma btags pa med gsungs ba ltar bshes gnyen bsten tshul legs par mdzad pas rgya bod gnyis na mdzad 'phrin nam mkha' dang mnyam pa byung ba sogs ltar yin no / /
de nas gnyis pa ma bsten pa'i nyes dmigs ni /
gong gi bsten pa'i phan yon brgyad las ldog pa ste /
sangs rgyas kyi go 'phang la mi nye ba sogs so / /
bsten tshul log pa'i nyes dmigs la brgyad yod /
bla ma dang por bsten nas mjug tu bsten tshul log na shin tu nyes pa che bas dang por bsten rung ngam mi rung sogs legs par brtags nas chos zhu ba dgos /
nyes dmigs dang po bla ma la brnyas smod shor na rgyal ba kun la brnyas pa ni /
bla ma ni sangs rgyas thams cad kyi spyi gzugs rang 'dul ched du byon pa 'thus mi lta bu yin pas de la brnyas smod shor na ni /
sangs rgyas thams cad la brnyas smod byas pa ste /
re zhig sangs rgyas gcig @# / /
la'ang yul mnyan par blta dgos na /
sangs rgyas kun la smod par byed pas ji ltar 'gyur /
de 'dra'i bla ma ni 'chad pa pos 'chad 'dod dang /
nyan pa pos nyan 'dod kyis tshig gcig tsam yan chad nyan yul zhig la zer bas /
nged tshos bla ma gang snyan grags che ba zhig la bsten tshul gzab gzab byed /
gzhan ka kha slob mkhan sogs la snang chung byed kyang de ltar mi rung ste /
rje sgrub khang pa'ang ka kha slob mkhan gyi btsun log la dag snang ma skyes kyi bar du rtogs pa'i yon tan ma skyes pa dang 'dra /
bdud rtsi'i snying por yang /
dge ba'i bshes rnams rgyal kun 'phrin las de / /
rang gi bla mar shar ba nyid yin phyir / /
de la ma gus rgyal kun ma gus par / /
gsungs phyir de las rnam smin lci ba gang / /
sogs dang /
dgra nag gi dka' 'grel du drangs par /
tshigs bcad gcig tsam mnyan pa la / /
gang gis bla mar mi 'dzin pa / /
khyi yi skye gnas brgyar skyes nas / /
rme sha can du skye bar 'gyur / /
ces dang /
bla ma snga bcu pa las /
de 'dra'i mgon la bsams byas nas / /
slob mar gyur nas brnyas na ni / /
sangs rgyas thams cad brnyas pas na / /
des ni rtag tu sdug bsngal 'thob / /
ces sogs gsungs pa ltar ro / /
nyes dmigs gnyis pa bla ma la khro sems skyes na de'i skad cig ma'i grangs dang mnyam pa'i dge rtsa bcom nas bskal par dmyal bar skye ba ni /
bla ma la khong khro skyes na /
khong khro ji tsam skyes pa'i yun gyi thung mtha'i skad cig ma'i grangs dang mnyam par dge rtsa bcom nas /
de'i grangs kyi mnar med du gnas dgos par dus 'khor gyi rgyud las /
bla ma la khros skad cig grangs / /
bskal par bsags pa'i dge bcom nas / /
de snyed bskal par dmyal sogs kyi / /
sdug bsngal tshor ba drag po myong| |zhes gsungs /
dper na se gol gcig gi yun la khros na /
bskal chen drug cu re lngar bsags pa'i dge rtsa bcom zhing /
de'i tshod kyi mnar med du gnas dgos pa bzhin yin pas ma gus brnyas smod khong khro sogs byas pa dang| ma mnyes pa byung ba rnams bla ma de zhal bzhugs yod na de'i drung dang /
med na na bza' tshun gyi drung du bshags pa byed dgos /
gsum pa sngags la brten kyang mchog mi 'grub pa ni /
'dus pa'i rtsa rgyud las /
sems can mtshams med la sogs pa'i / /
sdig pa chen po byed pa yang / /
rdo rje theg pa rgya mtsho che / /
theg pa mchog ni 'di la 'grub / /
snying nas slob dpon smod pas ni / /
sgrub kyang 'grub par mi 'gyur ro / /
zhes mtshams med lnga byas pa sogs ji 'dra'i sdig pa chen po byas pa zhig nyin yang /
gsang ba 'dus pa'i lam 'di lta bu la brten na myur du mchog 'grub la /
snying nas slob dpon smod pas ni ji tsam bsgrubs kyang mchog mi 'grub par gsungs pa yin /
bzhi pa rgyud don brtson pas bsgrubs kyang dmyal ba sogs sgrub pa dang 'dra ba ni /
slob dpon la dam tshig nyams pa des rgyud kyi don ji ltar bsgrubs kyang dmyal ba sgrub pa nyid yin par rdo rje snying po rgyan gyi rgyud las /
gang gis slob dpon yang dag smad / /
des n @# / /
rgyud kun sgrub pa'i mchog /
gnyid dang 'du 'dzi rnam spangs te / /
bskal pa stong du legs bsgrubs kyang / /
dmyal sogs sgrub par byed pa'o / /
zhes gsungs pa ltar ro / /
lnga pa yon tan sngar ma skyes pa rnams gsar du mi skye zhing skyes zin nyams pa ni /
bla ma la brnyas smod shor na /
tshe der rtogs pa gsar du skye ba'i gegs byed cing /
sngar skyes pa rnams nyams par 'gyur ba /
slob dpon nag po spyod pas bla ma dza lan d+ha ra pa'i bka' cung zad bcags pas sku tshe de la mchog ma 'grub /
ras chung pas kyang /
mid la'i bka' lan gsum bcags pas sku tshe de la mchog ma 'grub par skye ba gsum len dgos par gsungs pa dang /
sngon slob dpon rigs ngan zhig la slob ma rigs bzang zhig yod cing /
slob ma des nam mkhar 'phur nus pas /
nyin gcig bla ma'i thad kyi nam mkhar 'phur te /
kho rang gi bla ma la'ang 'di 'dra med bsams pas de ma thag nus pa nyams te sar lhung ba dang /
paN chen nA ro pas bla ma'i bka' brjed nas mu stegs pa dang brtsod pas sku tshe der mchog ma 'grub par bar dor 'tshang rgya dgos byung ba dang /
'jam dpal dbyangs kyis tshe de la mchog 'grub par lung bstan pa'i li yul gyi dge tshul gnyis kyis chos rgyal srong btsan la log lta skyes /
the tshom zos pas /
mchog gi dngos grub 'grub rgyu'i tshab tu rang yul la sleb pa dang gser rkyal pa gang gi dngos grub las ma grub pa yin pas /
bla ma la log lta shor na nyams rtogs skye ba 'gyangs shing /
dngos grub chen po 'ong rgyu de chung ngur 'gyur 'gro ba yin /
de yang sdig grogs la brten na yang nyams rtogs 'grib par byed pas de la 'dzem dgos /
deng sang gi mi phal cher tshe 'di par zhen pa sha stag yin pas /
thams cad kyis tshe 'di'i gros 'debs par byed cing /
rang gis kyang des sha tsha byed pa dang /
phan 'dogs byed pa lta bur mthong yang de 'dra ba'i mi de sdig pa'i grogs po yin /
sdig grogs zhes bya ba de gos su re ba gyon /
mgo la r+wa zing nge ba zhig mi 'ong /
sha tsha mdog gis mi dge ba la sbyor zhing /
dge ba las nyams su 'jug mkhan de la zer /
de 'dra gang gi'ang kha la mi nyan par sdig grogs de glang chen smyon pa dang /
stag gzig lta bur 'jigs skrag gi yul du bltas nas spong dgos /
da lta 'ga' zhig gis 'dod chung chog shes byed pa dag la /
'di tsam blos ma gtongs shig /
blos btang che drags na mi 'ong zhes sogs snyan snyan ltar smra ba yod mod /
don du sdig grogs nyid yin zhing /
de la dngos su tshig rtsub pos mi bzlog cing /
rang gis lag len la de bzhin mi byed pa dgos gsungs /
drug pa tshe 'dir nad sogs mi 'dod pas gtses pa ni /
bla ma lnga bcu pa las /
slob dpon la ni smod pa de / /
yams dang 'tshe ba'i nad rnams dang / /
gdon dang rims dang dug rnams kyis / /
rmongs chen de ni 'chi bar 'gyur / /
rgyal po me dang sbrul gdug dang / /
chu dang mkha' 'gro rkun po dang / /
gdon dang log 'dren rnams kyis @# / /
kyang| |bsad nas sems can dmyal bar 'gro / /
nam yang slob dpon dag gi ni / /
kun tu sems dkrugs mi bya ste / /
gal te rmongs pas byas gyur na / /
dmyal bar nges par 'tshed par 'gyur / /
mnar med la sogs 'jigs rung ba'i / /
dmyal ba bstan pa gang yin pa / /
slob dpon la ni smod pa rnams / /
der ni gnas par yang dag bshad / /
ces gsungs pa bzhin slob dpon la brnyas smod shor na /
tshe 'dir yang mi 'dod sna dgu 'byung ste /
sngon 'phags yul na slob dpon sangs rgyas ye shes kyis chos gsungs pa'i tshe /
khong rang gi bla ma grub chen phag tshang pa der byon pa ma mthong ba'i tshul du brdzus nas /
rjes su bla mar ngas ma mthong zhes rdzun zhus pas mig 'bras dngos su phyir don nas sar lhung ba'i lo rgyus dang /
dwags po 'jam dpal lhun grub rin po che'i nye gnas tshul khrims lags zhes pa dad gus med pa zhig rjes su rgod dkar lar rkun mas mgo bo brdzog rdos bcom nas shi ba dang| sne'u zur pa'i slob ma dam tshig nyams pa zhig shi khar 'jigs snang byung tshul sogs stsal /
bdun pa phyi mar ngan song mu mtha' med par 'khyams pa ni /
nyes dmigs che shos te /
bla ma la brnyas smod byed pa de ni /
lag na rdo rje dbang bskur ba'i rgyud las gsungs pa ltar yin zhing /
gzhan dmyal ba'i rabs mang po mdo las gsungs kyang /
bla ma la brnyas smod byed pa de dmyal ba 'dir skye zhes ma bstan la /
rgyud der lag na rdo rjes /
bcom ldan 'das gang dag slob dpon la brnyas par bgyid pa de dag gi rnam par smin pa ji lta bu lags /
zhes de'i rnam smin gsung bar bskul ba na /
bcom ldan 'das kyis bka' stsal pa /
lag na rdo rje /
lha dang bcas pa'i 'jig rten skrag par 'gyur gyis de skad ma smra zhig gsang ba pa'i bdag po 'on kyang cung zhig brjod par bya'i /
dpa' bo bsgrims te de nyon cig /
mtshams med la sogs mi bzad pa / /
dmyal ba gang dag ngas bshad pa / /
de rnams kyi ni gnas su brjod / /
de ni bskal pa mtha' yas so / /
de lta bas na rnam kun tu / /
nam yang slob dpon brnyas mi bya / /
zhes lha dang bcas pa'i 'jig rten skrag par 'gyur zhing byang sems bdag nyid chen po rnams kyang brgyal bar dgongs nas /
zhib tu gsungs ma phod pa'i tshul gyis /
mnar med du lo grangs mang por gnas dgos pa tsam zhig bstan /
des na bla ma la brnyas smod nam yang mi rung bar gsungs la /
bla mar brnyas smod byed pa lta zhog /
brnyas smod byed pa'i mi yang mthong du mi rung zhing /
grub chen gling ras pas chos gsung skabs /
chag lo'i slob ma dam nyams shig der sleb pas /
de ma thag zhal 'grigs nas chos gsungs ma thub par gshegs pa'i lo rgyus ltar yin gsungs /
brgyad pa tshe rabs thams cad du dge ba'i bshes gnyen gyis phongs pa ni /
sngar gyi bshes gnyen bsten pa'i phan yon bshad pa de las ldog pa ste /
de ma mjal bas ni /
chos kyi sgra tsam yang mi go ba'i mi khom pa'i gnas kho nar skye zhing /
mdor na @# / /
rje tsong kha pas /
de nas 'di phyi'i legs tshogs ji snyed pa'i / /
zhes sogs ltar 'jig rten na legs tshogs ji snyed cig yod pa thams cad ni bshes gnyen tshul bzhin du bsten pa'i 'bras bu dang /
mi mthun pa'i rgud pa ji snyed cig mchis pa thams cad bshes gnyen ma bsten pa dang bsten tshul log pa gang rung gi 'bras bu yin /
bla ma la bsten tshul log na /
tshe 'dir ma zad /
skye ba gzhan du'ang dge ba'i bshes gnyen dang mi mjal te /
bdud rtsi'i snying po las /
gal te brgya la bde 'gro'i rten thob kyang / /
ma gus pa yi rgyu mthun 'bras bu des / /
mi khom gnas su skyes nas dam chos dang / /
dge ba'i bshes kyi sgra yang thos mi 'gyur / /
zhes gsungs /
des na bshes gnyen bsten tshul 'di ni bsam bzhin du byed pa lta ci /
ma brtags ma bsams par rang gar byas pa'i bya byed kyi rten 'brel phra mos kyang rten 'brel bzang ngan sna tshogs 'ong ba mid las mar par zangs stong pa phul bas rten 'brel 'phyugs pa dang /
thog mar mar pas gnang ba'i chang lhag med gsol bas rten 'brel 'grigs pa sogs dang /
mar pas yi dam la phyag 'tshal bas rten 'brel 'phyugs pa sogs dang /
'brom gyis se btsun dang /
jo bo bsten pa dang /
jo bos gser gling pa /
mid las mar pa bsten pa /
rje tsong kha pas khyung po lhas pa'i dbang khang gi logs la gser leb byugs mdzad pa sogs kyis mdzad 'phrin rgyas tshul sogs gsungs nas bshes gnyen bsten tshul 'di gnad shin tu che bas rten 'brel 'grigs legs nyes cung zad tsam gyis kyang de ltar byung ba yod /
rgyal tshab chos rjes thog mar rje dang ma mjal gong rtsod pa'i bsam pas /
rje rin po che'i mdun byon skabs kyi rabs gsungs nas /
de ltar kun slong ngan yang rten 'brel bzang po 'grigs pa dang /
kun slong bzang yang rten 'brel 'phyugs pa sna tshogs 'ong bas gzab dgos gsungs /
rang cag bla ma'i mtshan brjod pa na /
sku zhabs su zhig ma dang sku zhabs ci zhig pa zhes zer mod /
de ltar mi bya bar zhal snga nas zhes sogs zhe sa dang bcas mtshan brjod dgos /
jo bos gser gling pa'i mtshan brjod pa na phyag thal mo sbyar zhing che brjod mdzad /
gzhan gyis gser gling pa'i mtshan dngos bsgrags pa byung na har gyis bzhengs par mdzad /
kho bos kyang bdag nyid sgrogs pa min yang /
bla ma rin po che'i mtshan thol byung du sgrogs pa mthong ba na yid mi bde ba chen po 'ong ba yin /
de yang zhal bzhugs pa'i tshe mtshan brjod par dka' ba zhes mi bya gsungs /
de nas slar yang gong gi sa bcad rnams la bskyar bshad 'bring bsdus gnyis mdzad do / /
! / /
nyin brgyad par /
rje bdag nyid chen pos /
gang dag srid pa'i bde la ma chags shing dal 'byor don yod bya phyir brtson pa yis / /
rgyal ba dgyes pa'i lam la yid rton pa'i / /
skal ldan de dag dwang ba'i yid kyis nyon / /
zhes pa'i lung 'dren dang bcas /
rkang pa dang po skyes bu 'bring gi yang dag pa'i lta ba dang /
gnyis pa @# / /
skyes bu chung ngu dang thun mong ba'i lam dang /
rkang pa gsum pa byang chub kyi sems la sbyar ba sogs kyi sgo nas sngon 'gro kun slong 'chos pa song rjes /
sngon du ji ltar song ba'i sa bcad rnams 'dren cing /
dngos gzhi bshes gnyen bsten tshul gyi sa bcad dang po dang gnyis pa gnyis la bskyar bshad gnang ste /
de la sa bcad 'dir dmigs pa skyong rgyu kho na'i dbang du byas pas bshes gnyen brtag pa'i tshul gyi skor bde myur gyi sa bcad la mi gsal yang /
'jam dpal zhal lung las 'byung ba bzhin 'di'i bar na 'chad dgos /
de yang 'o na sngar bshad pa ltar bshes gnyen bsten pa la phan yon dang /
ma bsten pa la nyes dmigs de ltar yod na /
ji lta bu zhig la brten par bya zhe na /
bshes gnyen de yang gang byung gis mi chog par lam yongs rdzogs la 'khrid nus pa zhig bsten dgos kyi /
dper na /
thugs shin tu bzang ba tsam lta bu yon tan phyogs re ba zhig gis lam yongs rdzogs la 'khrid mi nus /
slob ma dad pa dang shes brtson ldan yang /
bla ma de mdo sngags yongs rdzogs la nang byan chud pa zhig ma byung tshe /
des de skyabs 'gro'i khrid dang /
lha'i sgrub thabs dang /
rtsa rlung bsgom pa sogs nyams len phyogs re ba sna gcig tsam la mi tshe hril por sbyor bas /
dal ba thob pa la don chen po 'grub par mi 'gyur bas bshes gnyen mtshan nyid tshang ba zhig bsten dgos /
mtshan nyid kyang /
so thar gyi sdom pa 'bogs pa po dang /
byang sems dang /
gsang sngags kyi sdom pa 'bogs pa po'i mtshan nyid sogs so sor mang yang /
'dir lam gyi rim pa yongs rdzogs ston nus pa'i bshes gnyen gyi mtshan nyid bstan par bya la /
mtshan nyid dang ldan mi ldan yang ma bsten gong nas brtag /
bla ma'i mtshan nyid brtag pa 'di bshes gnyen bsten par 'dod pas bya bar ma zad /
'dul mdo sngags gsum gyi bshes gnyen byed par 'dod pas kyang 'dul mdo sngags gsum gyi bla ma'i yon tan rnams rang la tshang ma tshang brtag ste ma tshang na tshang bar bya dgos kyi /
tshe bum dang /
byabs khrus kyi yo byang tshang ba tsam dang /
cho ga blo thog nas gtong shes pa tsam gyis bla ma'i mtshan nyid tshang ba min /
de yang bla ma'i mtshan nyid la /
'dul ba nas bshad pa'i mkhan slob kyi mtshan nyid /
theg chen thun mong ba'i dge ba'i bshes gnyen gyi mtshan nyid /
gsang sngags kyi rdo rje slob dpon gyi mtshan nyid so sor yod pa las /
da lam 'dir theg chen thun mong ba'i bla ma'i mtshan nyid gtso bor smos na /
de yang mdo sde rgyan las /
bshes gnyen ngul ba zhi ba nyer zhi ba / /
yon tan lhag pa brtson bcas lung gis phyug /
de nyid rab tu rtogs pa smra mkhas ldan / /
brtse ba'i bdag nyid skyo ba spangs la brten / /
zhes gsungs pa'i yon tan bcu tshang ba ste /
de'i nang gi dul ba ni /
tshul khrims kyis rgyud btul ba dang /
ting nge 'dzin gyis rnam g.yeng zhi ba /
shes rab kyis bdag tu 'dzin pa nye bar zhi ba dang /
spos kyi gseb tu shing gzhan bcug @# / /
na de la spos dri 'go ba ltar /
bla ma'i yon tan dang skyon rnams rang la 'go bar 'gyur ba yin pas /
rang las yon tan lhag pa zhig dang /
de nyid rtogs pa ni thos byung gi shes rab kyis lta ba rnyed pa ste /
'di thal 'gyur ba'i lta ba dang /
gong gi shes rab ni rang rgyud pa man chad kyi lta ba rnyed pa'i shes rab la yang byed pas mi zlos so / /
gzhan sla /
'di thams cad ma tshang na'ang /
bslab gsum gyis rgyud dul ba dang /
rnying brtse ba dang /
de nyid rtogs pa lnga nges par ldan dgos /
po to bas /
nged kyi slob dpon yer pa'i zhang btsun kun la mang du thos pa yang med skyo ba bzod pa yang med pas gla bo drin du gcags pa re byed pa yang med de snga ma lnga yod pas drung na su yod pa la phan| gnyan ston la smra mkhas pa ye med yon bshad re byed pa yang 'di kun gyis da res mi go snyam pa las mi shes te lnga po yod pas su nye ba la phan gsung ngo / /
gla bo drin du gcags pa zhes gsungs pa ni /
'dis 'grigs 'dug snyam pa'am /
thugs rje che zhes skad cha legs so ster ba la byed /
dus mthar de lta bu yang dkon na /
skyon yon gnyis las yon tan gtso che ba zhig dang /
tshe 'di las phyi ma gtso che ba dang /
bdag gzhan gnyis las gzhan gtso bor byed pa zhig la brten dgos pa gnad yin /
de lta min par mi dge ba'i bshes dang 'phrad na sor mo'i phreng ba can la log pa'i bshes gnyen gyis lam log par bstan nas sdig tshabs po che bsags dgos byung ba ltar 'gyur bas /
dang po nas legs par brtags te 'os par mthong ba na bla mar brten par bya'o / /
slob ma yang /
rang phyogs la chags pa dang gzhan phyogs la sdang ba'i phyogs zhen med cing gzu bor gnas pa dang /
legs nyes 'byed pa'i shes rab dang /
don gnyer chen po can /
bla mar gus pa chen po dang ldan pa /
yid legs par gtad de nyan pa dang lnga tshang na /
chos mthar phyin pa 'ong /
de lta bu'i slob mas bla ma bsten tshul ji ltar byed ce na /
gsum pa bsam pas bsten tshul la gnyis /
rtsa ba dad pa sbyang ba dang /
bka' drin rjes su dran nas gus pa bskyed pa'o / /
'di gnyis lung rigs kyis mtha' bskor ri bskor byas te bsgrom na bshes gnyen bsten tshul tshul bzhin byed snyam pa'i spro shugs chen po 'ong /
de min chos zhu snyam pa las mi yong bas /
des na dang po rtsa ba dad pa sbyang ba la gsum yod /
'di'i dad pa ni sangs rgyas dngos kyi 'du shes bskyed pa'i dad pa ste /
'di dang mar shes gnyis dmigs skor gzhan las skye dka' shos shig yin la /
dka' yang 'bad de ma brtson na 'di man chad kyi lam gzhan rnams rgyud la mi skye'o / /
de la spyir dad pa ni /
dkar chos thams cad bskyed pa'i gzhi'am rtsa ba yin te /
dkon mchog sgron me'i mdo las /
dad pa sngon 'gro ma ltar bskyed pa ste / /
yon tan thams cad bsrung zhing 'phel bar byed / /
ces sogs dang /
sngon jo bo chen po la mi zhig gis /
a ti sha gdams ngag zhu zhes lan gnyis zhus kyang cang ma gsungs pa na /
khos @# / /
skad chen pos bos pa'i tshe /
he he| kho bo la rna ba ta bzang po bzang po bdog ste /
man ngag bya ba dad pa yin /
dad pa dad pa zhes gsungs pa dang /
rgyal ba dben sa pa chen pos /
mdor na nyams rtogs che chung gang skyes kyang / /
dad pa che chung bsgom pa'i mthu yin pas / /
dngos grub 'byung gnas drin can bla ma la / /
yon tan bsam zhing skyon nas mi blta ba'i / /
gdams pa 'di nyid mthil du 'dzin pa dang / /
dam bca' 'di 'dra gegs med mthar phyin shog ces pa ltar rang la rtogs pa skye mi skye sogs bla mar dad pa yod med dang /
dad pa che chung la rag las /
mchog gi dngos grub 'grub pa la ni bla ma la sangs rgyas dngos su blta ba'i dad pa dang| gdams ngag kyang ma nor ba nges par dgos /
gdams ngag nor kyang dad pas yid ches na thun mong gi dngos grub phran bu 'grub nus te /
rgya gar na mi zhig gis bla mar gdams ngag zhus pa la /
bla mas ma ri le dza zhes| don du mar song gsung ba yin pa la /
khos de ma go bar gdams ngag tu bzung nas tshig de bgrangs pas rang gzhan gyi nad sos pa sogs byung /
yang gcig gis /
oM ba le bu le bun+de swahA zhes lha mo tsun+da'i sngags kyi tsa dang /
ba nor nas bgrangs te mu ge'i skabs rdo btsos nas zos pa'i rabs bzhin yin /
dad pa med na shes rab kyis gang yang mi 'ong /
dad pa la gsum yod pa las 'di'i skabs sbyang rgyu'i dad pa ni /
bshes gnyen la sangs rgyas dngos su mthong ba'i dwang ba'i dad pa yin /
de bskyed thabs sked tshang yab sras nas brgyud pa'i man ngag ltar dang po rtsa ba dad pa sbyang ba la bla ma sangs rgyas su blta dgos pa'i rgyu mtshan sogs gsum las /
dang po bla ma sangs rgyas su blta dgos pa'i rgyu mtshan ni /
sangs rgyas su blta dgos te /
rang nyid khe 'dod la gyong mi 'dod pa'i phyir /
rang gis khe zhig 'dod phyin chad /
bla ma sangs rgyas yin nam min yang rung ste /
sangs rgyas su bltas na tshe 'di dang phyi ma'i 'dod don kun 'bad med du 'grub pa sogs khe che ste /
dper na /
ma rgan mos khyi so la dad pa byas pas ring bsrel babs pa bzhin yin /
be'u bum sngon po las /
bla ma byin rlabs che dang chung ba / /
dngos la ma yin rang la rag las / /
zhes pa ltar bla ma byin rlabs che chung gang 'dra zhig yod kyang /
rang gi ngos nas sangs rgyas dang byang sems sogs ji tsam gyi tshod du mthong ba de tsam gyi byin rlabs 'byung /
des na dngos grub 'byung mi 'byung bla mar mos gus che chung la rag las par jo bo chen pos kyang /
bod na grub thob mi 'byung ba bla ma la tha mal pa'i 'du shes las med pas lan par gsungs /
sangs rgyas dngos yin yang dad pa ma sbyangs na yon tan mi mthong zhing /
gyong sdug bsngal sna tshogs pa bskyed de /
sangs rgyas la yon tan mtha' yas pa yod mod /
lhas byin dang legs skar gyis 'od 'dom gang ba gcig pu ma gtogs yon tan gzhan yod pa ma mthong bas gyong byung ba dang 'dra bas na /
dge @# / /
bshes po to bas /
bla ma dag la gus pa med na / /
sangs rgyas nyid la brten yang mi phan / /
dper na legs pa'i skar ma bzhin te / /
zhes sogs gsungs pa ltar yin /
gnyis pa blta nus pa'i rgyu mtshan ni /
de ltar blta dgos pa tsam du ma zad /
blta mi nus pa min te /
'di la blos yon tan gyi phyogs bzung na ma dad pa bzlog nus shing /
skyon phran pu mthong yang zil gyis mnan nas dad pa la gegs mi byed pa dang /
skyon mthong ba dad pa'i grogs su 'khyer ba'i rgyu mtshan gnyis bsam /
de yang lag na rdo rje dbang bskur ba'i rgyud las /
slob dpon gyi ni yon tan bzung / /
skyon ni nam yang bzung mi bya / /
yon tan bzung na dngos grub 'thob / /
skyon rnams bzung na dngos mi 'grub / /
ces gsungs pa bzhin rang res bag chags ngan pa'i shugs kyis bla ma la skyon shas cher bsams pas ma byung ba las /
gnam gang la zla ba shar yod kyang nyi 'od kyis zil gyis non te zla ba mi mngon pa bzhin du yon tan shas cher bsam na skyon mthong ba'i blo rang shugs kyis 'gag par 'gyur ba ni /
dper na rang gi yon tan gyi ngos nas bsams pas rang gis rang la skyon mi mthong ba bzhin dang /
skyon cung zad mthong yang gdul bya 'dul ba'i thabs mkhas su bsams nas dad pa'i grogs su bsgyur chog pa'i phyir dang /
der ma zad bla ma rnams rang re da lta las dang po ba'i skabs tha mal pa dang /
chos rgyun gyi ting 'dzin thob skabs mchog gi sprul sku /
de nas sa dang po sogs kyi skabs longs sku sogs su rim bzhin mjal zhing /
nam zhig snod bcud rnams kyang dag pa rab 'byams su shar ba yod pas so / /
gsum pa tshul ji ltar blta tshul la /
'dir gzhan gyis mi phyed pa'i nges shes brtan pa'i phyir lung rigs kyis bsgrub dgos /
de la bzhi las /
dang po bla ma sangs rgyas yin par rdo rje 'chang gis bzhed pa ni /
kha cig gis /
bshes gnyen rnams sangs rgyas dngos ni min mod /
bshes gnyen bsten tshul skabs gsar du bcos dgos kyin yod snyam pa 'ong nyen yod kyang /
de 'dra'i skyon rtog rnams zhe phugs su mi bzhag pa gnad yin /
des na /
'di ltar bsam ste /
bla ma sangs rgyas yin yang rang gis ngos mchod pa yin /
de yin pa'i rgyu mtshan /
deng sang gi skabs 'dir rdo rje 'chang gis bla ma'i rnam par bstan nas bzhugs yod pa'i phyir te /
rgyud brtag gnyis las /
phyi ma'i dus su gyur pa na / /
nga nyid slob dpon gzugs kyi sku / /
zhes dang /
gzhan yang /
lnga brgya tha mar gyur pa na / /
nga nyid slob dpon gzugs su 'dzin / /
nga yin snyam du shes byos la / /
de tshe de la gus pa bskyed / /
ces dang /
ma 'ongs snyigs ma'i dus su ni / /
nga ni byis pa'i gzugs dang ni / /
sna tshogs thabs kyi gzugs su ston / /
zhes dang /
mdo las kyang /
kwa ye mthong ba don yod kye / /
phyi ma'i dus su gyur pa na / /
nga ni mkhan po'i lus kyis ston / /
nga ni slob dpon gzugs su gnas / /
zhes sogs ltar mdo rgyud du ma nas ma 'ongs @# / /
snyigs ma'i dus su rdo rje 'chang nga nyid tha mal pa'i slob dpon gyi gzugs su 'ong bas /
nga dang ma mjal zhes yid ma pham par ngo shes par gyis zhes brtse bas gdams pa 'di dag nges don sgra ji bzhin pa yin cing /
de'i snyigs ma'i dus zhes pa deng sang gi dus la byed dgos pa'i phyir re / /
de 'dra'i rdo rje 'chang gi sprul pa'i slob dpon de yang rang gi bla ma'i gseb tu nges par yod de /
rang re las nyon gyis nyam thag pa 'di 'dra bar gyur pa rdo rje 'chang gis brtse bas gzigs shing mkhyen pa'i phyir dang /
rang re deng sang blang dor gyi gnas shes nus shing gdams don sgrub nus pa'i rten sogs 'byor bas nges par don du 'gyur ba gzhan las lhag pa'i skabs yin pa mkhyen pa'i phyir /
de yang da lta'i bla ma 'di kun yin te /
de ltar min par re re la rgyu mtshan re bkod nas min lugs bsam na /
re re bsal shul du rdo rje 'chang gi sprul pa gcig kyang mi lhag pa zhig red 'ong /
de ltar na sngar gyi lung dang 'gal ba'i skyon 'bab pas sangs rgyas kyi sprul pa zhig yod dgos /
des na sangs rgyas min pa'i rgyu mtshan sha stag bkod nas ma rnyed pa de rang gi blo skyon yin 'dug pas bla ma 'di thams cad sangs rgyas kyi sprul pa sha stag yin snyam du bsam /
de ltar gang zag yid ches skye sla ba dag la ni lung gis chog mod /
da dung rigs pa'i sgrub byed bkod pa na nges pa ster che bas /
gnyis pa bla ma sangs rgyas thams cad kyi phrin las kyi byed pa por sgrub pa ni /
sngar tshogs zhing skabs zhus pa bzhin ji ltar nam mkha' na gnas pa'i zla ba gcig nyid chu snod du mar gzugs brnyan tha dad pa 'char ba ltar sangs rgyas thams cad kyi thugs bde stong gnyis su med pa'i ye shes ni| thams cad chos kyi dbyings su ro gcig yin zhing /
de nyid gdul bya'i mdun du nyan thos kyis 'dul ba la nyan thos /
rang rgyal gyis 'dul ba la rang rgyal /
byang sems dang sangs rgyas kyis 'dul ba la de dang de'i rnam par ston cing| der ma zad /
yab sras mjal ba'i mdo las /
brgya byin tshangs pa'i cha byad dang / /
la lar bdud kyi cha byad kyis / /
sems can rnams kyi don mdzad de / /
'jig rten rnams kyis rtogs mi nus / /
zhes segs gsungs pa bzhin bdud dang tshangs pas 'dul ba la bdud dang tshangs pa /
tha na bya dang ri dwags kyis 'dul ba la bya dang ri dwags sogs de dang de'i rnam par bstan pa las /
rang cag la skal pa dang 'tshams par tha mal pa'i bshes gnyen gyi tshul bstan cing /
de las gzhan pa'i 'dren thabs rang cag la mdzad rgyu ma byung ba kho na ste /
bla ma tha mal pa'i rnam pa las lhag pa'i longs sku sogs kyi sku'i rnam pa bstan kyang rang cag gis mi mthong zhing don du mi 'gyur la /
de las gzhan mchog gi sprul sku dang /
byang sems sogs kyi rnam pa bstan kyang mthong ba'i las skal med cing /
da lta'i 'di las dman pa'i bya ri dwags sogs kyi rnam par bstan na ni de las kyang yid mi ches pas phan mi thogs /
@# / /
des na /
bde gshegs sku gsum rgyan gyi 'khor lo ni / /
zhes sogs ltar /
sangs rgyas thams cad kyi sku gsum bla ma'i gsang ba gsum du bsdus pas /
bla ma ni sangs rgyas thams cad kyi rnam 'phrul lam 'phrin las yin te /
dper na 'cham dpon gcig nyid a tsa ra'i chas su zhugs nas de'i 'cham byed pa dang /
chos rgyal gyi chas su zhugs nas de'i 'cham byed pa na chas brje ba las /
don du 'cham dpon gcig po de rang yin pa bzhin dang /
mtshal lta bu gcig gis bkod pa'i bye brag 'dra mi 'dra mang po bris kyang /
don du mtshal gyi rang bzhin nyid yin pa ltar /
rang re 'dul ba'i thabs mkhas su rdo rje 'chang gis sprul pa kho na yin snyam du bsam /
gzhan yang me shel la brten nas spra bas me 'dzin pa ltar ram /
zas sna tshogs rnyed na'ang kha nas ma song bar ltor mi 'jug pa bzhin du sangs rgyas kyi byin rlabs dang rnam dkar gyi phrin las bla ma la brten nas 'byung bas sam /
rnam dkar gyi las thams cad byed du 'jug pas na bla ma ni sangs rgyas thams cad kyi phrin las kyi byed pa po yin /
de yin na sangs rgyas yin dgos dogs med bsam na sangs rgyas kyi phrin las te sangs rgyas kyis sems can gyi don mdzad skabs byin rlabs de bla ma la brten nas 'jug dgos /
de dgos na bla ma sangs rgyas yin pa las tha mal pa yin thabs med /
de yin na sangs rgyas thams cad kyi phrin las 'jug pa'i sgo sems can la re dgos par 'gyur /
de dgos na so skye la re nas kyang don byed par 'gyur ba'i phyir de mi dgos te /
sangs rgyas kyis sems can gyi don mdzad skabs nyan rang dang byang sems bdag nyid chen po rnams la'ang mi re na so skye la re ba lta ci smos /
des na sems can gyi mthong skal tsam du tha mal par sprul ba /
gzings dang zam pa sogs sprul kyang rang cag rnams la ni shing bzo bas bzos pa ltar snang ba las gzhan mi mthong /
sa paN gyis /
nyi ma'i 'od zer rab tsha yang / /
me shel med par me mi 'byung / /
de bzhin sangs rgyas byin rlabs kyang / /
bla ma med par 'jug mi nus / /
zhes gsungs pa dang /
bka' brgyud pa zla 'od rin chen gyis kyang /
bar gyi sgrib byed dag pa na / /
khri gdugs nyi ma'i 'od zer de / /
me shel dwangs ma'i rten 'brel gyis / /
bud shing steng du phebs pa yin / /
zhes sogs ltar me shel gyi dpe bcas drangs te sangs rgyas kyis gdul byar phrin las 'jug pa bla ma la brten dgos pas /
bla ma sangs rgyas min na /
sangs rgyas kyis de la re mi dgos pa phyug po dang dbul po'i dpe ltar dang /
sangs rgyas kyis bla mar ltos dgos pa'i rgyu mtshan gyis bla ma sangs rgyas kho na las mi 'da' bar bsam dgos tshul sogs gsungs /
sa bcad gsum pa deng sang gi dus su yang sangs rgyas byang sems rnams kyis sems can gyi don mdzad pa ni /
rdo rje 'chang gis deng sang gi dus su sprul pas 'gro don nges par mdzad de /
sangs rgyas kyis sems can thams cad kyi gnas skabs @# / /
rnams ma 'dres par mkhyen cing /
mas bu gcig pa la brtse ba las kyang lhag pas dus rgyun chad med par phrin las ci drag mdzad bzhin pa yin pa deng sang gi dus su'ang 'dra bas rang re rnams kyi don yang ci'i phyir mi mdzad /
gzhan yang sangs rgyas rnams kyis dang por thugs bskyed pa nas bzung rang cag gi don 'ba' zhig gi phyir zhugs shing /
tshogs bsags pa'ang rang cag la don bya ba yongs su rdzogs pa'i phyir yin la /
sangs rgyas pa'ang sems can gyi don du rgyas pa yin pas /
da lta 'bras bu grub nas rang re'i don mi mdzad pa ni gnas med cing sangs rgyas thams cad kyis rang re'i don mi mdzad par dor na de bas thabs rdugs pa med pas /
nges par rang re'i don mdzad /
des na sangs rgyas thams cad kyis rang cag gi don mdzad nges na /
don mdzad tshul yang /
thub rnams sdig pa chu yis mi 'khru zhing / /
'gro ba'i sdug bsngal phyag gis mi sel la| |nyid kyi rtogs pa gzhan la spo min te / /
chos nyid bden pa bstan pas grol bar mdzad / /
ces gsungs pa ltar las gzhan mdzad du med la /
de mdzad pa po'i sangs rgyas kyi sprul pa ni don gyi mchog mngon mtho dang nges legs kyi thabs ston pa po'i bla ma nyid las gzhan 'gro sa med do / /
des na /
sked tshang 'jam dbyangs smon lam gyis /
sngon byon sgyi sangs rgyas byang sems rnams / /
da dus kyi 'gro ba'i don mdzad pa / /
khas len tsam min par bsams shes na / /
mtshan ldan gyi bla ma'i thog tu 'dzom / /
zhes dang /
bdag gi bla ma'i zhal nas kyang /
sems can re re'i mgo thog na sangs rgyas cha tshang ba re yod ces gsungs /
bzhi pa rang gi snang ba la nges pa med pa ni /
'o na de ltar bla ma ni sangs rgyas dngos dang /
de yang sangs rgyas thams cad kyi phrin las kyi byed pa po yin par khas lan dgos mod /
'on kyang bla ma sangs rgyas su mi mthong zhing /
tha mal par mthong ba ni /
skyon gyi rnam pa 'di dang 'di lta bu mthong ba'i phyir zhes rtags su bkod na /
rang gis mthong ba la yid brtan med cing nges pa med de /
'o cag gi mthong tshod Ni las kyi rjes su 'brangs pa yin pas /
las 'di bsags pa dang 'di ma bsags bya ba med pas /
las kyi mthong snang la yang 'di yod pa dang /
'di med pa med de 'jug par /
chu 'bab klung la yi dwags rnag blo yang / /
zhes sogs gsungs pa ltar /
rlan zhing gsher ba chu phor ba gang la /
las can gyi lha mi yi dwags gsum gyis bltas ba'i tshe /
bdud rtsi dang /
chu dang /
snag khrag tu snang ba dang /
yi dwags rnams la dbyar zla ba'ang tsha zhing /
dgun nyi ma'ang grang ba dang /
dus 'khor dang mngon pa'i ched du bya ba'i 'dul bya gnyis la ri rab zlum po dang gru bzhir snang ba sogs yod pa ltar dang /
gzhan yang 'phags pa thogs med kyis rje btsun byams pa khyi mo smad khog rul zhing 'bus g.yeng bar gzigs /
sangs rgyas ye shes kyis slob dpon 'jam dpal bshes gnyen @# / /
khyim btsun zhing rmo zhing /
'bu thug 'thung ba zhig tu gzigs /
tai lo pa'ang lung pa'i mi thams cad kyis nya pa zhig las grub chen du dogs pa tsam yang ma byung zhing /
nA ro pas kyang nya gson sreg mdzad par mthong /
nag po pas kyang rdo rje phag mo mdze mor gzigs 'dug na /
rang cag gis bshes gnyen mir mthong ste /
rta khyi bong bur mi snang ba dga' rab yin te /
spyan snga blo gros rgyal mtshan gyis /
rang re'i las ngan sgrib pa'i che tshod la / /
bla ma mi ru mthong ba'ang dga' tshad yin / /
khyi dang bong bur ma mthong bsod nams che / /
mos gus snying nas bskyed cig shAkya'i sras / /
zhes gsungs /
der ma zad snang ba tsam la cha 'jog na chos thams cad bden grub tu snang bas bden grub tu thal ba'i skyon yod /
sngon dge slong zhig skom pas gdungs nas chu 'tshol du phyin pas yi dwags kyi snang ba byung ste chu bo gang+gA ma mthong zhing rkang gis bgrod pa byung tshul dang /
sha za ma mthong bas med par sgrub mi nus pa rnam 'grel gyi mi snang ba ma dmigs pa'i gtan tshigs kyi skabs su bshad pa rnams kyang 'dir mkho /
de yang bla ma sangs rgyas dngos su mthong ba'i bskal don du song ba'i gang zag gi rgyud la bla ma sangs rgyas dngos su mthong ba'i skal pa med de /
bla ma sangs rgyas dngos su mthong ba'i dmigs byed kyi tshad ma med pa'i phyir /
zhes rtags bkod pa ltar yin /
sangs rgyas su ma snang yang sangs rgyas min mi dgos /
sangs rgyas dngos ltar snang yang sangs rgyas yin pa'i nges pa med de /
sngon gtad rabs bzhi pa dgra bcom pa nyer sbas kyis chos gnang skabs bdud dga' rab dbang phyug gis gnod pa byas pas nyer sbas kyis bdud btul nas nga yis sangs rgyas mjal ma myong ba'i stabs khyod kyis sangs rgyas ji bzhin du sprul cig gsungs pas bdud kyis sangs rgyas kyi mtshan bzang sogs sangs rgyas kyi sku lhag chad med par sprul bas nyer sbas kyis sangs rgyas dngos su mthong nas phyag 'tshal grabs byas pas bdud kyis sprul pa myur du bshig pa lta bu yin /
des na sngon gyi grub chen dpal mgon klu sgrub sogs kyang mthong tshul la dge slong tha mal par snang yang /
don la sangs rgyas dngos yin pa ltar dang /
'on kyang skyon rtog gi blo ngang gis 'char na /
de de ma thag mi dgag par /
dper na gos kyi dri ma 'khrud par rtsom pas re zhig dri ma de slong dgos pa bzhin skyon rtog gi blo de 'char du bcug nas /
ga re| skyon 'di bla ma la yod nas snang ba'am /
med nas snang ba gang yin mi shes te /
sngar bshad pa ltar las snang gis 'khrul pa'ang ci'i phyir min te /
mkhris nad can la dung ser por snang ba dang /
rlung nad can gyis gangs ri sngon por mthong ba dang /
grur zhugs pa la ljon shing 'gro bar snang ba dang /
rab rib can la skra shad snang ba sogs 'phral gyi 'khrul rgyu cung zad tsam gyis kyang de ltar sgrib na /
rang re phugs kyi 'khrul rgyu las nyon dpag tu med pas ril gyis 'thums nas yod pa la ci'i phyir mi @# / /
'khrul /
nga rang gis shes pa'i sprul sku zhig gnas skor song skabs mkhris nad bsnyun pas gnas tshang der dngul ga gsum yod pa de gser ga gsum du snang zhing /
phyir nang mkhris nad sel bas dngul gyi ga'u gsum du gyur pa dang /
rgyal ba dben sa pa rong byams chen la phebs pas sa skya'i mkhas pa 'ga' zhig gis sgra'i dka' gnad cig ma shes par rtsod pa byed skabs dben sa pas sgra don thams cad bkrol nas brgyad stong pa saM skr-i ta'i skad du gsungs kyang khong tsho yid ma ches te 'di dge lugs pa'i mi ma red 'dre red byas pa ltar phyi'i dbyibs la mi blta bar nang gi spangs rtogs kyi yon tan la blta dgos /
chos sku ni sangs rgyas nang phan tshun las byang 'phags kyis kyang mi mjal /
longs sku mjal ba la byang 'phags dang /
mchog gi sprul sku mtshan dpes spras pa mjal ba la'ang ma mtha' so skye las dag cig nges par dgos pa lam rim bdud rtsi'i snying po las /
las ngan sgrib g.yogs 'di dang ma bral ring / /
sangs rgyas ma lus mngon sum mdun byon yang / /
da lta'i snang ba 'di nyid ma gtogs pa / /
mtshan dpes brgyan pa'i sku mchog mthong skal med / /
ces gsungs pa ltar dang /
sangs rgyas zhal bzhugs dus kyang mu stegs pa rnams kyis mtshan bzang sogs ma mjal zhing skyon gyi gong bur mthong /
lhas byin gyis sangs rgyas kyi mdzad pa rnams g.yo zol 'ba' zhig tu mthong /
rang res bla ma 'di rang rang gi tshod tsam du mthong ba mthong tshul bzang po yin te /
mgo log a rig stod pa'i jag dpon zhig lha ldan gyi jo bo mjal bar song bas jo bo lta zhog /
mar me sogs kyang ma mjal bas 'on rgyal sras gong mas las sgrib sbyongs gsungs pas khos khri mchod dang phyag skor byas kyang slar mar me tsam las jo bo ma mthong ba dang /
sgo mang bka' 'gyur bla ma blo bzang don ldan rin po ches bka' 'gyur ljags lung stsal skabs de'i nang gi zhu mkhan grwa pa zhig gis ljags lung ma thos shing po ti ma mthong bar sha gzhong pa gang mdun du bzhag pa mthong nas lung gsungs pa de sha de bla mas zhal du gsol zhing /
dgong mo grol khar sha de bsdus 'gro ba'i snang ba byung ba sogs ltar /
las snang gi mthong tshul ci yang srid pas| las sgrib ji tsam byang ba de tsam gyi tshod cig snang 'ong /
rang gis snang tshul la cha mi 'jog ste /
bla ma phar zhog /
gral rogs grogs mched /
sgo rtsa'i khyi tshun lha dang bdud sogs gang yin tshod mi thengs /
tshod thengs pa ni rang gcig pu ste /
de las gom gang phyir song na the tshom gyi yul yin /
rgyal ba dben sa pa zung 'jug 'grub khar dben sa smyon pa zhes ming ngan btags mkhan yang byung /
rje'i mdun du dam can chos rgyal gyis slob bur brdzus /
skabs shig gsang sngags kyi zab gnad bka' dog pa 'ga' snod min la gsung bar nye ba na /
bkag par byas shing /
rgyal mtshan bzang pos 'gyod par mkhas grub kyis tsab tsub ma mang gsungs pa dang /
bcom ldan 'das @# / /
kyis kyang nga'am nga 'dra bas gang zag gi tshod zungs zhes gsungs tshul /
rgya gar na dge tshul zhig gis /
ba tsi gi ra gling gi pho skyes thams cad dpa' bo dang /
mo skyes thams cad dpa' mo yin par go nas rtsad gcod du phyin pas /
dngos su mthong skabs mi de rnams thams cad la yon tan yod par ma mthong bar gzhan zog po zhig la dad pa byas /
rje mid la la'ang /
nA ro bon chung gis /
mid la ras pa skad pa de / /
ma mthong gong nas sgra che ba / /
rgya gar grub chen 'dra 'o skad / /
mthong nas drung du sleb tsa na / /
mi rgan gcer nyal byed pa cig /
ces sogs ltar rang ga bar mthong ste 'phya smod byas tshul /
de'i phyir kha mnyam lag mnyam gyi grogs mched dag kyang ci yin mi shes pas /
gang yin yang rung khe che nyen chung dag snang sbyang /
rgyal sras chen po zhi ba lha yang mkhas pa mang pos 'du shes gsum pa can zhig las yon tan ma mthong ba bzhin mthong tshul tsam la nges pa med /
yang na /
skyon du mthong ba de skyon yin pa'i nges pa med par /
blta lugs dang mthong lugs gcig gis 'gro ste /
sangs rgyas kyis ji bzhin gzigs nas las kyi rgyu ba bstan pa rnams /
rang don du g.yo zol byed par mthong zhing /
skyon kun zad la'ang mi bden no snyam pa'i bsam tshul dang blta lugs kyis sde snod gsum pa dge slong legs skar la'ang 'khrul pa zhugs na /
rang rer lta ci smos /
gzhan yang dge phrug nyal rgyu la dga' che ba des /
dge rgan dgong mo phyi mo'i bar du mi nyal bar kha ton byed par snying thag pa nas skyon du mthong zhing /
dge phrug chang 'thung ba dag gis dge rgan gyis kyang chang gsol na /
stabs legs snyam nas yon tan du 'dzin pa bzhin rang gis skyon du mthong ba 'di skyon min par ma zad yon tan min pa'i nges pa ci zhig yod /
yang na /
skyon de bla ma la med bzhin du rang cag gi don du ched du bcos nas bstan pa min pa'i nges pa'ang med de /
de bzhin gshegs pas don du 'gyur na /
zhe sdang can dang /
ser sna can dang /
zha ba dang /
smyo ba dang /
tshul khrims 'chal ba sogs su ston par yab sras mjal ba'i mdo dang myang 'das chen mo sogs las rgya cher gsungs tshul /
spyir mdo rgyud rnams las drang nges dang /
sgra ji bzhin pa yin min sna tshogs gsungs kyang rgyal ba rdo rje 'chang gis rdo rje 'chang rang nyid ma 'ongs pa na bla ma'i rnam par byon gsungs pa ni /
nges don sgra ji bzhin par khas blang bya nyid yin te /
rang cag la thar pa dang thams cad mkhyen pa'i lam ston mkhan bla ma 'di las gzhan mi 'dug pa 'dis kyang shes /
des na /
rang res rdo rje 'chang gis sangs rgyas yin par gsungs pa'i bla ma la /
sangs rgyas ma yin te /
skyon 'di dang 'di 'dug snyam pa ni /
ma nges pa dang 'gal rtags su song ba yin pas /
gong gi sgrub byed de dag gis mtha' bskor ri bskor byas te /
bla ma sangs rgyas sngar nas yin yin pa de yin par ngo shes par @# / /
byed| de ltar lung rigs kyis bsgrubs pas bla ma sangs rgyas yin par nges shes rnyed de /
bla ma dang sangs rgyas thams cad 'dres pa lta bu'i nyams 'char na bshes gnyen bsten tshul gyi rtogs pa skyes pa yin /
bla ma dang thugs yid gcig tu 'dres pa ni /
rang mngon par rdzogs par sangs rgyas pa'i tshe na rang gi sems dang bla ma'i thugs bde chen chos sku gnyis ro gcig tu 'dres /
de'i tshe rang bla ma'i ngo bor sangs rgyas pa dang| bla ma'i go 'phang thob pa /
bla ma'i sku gsung thugs dang rang gi sgo gsum dbyer med du 'dres pa la byed /
de'i rten 'brel gyi gnad la da lta nas bla ma'i thugs sems dang nye ba dang mthun par byed pa zhig dgos pa yin gsungs /
gnyis pa bka' drin rjes su dran te gus pa bskyed pa la /
sked tshang yab sras kyi gsung rgyun ltar sa bcad bzhi ste /
bla ma sangs rgyas las lhag pa'i bka' drin /
chos gsungs pa'i bka' drin /
shes rgyud byin gyis brlabs pa'i bka' drin /
zang zing gis 'khor du bsdus pa'i bka' drin no / /
dang po la gnyis las /
dang po spyir sangs rgyas thams cad las lhag pa'i bka' drin ni /
de ltar yon tan gyi ngos nas sangs rgyas dang mnyam mod| bka' drin ni /
spyir sangs rgyas thams cad las lhag ste /
sngon dpag tu med pa'i bskal pa rnams su sangs rgyas mtha' yas pas grangs med pa'i sems can 'dren par mdzad kyang /
rang cag ni de dag gis 'dren pa'i yul du ma gyur la /
sangs rgyas grangs med byon pas mthul ba'i / /
sogs ltar ston pa'i tshogs bsags yul gcig pur sangs rgyas bdun khri lnga stong /
bdun khri drug stong /
bdun khri bdun stong sogs dang /
der ma zad bskal pa 'dir yang /
'khor ba 'jig /
gser thub /
'od srung sogs kyis gdul bya mu med pa drangs kyang rang cag 'dul bar ma nus /
da lta bla ma 'dis sangs rgyas dngos byon kyang de lhag mdzad du med pa'i tshang la ma nor ba'i lam bstan pas na /
bla ma de yon tan gyi ngos nas sangs rgyas dang mnyam yang bka' drin gyi ngos nas sangs rgyas thams cad las bka' drin che ste /
dge bshes po to bas bla ma ni mi zhig mu ges shi la khad par zan sbyin mkhan lta bu dang /
sangs rgyas rnams ni de skyid rgyags pa'i dus su sha rgya ri ster mkhan dang 'dra bar gsungs pa ltar sangs rgyas rnams ni /
dper na rang re dbul ba las thar te phyug por gyur skabs zas nor sbyin pa bzhin rang gis lam ya tshad thob skabs sangs rgyas mang pos zhal bstan dbugs dbyung sogs mdzad pa las da lta nyam thag pa'i dus su mi phan /
bla ma ni rang re dbul po'i skabs zas sbyin pa bzhin ngan song gi g.yang sa chen por lhung bar nye ba'i dus su zhal bstan nas 'dren thabs mdzad pas da res sangs rgyas kyi go 'phang 'thob pa'i re ba byed rgyu byung ba 'di bla ma'i bka' drin yin /
des na mkhas grub rjes kyang /
rgyal ba kun las lhag pa'i thugs rje can / /
zla med bla ma mchog /
@# / /
ces gsungs pa ltar rang cag sangs rgyas byang sems gzhan su dang yang ma mjal bar chos kyis phongs pa'i dus 'dir bla ma 'dis chos de 'dra gsungs pas thugs rje ches che ba yin /
gnyis pa sgos sangs rgyas shAka thub las kyang bka' drin lhag ste /
sngon 'khor bsgyur rtsi bas kyi mu khyud kyi sras stong po re res gdul zhing re gzung nas thugs bskyed skabs rtsod dus tshe lo brgya pa'i dus 'di'i gdul bya 'dul dka' bar gzigs nas btang snyoms su lus pa'i tshe /
ston pa'i sku skye bram ze rgya mtsho'i rdul gyis rtsod dus kyi sems can rnams 'dul bar thugs bskyed pas tshe lo brgya pa'i gdul bya rnams la spyir sangs rgyas gzhan las ston pa shAkya thub pa bka' drin che mod /
ston pa des kyang ma thul ba'i gdul dka'i skye bo bdag dang bdag 'dra bar bla ma 'di nyid kho na sgos su bka' drin lhag par che tshul sogs dang /
de'i rjes rgya gar na bstan pa'i gtad rabs bdun dang /
grub chen brgyad cu /
rgyan drug mchog gnyis sogs paN grub mang po dang /
bod du'ang bstan pa snga dar gyi skabs su mkhan slob chos gsum /
rje 'bangs nyer lnga sogs dang /
phyi dar gyi skabs sa skya gong ma rnam lnga /
mar mi sogs dang /
jo bo yab sras /
rje tsong kha pa yab sras sogs mkhas grub kyi skyes bu ji snyed cig byon kyang /
rang nyid la sdug bsngal gyi rgya mtsho chen po las 'dren pa'i thabs dam pa chos kyi bdud rtsi dngos su ma bstan cing| mdor na spyod 'jug las /
sems can thams cad phan mdzad pa'i / /
sangs rgyas grangs med 'das gyur kyang / /
bdag ni rang gi nyes pas de'i / /
gso ba'i spyod yul ma gyur to / /
zhes pa ltar rang re skye sar ma skyes /
slebs sar ma slebs pas skyes bu dam pa sngon byon sus kyang 'dren ma nus shing dor nas /
snyigs ma'i yang snyigs su bzhag pa la /
da lta bla ma 'dis bdag 'dren thabs 'di 'dra mdzad pa thugs rje re che snyam du bsam gsungs /
gnyis pa chos gsungs pa'i bka' drin ni /
der ma zad /
sngon byang chub sems dpas chos tshigs bcad gcig gi phyir sras dang sras mo mchis brang rang nyid dang bcas pa gnod sbyin gtum por bzar bcug pa dang /
ston pa byi ling ga li tar 'khrungs dus sku lus la lcags gzer stong btab pa dang /
rgyal po ga na sha bar 'khrungs tshe mar me stong btsugs pa dang /
me dong du mchong ba dang /
rgyal po kha dog dam pas pags pas shog bu dang /
rtsib mas snyug gu byas te chos nyan pa sogs dang /
jo bo chen po'ang lam rim 'di gsan pa'i phyir rlung dang chu srin sogs kyi 'jigs pa khyad du bsad nas rgya mtshor zla ba bcu gsum gyi bar dka' ba spyad /
mar mi sogs kyis kyang chos btsal ba'i phyir dka' ba mang po spyad /
rgya gar du yang deng sang ltar bde mor bgrod sa med kyang sngon gyi lo tsA ba rnams kyis srog dang bsdos nas chos btsal bar byon nas /
bla ma rnams la chos kyi yon du gser gyi maN+Dal kho na phul te chos zhus /
rjes su lam gyi @# / /
dka' spyad dran pa na skyi g.ya' dgos par mdzad 'dug na /
rang re dka' ba cung zad kyang spyad mi dgos par /
bla ma 'dis sangs rgyas dngos byon kyang 'di las lhag gsung du med pa'i lam yongs rdzogs kyi tshul ston par mdzad pa ni bka' drin ji ltar mi che /
jo bo rjes khyod tshos dka' ba ma spyad par chos zab mo thos pa bsod nams re che /
legs par nan tan du gyis shig /
ces gsungs /
gzhan yang dper na mi zhig gis sman dang /
zas dang /
dug gsum ga zos nas 'chi bar nye ba la /
sman pa zhig gis /
dug zos pa de skyugs su bcug /
zas zos pa de sman du bsgyur /
sman zos pa de 'chi med tshe'i bdud rtsir bsgyur na /
drin shin tu che ba bzhin rang cag gis ngan song du 'gro ba'i las mi dge ba dug zos pa 'dra ba mang po byas pa rnams /
bla mas bshags su bcug /
tshe 'di'i tshe ring nad med rnyed bkur snyan grags kyi ched du dge ba gsog pa rnams kun slong bzang ba dang /
bsngo smon rnam dag gis kha bsgyur du bcug ste phyi ma la phan pa'i chos su bsgyur /
phyi ma mngon mtho dang thar pa thob phyir bsags pa rnams bla med rdzogs byang du bsgyur bcug pas na /
de las drin che ba su zhig yod de /
bdud rtsi'i snying por /
tshigs bcad gcig bstan yi ge'i grangs snyed kyi / /
bskal par mchod kyang bka' drin mi 'khor bar / /
gsungs na yongs rdzogs lam bzang nyer bstan pa'i / /
bka' drin 'di ni gang gis gzhal bar nus / /
zhes dang /
ji ltar mi zhig btson r+war sdug bsngal tshe / /
gang gis btson khang de las blus nas ni / /
longs spyod phun tshogs gnas la sbyar byas na / /
de yang bka' drin che bar byed dgos mod / /
des na bla ma rnams kyis bdag cag la / /
ngan song gsum las thar ba'i thabs bstan te / /
re zhig lha dang mi yi dpal 'byor la / /
'dod dgur spyod pa'i bka' drin sbyin par mdzad / /
de nas 'khor 'das rgud pa kun zhi ba'i / /
thabs tshul bla na med pa legs bstan nas / /
sku gsum go 'phang dam par 'khrid mdzad pa'i / /
bka' drin 'di ni ci yi phyir mi che / /
zhes gsungs pa ltar ro / /
gsum pa shes rgyud byin gyis brlabs pa'i bka' drin ni /
rtogs pa rgyud la gang skyes thams cad bla ma la gsol ba 'debs pa sogs kyis shes rgyud byin gyis brlabs pa las byung ba yin zhing /
bla ma'i rnal 'byor lam gyi srog tu byas na /
lam la sa chod shin tu che ba'ang bla mas byin gyis brlabs pa'i gnad kyis so / /
te lo pas nA ro'i zhal ras la maN+Dala gyi 'jim pa brgyabs pas de ma thag ting 'dzin la zhag bdun 'byams pa dang /
rang re sngar chos mi dran par da lta dran pa sogs kyang bla mas shes rgyud byin gyis brlabs pa red /
'di lo zla ba bzhi pa'i tshes nyer bzhi la skyabs mgon bla ma rin po ches bdag la byin gyis brlabs pa'i mtshan ma bzang po zhig byung bas de'i byin rlabs las da lam lam rim sogs kyi 'chad nyan bzang po yong ba 'di byung /
sngar skyabs mgon bla ma rin po ches dwags por @# / /
dge bshes nyer lnga tsam dang mnyam du tshogs 'khor gnang skabs nga rang yang bcar bas nga rang la bla mchod bde stong dbyer med ma'i dbu 'dzugs pa nas rgyun ring tsam par mig nas mchi ma 'khrugs pa sogs yid 'byung bsran mi bzod pa byung ba'ang bla mas byin gyis brlabs pa yin zhes gsungs /
'di phyi'i legs tshogs dang 'dod don thams cad bla ma la gsol ba btab na 'grub ste /
grub chen tai lo pas /
bogs 'don kun gyi mchog gyur pa / /
bla ma yin no nA ro pa / /
zhes dang /
rgyal ba rgod tshang pas /
bskyed rim bsgom pa mang lags te / /
bla ma bsgom pa'i gong na med / /
bzlas brjod byed pa mang lags te / /
gsol ba 'debs pa'i gong na med / /
rgyun du gsol ba btab pa na / /
'bral med nyams myong 'ong bar nges / /
zhes gsungs /
sngon r+wa sgreng nas mi zhig gis 'brom ston gyi skur mchod me phul te don sgrub tshul dang /
jo bo la Dom b+hi pas byin gyis brlabs pa dang /
sgrub khang pas bla ma byams pa rin po che byin gyis brlabs tshul bcas gsungs /
bzhi pa zang zing gis 'khor du bsdus pa'i bka' drin ni /
deng sang gi mi rnams ni zang zing la blta bas dang por zang zing gis 'khor du bsdus nas chos la 'dzud pa yin pas /
bdag gi skyabs mgon dwags po bla ma rin po che ri khrod du bzhugs skabs kong stod dri med steng kha'i g.yog po zhig gsung brtag zhu ru btang ste mar ltang gcig 'bul rgyu bskur bas bla ma bzhugs sa mtho ba'i dbang gis kho thang chad pa'i sdug bsngal gyis bla ma ri dwags 'dra ba de ri mtho mo 'di 'dra la sdod dgos pa zer nas kha btang gin bla ma'i sku mdun du slebs /
bla mas ja dang zas bzang po /
tshogs zan bcas gnang bas kho rang dad pa skyes te bla ma yang byin rlabs che /
tshogs ni tshogs zhim zer dgos pa byung ba de zang zing gis 'khor du bsdus nas dad pa skyes pa yin /
grwa sar dge rgan gyis dge phrug skyong ba lta bu zang zing gis bsdu ba'ang tshad med /
jo bos /
nga la yon tan gang yod bla ma'i yin gsungs pa yon tan thams cad bla ma'i bka' drin la brten nas byung ba la dgongs pa red /
rang cag gis ma brtags ma dpyad pa na /
da lta'i bde skyid snyan gsum a pho nga rang gis byas bsam mod /
de lta min par dper na /
spun gnyis yod pa las /
gcig chos sgor zhugs nas cig shos des skyabs su 'gro yul du byed pa dang /
rab tu byung ba gzhan dag dang lhan cig gtsug lag khang du 'tshogs te /
chos dang zang zing gi bgo skal la spyod /
don nyung ba bya ba nyung ba la gnas pa'ang /
ston pa rang byung gis bsnyen par rdzogs pa ltar min par /
mkhan po dang /
slob dpon gyis sdom pa ster ba'i drin yin /
da lta nyin rer shog bu brgya phrag mang po klog cing /
de'i don la dpyod pa yang /
ka kha slob mkhan de'i drin dang /
smin byed kyi dbang sogs ma thob na dpe blta ba'ang mi rung ba'i sangs rgyas las kyang ches cher dkon pa'i gsang sngags kyi sgor zhugs te /
dam tshig @# / /
ma nyams na skye ba bcu drug tshun la sku bzhi'i 'bras bu smin nges pa'i sa bon rgyud la 'jog pa yang rdo rje slob dpon gyi drin yin /
rang gi bla ma 'di dang 'dis bka' drin 'di 'dra ba re stsal snyam du phreng ba la bshar nas dran dgos /
der ma zad mi lus thob pa dang /
rten 'dir bde skyid dang /
'byor pa byung ba sogs thams cad tshe sngon mar tshul khrims bsrung /
sbyin pa btang ba'i 'bras bu yin la /
de dag kyang sgrub tu bcug pa po'i slob dpon gyi drin yin pas /
bde skyid yod do cog bla ma'i drin yin /
'on kyang de dag ni bla ma gcig gi min te /
snga phyi tha dad pa mang pos drin phyogs re ba las ma byas so snyam na /
bla ma de dag kun gyi sprul gzhi sangs rgyas thams cad kyi thugs bde stong gnyis su med pa'i ye shes chos kyi dbyings su ro gcig yin pas na /
de dag thams cad rgyal ba rdo rje 'chang gcig nyid sku'i rnam rol mi 'dra bar bstan pa ste /
dper na bod 'dir /
mi spel ba po dang /
khrims 'dzugs pa po dang /
chos bsgyur ba dang /
bstan pa spel zhing 'dzin pa'i rgyal blon /
lo paN /
7rgyal ba rim byon sogs thams cad 'phags mchog phyag na padmo 'ba' zhig gi rnam rol yin pa ltar /
rang gi bla ma thams cad ngo bo gcig yin /
rje rin po ches kyang /
bla ma'i rnal 'byor zhes yongs su grags pa'i gdams pa yang sngar bshad pa ltar go dgos kyi /
dmigs pa thun re tsam la sbyangs pas ni gar yang mi phyin la /
zhes gsungs pa ltar rang gi bla ma nyid sangs rgyas thams cad kyi rang gzugs dang /
sangs rgyas thams cad bla ma'i rnam rol du shes par byas nas bla ma mchod pa sogs la 'jug dgos kyi /
de ltar ma shes par tshig tsam 'don pas ni gar yang mi slebs /
de ltar sangs rgyas thams cad thugs bde stong chos sku'i ngo bor ro gcig pa dang /
de las bla mar bzhengs pa sogs shes na /
rigs brgya /
rigs lnga /
rigs gsum /
rigs gcig thams cad bla ma'i rnam rol du shes par 'gyur ba yin /
'di ma shes na chos khri'i steng nas 'chad pa po'i bla ma snyan grags che rigs la gus pa che mdog byas kyang /
nyam chung gi grwa sa'i dpe cha'i dge rgan lta bu la ma gus par byed nyen che /
sngar gyi tshul de shes na /
bla ma gcig la dag snang sbyangs pas kun la 'byongs shing /
mnyes pa sgrub pa'ang de bzhin du 'byung /
mi mnyes par byas pa la'ang gcig la mi mnyes par byas na| kun la mi mnyes par bgyis pa'i tshul khong du chud de bla ma thams cad la bka' drin khyad med du 'dzin zhing bsten tshul phyogs ris med par 'gyur ro / /
de ltar drin che tshul bsams nas bka' drin dran pa'i tshig ngag nas brjod pa tshun gyis sbyang dgos par gsungs pas gzhon nu nor bzang gis bshes gnyen bsten skabs bka' drin dran pa'i tshigs bcad /
'di ni bdag gi dge bshes chos smra ba / /
chos kun yon tan yongs su ston byed de / /
byang @# / /
chub sems dpa'i spyod lam yongs ston pa / /
yin zhes sems gcig bsams nas 'dir 'ongs so / /
'di dag bskyed pas bdag gi ma lta bu / /
yon tan 'o ma ldud pas ma ma 'dra / /
byang chub yan lag yongs su sbyong ba yin / /
dge bshes 'di dag gnod pa rnam par bzlog /
rga shi thar byed sman pa lta bu ste / /
bdud rtsi'i char 'bebs lha dbang brgya byin 'dra / /
zla nya lta bur dkar po'i chos kyis rgyas / /
zhi ba'i phyogs ston nyi ma gsal ba 'dra / /
dgra dang grogs la ri bo 'dra ba ste / /
rgya mtsho bzhin du mi 'khrugs sems dang ldan / /
yongs su skyong dang mnyan pa 'dra ba zhes / /
de 'dra'i sems kyis bdag ni 'dir 'ongs so / /
byang chub sems dpa' bdag gi blo bskyed pa / /
sangs rgyas sras po byang chub skyed byed pa / /
'di dag bdag bshes sangs rgyas bsngags pa zhes / /
de ltar dge ba'i sems kyis 'dir 'ongs so / /
'jig rten skyob pas dpa' bo lta bu ste / /
ded dpon mgon dang skyabs su gyur pa yin / /
'di dag bdag la bde stob mig yin zhes / /
de 'dra'i sems kyis dge bshes bsnyen bkur byed / /
ces dang /
lam rim bdud rtsi'i snying po las gsungs pa'i /
me dong 'dra ba'i khyim las rab byung nas / /
dben par drang srong spyod pas gnas bcas te / /
dam chos bdud rtsi'i ro mchog myong ba yang / /
rje btsun bla ma rnams kyi bka' drin no / /
bskal mang stong du btsal yang rnyed dka' ba / /
'jam mgon bla ma'i bstan dang mjal ba dang / /
bstan pa'i tshul der yid ches rnyed pa yang / /
yongs 'dzin dam pa rnams kyi bka' drin no / /
de phyir bdag gi bshes gnyen 'di dag ni / /
ngan song gnas las skyob pa'i skyob pa'o / /
'khor ba'i mtsho las sgrol ba'i ded dpon no / /
mtho ris thar par 'khrid pa'i sa mkhan no / /
nyon mongs gcod nad gso ba'i sman pa'o / /
sdug bsngal me chen zhi byed chu rgyun no / /
ma rig mun pa sel ba'i sgron me'o / /
thar lam gsal bar ston pa'i nyi ma'o / /
'khor ba'i btson r+war bcings pa'i 'grol byed do / /
dam chos gru char 'bebs pa'i char sprin no / /
gnod sel phan pa sgrub pa'i gnyen bshes so / /
rtag tu byams pas skyong ba'i pha ma'o / /
zhes sogs kyi tshigs bcad brjod pa yan la 'khris nas bla ma'i bka' drin dran dgos gsungs /
sbyor bas bsten tshul la 'jam dpal zhal lung du /
'di skabs sbyor chos bzhi pa man 'byung ba yin pas ma 'dres par byed dgos /
'di sogs dmigs skor re re'i dbur yang gsol 'debs dang /
bdud rtsi 'bebs sbyang /
mjug tu thag bcad pa re bya bar gsungs / /
! / /
nyin dgu par /
ji skad du /
mnyam med jo bo chen po'i zhal nas /
tshe 'di yun thung shes bya'i rnam pa mang / /
tshe yi tshad kyang ji tsam mi shes pas / /
ngang pas chu las 'o ma len pa ltar / /
rang gi 'dod pa dang du blang bar bya / /
zhes 'dren par mdzad de /
kun slong 'chos pa mdor bsdus shig stsal nas /
sngon du sa bcad gang song ba rnams gsungs rjes /
@# / /
bshes gnyen bsam pas bsten tshul gyi bskyar bshad mdor bsdus mdzad /
bzhi pa sbyor bas bsten tshul ni /
mdo sde rgyan las /
bkur sti rnyed pa dag dang rim gro dang / /
sgrub pa'i sgo nas bshes gnyen bsten par bya / /
zhes gsungs pa ltar gyi sbyor bas bsten tshul rab 'bring tha gsum yod pa las /
dge phrug gis dge rgan bsten pa lta bu la gsum ga tshang du yod pas dge rgan la bla ma bsten tshul tshul bzhin byed pa de ga bla ma'i rnal 'byor yin /
bla ma dang mnyam du 'grogs nas bsten pas ni bla ma'i rnal 'byor gyi dmigs pa zur du 'tshol mi dgos /
bla ma dngos su med na /
tshogs zhing bskyed nas khrus gsol phyag mchod sogs byed /
dge ba'i bshes gnyen mnyes par byed pa'i thabs mchog ni /
bka' bzhin sgrub pa'i mchod pa nyid yin te /
rje mid las /
nor zang zing gi 'bul ba bdag la med / /
pha bla ma'i drin lan sgrub pas 'jal / /
zhes dang /
snying rus sdug bsran gyi sgrub pa 'di / /
pha bla ma mnyes pa'i zhabs tog yin / /
zhes gsungs /
de yang 'jam dpal zhal lung rgyas bsdus gnyis kyi lugs la sbyor chos bzhi pa'i khongs su bshes gnyen sbyor bas bsten tshul rnams bsdus nas 'chad pa yin pas sbyor chos gsum pa zin nas bshes gnyen bsam pas bsten tshul gsungs shing /
sbyor bas bsten tshul gyi dbur bla ma tshogs kyi zhing du gdan drangs te mchod pa sogs sbyor chos phyi ma gsum 'byung ba ni bla ma dang mnyam du mi 'grogs pa sogs bla ma med pa'i sar zang zing gis mnyes pa sgrub pa'i lugs so / /
'di la sa gzhi byin rlabs sogs sngar bzhin byas la bden stobs brjod /
bai DUr+ya'i sa gzhir gser gyi rdo rje rgya gram bris pa bltas na 'bur dod lta bu la /
reg na 'bur kong sogs med pa /
de'i dbus su rin po che'i khang bzang gru bzhi sgo bzhi rta babs med pa sman bla'i pho brang lta bu /
rgya shin tu che ba /
de'i dbus su seng khri chen po steng du bang rim bzhi yod pa mchod rten bum pa med pa bzhin gyi bang rim dang po'i steng gi rgyab ngos seng khri sum tshom steng dbus su rgyal ba shAkya thub pa /
g.yas g.yon du byams 'jam dbyangs /
so so'i sku rgyab tu phar la lta spyod brgyud pa'i bla ma /
mdun ngos seng khri gsum la jo rngog 'brom gsum /
bang rim gnyis par seng khri sum tshom la dbus su rgyal ba tsong kha pa dang /
g.yas su rje sher seng /
g.yon du dge 'dun grub /
bang rim gsum par seng khri gsum tshom gyi steng dbus su rgyal dbang lnga pa chen po dang /
g.yas su khri sbyin pa rgya mtsho /
g.yon du dpal ldan bla ma byams pa chos ldan /
bang rim bzhi par seng khri sum tshom steng dbus su rtsa ba'i bla ma /
g.yas g.yon du thugs sras gtso bo gsungs kyang man ngag ltar bla ma'i bla ma dang de'i bla ma gsal btab /
bla ma gzhan rnams la za 'og gi rkyong gdan /
g.yas g.yon sogs kyi bang rim steng sde snod gsum gyi bla ma thams cad dang /
rgyab kyi @# / /
bang rim steng sangs rgyas byang sems nyan rang chos srung sogs bkod pa lugs gcig dang /
yang lugs gcig la mdun du bla ma gsum gsum yod pa'i g.yas g.yon du lta spyod kyi brgyud pa'i bla ma rnams mthar chags su bkod /
'dul mngon mdo sde'i brgyud pa'i bla ma gzhan rnams g.yas g.yon dang rgyab kyi bang rim du gsal btab /
yi dam sogs gsal 'debs mi dgos /
gal te bsgom par 'dod na /
de rnams dngos su bzhugs kyang mi gsal ba'i tshul du yod par bsam chog /
rgyab kyi kun kyang seng khris mi bsgrib pa'i zhal tshur gzigs su byed /
khrus khang dkyil du khrus rdzing med cing sa gzhi dbus mtho ba /
sgo bzhi kar khrus khang re /
tshogs zhing gi grangs mnyam khri bshams pa ste /
yan lag bdun pa sogs gzhan 'dra /
lho brgyud kyi lugs la de dang mi 'dra ste /
rang gi mdun du seng ges bteg pa'i khri chen bang rim bdun pa bka' gdams mchod khri bzhin rin chen bdun las grub pa 'don cha ltar dang /
seng ge sa gzhi la gnas pa /
seng khri'i mdun nas yar la sgrom skas gsum btsugs pa /
bang rim steng ma la gzim sgrom gyi rgyab yol lta bu'i rgyab yol de'i g.yas g.yon gyi zur sne la lcags mda' khug ces pa lag pa 'chang sa lta bu rin po che las grub pa'i rtser tog yod pa /
bang rim re rer yang gser gyi them skas chung ngu re yod pa ste /
skas 'di ni g.yas g.yon dang /
sngar gyi skas gsum seng khri'i dkyil du bsgrig ste btsugs /
rgyab yol gyi 'bur dbus mar gser gyi gny+ji ra /
g.yas g.yon du rgyal mtshan /
bang rim dang po'i steng thub dbang bzhugs gzhir khri rgyab yol can /
phyin drug mtshon pa'i klu dang khyung sogs drug 'gyogs /
bzang gos kyi 'bol lnga brtsegs /
g.yas g.yon du byams 'jam dbyangs bzhugs gzhi seng ge med pa'i khri 'bol gsum brtsegs /
mdun du rtsa ba'i bla ma zhal mjal dus kyi rnam pa can bzhugs gdan la khri mi dgos par 'bol nyis brtsegs /
g.yas g.yon du bla ma'i bla ma dang /
de'i bla ma'i bzhugs gdan 'bol re /
gzhan rnams la rkyong gdan du byed pa zhal shes yin| dbus su 'gro lam lta bu'i stong pa /
rtsa ba'i bla ma zhal mjal dus kyi rnam pa can phyag g.yas chos 'chad dang /
g.yon glegs bam thum dang gdong dar lnga brtsegs can bsnams pa /
byams 'jam dbyangs kyi g.yas g.yon du lta spyod brgyud pa'i bla ma ste /
spyod brgyud kyi mtshams lam rim pa mthud /
gral mthar rten 'brel gyi gnad che bas bzhugs gdan stong pa re dang /
bang rim dang por ma chud pa'i bla ma gzhan rnams gnyis pa gsum pa bar cha bsgo /
bzhi par spyan snga bas gral dbur byas te man ngag pa /
lnga par byang sems /
sangs rgyas rnams bang rim dang po bzhi'i zur g.yas g.yon gyi thad /
drug par nyan rang /
bdun par chos srung ngo / /
nyams len byin rlabs brgyud pa'i bla ma gsal @# / /
'debs pa mdo lugs 'dir mi 'byung mod /
bskyed par 'dod na mi mngon pa'i tshul gyis gsal 'debs /
'jam dpal zhal lung rgyas bsdus gnyis ka mdo lugs yin pas dam tshig pa bskyed pa sogs mi dgos par mgron thabs su spyan 'dren pa yin /
dper na nged tshos da lta mgron zas phyir gdan 'dren pa ltar sngon du gdan bsham /
mchod pa byin gyis brlabs nas tshogs zhing ye shes pa spyan drangs te khri stan so sor bzhugs pa yin /
spyan 'dren pa na'ang byon pa'i tshul sogs ma ga d+ha bzang mos ston pa 'khor bcas spyan drangs pa ltar mos dgos zhes /
de'i gtam rgyud gsung pa'i phyag bzhes bzhin rgyas par gsungs /
de'i rjes su sku khrus gsol ba la /
khrus khang snga ma dang mi 'dra bar khrus khang gru bzhi phyogs bzhir shel gyi sgo sha stag can /
khrus rdzing med cing khrus bum mang po bzhag pa /
steng du dra mig dang rgya phibs /
de dag la dri bzang gi lde gu'am 'dam thum por byas pa btags la /
de las khrus chu bum pa'i drang thad du babs par bsam /
khrus gsol ba'i tshe /
dge slong gsum gsum spros te /
bzhugs khri snga ma'i steng bzhugs bzhin par na bza' rnams 'od ser po'i rnam par tshur bsdus te khrus gsol /
gzhan snga ma dang 'dra /
rgyun du bum pa sogs ma 'byor tshe /
sbyor chos skabs khrus gsol nges par dgos pa min zhing /
skabs skabs su byas na des grib dang mi gtsang ba sogs sel| khrus gsol bya tshul gzhan sngar myur lam skabs zhus pa ltar la /
zhal lung rkyang pa'i khrid kyi skabs go rim 'di ltar bya zhing tshogs zhing mi bsdu bar blo sbyong /
sbyor chos grangs gsog lta bur thun phyi ma la yon tan gzhir gyur ma'i bar btang /
tshogs zhing mi bsdu bar mchod pa'i sprin gzungs bton nas de man 'don /
bsdu na yan lag bdun pa nyid grangs gsog /
da res zhal lung dang sbrags pas de'i sbyor chos 'chad pa las /
rgyun gyi nyams len sbyor chos skal bzang mgrin rgyan gyi steng nas bgyis na byin rlabs dang man ngag zab khyad gzhan las lhag pa yod gsungs /
gsum pa mjug tu ji ltar bya tshul ni /
lam rim dmigs skor re re bzhin zin pa'i thun mthar shAkya'i rgyal po'i mtshan dang sngags 'don zhing bsngo smon byed pa yin /
gnyis pa thun mtshams su ji ltar bya ba ni /
thun dang thun mtshams gnyis su ma 'dus pa'i dus shig med pas /
thun mtshams su ji ltar bya ba 'di gal che ste /
thun gyi skabs blo sbyangs nas thun mtshams su rig pa rgya yan du btang na /
thun dngos gzhi'i nyams len la'ang gnod tshabs che /
thun mtshams legs po byung na dal 'byor don ldan yang 'di nas yong /
de'i phyir rje bla ma'i gsung khrid yig rnams su thun dang thun mtshams su bcad pa 'di gnad che /
dmigs skor 'di la mtshon na /
nA ros tai lo dang /
mid las mar pa /
'brom ston pas bla ma se btsun pa dang jo bo rje bsten tshul sogs bshes @# / /
gnyen bsten tshul ston pa'i gsung rab dgongs 'grel tshad ldan blta ba las /
gzhan 'dra min mang po bklag na shes rab 'chal 'gro bar gsungs /
dper na sgrung gi dpe cha la bltas na zhe sdang che ru 'gro bas de 'dra'i rigs mi blta bar shes rab 'phel thabs bya /
thun mtshams la nyon mongs mi skye ba'i phyir du dbang po'i sgo bsdams pa na nyon mongs skye yul la dbang pos kyang mi mthong bar byas te bsdom tshul yod kyang /
de rang re la mi 'byung bas na /
dper na yid 'ong gi gzugs lta bu mig gi dbang pos mthong yang yid de'i rjes su mi 'brang bar bya /
dran shes kyis dus rtag tu rang gi sgo gsum la bya ra byed /
rgyas par na zhi ba lhas spyod 'jug tu shes bzhin bsrung ba'i skor le'u gcig logs su mdzad /
de'i 'gag sdoms su /
lus dang sems kyi gnas skabs la / /
yang dang yang du brtag bya ba / /
de nyid kho na mdor na ni / /
shes bzhin bsrung ba'i mtshan nyid do / /
zhes gsungs pa ltar shes bzhin bsrung ba 'di shin tu gnad che /
lus kyi 'gro 'dug dang /
ngag gi smra brjod dang /
yid kyi 'char sgo sogs sgo gsum gyi bya ba la bsam bzhin du spyod /
dper na sgo gnyis yod pa'i khang pa'i nang du 'gro na /
'ong sa dang 'gro sa sgo gnyis su nges pas /
de bsrung na rkun po khegs pa ltar sgo gsum gang dran du mi btang bar bsrung na nyes pa 'byung ba'i sgo khegs pa yin /
des na /
dge bshes 'ban gyis sems bsrungs nas zho ma bzhes pa'i rabs dang /
rkun ma yin par sgrogs pa bzhin bsrung dgos kyi /
mi dran dgu dran du bcug nas bsdad na /
mi zhig gis bu ma skyes gong nas ming zla ba grags pa btags te /
gar 'khrab pas de'i rkyen gyis de ma thag shi ba bzhin 'ong nyen yod /
jo bo rjes /
mang po'i nang du ngag la brtag /
gcig pur 'dug dus sems la brtag /
ces gsungs pa bzhin dgos /
rang cag ni dran pas mi zin par yengs bzhin du sdig pa byed la /
de'i tshe sdig pa yin min yang mi shes /
'gro zhor 'dug zhor dang /
skad cha lab bzhin pa'i ngang nas shig sogs bsad pa la snang ba med /
de'i tshe dran pas bzung nas 'di mi byed sdig pa yod snyam nas tsam ste 'jog de bzhin du mi mang po dang 'grogs nas gtam sna tshogs bshad pa'i tshe yang sems zur gcig gis /
bdag gis ci zhig smra bar rtsom gyi na 'dug snyam nas brtag /
tshig rtsub ngag 'khyal sogs smra grabs 'dug na lce nas zin /
rang gcig pur 'dug pa na sems kyis ci zhig dran gyin 'dug snyam nas brtag /
sems bsrung rgyu brjed pa nyid kyang rang gis 'phral du mi shes pas mi brjed par byed dgos snyam pa'i dran shes la bya ra thu re byed /
sngon dge bshes kha rag pas phyogs bzhir tho yig bris pa bzhin /
rtsig pa tshun chad la sems ma yengs zhes bri /
rang res ni mi 'di 'dra zhig nas dngul srang gang 'ong dgos zhes pa lta bu'i rtsis bshar dang /
brjed tho gtso bor byed kyi na @# / /
'dug pa 'dis mi 'ong /
des na /
thun mtshams 'di gtso shin tu che /
mtshams 'dug pa na'ang /
sgo 'gram du mtshams tho gangs ri lta bur bzhag ste /
yid kyis 'di mi dran bya ba med pa de 'dra mi bya /
bdag gi bla mas /
lus kyi mtshams khang na sems kyi sgrub pa po dran shes kyi mtshams la 'dug tshul gsungs pa ltar rtag tu dran shes bzhin gyis zin te ma yengs pa'i thabs la mkhas par byed /
rje mid las /
snang srid dpe char shar bar gsungs pa bzhin /
gang mthong yang byams snying rje nges 'byung sogs kyi bskul 'debs su 'gro ba byed dgos /
sngon rje sgrub khang pas grog mas sbrang bu la so btab pa gzigs nas las 'bras la nges pa rnyed pa lta bu yin /
des na rang res khrom bskor lta bur 'gro tshe /
chags sogs nyon mongs skyes bzhin du gom pa re dang sdig pa re sbrags nas /
tshur log pa na sdig pa'i khur shin tu lci ba zhig khyer nas 'ong mod /
legs par brtags nas dran shes kyis zin bzhin 'gro na nges 'byung dang mi rtag pa'i bskul 'debs bla na med pa yod pa yin /
des mtshon nas gang snang chos kyi bskul mar song ba dgos /
zas kyi tshod rig par bya tshul /
gzhan yang zag pa rgyun gtor la yi dwags la bsngo ba sogs nyin zhag phrugs gcig gi dpe gzhan las gsal ba bzhin byas na /
bya sla la phan yon shin tu che tshul sogs gsungs /
gnyis pa bsten nas blo ji ltar sbyang ba'i tshul la gnyis /
dal ba'i rten la snying po blang ba'i phyir du bskul ba dang /
snying po ji ltar len pa'i tshul lo / /
dang po ni /
dal 'byor don chen rnyed dka'i skor bsam pa ste /
'di la nges pa bskyed pa'i phyir cung zad spros te bshad pa dang /
skyong tshul mdor bsdus te bstan pa gnyis /
zhes sa bcad bkram ste 'og gi dmigs skor thams cad la rigs 'gre sbyar dgos pa bshad khrid dang nyams khrid sbrags tshe mdzad srol yod| 'di'i mtshams kyis bcad las gsungs pa bzhin dmigs skor dngos gzhi sa bcad brje ba las sbyor ba dang rjes sogs kyi sa bcad bshes gnyen bsten tshul skabs bshad pa bzhin sbyor dgos /
rang re nyin ltar ngag 'khyal kha bslad kyis dus 'das na'ang phangs sems med pa 'di dal 'byor don chen rnyed dka' ma bsams pa'i skyon yin /
de bsam na chos la snying nas bskul ma 'debs 'ong /
des na /
dal 'byor don chen rnyed dka' bsams nas dga' lhang lhang ba dang /
'chi ba mi rtag pa bsams nas sdug lhang lhang 'ong ba zhig byed /
de la gsum /
dal 'byor ngos bzung ba /
de don che bar bsam pa /
rnyed dka' bar bsam pa'o / /
dang po la dal ba dang 'byor pa gnyis las /
dang po ni /
de yang dang por dal ba'i rten la snying po len 'dod 'byung ba la dal 'byor ngos zin pa dgos kyi /
thab rdo gser las byas kyang ngo mi shes na /
dbul po so na gnas pa bzhin yin @# / /
phyir thog mar ngos zin dgos pas dal ba zhes pa chos byed pa la mi khom pa brgyad dang bral ba ste /
mi khom pa brgyad ni /
bshes springs las /
log par lta ba 'dzin dang dud 'gro nyid / /
yi dwags nyid dang dmyal bar skye ba dang / /
rgyal ba'i bka' med pa dang mtha' 'khob tu / /
kla klor skyes dang glen zhing lkugs pa nyid / /
tshe ring lha nyid gang yang rung bar ni / /
skye ba zhes bgyi mi khom skyon brgyad po / /
de dag dang bral khom pa rnyed nas ni / /
skye ba zlog pa'i slad du 'bad par mdzod / /
gsungs pa ltar mi ma yin pa'i mi khom pa bzhi dang /
mi'i mi khom pa bzhi'o / /
de la dang po bzhi las /
dmyal ba ni tsha grang gi sdug bsngal che bas chos byed du mi khom ste /
mgo la me btsa' bzhag nas de'i ring la bsgom byed du bcug na /
na tshas bsgom long med pa bzhin yin /
rang cag da lta dmyal bar skyes yod tshe lcags kyi sla nga dmar hur re ba'i nang du byi ba bcug ste bsreg pa las kyang brgya 'gyur stong 'gyur gyis lhag pa'i sdug bsngal myong bar 'gyur bas chos byed pa lta zhog /
chos kyi sgra tsam mi go ba'i steng /
sdug bsngal 'ba' zhig yid la brnags nas sdod rgyu las mi 'ong bas chos mi 'ong /
de ltar ma skyes pa 'di stabs legs snyam pa byed /
yi dwags su skyes na ni bkres skom che bas chos byed du mi khom ste /
rang cag shin tu bkres shing ltogs pa zhig gi skabs su bla ma lta bu 'ga' zhig gis chos la bskul yang /
dang por bza' btung don du gnyer ba las chos byed du mi khom pa bzhin yin /
de ltar na yi dwags su ma skyes pa yang stabs legs pa yin /
dud 'gror skyes na ni glen zhing gti mug pas chos byed du mi khom ste /
dper na /
khyi dang bong bu sogs la /
ma Ni tshar gcig bgrongs dang khyod da lta 'tshang rgya zhes smras kyang /
go tshor ci'ang med cing /
tha na ma Ni tshig gcig bgrang ba'ang mi shes na /
chos gzhan ga nas shes /
de bzhin dud 'gro rang rang gi sdug bsngal gyis mnar nas chos byed du mi khom pas de dag tu ma skyes pa yang shin tu stabs legs /
da lta rang re dngul srang gang do rnyed pa la stabs legs zer kyang de 'dra la stabs legs rgyu de tsam med /
dud 'gro khyi bong sogs mthong ba na /
ltad mo blta ba bzhin ma byed par /
bdag 'di lta bu zhig tu ma gyur pa stabs legs snyam pa byed /
lha tshe ring po ni /
gzugs med dang gzugs khams na 'bras bu che ba'i phyogs gcig na yod cing /
de na dang por skye ba'i tshe lhar skyes song snyam pa dang /
mthar 'chi ba'i skabs lha las 'chi 'pho bar 'dug snyam pa tsam las gnyid log pa bzhin ting nge 'dzin la g.yengs te don cung zad tsam yang med pa'i ngang nas tshe 'phos te 'gro /
lha gnas gzhan rnams kyang nyan sa las gsungs pa ltar dge ba'i bag chags chen po yod pa kha shas las /
gzhan phal cher dus rtag tu 'dod pas g.yengs nas chos mi 'ong ste /
dper na mi'i skabs shA ri'i bu mthong ba na glang chen gyi steng du yod kyang dal bur sa la babs long med @# / /
bar mchod par byed pa'i slob ma sman pa'i rgyal po 'tsho byed gzhon nu de /
phyis lha yul du skyes pa na /
der shA ri'i bus chos gsung bar byon kyang 'tsho byed lha'i bde skyid la g.yengs te mdzub mo ker ba tsam re byas nas rtsed mo rtse bar song bas shA ri'i bus chos gsungs sa ma rnyed pa bzhin du chos byed blo dang nges 'byung sogs gsha' ma mi 'byung zhing /
lha'i rnga dang sprul pa'i bya sogs kyis chos sgra sgrog tsam las rang re ltar bla mas gdams ngag zhib mor ston pa med /
mi'i mi khom pa ni /
kla klo la sogs pa'i yul mtha' 'khob tu skyes na ni chos kyi sgra tsam yang mi go zhing /
sangs rgyas ma byon pa'i yul du skyes na rgyal ba'i bka' med pas chos bya mi shes la /
chos byas kyang ji bzhin mi 'byung /
da ltar rang re de lta bu zhig yin na ji ltar byed /
de ltar ma gyur pa yang stabs legs snyam pa byed /
yul dbus su skyes kyang yid mi gsal ba'i glen pa dang /
ngag mi gsal ba'i lkugs par skyes na ni chos ci 'dra zhig byed dgos mi shes shing byed khul byas kyang byed tshul ji bzhin mi 'byung la /
log lta can ni chos la 'jug pa'i gegs che shos yin pas bshes springs las kyang log lta can dang por gsungs /
da lta'i kha che lta bu yin na tshe ring po zhig bsdad kyang ma Ni tshar gcig 'dren pa'i dge rtsa yang mi gsog pas 'di thabs rdugs shos shig yin /
de'i phyir rang cag la don gal chung brgyad sgrub tu yod na'ang ji bzhin tshang ba 'grub dka' na /
stabs legs zhes zer dgos pa'i don gal che la /
'dzoms dka' ba sna brgyad 'dzoms pa 'di ches shin tu stabs legs pa ci'i phyir min /
gnyis pa 'byor pa la rang 'byor lnga dang gzhan 'byor lnga ste bcu las /
rang 'byor lnga ni /
nyan sa las /
mi nyid dbus skyes dbang po tshang / /
las mtha' ma log gnas la dad / /
ces pa ste /
dang po mi nyid yin pa ni /
phyi ma'i don sgrub pa la 'gro ba gzhan las mi khyad par du 'phags pa yin te /
rang cag da lta mi nyid yin pa ni the tshom med mod de /
mi yi go mchod pa yin /
yul dbus ni chos tshigs kyi dbang du byas pa'i yul dbus te 'khor rnam bzhi yod sar skyes pa /
dbang po tshang pa ni /
dang por skye dus nas dbang po tshang ba dang /
za ma ma ning sogs so thar gyi sdom pa'i rten du mi rung bas rang de ltar ma skyes pas dbang po tshang ba yin /
las mtha' ma log pa ni /
mtshams med byas na tshe der dgra bcom mi thob kyang rang cag gis de ltar ma byas pas las mtha' ma log pa /
gnas la dad pa ni 'dul bar dad pa la gsungs kyang /
'dir sde snod gsum dang /
byang chub lam gyi rim pa'i tshul la dad pa'o / /
'di ni rang la ldan dgos pa'i 'byor pa yin pas rang 'byor te /
nged tsho la de lnga dngos su tshang ba yin /
gzhan 'byor lnga ni /
sangs rgyas byon dang des chos gsungs / /
bstan pa gnas dang de rjes 'jug /
gzhan phyir snying ni brtse ba'o / /
@# / /
zhes gsungs pa ltar /
sangs rgyas 'jig rten du ma byon na dam pa'i chos mi 'byung la /
byon kyang chos ma gsungs pa'i gong du 'chi ba lta bu ni /
sangs rgyas byon pa'i don ma byung ba'o / /
de gnyis dngos su mi tshang mod /
sangs rgyas kyi zhal tshab bla ma bzhugs shing chos bstan pas na de gnyis don gyis tshang ba yin /
bstan pa ma nyams par gnas pa ni /
sgrub pa'i bstan pa ste 'phags lam dngos su thob pa la byed /
de yang deng sang lnga brgya phrag bcu'i lung gi dus yin zhing /
'on kyang sangs rgyas kyi bstan pa lung gi dus yin yang /
rang rgyud la rtogs pa'i bstan pa skyes na /
rang la 'bras bu'i bstan pa dar ba yin| de lta med par bka' gdams gong ma tshos /
spyir gyi bstan pa 'o cag gi rgyud la med /
'o cag gi bstan pa sgos nub tu ma song ba dgos gsungs pa ltar sangs rgyas kyi bstan pa spyir dar yang rang rgyud la bstan pa nub na /
sgos nub tu gyur pa yin /
de yang sangs rgyas kyi bstan pa gnas pa tsam du ma zad /
bstan pa de la zhugs pa yang tshang ste /
'phags bod kyi snga phyi'i grub mtha' kun las gces bsdus lhad bsal gyi mdo sngags lta spyod rnam dag zung du 'brel zhing /
dag ther mgon po 'jam dbyangs nyid kyis mdzad pa'i bstan pa gser sbyangs btso ma byi dor byas pa lta bu 'di dang mjal ba ni dkon pa las kyang dkon pa ste /
de yang mdo sngags kyi skor la sngon med pa'i legs bshad yod par /
stag tshang lo tsA bas sku tshe'i smad du rje'i bstan pa'i khyad chos gzigs nas thugs 'phrogs te gnad phig par gsungs pa'i bstod tshig mang du yod pa bzhin lugs gzhan las ji ltar khyad zhugs tshul sogs mdo dang sngags kyi skor la zhib par 'chad na /
nyin mang por mi rdzogs shing /
sngon paN chen rin po cher /
sog po zhig gis phyag rten phul nas /
phyi ma mi lus 'thob pa dang /
sangs rgyas kyi bstan pa dang mjal ba'i smon lam zhus pas de ltar 'ong bar gsungs la /
rje'i bstan pa dang mjal ba'i smon lam zhus pa na zhal gyis ma bzhes pa yin /
des na /
de lta bu'i bstan pa dang yang mjal /
mjal ba tsam du ma zad 'gal rkyen gzhan med par bde blag tu khyim nas khyim med par rab tu byung ba la sogs pa 'dis gzhan 'byor bzhi pa de rjes 'jug pa yang tshang ste /
de ni 'bras bu bzhi po gang rung thob pa dngos su mthong nas de'i rjes su 'jug pa yin pas /
nyan sa nas dngos su gsungs pa'i gzhan 'byor bzhi ni dge slong 'char ka lta bu la tshang ba las mgon po klu sgrub la yang tshang ba med kyang /
rtogs pa'i bstan pa'i skabs 'bras bu bzhi thob pa la kha mig yar blta byed pa ltar /
da skabs kyang skyes bu dam pa'i mdzad spyod la kha mig yar blta bya sa yod pas da lta dod thub tu tshang ba yin /
gzhan 'byor @# / /
lnga pa ni /
chos byed pa la sbyin bdag sogs mthun rkyen 'dzoms pas gzhan phyir snying brtse ba ste /
de yang tshang ba'i phyir /
rang cag 'jig rten 'di'i don chen po bco brgyad bsgrub rgyu yod na /
de'i nang nas 'ga' zhig tsam las thams cad 'grub pa shin tu dkon na /
de las lhag pa tshe lnga ma'i mi des 'di ltar 'ong bar shog ces pa bcu dang /
'di 'dra mi 'ong bar shog ces pa brgyad de /
don sne khag chen po bco brgyad kyi smon lam btab pa thams cad 'grub ste dal brgyad 'byor bcu thams cad tshang ba yin /
gnyis pa don che bar bsam pa la gsum /
gnas skabs la ltos te don che ba dang /
mthar thug la ltos te don che ba /
mdor na skad cig ma re re la'ang don che bar bsam pa'o / /
dang po ni /
phyi ma ngan song du mi skye bar bde 'gro lha mi'i go 'phang ji 'dra zhig 'dod kyang 'dis sgrub nus te /
mngon mtho'i rten 'grub pa la tshul khrims dgos la /
de yang rten 'di'i thog nas bsrung nus /
mngon mtho'i longs spyod kyi rgyu sbyin pa yin pas de'ang rten 'dis sgrub nus /
'khor phun sum tshogs pa 'ong ba'i rgyur bzod pa dgos shing /
de yang rten 'di lta bus bsgom dgos pas na /
mngon mtho lha mi'i lus rten dang bde 'byor ci 'dra zhig sgrub snyam yang /
ma bsgrubs pa ma gtogs bsgrub na 'grub par the mi tshom ste /
phyi mar tshangs pa brgya byin dang 'khor bsgyur gyi lus rten zhig 'dod na'ang sgrub tu yod /
der ma zad rnam smin yon tan brgyad ldan dang /
mtho ris yon tan bdun ldan gyi lus rten /
theg mchog 'khor lo bzhi'i rten bzang yang sgrub nus /
bde ba can dang sham+b+ha la sogs dag zhing du skye ba'i rgyu'ang rten 'dis sgrub nus /
sngon klong rdol bla mas sku tshe der phor rtsam tshun bdag tu ma sprad par ri khrod na dal 'byor don ldan mdzad cing /
sku tshe phyi mar sham+b+ha la'i rgyal por skye ba'i rgyu tshogs bsgrub cing /
smon lam mdzad nas rjes su de la dgongs pas paN chen dpal ldan ye shes la skyabs rten 'bul rgyur bskur te bsam don e 'grub zhus par /
paN chen gyis mkhyen te bla rgan 'dod pa rang che /
don 'grub par 'dug gsungs pa ltar 'byung ba yin /
gnyis pa ni /
thar pa sgrub pa la de sgrub byed kyi chos lam bslab pa gsum la brten dgos la /
de'i dang po tshul khrims la so thar gyi sdom pa lta bur mtshon na /
de nges 'byung la brten nas skye dgos shing /
lha sogs 'gro ba gzhan gyi rten la nges 'byung sogs skye bar dka' /
sgra mi snyan pa sdom pa'i rten du mi rung zhing /
gling gzhan gsum las 'dzam bu gling pa'i mi mchog yin /
byang chub kyi sems yang mi'i rten la bskyed pa nyid stobs che ste /
slob springs las /
sems kyi stobs chen mi yis rnyed pa gang yin pa / /
lam de lha dang klu yis rnyed min lha min @# / /
dang| |mkha' lding rig 'dzin mi'am ci dang lto 'phyes min / /
zhes gsungs /
gsang sngags kyi sdom pa'ang de dang 'dra /
thams cad mkhyen par bgrod pa'ang rten 'di'i steng nas stobs che zhing bzang la /
der ma zad las dang po bas gsang sngags kyi lam nas tshe gcig lus gcig la 'tshang rgya ba'i rten la /
las kyi sa pa 'dzam bu gling pa'i mi mngal skyes khams drug ldan dgos pas de'ang rang res rnyed /
rang cag gis smon lam gyi yul du byed pa'i /
bde ba can gyi byang chub sems dpa' rnams kyis gling 'dir skye ba'i smon lam 'debs /
des na /
rang cag rnams a pho rang gis ma byung ba kho na ma gtogs /
rten 'di las lhag pa zhig rnyed du med /
'ga' zhig gis nor bu dgos 'dod kun 'byung jo bo'i zhabs pus la 'khor zhing /
der smon lam btab tshad 'grub ces zer nas de thad smon lam 'debs par byed mod /
nor bu dgos 'dod kun 'byung 'bum phrag mang po zhig rnyed nas 'ga' zhig gis sngas dang 'ga' zhig gis 'gram skyor byas nas bsdad kyang 'chi tshe ngan song du mi 'gro bar mi phan la /
rten 'dis ni gtan gyi don chen po de ltar sgrub tu yod /
nyin gcig la phan pa'i nor bu dang /
mi lo brgya la phan pa'i nor bu gnyis las phyi ma lhag pa ltar gtan bde sgrub nus pa da res kyi rten 'di yin /
rang cag rnams so sos chos nyams len ma byung ba ma gtogs rje mid las thob pa'ang mi lus 'di 'dra zhig rang thob pa yin /
mid la ras pa'i rten dang nged tsho'i lus rten la bzang ngan gyi dbye ba med /
dper na rje btsun mid la dang /
klu'i rgyal po gnyis kyi khyad par la bltas na shes te /
klu'i rgyal po'i bang mdzod du yid bzhin gyi nor bu'i phung po spungs shing /
spyi gtsug sogs nor bu'i rgyan cha byas nas bsdad yod kyang 'tshang rgya rgyu phar zhog /
ngan song gi skye sgo tsam yang bkag mi thub| mid la ni rtsam pa yang bzhes rgyu med pa'i sprang po yin kyang dal rten rin po che 'di thob pas tshe de la sangs rgyas pa yin pas de ltar bsam ste dal 'byor don ldan byed lugs rnal 'byor pa chen pos spyan snga ba la bag re chogs gsungs pa la /
de ltar 'tshal ba la dal 'byor 'di rnyed par dka' bas gsungs pa ltar dgos gsungs /
des na de lta bu'i rten rnyed pa don med du song na dbul po zhig gis gser rkyal pa gang rnyed de kha gang tsam yang longs spyod rgyu ma byung bar brlag pa ltar shin tu nas phangs /
gsum pa ni /
don che tshul gnyis kyi steng du dpe char mi gsal ba'i man ngag la /
nyi ma re re dang skad cig ma re re'i don che ba zhes pa bsnan na phan che bas /
de yang spos rkang gcig 'bar yun tsam la'ang don med du mi btang bar tshogs bsags sgrib sbyang lta bur brtson na /
thar pa dang thams cad mkhyen pa'i rgyu dpag tu @# / /
med pa 'grub yong /
rang res dal 'byor stong zad du btang ba la phangs sems med par dngul TaM ka re gnyis chud zos pa la phangs sems byed pa 'di nor ba yin /
'phags pa dpa' bos kyang /
rin chen gling phyin tshong pa ni / /
lag pa stong pas rang khyim bzhin / /
zhes pa ltar rin po che'i gling du phyin nas rin po che ma blangs pa'i steng bu lon mang po blangs nas lag pa stong par khyim nang log pa bzhin da res dal 'byor lan cig thob pa'i lus rten 'dir chos ma byas par sdig pa sha stag bsags nas ngan song du phyin na ni /
de las phangs pa med /
gsum pa rnyed dka' ba bsam pa la gsum las /
dang po rgyu'i sgo nas rnyed dka' bar bsam pa ni /
de ltar dal 'byor gyi rten rnyed pa 'di don chen po yin zhing /
der ma zad rnyed kyang shin tu dka' bas yang yang mi 'thob /
rnyed dka' ba zhig min na ni /
da res don med du song yang| phyin chad thob pa'i skabs gzab gzab kyis don ldan du byas pas chog mod kyang /
da res dal 'byor thob pa 'di rgyu rkyen mang po zhig 'dzoms te bsod nams dang smon lam gyi dbang gis stabs legs byung ba las /
phyi nas 'di 'dra rnyed dka' /
sngar sog po'i bla ma zhig gis chos gnang skabs rgya mi zhig gis /
bla ma nyid rgya nag tu 'gro ma myong bas yin /
rgya nag na mi mang po yod zer ba ltar ma song ba dgos /
spyir mi mang yang rang ngan 'gror song na mi phan pas phyi rol du mi gzhan dag mang nyung sogs la mi blta bar /
rang gis phyis nas rnyed dka' ma mi dka' rang rgyud la dal 'byor gyi rgyu tshang min rjes dpag tshad mas gzhal dgos te /
dper na phyi rol gyi nas dang gro la sogs pa'i ston thog spar ba gang skye ba'ang dpyid sa bon btab pa la rag las shing /
der ma zad me tog rdza ma gang skye ba la'ang sngon du sa bon ma btab par mi 'byung ba bzhin du dal 'byor thob pa la'ang rgyu mang po zhig 'dzoms dgos te /
spyir mngon mtho'i lus rten tsam po ba lha lta bu'i bde 'gro tsam 'thob pa la'ang /
tshul khrims sna re bsrung dgos shing /
dal 'byor gyi rten 'di lta bu 'thob pa'i rgyu ni /
klu sgrub kyis /
sbyin pas longs spyod khrims kyis bde / /
zhes dang /
sher phyin mdo sdud pa las kyang /
khrims kyis dud 'gro'i 'gro ba du ma'i ngo bo dang / /
mi khom brgyad spong de yis dal ba rtag tu rnyed / /
gsungs pa ltar tshul khrims rnam par dag pas gzhi gzung /
sbyin sogs kyis grogs byas /
smon lam dri ma med pa ma mtha'ang tshe 'di par zhen pa'i dri mas ma gos pa zhig gis mtshams sbyar ba bcas dgos /
yang sbyin pa btang yang tshul khrims ma bsrungs na klur skye ba dang /
tshul khrims bsrung yang sbyin pa ma btang na dbul por skye ba sogs gsungs yod /
rang cag da lta ma brtags ma dpyad pa na /
tshul @# / /
khrims gtsang mdog kha po byed kyang /
sngon sog po dge bshes shig gis /
sdom pa yod dus 'dul ba mi 'dug /
'dul ba yod dus sdom pa mi 'dug ces smras pa ltar legs par brtags na blo bde sing nge ba'i tshul khrims sna gcig kyang bsrung ba dkon te /
bsam rgyu nyon mongs dang /
byed rgyu sdig pa kho na las med cing /
gsang sngags dang byang sems la sogs pa'i rtsa ltung dang /
nyes byas sogs kyi grangs kyang legs par mi shes na /
bsrung ba lta ci smos /
de ltar dal 'byor 'thob pa'i rgyu med pa la 'bras bu yong rgyur re ba ni /
dpyid kyi dus su dug gi sa bon btab nas ston kar nas len rgyu'i re ba byas pa dang 'dra /
der ma zad spyod 'jug las /
skad cig gcig byas sdig pas kyang / /
bskal par mnar med gnas gsungs na / /
thog med 'khor bar bsags sdig gis / /
bde 'gror mi 'gro smos ci dgos / /
gsungs pa ltar sdig pa sna res kyang ngan song de 'drar 'phen na /
rang rgyud la thog ma med pa'i dus nas bsags pa'i sdig pa'i phung po rgyal po'i bang mdzod ltar yod pas 'di lta'i mus nas bde 'gro 'thob rgyu'i re ba med| da lta rang re'i bsam par bla ma rin po che'i bka' drin las /
skye ba phyi ma mi skyon tsam zhig e yong snyam pa yod mod /
rang gis chos ma byas na /
bla ma rin po ches ci yang mdzad du med de /
sku mched lhas byin dmyal bar lhung ba sangs rgyas kyis bskyab ma nus pa bzhin yin /
da res lan cig thob pa'i rten bzang 'di chud zos su btang nas /
slar dal 'byor thob nas don ldan byed 'dod pa ni /
dbul po zhig gis gser khur po gcig rnyed pa chur 'phangs nas /
yang gcig rnyed par shog /
rnyed nas de longs spyod par shog snyam pa bzhin yin /
tshe 'di par mi re ba'i smon lam ni dka' ste /
rang cag lha sa'i jo bo lta bu mjal te /
smon lam 'debs skabs /
tshe ring ba /
nad med pa /
lam 'gro 'ong ba zhes pa zhig dang po kho na nas 'byung ba yin /
des na spyod 'jug las /
bdag gi spyod pa 'di 'dras ni / /
mi yi lus kyang 'thob mi 'gyur / /
mi lus thob par ma gyur na / /
sdig pa 'ba' zhig dge ba med / /
gsungs pa ltar nged tshos rten 'di la chos rnam dag cig ni mi yong ba phal cher thag chod la /
de ma byung na phyi ma ngan song du lhung zin nas rten der slar yang ngan song gi rgyu bsgrubs nas ngan song mu mtha' med par 'khyams par 'gyur te /
dad pa dang shes rab dang /
nges 'byung sogs dge ba'i phyogs ni cung zad tsam yang med la /
'dod chags /
zhe sdang /
nga rgyal sogs mi dge ba'i las sgrub byed ni cha tshang gra ma nyams par yod de /
dper na khyi lta bur bltas pas kyang shes nus /
ngan song du skyes zin nas mi lus sgrub pa ni /
rten 'di nas sangs rgyas sgrub pa las kyang dka' @# / /
tshegs che ste /
da lta mi lus thob pa 'di zangs kyi rbab rdo ri sked la slebs pa'i tshod tsam yin /
zangs rbab ri sked la yar slebs pa de /
de nas yar drangs ma thub na'ang mar ma shor ba byed dgos kyi /
shor na slar ri sked du bskyal ba'ang dka' ba bzhin /
rten 'dir thar pa dang thams cad mkhyen pa sogs lam gong ma'i rtogs pa thob pa zhig ma byung na'ang ngan song du ma lhung tsam zhig dang /
dal 'byor gyi ang ka ma 'khrugs pa zhig ma byas na /
der gcig lhung tshe ngan song nas ngan song du 'khyams pas slar thar ba'i skabs bral ba lta bu yin /
lam kha phrag nas 'phyug na rim gyis je cher 'phyug 'gro ba ltar yin pas /
da res rten 'di'i steng nas ma 'chol ba byed dgos /
rang gis ma byung bas lan pa ma gtogs /
rang gis byung nan so rgas kyang sgyid lug mi dgos pa /
khyim bdag dpal skyes lta bu yin /
gnyis pa dpe'i sgo nas rnyed dka' ba ni /
po to ba'i dpe chos las /
mkhar thog rtswa dang rus sbal mgrin / /
zhes sogs gsungs pa bzhin /
bde 'gro'i rten spyir btang ni /
ri klung la skyes pa'i rtswa ltar mang la /
dal 'byor tshang ba'i rten ni khang pa'i thog gi rtswa tho re ba bzhin shin tu nyung bar dper mdzad /
rus sbal mgrin zhes pa /
rgya mtsho chen por rlung gis g.yengs pa'i gser gyi gnya' shing bu ga gcig pa zhig tu rus sbal long ba lo brgya brgya nas mtsho khar mgo rdog tsam re byed pa'i mgrin pa mi chud pa bzhin du rang re rnams 'khor ba'i rgya mtsho chen po'i nang du las dang nyon mongs pa'i dbang gis shes rab kyi mig ldongs nas shas cher ngan song gi gnas nas ngan song gi gnas su 'khyams te sdod pa /
brgya la gal te ngan song las thar te mi'i gnas su yud tsam zhig skye ba len par srid pa'i dbang du byas kyang /
'jig rten gyi khams shin tu rgya che ba dag gi phyogs dang phyogs mtshams khol bu dag na nges med du dar zhing rgyu ba'i sangs rgyas kyi bstan pa gser gyi gnya' shing lta bu dang 'phrad pa ni shin tu'ang dkon /
rus sbal de rtag tu mtsho'i steng du 'ongs na skabs shig la gser gyi gnya' shing dang 'phrad pa rung mod /
de'ang lo brgya brgya na lan re las mi rgyu /
dpe de bzhin du /
rang cag yang dang yang du mi'i rten zhig rnyed na /
nam zhig na sangs rgyas kyi bstan pa 'byung ba dang 'phrad pa srid kyang /
de lta min par mi'i rten 'di brgya lam na re gnyis tsam las mi thob /
gser gyi gnya' shing de phyogs gcig tu sdod pa zhig yin na rus sbal mtsho'i steng du mi thon pa yun ring yang thon pa 'ga' zhig gi skabs su 'phrad srid mod /
de yang min par gser gyi gnya' shing de /
rgya shin tu che ba'i mtsho'i khar phan tshun du phyogs gcig tu mi nges par rgyu ba zhig yin /
dpe de bzhin du sangs rgyas kyi bstan pa de'ang 'jig rten gyi khams gcig tu rtag tu gnas @# / /
pa zhig yin na /
dus re zhig na mi lus thob tshe bstan pa de dang mjal ba srid kyang /
sangs rgyas kyi bstan pa 'jig rten khams gcig tu gnas pa'i nges pa med cing /
gnas pa'ang yun shin tu thung ba yin /
de ltar rus sbal dang gnya' shing 'phrad pa ni /
mi srid ces smrar mi btub tsam zhig red mod de /
dal 'byor gyi rten 'di thob pa de las dkon zhing srid mtha' ma bkag tsam yin /
'di'i dpe don sbyor sa'i rgya mtsho ni 'khor ba'i gnas /
rus sbal ni rang nyid /
long ba ni ma rig pa /
gnya' shing ni sangs rgyas kyi bstan pa sogs dang sbyar te rnyed dka' bar bsam pa rje sgrub khang pa'i gsung rgyun yin gsungs /
po to ba'i dpe chos su /
lo lding bu zhes pa 'brom lo lding pa'i bu gser brko shes pa zhig yod pa gzhan gshed du tshong la phyin pa na /
yul de'i mis lo lding bu'i snyan pa thos nas lo lding bu de yin na A / /
gser gyi ri la brko na A / /
zhes smras pa thos nas /
da gzod tshong la 'gro rgyu bshol te /
gser brko sems byung ba bzhin rang cag rnams kyi rten bzang po bde ba can gyi byang sems kyis smon yul de thob nas don med du 'da' ba phangs tshabs che tshul /
yang gtsang pa'i nya dang /
zhes pa /
sngar gtsang pa zhig dbus su 'ongs nas nya'i sha zos skabs /
ha cang zos ches pas skyugs su nye ba na /
ske bsdams nas zhim po zos pa skyugs par phangs zer ba bzhin /
re shig zas zhim pa skyugs pa la phangs na /
bskal mang rnyed dka'i rten lan cig thob pa 'di don med du song na ci'i phyir mi phangs /
srin bus phyag 'tshal zhes pa mdun gyi sa 'og nas srin bu dmar rjen zhig thon nas sangs rgyas la phyag 'tshal lo zhes zer ba mi srid pa bzhin du rang cag kyang ngan song gi sa 'og nas thon te srin bu mi gzugs kyis chos la thos bsam gyi lad mo tsam byed rgyu byung ba 'di mi srid pa'i tshod tsam yin /
de lta bu'i dpe sna tshogs kyi sgo nas rang res thob pa'i dal 'byor gyi rten 'di shin tu dkon zhing rnyed dka' bar bsam /
gsum pa ngo bo'i sgo nas rnyed dka' ba ni /
de yang 'gro ba mi dge ba spyod pa mang zhing /
dge ba byed pa nyung bas bde 'gro dang ngan 'gro nas 'phos te ngan 'gror 'gro ba ches cher mang la /
de gnyis nas 'phos te bde 'gror 'gro ba ha cang nyung bas na /
de bzhin gshegs pas /
bde 'gro nas ngan 'gro dang /
ngan 'gro nas ngan 'gror 'gro ba ni sa chen po'i rdul tsam dang /
ngan 'gro nas bde 'gro dang /
bde 'gro nas bde 'gror 'gro ba ni phyag sen gyi rtse mos bzhes pa'i rdul dang 'dra bar 'dul ba lung gzhi las gsungs pa dang /
spyir rigs drug las mi'i 'gro ba nyid shin tu nyung ste /
dmyal ba las yi dwags nyung zhing /
de las dud 'gro nyung la /
de'i yang byings las kha 'thor ba nyung @# / /
mod kyang /
mi bcu mi shong ba'i sar 'bu srin dung phyur tsam yod pa bzhin yin /
bar srid pa'ang shin tu mang ste /
rta gcig shi ba'i ro la de ma thag 'bu srin brgya stong mang po 'byung la /
rta brgya shi ba na'ang 'bu srin de dang 'dra ba 'byung chog chog gi bar srid pa'ang de 'dra ba yod /
mi'i nang du skye ba'ang /
sangs rgyas byon pa'i sgron bskal du skye ba ni shin tu nyung ste /
mun bskal khri khrag mang po'i bar du sgron bskal re re tsam yin la /
sgron bskal re re'i skabs su'ang /
stong bskal dang /
chags bskal /
'jig bskal /
gnas bskal rnams nyi shu re ste bar bskal brgyad cu las /
snga ma gsum gyi skabs bar bskal drug cu'i ring la sangs rgyas mi 'byon zhing /
gnas bskal bar bskal nyi shu'i yang ya thog ring mo tshe lo dpag med thub pa dang /
tshe lo yar 'phel gyi dus su sangs rgyas mi 'byon par /
tshe lo mar 'grib kyi dus sha stag la 'byon pa yin /
des na rang cag rnams 'dzam gling 'dir skyes tshe /
bar gyi khug pa sangs rgyas byon pa'i skabs kyang /
sangs rgyas snga ma mya ngan las 'das tshul bstan cing /
de'i bstan pa nub nas /
sangs rgyas phyi ma ma byon pa'i bar du skyes na ni mun bskal dang khyad med yin pas der ni ma skyes /
bstan pa 'di nub nas rgyal ba byams pa ma byon gyi bar la mi lo dung phyur zhe dgu yod par gsungs pas de lta bu'i mun pa'i bar du'ang ma skyes /
da lta sangs rgyas kyi bstan pa yod pa'ang gling 'di kho na yin pas der ni skyes /
de'i nang nas bstan pa dar ba'i yul /
bod dang sog po sogs yul chung shos 'ga' las med pa la /
rang cag chos dar ba'i gzhi ma bod 'dir skyes /
de'i nang nas dper na sngar kau shri ? bskal bzang zhes pas /
ded a mdo bkra shis 'khyil na grwa tshogs stong phrag 'ga' re yod pa la /
dge bshes lnga brgya tsam yod /
tshong pa lnga brgya tsam yod /
de gnyis gang yang min pa lnga brgya tsam yod sogs zer ba ltar rang re'i khyim gcig la bu spun bcu yod na /
chos sgor zhugs pa gnyis gsum las med /
de'i nang nas lam rim nyams su blangs te chos rnam dag byed pa shin tu dkon kyang rang re rnams ni de 'dra'i rang dbang med sar yang ma skyes /
der ma zad bdag gi bla ma'i gsung rgyun man ngag ltar rgyu bsgrub dka' bas kyang dal 'byor rnyed dka' ba /
ngo bo 'dzoms dka' bas kyang rnyed dka' /
dpe srid dka' bas kyang rnyed dka' ba zhes rgyu mtshan gsum bsam tshul gsungs nas /
des na da res rten rnyed rnyed pa 'di la 'dun ma gtan legs dang gtan nyes /
yar 'gro mar 'gro'i sa mtshams /
de yang gzhan la re ba byed mi dgos par 'dam ga rang lag na yod pas skyid sdug gi 'dam ga ma nor ba byed dgos /
@# / /
'di nas 'phyugs na ni nyin zhag re gnyis kyi don 'phyug pa tsam min gyi /
tshe rabs gtan gyi 'dun ma 'phyug 'gro ba yin /
de'i phyir da lta phan chad ma shi ba de shin tu legs 'dug /
da ni tshe'i lhag ma lo gnyis gsum sogs ji tsam lus pa de'i ring la /
nyin mtshan sbrel ba'i dka' ba spyad de dam pa'i chos shig bya rgyu ma byung na /
slar yang ngan song du rang log byed pa phod dam snyam du bsam dgos /
rang re da res lan cig la rin po che rin thang med pa sne bco brgyad 'dzoms pa dang 'dra ba'i dal rten rnyed pa 'di stong log tu ma song ba gal che ste /
dper na /
mi zhig rin po che'i gling du sleb nas /
der rin po che len par mi byed par glu gar sogs kyis dus 'das te /
tshong pa gzhan las bu lon yang mang po zhig blangs /
mthar rin po che ma blangs par slar log na mi de ni smyo ba las gzhan ci zhig /
dpe de bzhin du /
thar pa dang thams cad mkhyen pa'i rin po che rang lag tu len chog 'di lta bu'i skabs su de mi len par slar ngan song gi rgyu sgrub na /
de las bslus pa'am /
lkugs rtags che ba med pa yin te /
zhi ba lhas /
'di 'dra'i dal ba rnyed gyur nas / /
bdag gis dge goms ma byas na / /
'di las bslus pa gzhan med de / /
'di las rmongs pa'ang gzhan med do / /
zhes gsungs pa bzhin no / /
des na ma mthar ja phor pa gang 'thung ba'i yun la'ang bsags sbyang sogs kyis snying po len chog pa'i rten bzang lan cig rnyed pa 'di la /
rab na tshe gcig lus gcig la sangs rgyas pa zhig dang /
de ma byung na'ang thar pa thob tsam zhig /
de ma byung na'ang ma mtha' phyi ma ngan song du mi 'gro ba zhig la nges par 'bad dgos te /
mdo ting 'dzin rgyal po las /
sman mang bzang zhing phangs pa de blangs nas / /
na ba 'tsho bar 'gyur ba'i sman mi 'thung / /
sman pas ma lan sman gyis ma nyes te / /
nad pa de nyid kyis ni nyes pa yin / /
de bzhin bstan pa 'di la rab byung ste / /
stobs dang bsam gtan dbang po kun rig nas / /
sgom pa la ni mngon par brtson mi byed / /
rigs par mi brtson ga la mya ngan 'da' / /
zhes dang /
ngas ni rab tu bzang po'i chos bshad kyang / /
khyod kyis thos nas yang dag ma spyad na / /
nad pa sman gyi rkyal pa thogs pa dag /
bdag gi nad ni gso bar mi nus bzhin / /
zhes dang /
spyod 'jug las /
lus kyis 'di dag spyad par bya / /
tshig tsam brjod pas ci zhig 'grub / /
sman dpyad bklags pa tsam gyis ni / /
nad pa dag la phan 'gyur ram / /
zhes gsungs pa ltar bla ma dge ba'i bshes gnyen gyis thar pa dang thams cad mkhyen par bgrod pa'i lam ji lta ba bzhin bstan kyang /
rang gis nyams su ma blangs na /
sman pa mkhas pas sman mang du ster yang nad pas ma zos na nad gso mi nus pa dang 'dra bas /
bla ma'i gdams ngag bstan pa rnams de bzhin sgrub mi sgrub ni /
@# / /
rang gcig pu la rag las pas na /
tshe mjug chos la bsgril nas dal 'byor don ldan bya ba la 'bad gsungs /
de nas bskyar bshad dang /
skyong tshul mdor bstan la /
spyi bo'i bla mar gsol 'debs dang /
sa bcad bkram nas gong bzhin bsgoms pas rtogs pa skyes pa'i tshad ni /
dge bshes po to bas /
dal 'byor rnyed par dka' ba go gyur na / /
'chal ba blo bder sdod pa ga la srid / /
ces dang /
rje tsong kha pas /
rnyed dka' rig na gyi nar sdod thabs med / /
don chen mthong na don med 'da' ba phangs / /
'chi ba bsams na phyi mar 'gro grabs byed / /
las 'bras bsams na bag med gnas las ldog /
ces dang /
dpal ldan dgon pa bas brla sha la spen ma yog shing tsam zug pa'ang 'don long ma byung bar sgom mdzad pa sogs ltar byung na dal 'byor don chen rnyed dka'i rtogs pa skyes pa yin gsungs / /
! / /
nyin bcu par /
ji skad du mkhas grub chen po dge 'dun bstan 'dzin rgya mtsho'i gsung las /
bka' bstan tshad ma'i nying khu yin gyi rang bzo'i brdzun chos de ma yin / /
shing rta che rnams bzhed gzhung yin gyi blun po'i ngag sgros de ma yin / /
mkhas grub dam pa'i nyams myong yin gyi za zi'i 'khrul snang de ma yin / /
bla med byang chub gzhung lam yin gyi nyam nga'i g.yang sa de ma yin / /
zhes 'dren par mdzad nas /
'chad bya'i chos kyi che brjod dang 'brel ba'i kun slong 'chos tshul mdor bsdus shig stsal te /
sngon dus bcad ji ltar song ba rnams gsungs rjes /
lam gyi rtsa ba bshes gnyen bsten tshul gyi sbyor bas bsten tshul yan la bskyar bshad mdzad /
thun mtshams su dal 'byor gyi chos skor ston pa'i dpe cha gtso bor blta /
de ltar dal 'byor don chen rnyed dka' bsams nas rten de la snying po len 'dod skyes pa na /
skyes bu gsum gyi lam gyi rim pas blo sbyang ba ste /
de gsum la ji tsam blo sbyangs pa zin na /
rim bzhin snying po chung 'bring chen po de tsam du lon pa yin /
rang cag sangs rgyas kyi go 'phang zhig thob 'dod na lam snga ma snga ma sngon du skye ba dgos kyi /
de ma skyes par phyi ma phyi ma mi skye ste dper na /
khams pa jo mjal yong ba tsho dang po khyim nas 'ong ba nas bzung jo bo la dmigs te lam rim par bgrod nas 'ong ba las /
jo bo mjal sar mchong brgyag gis yong thabs med pa dang 'dra /
de bzhin du lam gong ma snying rje sogs skye ba la 'og ma'i nges 'byung sogs ma skyes par mi 'ong ba spyod 'jug las kyang /
sems can de dag rnams la sngon| |rang gi don du 'di 'dra'i sems / /
rmi lam du yang ma rmis na / /
gzhan gyi don du ga la skye / /
zhes gsungs /
skyes bu chung 'bring zhes pa'ang skyes bu chung 'bring thun mong ba'i lam gyi rim pa la blo sbyong ba yin gyi chung 'bring gi lam dngos la blo sbyong ba min la /
de yang dper na bkra shis lhun po dang /
rong dang /
chu shur du 'gro mi gsum la sbyar na /
dang po de bkras lhun du 'gro dgos pa la /
der bgrod pa'ang gzhan gnyis dang thun @# / /
mong ba'i lam nas bgrod dgos /
mi de gsum gyi bsam pa mi 'dra ste /
chu shur dang rong la sdod 'dod nas 'gro ba dang /
der mi sdod par bkras lhun du 'gro ba'i bsam pa bzhin no / /
de yang lam rim 'dir skyes bu chung 'bring skabs kyang dmigs yul sems can don du sangs rgyas kyi go 'phang la dmigs dgos pas /
sems bskyed nyid dngos gzhi yin zhing /
chung 'bring dang thun mong ba'i lam rnams sems de skye ba'i sngon 'gro yin /
'o na dang po nas chen po bshad pas chog gi /
chung 'bring zhes 'dogs pa la dgos pa med snyam na /
de ltar bshad pa la dgos pa gnyis yod de /
dang po nas skyes bu chen po la blo sbyong mi nus pa rnams blo rim par sbyang ba'i ched du chung 'bring nas sbyangs pas gang zag blo rab 'bring tha gsum la phan che ba dang /
yang lam sngon ma rnams la ma 'dris pas nges 'byung tsam yang rgyud la ma skyes par /
bdag theg chen pa dang /
gsang sngags par khas 'che ba'i nga rgyal gzhom pa'i dgos pa yod /
des na /
dngos gzhi byang chub kyi sems skye ba la gzhan sdug bsngal gyis mnar ba la mi bzod pa'i snying rje skye dgos shing /
de skye ba la dang po rang nyid ji ltar sdug bsngal gyis mnar ba shes dgos /
de yang 'khor ba mtha' dag sdug bsngal gyi rang bzhin du shes pa la /
re zhig dang por ngan song la 'jigs pa zhig dgos te /
ngan song la mi 'jigs par lha mi'i bde ba la yid 'byung bar mi 'gyur bas /
dang por chung ngu dang thun mong ba'i lam la blo sbyong dgos pa ni /
khang pa'i rmang gzhi'am 'og gi rtsig pa ltar yin gyi /
sbyangs pa sngon song ltar 'bras bu thod rgal ba rang cag la mi 'byung /
rje mid las kyang mar pa'i drung nas thun mong lam sbyangs mdzad de rtogs pa skyes pa'i mgur mang po yod /
der ma zad gsang sngags kyi myur khyad lam rim gyis 'don dgos /
bde lam dang myur lam zhes pa'i mtshan sgra yang de ltar yin /
mid la sku tshe der zung 'jug grub pa sngags gcig pus min par tshe sngon mar skyes bu gsum gyi lam la sbyangs zin pas yin te /
khong gi sku skye snga ma bka' gdams pa phyag khri mchog yin par thog ma'i blo sbyong sogs las gsungs yod /
de ltar thun mong lam sbyangs sngon song gis gsang sngags la 'jug dgos kyang /
rang res de ltar mi byed par dang po nas sngags la zhugs /
dam tshig mi bsrung bar rim gnyis bsgom lo byas kyang /
rdo rje'i dmyal bar ched du 'jug mkhan mang gsungs /
des na dang po nas bcos la blo rgya bskyed nas dmigs skor gcig la'ang mi tshe sgril snyam pa'i blo rgya bskyed dgos kyi /
rang cag 'jig rten la blo rgya bskyed pa 'di go log tu song /
blo sna thung ba'ang 'jig rten gyi bya ba la bstung ba las /
chos la blo sna thung ba de 'dra mi byed /
chos ji 'dra zhig kyang mi 'grub pa mi srid snyam du snying rus kyis bsgrub na /
dmigs skor gcig la lo zla bsgril dgos pa mi 'ong /
dge bshes ka ma bas /
rang cag bsams pas ma byung zer te /
khyod kyis nam bsam /
nyin mo ni yeng @# / /
yeng byed /
mtshan mo ni gnyid log kyin 'dug pas rdzun ma zer /
zhes gsungs pa bzhin rang cag gis de ltar lta zhog /
snga thun gcig la'ang dmigs skor gcig tsam cha tshang zhig mi bsgom par /
da dung rtogs pa mi skye ba 'dug snyam pa ni /
snang ba 'khrul thag chod pa red /
nyams len rdo rus thug pa zhig gi rkang btsug nas mi byed par /
yon tan gzhir gyur ma lta bu tshar re tsam 'don skabs mig tshum tsam tshum tsam byed pa de kho nas byang chub lam gyi rim pa'i nyams rtogs skye bar 'dod pa ni /
'dod thag ha cang nye ba'i skyon yin /
des na /
bka' gdams pa sgom pa rin chen bla mas /
mig rgyang bsrings /
blo rgya bskyed /
khong gsang lhod ces gsungs pa 'di gsum gnad che bas rgyang ring por rnam mkhyen gyi sa la bltas /
skyes bu chung 'bring la blo rgya chen po bskyed /
grims lhod ran por byas te khong gsang glod de bsgom dgos pa'i don yin /
nyams len kyang thang lhod ran par bya yi /
bla ma'i zhal nas chos thos pa lta bu'i tshe /
nges 'byung sna thung spu sud kyis nyin kha shas shig la mi byed dgu byed pa ni mthar mi phyin pa'i rtags yin /
des na gnyis pa snying po ji ltar len pa'i tshul la gsum /
skyes bu chung ngu dang thun mong ba'i lam gyi rim pa la blo sbyang ba /
skyes bu 'bring dang thun mong ba'i lam gyi rim pa la blo sbyang ba /
skyes bu chen po'i lam gyi rim pa la blo sbyang ba'o / /
dang po la gnyis /
'jig rten phyi ma don gnyer gyi blo bskyed pa dang /
'jig rten phyi mar bde ba'i thabs bsten pa'o / /
dang po la gnyis /
'jig rten 'dir ring du mi gnas par 'chi ba rjes su dran pa dang /
'jig rten phyi mar ji ltar 'gyur ba 'gro ba gnyis kyi bde sdug bsam pa'o / /
dang po la gsum /
'chi ba ma dran pa'i nyes dmigs /
dran pa'i phan yon /
'chi ba dran tshul dngos so / /
dang po la drug las /
dang po chos mi dran pa'i nyes dmigs ni /
'di ma dran na tshe 'di kho na bsams nas /
de'i ring zas gos sogs dgos dgos mang po zhig la mgo 'khor nas chos mi 'byung zhing /
'di legs par dran pa zhig byung na /
khams pa'i 'grul pa 'gro ran pa des 'gro chas kho na bsgrigs pa bzhin phyi ma'i grabs 'ba' zhig byed pa 'byung ba yin /
tshe 'di'i lto gos gtam gsum sogs la ches cher zhen pa yang mi rtag pa ma dran pas lan /
mi rtag pa dran pas ma zin na /
nyin gcig sogs ji tsam ma zin pa de tsam tshe 'di par shor 'gro /
gnyis pa dran kyang mi bsgrub pa'i nyes dmigs ni /
'di ma dran na /
rje tsong kha pas kyang /
mthar 'chi ba zhig 'ong snyam pa kun la yod kyang de ring yang mi 'chi de ring yang mi 'chi snyam pa'i blo ngan 'di 'chi kha ma tshun la 'byung zhes gsungs pa ltar /
blos mi 'chi ba'i phyogs bzung ste chos sang phod byas chog gnang phod byas chog snyam pa'i phyi bshol sha stag gi dbang du song nas /
chos dran kyang mi bsgrub cing /
nor zhig dgos 'dug snyam pa sogs g.yeng ba kho nas chos bsgrub rgyu ma byung ba'i ngang nas mi tshe @# / /
zad pa zhig 'ong /
gsum pa bsgrubs kyang rnam dag mi bsgrub pa ni /
da lta rang res chos sgrub pa yin mod /
rnam dag cig ma byung ba ni /
tshe 'di'i snang shes ma log pas skyon du gyur pa ste /
thos bsam byas pa'ang mkhas 'dod grags 'dod du shor /
bsgom bzlas sogs kyang tshe 'di'i rkyen sel sogs su bsam /
mi dang mi 'phrad pa'i sgom chen yang grags 'dod du shor ba sogs nyes spyod dang ma 'dres pa mi 'byung /
jo bo chen por /
tshe 'di kho na bsam pa la 'bras bu ci mchi zhus par /
'bras bu de kho na nyid mchi gsungs /
phyi mar ci mchi zhus pas /
dmyal ba mchi /
yi dwags mchi /
dud 'gro mchi gsungs pa ltar de'i 'bras bu tshe 'di'i don cung zad 'grub cing /
phyi ma 'bras bu ngan song du 'gro bar gsungs /
de song na khyim pa dang khyad ma thon pa yin /
chos byed pa la thog mar tshe 'di blos thongs pa dgos /
de sprang po byed pa la mi zer te /
des kyang blos ma thongs par 'khyams pas blos gtong rgyu 'jig rten chos brgyad yin /
'di dang 'dres na chos min pas rnal 'byor pa chag khri mchog gis jo bo la ngas sgom mam /
bshad dam /
res sgom res bshad dam zhes re re nas zhus par de dag la phan med gsung /
'o na ji ltar bgyi zhus pas 'jig rten blos thongs gsung ba dang /
rgya ma bas /
chos kyi nyams len sna gcig ma 'grub kyang / /
khyod nyid chos par rlom pa kye ma blun / /
chos kyi dang po tshe 'di blos thongs pa / /
rang gi rgyud la 'dug gam mi 'dug ltos / /
zhes dang /
stodX lung pas gzhan zhig la /
jo bo sbyin pa gtong ba yang bzang ste /
de bas kyang chos rang gyis gsungs pa ltar chos dang 'jig rten rgyab 'gal yin bya ba yang 'di la zer ba yin /
po to bas kyang /
khab rtse gnyis kyis tshem bu mi yong sogs gsungs /
'chi ba ma dran na tshe blos btang ba mi 'byung zhing /
tshe 'di blos btang ba ma byung na /
rnyed pa byung na dga' ba /
ma byung na mi dga' ba dang /
de bzhin du bde mi bde /
snyan mi snyan /
bstod smad de /
chos brgyad kyi dbang du 'gro /
da brgyad ni /
klu sgrub kyis /
'jig rten mkhyen pa rnyed dang ma rnyed dang / /
bde dang mi bde snyan dang mi snyan dang| |bstod smad ces bgyi 'jig rten chos brgyad po / /
bdag gi yid yul min par mgo snyoms mdzod / /
ces gsungs pa ltar dang /
po to bar g.yu phul ba'i lo rgyus sbyar /
gling ras pas kyang /
'khor ba rnam rtog gi grong khyer na / /
'jig rten chos brgyad kyi ro langs rgyu / /
dur khrod 'jigs su rung ba zhig de na gda' / /
bla ma ro snyoms shig mdzad na de ru mdzod / /
ces gsungs /
des na tshe 'di blos btang nas blo phugs chos la gtad /
de'i rjes su 'tsho ba sogs 'byor mi 'byor gyi bsam pa byung na de 'dra ba ma byung na'ang rung snyam pa'i chos phugs sprang la gtod dgos /
bdag cag gi ston pas kyang khyim nas khyim med par rab tu byung zhing /
rgyal srid kyi dpal 'byor kun dor nas /
@# / /
gad snyigs kyi khrod nas rnyed pa'i na bza' bzhes pa sogs blo phugs chos la gtad /
chos phugs sprang la gtad pa yin /
rje rin po ches kyang de bzhin mdzad /
chos phugs sprang la gtad pa'i rjes su zas ma rnyed nas shi bar mi 'gyur ram snyam pa byung na /
chos phyir dka' spyad byas nas shi na'ang shi zhes sprang phugs shi la gtad /
de ltar blos btang yang /
chos pa 'tsho ba chad nas ltogs grir shi ba'i gtam med /
ston pa bka' drin can gyis 'khor bsgyur drug khri'i bsod nams rang cag la bsngo bar mdzad pas /
'jig rten na mu ges phye dang mu tig brje ba'i skabs byung yang /
rjes 'jug su'ang ltogs grir shi ba mi 'byung ste /
sgom chen thur du ma 'dril na / /
zan gong gyen la 'dril nyen yod / /
ces pa ltar yin /
dge bshes 'ban gyis kyang /
nga mi skya'i dus 'khor gsum tsher ma 'dra ba btags kyang dgra mang zun nyung /
nga sngon pho hreng mi gcig la 'bru khal bzhi bcu 'gro ba'i zhing yod pas /
mi tshos nga'i ming bzhi bcu sdigs su btags /
nyin mo la kha'i jag pa byas /
mtshan mo grong gi rkun ma byas kyang /
da dung zas gos dkon ne ba las ma byung zhing /
da lta ni chos byas pas zas gos phongs pa med cing /
dgra rang zhir song gsungs pa dang /
zhen pa mi ro bzhin du log gyur na / /
'dod yon bya rgod bzhin du 'thibs nas 'ong / /
zer ba ltar yin gsungs /
rje tsong kha pa sogs 'phrin las nam mkha' dang mnyam pa yang tshe blos btang nas chos bzhin du mdzad pa las byung /
sa skya ba zhig gis rje bla mas dbang sdud bsgrubs pa 'dra bsams nas dbang sdud thams cad kyi nang nas gang zab ces zhus tshul /
shi ba'i tshe ro dor byed tshun la ka ca cung zad dgos zhe na| shi ba'i tshe yang ji ltar byas nas shi na'ang shi zhes shi phugs grog po stong pa la gtad pa sogs bka' gdams phugs nor bcu dgos tshul rgyas par gsungs /
mid las kyang /
shi na ngu mi med cing /
ro la 'khor mi med na bsam pa rdzogs par gsungs tshul /
rang gi ro dor ba'i dngos chas dgos snyam yang /
mi tsho skyug bro ste myur du 'bud thabs byed pa las /
ro mal sar lus 'gro ba'i dogs pa gtan nas mi dgos /
de ltar chos brgyad blos btang ste blo thag bcad thub pa byung na 'jig rten 'di'i bde skyid snyan gsum spungs pa bzhin du 'ong /
des na 'jig rten chos brgyad don du gnyer ba ni /
'jig rten pa yin la /
tshe 'di blos thongs pa chos pa yin te /
dge bshes po to bas 'brom ston la /
chos dang chos ma yin pa'i gnam thig gang lags zhes zhus par /
nyon mongs pa'i gnyen por 'gro na chos yin /
mi 'gro na chos min /
'jig rten pa kun dang mi mthun na chos yin /
mthun na chos min gsungs /
chos dang 'jig rten rgyab 'gal ba'i gnad de yin gyi /
kha ton byed rgyu dang gzhis khang skyong rgyu gnyis ka sus kyang lcogs /
rang re chos brgyad la thugs dam gyi mthil du byas pas lus chos pa'i gzugs brnyan tsam las sems 'jig @# / /
rten khyim pa dang khyad med pa 'di byung /
tshe blos btang nas chos rnam dag yong thabs kyi gtso bo 'chi ba mi rtag pa bsgom pa de yin /
tshe 'di blos ma btang na /
chos gang byas tshe 'di par shor 'gro bas| rang gi ngos nas 'jig rten chos brgyad mgo snyoms /
lto gos gtam gsum gyi zhen pa blos btang dgos /
de thongs pa'i tshad kyang rgyal dbang bskal bzang dang /
paN chen blo bzang ye shes ltar dgos te /
\u0f38rgyal dbang bskal bzang gis rdor dril dang /
chos gos rnam gsum las rang gi yin snyam pa gzhan med gsungs /
paN chen blo bzang ye shes la dngul rta rmig ma brgya phul ba la'ang ma mnyes tshul /
rang re lto gos gtam gsum gyi zhen pa las /
'ga' zhig gcig /
'ga' zhig gnyis /
'ga' zhig ni gsum gas 'ching ba yin /
de gsum gyi nang nas kyang spang dka' shos gtam 'dod 'di yin te /
mkhas btsun ston sgom su yin yang gtam snyan grags 'dod pa mang /
dgyer 'gro ba'i mgon pos /
tshe 'di'i mkhas btsun sgom chen yang / /
tshe 'di'i mkhas lo btsun lo 'dod / /
mtshams bcad ya them yi ge bris / /
mi dang mi 'phrad sgom chen yang / /
tshe 'di'i sgom chen bzang lo 'dod / /
ces dang /
tha na dkon mchog mchod pa re / /
byas kyang mi yis mthong du re / /
zhes sogs rgya cher stsal te /
kha cig sgom chen dang grub thob tu rlom zhing lto gos la byed ? bskur te /
me tog dang rde'u bcud len sogs dka' spyad la brtson yang /
gting nas gtam 'dod cung zad re med pa dkon /
des na dpe chos las /
gong mo them rtsa lba dang spre / /
sogs gsungs pa ltar /
them pa'i 'gram na yod pa'i me dong la ma brtags par thag ring po'i sa lam la rtsad bcad pa bzhin /
sangs rgyas kyi sa dang /
sngags sogs lam mthon po'i rtsad gcod byed byed nas /
'di snang gi zhen pa ma thongs shing /
de'i 'ching ba ma grol ba ni de dang 'dra /
de lta bu'i nyes dmigs de yang 'chi ba ma dran pa'i nyes dmigs so / /
bzhi pa sgrub pa la nan tan dang bral ba'i nyes dmigs ni /
'chi ba ma dran na chos la nan tan byed pa mi 'ong bas nyams len rgyun ma chad par bya mi nus /
da lta rang re dge sbyor byed pa sogs kyi tshe thang chad chog chog cig las brtson 'grus chen po mi 'byung ba ni 'chi ba mi rtag pa ma dran pa'i skyon te /
dge bshes kha rag pas mi rtag pa dran te sgrub khang sgo 'gram gyi tsher ma'ang gcod long ma byung ba dang /
mid las ras gos dang /
rtsam sgye sogs mnabs ? nas rjes su tshal bar gyur kyang tshem long ma byung bar dge sbyor mdzad pa bzhin du rang res kyang mi rtag pa dran na /
las ka gzhan la mi brtson par dge sbyor la rtag tu brtson zhing 'jug res bzhin zhum pa med pa'i spro sing sing ba 'byung /
lnga pa rang nyid ma rungs par byed pa'i nyes dmigs ni /
'chi ba ma dran na tshe 'di la shas cher zhen nas /
de'i don bsgrub pa'i phyir phan gnod sogs byed pa la chags sdang rmongs @# / /
gsum skye /
de'i rkyen gyis gzhan la 'thab pa dang /
rtsod pa dang /
gzhan gyis ma rungs par smra ba'i gzhir gyur pa sogs /
tha na mgo'i rma tshun gyis bdag nyid ma rungs par byed pa sogs 'di phyi kun tu phung bar byed /
drug pa 'chi khar 'gyod bzhin du 'chi dgos pa'i nyes dmigs ni /
'chi ba ma dran na chos kyi gzugs brnyan tsam byas pa'ang tshe 'di'i don gnyer dang 'dres nas chos ma grub par 'chi ba zhes pa'i dgra de nyin gcig blo bur du byung ba na /
sngar don du gnyer gnyer ba'i stobs gos /
rgyu nor sogs gang gis kyang mi phan par mthong zhing /
phan nges pa'i lha chos ni ma byung bar shes nas 'gyod pa shin tu mi bzod pa skye yang de dus rang sdug nyid las phyis zin pa yin te /
dper na /
smon 'gro chos grags zhes bya ba tsha ba'i nad kyis thebs te /
'chi bar shes nas 'gyod tshig smras pa dang 'dra /
ka ma bas /
da lta 'chi bas 'jigs pa zhig dgos /
'chi khar mi 'tsher ba zhig dgos pa la 'o skol de las bzlog nas da lta mi 'jigs 'chi khar brang la sen mo 'debs gsungs pa ltar /
'chi ba mi rtag pa 'di la dang por 'jigs /
'chi khar mi 'jigs pa zhig dgos kyang /
rang re de las go ldog ste da lta 'chi ba zhig 'ong snyam pa tsam yang med par blo bde mor bsdad nas /
'chi khar ci drag gang drag la thug /
'chi khar ni phyug po gser bang pa brgya yod pa dang /
rgyal po yul khams thams cad kyi bdag po'ang de'i dus su phan pa'i don po cung zad kyang med pa'i stong pa kho na yin /
rang re yang 'chi khar phan nges pa'i blo gdeng 'cha' sa gcig kyang ma grub pa'i ngang nas glo bur du 'chi nad drag pos zin pa de'i tshe da lan ma shi tsam zhig byung na /
da ni chos nges par byed snyam mod kyang de'i tshe phyis tshar ba yin te /
zas rang lag tu yod pa'i tshe za rgyu ma byung na /
khyis khyer ba'i tshe zas de za bar sems kyang des mi phan pa dang 'dra ste /
de dag ni nyes dmigs drug go /
gnyis pa 'chi ba dran pa'i phan yon la drug las /
don che ba'i phan yon ni /
'chi ba dran pa ni don che ste /
ston pas mdo myang 'das chen mor /
rjes thams cad kyi nang nas ba lang gi rjes dang /
'du shes thams cad kyi nang na mi rtag pa dang 'chi ba'i 'du shes mchog tu gsungs pa ltar 'chi ba dran pas chos gsha' ma byed pa 'ong ste /
phyi mar rten bzang po 'thob par 'dod nas sbyin pa btang ba /
tshul khrims bsrung ba sogs dang| mdor na /
skyes bu gsum nas zung 'jug gi bar gyi lam gyi rim pa thams cad 'dis 'dren /
rje mid la yang g.yung ston gyi sbyin bdag shi bas rkyen byas te chos la bskul /
grub chen mang pos rkang gling dang thod phor sogs bsnams pa 'chi ba mi rtag pa'i dran gso'i ched yin /
'dul ba nas chab khang du keng rus bri ba sogs gsungs pa'ang des yin /
spyan snga rin po ches /
da na ngas mi rtag pa thun re ma bsgoms na de'i nyin mo tshe 'di par 'gro bar snang /
@# / /
zhes dang /
zhang btsun yer pas kyang /
snga dro mi rtag pa ma dran na /
nyi ma phyed bar tshe 'di par cha /
nyin phyed la ma skyes na dgong mo bar tshe 'di par cha /
tshe 'di par song na ci byas chos su mi 'gro gsungs /
stobs che ba'i phan yon ni /
'chi ba mi rtag pa dran na mi mthun phyogs 'dod chags khong khro sogs 'joms pa dang /
tshogs rdzogs pa la stobs che ba dang /
nyon mongs dang nyes spyod thams cad cig car 'joms pa'i tho ba dang 'dra bar gsungs /
dang por gal che ba ni /
'chi ba dran pas dang por chos la 'jug pa'i rgyu byed /
bar du gal che ba ni /
bar du chos la brtson par bskul ba'i rkyen byed /
tha mar gal che ba ni /
mthar 'bras bu rdzogs te chos mthar phyin par byed /
'chi khar dga' bzhin spro bzhin du 'chi ba'i phan yon ni /
'chi khar yang sngar chos gsha' ma byas pa'i blo'i gdeng yod pas bu pha khyim du 'gro ba ltar 'byung ste /
klong rdol bla ma rin po ches /
nga la mi rtag pa byung na mi 'jigs /
snga dro dge slong rgan po /
phyi dro lha'i lus su byed rgyu yin zhes gsungs pa bzhin yin /
des na chos pa rab 'chi ba la brod /
'bring mi mtsher /
tha ma'ang da ni 'gyod pa med /
chos legs po byed rgyu byung /
da shi yang sla snyam du mi 'gyod pa zhig 'ong ste /
rje mid las /
nga 'chi bas 'jigs nas ri la bros / /
sems gnyug ma'i gnas lugs stong par rtogs / /
da 'chi ba byung yang nyam nga med / /
ces gsungs pa ltar ro / /
gsum pa 'chi ba dran tshul dngos la gnyis /
'chi ba dgu phrugs su bsgom pa dang /
'chi ba'i rnam pa bsgom pa'o / /
'di'i zhib cha yang bka' gdams gong ma la med pa rje tsong kha pa'i gsung las byung ba'i man ngag yin /
rje'i gsung 'di la rgyud rgya gzhung gi dgongs pa /
myong ba gnad du bkar lugs /
sa bcad ma 'khrugs pa sogs gzhan dang mi 'dra ba'i zab rgyas kyi gdams pa mang /
des na 'chi ba dgu phrugs su bsam pa la nges par 'chi bar bsam pa /
nam 'chi nges med bsam pa /
'chi ba'i tshe chos ma gtogs gang gis kyang mi phan par bsam pa ste rtsa ba gsum /
rtsa ba re re la rgyu mtshan gsum gsum ste dgu las /
rtsa ba dang po nges par 'chi bar bsam pa la gsum gyi rgyu mtshan dang po 'chi bdag nges par 'ong la rkyen gang gis kyang bzlog tu med par bsam pa ni /
nges par 'chi ste /
lus ji lta bu dang /
gnas gang du phyin pa dang /
thabs ji lta bus kyang 'chi bdag bzlog tu med /
de yang lus bzang bas mi bzlog ste /
mi rtag pa'i tshoms las /
gang yang sangs rgyas rang sangs rgyas / /
sangs rgyas rnams kyi nyan thos kyang / /
sku lus 'di ni spong mdzad na / /
skye bo phal pa smos ci dgos / /
zhes gsungs pa ltar rdo rje'i sku brnyes sangs rgyas bcom ldan 'das dang /
zung 'jug brnyes pa'i 'phags bod kyi grub thob mang po'ang da lta gtam bshad pa na yod yod ltar snang yang /
don du mya ngan las 'das zin /
ston pa @# / /
la sogs pa'ang rdo rje'i sku bshig nas 'das tshul bstan na /
bdag cag lta bu ci'i phyir mi 'chi /
ston pa'ang mya ngan las 'da' bar nye ba na /
sngon la shA ri'i bu sogs 'khor khri phrag mang po dang bcas 'das /
de'i rjes su ston pas rtswa mchog drung na shing sA la zung gi bar du gzim khri'i tha ma shoms shig gsungs nas gdul bya'i tha ma dri za'i rgyal po rab dga' dang /
phyi rol pa'i kun tu rgyu rab bzang gnyis btul /
mya ngan las 'da' bar bltar ma bzod nas rab bzang yang de ma thag 'das /
ston pa 'das par nye ba na /
sku stod kyi na bza' bsal nas /
de bzhin gshegs pa ni mthong bar dka' bas ltos shig par bskul nas gsung gi tha ma mi rtag pa nyid la dmigs phug nas /
de nyid bsgom pa gtso che bar bstan pa'i phyir /
'dus byas thams cad mi rtag pa'o / /
'di ni de bzhin gshegs pa'i gsung gi tha ma'o / /
zhes gsungs nas mya ngan las 'das /
de go ba na phyogs dang phyogs su yod pa'i rang dbang thob pa'i dgra bcom pa phal cher gshegs nas /
lnga brgya la gcig gis ma tshang bar gyur pa yin /
der ma zad bstan pa'i gtad rabs bdun sogs dang| grub chen brgyad cu /
rgyan drug mchog gnyis sogs rgya gar gyi paN grub rnams dang /
bod kyi'ang mkhan slob chos gsum /
jo bo yab sras /
'jam mgon tsong kha pa yab sras sogs thams cad kyang 'das zin nas da lta gtam tsam las med na /
rang cag mi 'chi bar ga nas sdod /
sngon tshe mchog gling bla ma yongs 'dzin rin po ches lam rim bka' chos gsungs pa na /
tshogs pa stong phrag mang po yod skad kyang da lta bla slob tshang ma gcig kyang ma bzhugs pa dang /
sa cha 'dir yang chu bzang bla ma rin po che sogs kyis da lta bzhin 'chad nyan mdzad skad kyang da lta gtam tsam las ma lus /
da lta'i chos gral 'dir yod pa rnams kyang lo brgya tshun la thams cad 'chi 'gro zhing sa 'dir de 'dra byung zhes pa'i gtam tsam zhig lus pa 'ong /
der ma zad rgya bod hor sogs 'dzam gling na da lta yod pa'i de ring skyes pa'i byis pa tshun chad kyi mi yongs rdzogs lo brgya tsam song ba na gcig kyang mi sdod par 'chi nges na /
rang cag mi lhag pa mthong chos yin /
de bzhin du dus la babs na 'chi bas mi tshugs pa'i sa phyogs gang na'ang med de /
mi rtag pa'i tshoms las /
gang du gnas na 'chi bas mi tshugs pa'i / /
sa phyogs de ni yod pa ma yin te / /
bar snang la med rgya mtsho'i nang na med / /
ri bo rnams kyi gseb tu zhugs na'ang min / /
zhes gsungs pa dang /
sngon rgyal po gsal rgyal gyi bu 'phags skyes pos shAkya rnams gsod par brtsams pa'i skabs /
maung+gala bus 'phags skyes po dmag dang bcas pa rdzu 'phrul gyis phyi'i lcags ri'i phyi rol du skyel bar bsams kyang bzlog thabs med par sangs rgyas kyis gsungs shing /
shAkya'i bu bu mo 'ga' zhig de bzhin gshegs pa'i lhung bzed @# / /
kyi nang du sbas pa dang /
nyi ma'i khang bzang du bzhag pa'ang shAkya rnams bsad pa de'i nyin shi zin pa ltar yin /
'chi ba 'ong ba na mgyogs pas bros pa dang /
'byor pas glu ba dang /
stobs kyis g.yul 'gyed pa sogs gang gis kyang mi phan /
tshe mas las kyang /
drang srong chen po lnga mngon shes / /
mkha' la rgyang ring 'gro ba yang / /
gang na spyod yul 'chi med pa'i / /
gnas der phyin par nus ma yin / /
gsungs pa ltar bros pas thar na drang srong mngon shes lnga thob cing rdzu 'phrul yod pa de 'chi bdag la bros pas chog kyang /
de yang bros te mi thar bar 'chi bar 'gyur la /
stobs kyis kyang bzlog mi nus te /
stobs chen seng ge la glang po che'i mgo bo sbar mos bcom nus pa'i stobs yod kyang /
'chi ba byung tsa na sbar mo 'khums nas 'chi 'gro /
stobs ldan 'khor los sgyur ba'i rgyal po yang stobs kyis mi phan par 'chi dgos /
rang re rgyu nor rdzas la dga' ba 'dir dpags na 'chi ba de nor gyis blur yod pa'i tshod tsam byed kyang /
'khor sgyur gyi rgyal po'i nor bu rin chen gyis kyang blu thabs med par gsungs na /
gzhan gyis blu bar mi nus pa smos mi dgos te /
rgyal po la gdams pa'i mdo las /
dper na phyogs bzhi nas ri chen po sra ba brtan pa snying po dang ldan pa ma zhig ma ma gas pa 'phan med pa shin tu mkhregs pa gcig tu stug po bzhi gnam la reg cing sa brlog ste /
rtswa dang shing dang shing gel pa dang yal ga dang lo ma thams cad dang sems can srog chags 'byung po thams cad phye mar 'thag cing 'ong ba la ni mgyogs pas bros pa'am stobs kyis bzlog pa'am nor gyis bzlog pa'am rdzas dang sngags dang sman rnams kyis bzlog par sla ba ni ma yin no / /
rgyal po chen po de bzhin du 'jigs pa chen po bzhi 'di dag 'ong ste de dag las mgyogs pas bros pa'am stobs kyis bzlog pa'am nor gyis bzlog pa'am rdzas dang sngags dang sman gyis bzlog par sla ba ma yin no / /
bzhi gang zhe na /
rga ba dang nad dang 'chi ba dang rgud pa'o / /
rgyal po chen po /
rga ba ni dar la bab pa 'joms shing 'ong /
na ba ni nad med pa 'joms shing 'ong /
rgud pa ni phun sum tshogs pa thams cad 'joms shing 'ong /
'chi ba ni srog 'joms shing 'ong ste| de dag las ni mgyogs pas bros pa'am stobs kyis bzlog pa'am nor gyis bzlog pa'am rdzas dang sngags dang sman rnams kyis zhi bar sla ba ma yin no / /
zhes gsungs pa ltar phyogs bzhi nas ri chen po sra ba mgyogs pa bzhi tshur rub ste /
rtswa dang shing sogs thal bar byed bzhin 'ong na /
thabs gang gis kyang bzlog dka' ba bzhin /
rga ba dang /
rgud pa dang /
na ba dang /
'chi ba'i ri bzhi ni bzlog dka' bar gsungs pa bzhin yin /
rgyu mtshan gnyis pa tshe la bsnon pa med cing 'brid byed par ma chad du yod par bsam pa ni /
'chi bar nges te /
snga ma'i las kyis gang 'phangs pa de las lhag pa bsnon pa ni cung zad tsam yang rgyag tu med la /
skad cig re re bzhin 'chi bdag la @# / /
je nyer je nyer bcar te 'gro bar /
spyod 'jug las /
nyin mtshan sdod pa yong med pa / /
tshe 'di rtag tu god 'gyur zhing / /
snon pa gud nas yong med na / /
bdag lta 'chi bar cis mi 'gyur / /
zhes dang /
tshoms las /
dper na thag ni brkyangs pa la / /
spun ni gang dang gang bcug pa'i / /
spun gyis gting la gtugs pa ltar / /
mi rnams srog kyang de bzhin no / /
zhes dang /
rgyal mchog bskal bzang gis /
skyes nas skad cig tsam zhig sdod dbang yang med par / /
'chi bdag gshin rje'i drung du bang rtsal gyis brgyug pas / /
gson po zer yang 'chi ba'i lam chen la chas 'dug /
nyes can gsod sar khrid pa'i snang tshul 'di skyo ba / /
zhes gsungs pa bzhin skyes nas bzung 'chi ba'i sar dbugs re re'i yun tsam yang sdod pa'i skabs med par rta bang rtsal gyis brgyug pa las kyang mgyogs par brgyugs nas 'gro zhing /
rta brgyug pa'ang ngal bso ba sogs cung zad tsam sdod srid kyang /
'chi ba ni skad cig gcig kyang mi sdod par brgyugs nas 'ong bas skad cig ma re res kyang 'chi ba la nye ru 'gro /
tshoms las /
dper na nges par gsad pa dag /
gom pa gang dang gang bor bas / /
gsad pa'i drung du bsten pa ltar / /
mi rnams srog kyang de bzhin no / /
zhes gsungs pa ltar /
lug gcig gsod sar khrid na gom pa re re bzhin yang 'chi bar nye ba bzhin rang cag kyang skyes nas bzung 'chi ba la kha phyogs te shar brgyag mi 'gro ba'i dus med la /
sngar tshe ? ji tsam song zin pa'i lhag po ni shin tu nas nyung zhing /
de yang dbugs dang chu tshod zhag zla ba lo song bas 'dzad cing /
nyin gcig da ni shi ran song /
'gro ran 'dug zer ba zhig glo bur du 'ong bas 'chi mi 'ong snyam du blo bde mor sdod pa'i gnas med /
tha na gnyid nyal skabs rang re lhod bder skyid nyal byed kyang tshe 'chi bdag la kha bltas nas brgyugs te 'gro gsungs /
rgyu mtshan gsum pa gson pa'i tshe yang chos bya long med par nges par 'chi bar bsam pa ni /
tshe shin tu thung ba de'i ring la'ang chos bya long med par 'chi ba la thug 'gro ste /
lo drug cu tsam sdod pa'i dbang du btang na mtshan mo'i cha kun tu nyal bas tshe phyed ka ni nyal bas zad la /
sum cu po de'ang /
zas za ba'i yun sogs phar bcad na /
mtshams bsdad nas thun bzhi'i rnal 'byor lta bu byed na'ang chos bya long lo lnga las med /
rang cag lo sar tshes pa na /
rten 'brel ama ? zhig yin zer nas dga' ston byed /
de nas smon lam chen mo'i dus chen sogs zla ba re la'ang ming re btags nas za zir la yengs te lo 'gro tshe hrib tsam yin /
gung thang rin po ches /
nyams len byed rgyu ma dran nyi shu thal / /
byed do byed do'i ngang la nyi shu thal / /
ma byung ma byung zer zhing bcu lhag thal / /
mi tshe stong par zad pa'i rnam thar yin / /
gsungs pa ltar dang por byis pa'i tshe chos mi dran /
de'i rjes su chos byed 'dod byung ba na'ang /
byed dgos byed dgos snyam nas lag len la ma khel bas chos @# / /
mi yong /
rgas zin nas phyi mar smon lam 'dra 'debs pa las da byung ma song zhes ci byar med pa 'byung /
des na /
da lta 'ga' zhig ni chos byed do byed do snyam pa'i ngang nas g.yeng ba dang /
'ga' zhig ni chos ma byung zer nas 'gyod pa byed pa'i dus la slebs tshar ba mang po yod pa /
rang res de dag mthong ba na /
de dag la skyon du blta zhing nyi ma re re nas chos byed long med pa'i don med kyi bya ba gal chen re bzos nas mi sdod par snying la rus pa bcug ste 'chi bdag gshin rje rang gi thog la ma babs pa'i gong du chos byed gang thub dgos te /
rje ngag dbang byams pas kyang /
dper na thang chen po'i steng du nas phung chen po zhig spungs yod na /
lung pa'i phu nas chu chen po zhig byung bas nas phung chus 'phyag grabs byed pa de la rang gis bltas nas rang gar bsdad na /
nas 'bru gcig kyang mi lon par chus khyer 'gro la /
de bas rang gis hur thag gi brtson pas ma yengs par ci nus su tshur bskyal nam mtha'ang nas phung de las ru gcig dang /
ru gnyis tsam lon pa 'ong /
stabs legs na yongs rdzogs lon nas dgos pa chen po 'grub pa ltar rang res kyang 'chi ba ma 'ongs gong skyes bu gsum gyi lam la nyams len gang thub byed dgos gsungs /
de ltar rgyu mtshan gsum bsams nas /
de'i rjes su nges par 'chi bar 'dug snyam nas chos byed dgos par thag bcad /
gnyis pa nam 'chi nges med bsam pa la rgyu mtshan gsum las /
dang po spyir 'dzam bu gling pa dang sgos snyigs dus kyi tshe la nges pa med pa ni /
de yang nam 'chi la nges pa zhig yod na /
dang por dgra 'dul gnyen skyong sogs 'jig rten gyi las ka rnams byas /
skyid por bsdad nas 'chi ba'i snga rol tsam du chos byed chog mod /
de ltar nges pa med pas nam 'chi cha med bsam pa 'di gal che /
de yang mdzod las /
sgra mi snyan pa lo stong ste / /
gnyis na phyed phyed spangs pa'o / /
zhes pa ltar gling gzhan phal cher zhig tshe la nges pa can mang yang /
'di na ma nges tha ma ni / /
lo bcu dang po dpag tu med / /
ces 'dzam bu'i gling par dang por tshe lo dpag med thub pa'ang byung mod /
mthar lo bcu la ring mtha' byed dgos par gsungs pas spyir 'dzam bu'i gling pa'i tshe la nges pa med cing /
sgos snyigs dus kyi tshe la nges pa med pa ni /
spyir rang cag la gtan nas mi 'chi snyam pa'i bsam pa med kyang /
'chi rang 'chi mod /
da lo tsam mi 'chi snyam pa'i blo zhig ma shi'i bar du 'ong la /
de'i rgyu mtshan yang /
'ga' zhig gis re zhig mi 'chi ste lo gzhon pa'i phyir snyam na /
des kyang mi phan te /
'chi ba ni lo rgan gzhon go rim med par bu phrug sngon du shi nas pha mas dur 'debs dgos byung ba'ang mang du yod /
de bzhin du rang las chung ba mang po sngar shi zin la /
kha cig ni skyes ma thag tu shi ba yod /
'ga' zhig na tsha med pas mi 'chi snyam yang /
de'ang nges pa med de nad pa mal sar nyal nas sdod pa mi 'chi bar /
nad med kyi mi mang po glo bur du 'chi 'gro ba'ang yod cing /
@# / /
kha cig zas za 'phro la lus te shi ba yod de /
de 'dra des kyang dang por zas de ma rdzogs pa nas 'chi 'ong snyam pa sems kyi zur la'ang med /
tshogs pa mang por 'ga' zhig 'du khang du yar rang gi rkang pas phyin nas /
mar lam ro de gzhan gyis 'do li la btegs nas 'ong ba dang /
dpon chen po dag kyang srid kyi las ka mang po'i sa bcad bkram nas mjug bskyel long med par las ka byed 'phro la 'chi ba dang /
skyes bu dam pa 'ga' zhig gi gsung 'bum du'ang rtsom 'phro zhes yod pa rnams /
ming snyan mdog kha ba las don du de nyid kyi rtsom mjug bsdu ma thub par mdzad 'phro la lus te sku gshegs pa rang yin /
rang gi g.yas g.yon lung pa'i phu mda' sogs nas che ge mo shi song zer yang /
rang cag rnams rang la de lta bu zhig 'ong snyam du mi sems par de dag la ltad mo blta ba bzhin byed cing /
da dung kho'i chos gos de legs po zhig yod /
de byung na bsams nas ang nyan byed mod /
de 'dra'i 'chi ba de nam zhig rang steng du 'ong bar nges shing /
de yang nam 'ong nges pa med de /
sang dang 'jig rten phyi ma gnyis / /
sngon du gang 'ong gtol med pas / /
sang gi tshis la mi 'bad par / /
phyi ma'i don la 'bad par rigs / /
zhes dang /
tshoms las /
snga dro skye bo mang mthong ba / /
phyi dro kha cig mthong mi 'gyur / /
phyi dro skye bo mang mthong ba / /
snga dro kha cig mthong mi 'gyur / /
zhes sogs ltar ro / /
de 'dra'i 'chi ba de sang nyin rang mi 'ong ba'i nges pa ci zhig yod /
rang cag gis 'ong bar nges shing nam 'ong cha med pa'i 'chi ba la grabs gshom mi byed par /
lo rgas rgas bar du sdod pa'i nges pa med kyang /
rgas pa'i skabs skyid 'dod kyi shom ra mang po bsgrig pa 'di 'khrul nges pa yin snyam du bsam /
de'ang de ring sang nyin sogs bsam ma nus na'ang sang phod da tshod tsam na 'chi res su la 'bab ma nges tshul bsam dgos te /
da lta'i chos gral 'dir yod pa'i mi rnams kyang gral mgo'am /
gral rked dam /
gral mthar sdod mkhan tsho nas sngon du 'chi ba'i 'gro res dang po su la 'khor yong nges pa med /
'chi ba'i sngon du da 'gror na song zer ba'i sngon 'gro cha 'phrin btang ba sogs mi 'ong bar /
nyin gcig glo bur du thog babs pa ltar las 'phro tsa re lus /
grwa rkyang tshun chad la ja mar dang rtsam pa yan dang tha na thug pa 'thung 'phro tshun chad lus nas tshe pha rol tu 'gro ba 'di nam 'chi nges pa med pa'i rtags red /
lo mang por sdod rgyu'i rtag 'dzin gyis 'chi kha bar bslus te /
nyin gcig da 'chi ran song zhes pa zhig 'ong /
de ring 'chi mkhan gyi nad pas kyang de ring mi 'chi snyam pa zhig las mi 'char /
'ga' zhig gis skeg thog slebs pa na /
da lo 'chi mi 'ong ngam snyam pa zhig dran mod /
skeg thog min yang lo gcig nas brgya'i bar la 'di lo mi 'chi zer ba'i lo med de /
dper na /
lo nyer brgyad lon pa lta bus /
'di lo 'chi @# / /
las che /
lo 'di la 'di dang 'di 'dra ba 'chi 'dug pas so zhes bsam dgos /
rang rer 'di lo nges par mi 'chi ba'i mna' zhig skyol zer na /
de mi nus pas the tshom log ge ba zhig las med /
des na /
rang cag gis ma bsams pa ma gtogs 'dus sde chen po dang /
mi tshogs chen po'i grong khyer du bsdad nas yid la bskor na /
'chi ba mi rtag pa 'di bdag med pa'i don lta bu go dka' ba zhig min par mig gis mthong zhing /
lag pas reg tu yod pa bzhin yin /
des na bdag gi skyabs mgon bla ma rin po ches /
zla gcig zla gnyis ma shi na /
skye ba phyi ma'i don 'grub pa dang /
lo gcig lo gnyis ma shi na skye ba gtan gyi 'dun ma 'grub pa zhig smon lam zhu /
zhes lung 'dren dang sbrags nas gsungs pa bzhin bsam dgos /
rgyu mtshan gnyis pa 'chi rkyen mang zhing gson rkyen nyung bas kyang nam 'chi la nges pa med pa ni /
da lta rang re rnams sngon gyi smon lam dang /
bsod nams /
sangs rgyas kyi thugs rjes bskyabs pa las /
'chi rkyen shin tu mang ste /
rang la sha rul la sbrang ma 'khor ba bzhin 'chi rkyen bgegs rigs stong phrag brgyad cus 'di nam zhig za nus pa dang /
dbugs len nus na snyam ste gzir nas bsdad yod la /
nad rigs bzhi brgya rtsa bzhi ni na bun 'thibs pa bzhin dang /
gdon rigs sum brgya drug cu /
byis pa'i gdon chen bco lnga /
ye 'brog sum brgya drug cu sogs kyis rang gi tshe srog la rngams nas bsdad yod /
phyi'i rkyen de ltar ma zad /
sbrul bzhi snod gcig tu mnyam du bcug na gang stobs che ba des gzhan rnams za ba ltar /
rlung mkhris bad kan sogs dang 'byung ba bzhi cung zad cha ma snyoms na'ang des srog 'phrog nas 'chi rkyen byed de /
'chi ba'i rkyen ni mang ba ste / /
gson pa yi ni nyung zad cig /
de dag thams cad 'chi ba'i yang / /
de bas rtag tu chos mdzod cig /
ces gsungs /
phyi nang gi 'chi rkyen mang bar ma zad /
gson rkyen yang 'chi rkyen du 'gro ba mang ste /
khang pa rdib pa dang /
gru zhig cing bub pa /
rtas bskyur zhing brdab pa /
gnyen grogs kyis bslus pa /
zas ma 'phrod pa sogs du mas 'chi rkyen byed /
des na rang re'i tshe srog ni rlung dmar nang gi mar me dang mtshungs te /
klu sgrub kyis /
'chi bdag rkyen gyi nang gnas pa / /
rlung dmar nang 'dug mar me bzhin / /
zhes gsungs /
rgyu mtshan gsum pa lus shin tu nyam chung bas kyang nam 'chi la nges pa med pa ni /
de ltar 'chi rkyen mang zhing gson rkyen nyung na'ang /
rang cag gi lus 'di sra zhing mkhregs pa zhig yod na /
'chi rkyen mang yang mi skyon mod /
'di ni chu'i w+bu ba ltar tsher ma zug pa tsam gyis kyang 'chi ba sogs rkyen chen po mi dgos par 'chi /
sra mkhregs shig yin kyang mi phan te /
bshes spring las /
sa dang lhun po rgya mtsho nyi ma bdun / /
'bar bas bsregs pa'i lus can 'di dag kyang / /
thal ba yang ni lus par mi 'gyur na / /
shin tu nyam chung mi lta smos ci 'tshal / /
zhes dang /
tshe 'di gnod mang rlung gis btab pa yi / /
chu @# / /
yi chu bur bas kyang mi rtag na / /
dbugs rngub dbugs 'byung gnyid kyis log pa las / /
sad khom gang lags de ni ngo mtshar che / /
zhes rang gnyid log pa'i skabs dbugs rags pa 'byung rngub rnams bsdus te 'byung ba phra mo'i rlung sna bug gi rgyu ba ma chad par /
'byung ba rags pa'i rlung gi dbugs 'byung rngub bsdus pa sad nas ma shi ba de ngo mtshar che bar gsungs /
des na nam 'chi nges med 'di bsams nas /
gsod byed kyi dgra 'ong bar nges nas nam 'ong cha med na /
de ring nas de bzlog pa sogs la brtson pa ltar da lta rang chos byed snyam pa bya yi /
chos byed dgos mod /
da lo sang phod tsam du las ka'i mjug cig bsdu bya yod pas de zin nas chos bya snyam pa ni rang gis rang bslus pa yin te /
rje gung thang pas /
lo zla ba 'di la 'di snang gi /
las bya byed tshags su tshud byas nas / /
slar gtsang ma'i chos shig byed snyam pa / /
'di thams cad bslu ba'i phung 'dre yin / /
zhes gsungs /
nga tshos las ka 'di dang 'di'i mjug zin nas chos byed snyam pa 'ong yang /
las 'phro mi rgan kha spu bzhin / /
bcad kin bcad kin je mang yin / /
gsungs pa ltar las ka gcig zin long med par de nas yang las ka gzhan zhig byung nas de mjug bsdu /
yang gzhan zhig byung ste de mjug bsdu snyam pa las 'jig rten gyi las ka chu gnyer bzhin tshar rgyu cung zad kyang med /
gung thang pas /
chos byed kyi sang nyin 'char gyi bar / /
'chi dus kyi de ring slebs nyen che / /
da rang mgo rang gis ma bskor bar / /
chos byed na de ring nyid nas gyis / /
zhes gsungs pa bzhin /
'di tshar nas chos byed ces pa'am /
sang nyin chos byed ces sogs dus sgo bsgrigs nas las ka ma tshar bar /
da de ring 'chi ran song zhes pa de thog bab pa ltar 'byung nges /
de ltar rgyu mtshan gsum gyis nam 'chi la nges pa med par bsams nas da lta nas 'jig rten gyi las ka cam gyis bzhag ste /
sang bya gnang byar ma song bar chos da lta nyid du byed par thag bcad /
de yang slob gnyer bas tshogs chos r+wa 'grim 'phro bzhag nas ri phug tu 'gro mi dgos kyi /
da lta byed bzhin pa'i chos de chos su bsgyur dgos pa yin /
dper na /
sngon chad tshig tsam bton pa la byas na /
sangs rgyas chos tshogs ma yang stong tshar tsam bton tshar mod /
bsam ma no legs par btang nas tshar gcig kyang bton 'dug gam bltas na de ltar ches dkon pa yod /
des na /
tshong dang zhing gi so nam la brtson pa sogs ni chos su bsgyur du med kyang /
rang re rab tu byung ba rnams kyis byed bzhin pa 'di ga rang chos su bsgyur dgos te /
rang re phal cher gyis chos ma bsgrubs pas phongs pa ma gtogs /
ma shes pa gcig pus phongs pa min gsungs /
rtsa ba gsum pa 'chi ba'i tshe chos ma gtogs gang gis kyang mi phan par bsam pa la rgyu mtshan gsum las /
dang po nor gyis mi phan pa ni /
tshangs pa brgya byin dang 'khor sgyur lta bu yin yang 'chi ba'i tshe g.yog @# / /
po gcig kyang 'khrid sa med /
rgyu nor rdzas sne gcig kyang 'khyer dbang med pas de dus mi phan /
yul khams kun nas dbang che ba'i rgyal po yang 'chi ran pa na /
nas 'bru tsam yang 'khyer du med la /
sprang pos 'bral med du khyer ba'i ber ka yang bzhag nas 'gro ste /
rgyal po rgyal gzhis bzhag nas 'gro / /
sprang po ber ka bzhag nas 'gro / /
zhes dang /
mdo ljon shing las /
lo brgyar 'dang ba'i zas yod kyang / /
'chi ba'i nang par ltogs par 'gro / /
lo brgyar 'dang ba'i gos yod kyang / /
'chi ba'i nang par gcer pur 'gro / /
zhes dang /
spyod 'jug las /
thams cad bor te cha dgos par / /
bdag gis de ltar ma shes nas| |mdza' dang mi mdza'i don gyi phyir / /
sdig pa rnam pa sna tshogs byas / /
zhes dang /
skye na gcig pur skye 'gyur zhing / /
'chi na'ang de nyid gcig 'chi ste / /
sdug bsngal skal gzhan mi len na / /
gegs byed mdza' bas ci zhig bya / /
zhes gsungs /
sngar mi gcig gis rdo chen po gcig gru bzhir brdar ba la /
gzhan zhig gis 'dis ci byed dris pas /
bskyur 'jog pa las gzhan gang yang mi byed zer ba bzhin /
'jig rten 'dir bzos bzos pa'i nor longs spyod thams cad bzhag nas 'gro /
gnyis pa gnyen bshes kyis mi phan pa ni /
'khor g.yog /
slob ma /
gnyen 'brel snying dang 'dra ba mang pos mtha' bskor te rkang 'ju lag 'ju byas kyang mi 'chi ba la mi phan zhing /
de dag gcig kyang 'khrid sa med par rang gcig pu bar do'i 'phrang 'grims nas 'gro ste /
grub chen mi tra dzo kis /
lha gcig ji ltar khyod 'byor kyang / /
gshegs nas 'jig rten gzhan bzhud tshe / /
mya ngam thang la dgras bcom ltar| |gcig pu sras med btsun mo min / /
zhes sogs dang /
spyod 'jug las /
gshin rje'i pho nyas zin pa la / /
gnyen gyis ci phan bshes ci phan / /
zhes dang /
paN chen chos rgyan gyis /
brtse zhing gdung ba'i gnyen dang gtan bral byas / /
zhes sogs gsungs pa ltar ro / /
da lta 'ga' zhig da lo'i dgun thog tu 'chi nges pa yod na /
des sang phod kyi las don rtsom nas ci byed /
da lta rang re rgya gar rgya nag sogs su 'gro ba la ha las nas do gal chen po byas te 'gro chas la brtson mod /
der rta drel 'khor g.yog dang bcas te 'gro rgyu yod la /
'jig rten pha rol tu bskyas chen po 'degs pa na /
grogs med cing rang gcig pur longs spyod spu tsam yang 'khyer du med par 'gro /
gsum pa lus kyis kyang mi phan pa ni /
shi ba'i tshe ri thams cad gser du phyin /
mi thams cad gnyen du gyur kyang phan pa med cing nor longs spyod /
nye 'brel sogs lta zhog /
mngal nas rang dang mnyam du skyes shing /
nga'i lus zhes 'khyag dogs ltogs dogs dang /
tsher ma zug pa tsam yang mi phod par /
yid bzhin nor bu ltar gces par bskyangs bskyangs pa'i lus 'di yang shul du bzhag ste 'gro ba yin /
des na rje chos rgyan gyis /
gces par bskyangs pa'i @# / /
lus kyis dgos dus bslus / /
gsungs pa ltar tha na gces par bskyangs pa'i lus 'di dang yang 'bral dgos tshul sogs bsam /
de ltar rgyu mtshan gsum bsams pa'i mjug tu /
de ltar bsams nas 'jigs zhum mer bsdad pas mi phan pas /
gung thang bstan pa'i sgron mes /
lam rgyus med kyis mkhan chos yin zhing / /
lam shul ring gi lam rgyags chos yin la / /
lam bgrod dka'i ded dpon chos yin pas| |dus da nas sgo gsum chos la sbyor / /
zhes dang /
rje mid las /
ang ge nya ma dpal dar 'bum / /
gsen dang phyug mo dad pa can / /
tshe 'di bas phyi ma bshul thag ring / /
rgyags phye grabs su tshud lags sam / /
rgyags phye grabs su ma tshud na / /
sbyin pa yin pas btang yang 'tshal / /
zhes dang /
ang ge nya ma dpal dar 'bum / /
tshe 'di bas phyi ma 'jigs pa che / /
skyel ma grabs su tshud lags sam / /
skyel ma grabs su ma tshud na / /
lha chos yin pas byed kyang 'tshal / /
zhes gsungs pa ltar rang 'chi ba'i dus su lam bgrod pa'i sa mkhan dang /
ded dpon lam rgyags kyang chos yin /
chos byed rgyu ma byung bar srang bar gyi khyi rgan rgya bo shi ba dang khyad med du 'chi na ci drag bsam ste /
'grul pa pha yul du 'gro mkhan tshos sdod rgyu'i grabs gshom mi byed par 'gro chas 'ba' zhig tshags su tshud thabs byed pa bzhin /
tshe 'di'i 'khri bas ma gos pa'i chos kho na byed par thag gcad dgos so| |gnyis pa 'chi ba'i rnam pa bsgom pa ni /
bdag gi bla ma rin po che'i man ngag yin /
'di gtso bo myong khrid skyod tshul yin pas skyong skabs kyang 'di ltar bsam na legs par gsungs /
de yang /
skyabs thugs rje ma dang /
paN chen chos rgyan gyis par do 'phrang sgrol gyi gsol 'debs las gsungs pa rnams kyang dran par byas nas /
bdag nyid 'chi ni 'chi la /
de'i tshe ji ltar byed par 'dug brtag pa na /
'chi ba la nye ba'i tshe /
bar do gsol 'debs las| sman pas bor zhing rim gros bzlog tu med / /
gnyen rnams gson du re ba'i re thag chad / /
rang nyid ci bya gtol med gyur pa'i tshe / /
bla ma'i gdams ngag dran par byin gyis rlobs / /
zhes pa ltar sman dpyad rim gro ji ltar byas kyang nad je thur song /
sman pas kyang gtam nyis 'gro zhig bshad /
gnyen bshes rnams kyis kyang dngos su skad cha snyan po re bshad kyang /
lkog tu bsdu gsog 'dra brgyag cing shi rgyur thag gcod /
rang lus kyi drod sdud /
dbugs brtsegs /
sna zhom /
mchu brdzes /
mdangs shor ba sogs phyi nang gi rnam 'gyur mi sdug pa sna tshogs ston /
sngar byas kyi sdig pa la ni 'gyod /
bshags sdom dang dge ba rnam dag bsgrubs pa'i gdeng ni med /
gnad gcod kyi sdug bsngal dang /
'byung ba thim rim gyi rtags rnams shar zhing /
'khrul snang 'jigs skrag sna tshogs kyi ngang nas tshe 'di'i snang ba bkra lam pa de 'gag 'gro /
phung po ni khang pa'i zur khug cig la nyal gzan gyis bsgril @# / /
te bzhag /
yol bas bres te mar me nag khog ge ba zhig spar /
bla ma lta bu yin na dbang rdzas sogs bkon te 'dra chags po zhig bzos /
da lta khang bzang dang gos stan 'jam zhing dro ba la brtson kyang 'chi ba'i dus rang lus sum bltab byas nas 'breng thag lta bus bsdam pa dang /
sa rdo rjen pa'i steng du bskyur ba sogs byed /
da lta zas gang zhim la longs spyod kyang nam zhig gsur gyi dri tsam la re nas sdod dgos pa dang /
da lta snyan pa'i ming dge bshes dang sku zhabs dang dge slong lags sogs zer yang /
nam zhig lus 'di la ro zhes bya ba dang /
ming de'i thog mthar tshe 'das dang de nyid zer ba'i dus shig 'ong /
bla ma tshos dbang rdzas mthong na| gshegs tshe gdung la dbang rdzas bkon lugs dang /
rang re nyal gzan mthong tshe'ang ro nyal gzan gyis bsgril ba de dran dgos pa'i tshod yin /
rje mid las /
ro zhes 'jigs su rung ba de / /
rnal 'byor lus kyi rtsa na gda' / /
gsungs pa'ang lus 'di nyid yin /
shi nas bar dor 'gro zhing de'i tshe sa rlung log pa dang /
me rlung log pa sogs kyis /
ri bo ral ba dang sa chen po'i 'og tu non pa /
me 'bar ba'i klong du tshud pa /
chu dang rlung gis khyer ba sogs 'khrul snang dang 'jigs skrag bsam gyis mi khyab pa yid /
bla ma 'ga' zhig gis bar do'i ngo sprod a ma zhig byed pa yin zhes /
ro'i mgor ngo sprod byed kyang /
bar do ngo sprod ngo ma zhig byed tshe da lta ma shi'i gong du byas na don che ba 'ong ste /
nged tshos bza' btung la longs spyod pa sogs nam rgyun rtag tu 'ong nges shes pa'i bya ba rnams kyang /
'chi ran te nga yar 'then zhes zer dgos pa'i skabs mi 'ong na /
ma shi gson po'i skabs mi 'ong ba'i chos /
de'i dus su mi 'ong bar thag chod /
'on kyang de'i ngo sprod pa sogs sangs rgyas kyi byin rlabs bsam gyis mi khyab pas cung zad re phan tsam 'byung ba ni srid /
'chi ba'i rnam pa bsgom pa'i khungs kyang spyod 'jug las /
dur khrod song nas gzhan dag gi /
rus gong dag dang bdag gi lus / /
'jig pa'i chos can dag tu ni / /
nam zhig 'go snyoms byed par 'gyur / /
gsungs pa 'di yin /
da lta gzhan shi nas dur du gtor ba'i rus pa dang /
rang gi rus pa gnyis khyad med par nam zhig 'go snyoms pa 'ong ste /
dur khrod na yod pa'i ro de yang dang por bdag gi lus bzhin du mi gcig gis gces par bzung ba zhig yin /
rgya gar grub chen rnams kyis mi rkang dang mi thod bsnams pa yang 'jigs rngams ston pa dang /
bsdigs re byed pa'i phyir min par 'chi ba'i rnam pa dran pa'i ched yin la /
thod pa de yang sngar mi zhig gi mgo la yod pa sen mo cung zad btsugs na'ang a tsha tsha zer dgos pa'i shin tu gces pa byed sa zhig yin /
grwa rkyang lta bu yin na /
rang gi shag de'ang khang stong ltar byas te /
der gzhan zhig sdod 'ong ba dang /
kho shi nas zhag grangs 'di snyed cig lon song zer ba dang /
rang gi lus la gyon pa'i chos gos kyang gzhan zhig gis gyon nas /
@# / /
'di tshe 'das che ge mo'i red /
bdag gis nyos pa yin zer ba 'ong /
de bzhin du da lta'i rang gi ca lag gos sogs longs spyad ma nus pa rnams nyin gcig mi gzhan gyis nyos nas longs spyod pa'i dus shig nges par 'ong bas /
'di dag kyang rgyal mchog bskal bzang rgya mtshos /
'byor pa 'di yang dus kyis 'dor nges brnyan po'i rgyan la dga' snyam bzhin / /
zhes pa ltar /
yun ring thung tsam las g.yar po nyid yin /
rang 'chi ba'i blo mi 'char na /
mi gzhan shi ba'i mdun du song ste blta bar bya /
man ngag 'dis ni mi 'char ba mi srid /
rang cag gis ma bsams pa ma gtogs dres ma'i thag pa mthong na'ang ci'i phyir mi 'jigs te| 'jigs dgos pa'i tshod yin /
chos gos lta bu gcig ma zad pa nas 'chi bar 'gyur ba la bsam na tshe shin tu thung /
'di rgyal po la gdams pa'i mdo las gsungs shing /
zas gos sogs gya nom par spyod pa'i tshe rgyags pa skye ba'i gnyen por mi rtag pa bsgom tshul zhwa dmar lam rim nas 'byung ba ltar rgyun du bsam ste /
rang gi gos sogs longs spyod mthong ba na /
'di dag ni /
da lta rang gi yin mdog mdog byed khul tsam las /
nam zhig na gzhan dag gis phan tshun 'khyer zhing /
'di tshe 'das de'i red ces smra bar gdon mi za /
rang gi lus la'ang da lta 'di nyid bdag gis gces par bskyangs bskyangs pa las /
nam zhig na /
ro zhes pa mthong na 'jigs shing| reg na skyug bro ba'i gnas su gyur te /
thag pas bsdam pa sogs kyi rnam 'gyur 'di dang 'di lta bur byed par 'gyur snyam pa dang /
rtsam lhag gis mchod rtsam dang /
sngas mgo nas bar do ngo sprod byed tshul sogs bsam /
ka li sogs kyang gzhan gyis blangs te /
'di de'i ka li red /
legs nyes ga 'dra 'dug zer ba'i dus shig nges par 'ong bas na /
sngon tshud nas 'gyod mi dgos pa zhig nges par byed /
'chi ba mi rtag pa'i rtogs pa rgyud la skyes pa'i tshad dge bshes kha rag pa lta bu dgos gsungs nas /
slar yang 'bring du spros pa'i bskyar bshad mdzad / /
! / /
nyin bcu gcig par /
ji skad du mdo sde rgya cher rol pa las /
srid gsum mi rtag ston ka'i sprin dang 'dra / /
'gro ba'i skye 'chi gar la blta dang mtshungs / /
'gro ba'i tshe 'gro nam mkha'i glog 'dra ste / /
ri gzar 'bab chu bzhin du myur mgyogs 'gro / /
zhes gsungs pa bzhin /
srid pa gsum /
sa gzhi ri rab dang bcas pa yang ston ka'i sprin dang 'dra ba dang /
'gro ba rnams kyi skye 'chi ni gar la blta ba ltar skad cig skad cig la 'gyur nas 'gro zhing /
rang cag rnams kyi tshe'ang ring du mi gnas par glog 'khyugs pa tsam zhig dang /
de'ang skad cig re re bzhin 'jig cing sdod pa med par ri gzar gyi 'bab chu ltar myur du rgyug 'gro ba yin pas /
de'i phyir da lta nyid nas chos byed snyam pa dang /
de yang dus gsum sangs rgyas thams cad kyi bgrod pa gcig @# / /
pa'i lam byang chub lam gyi rim pa lta bu la 'jug pa nyid mchog yin pas /
des na sems cad thams cad kyi don du sangs rgyas kyi go 'phang 'thob par bya ba'i phyir byang chub lam gyi rim pa'i khrid zhus nas nyams su blang dogs tshul sogs kun slong 'chos pa dang /
sngar sa bcad ji ltar song tshul rnams gsungs shing /
kha sang gi mi rtag pa'i skor la bskyar bshad mdzad mtshams /
'jig rten phyi ma don gnyer gyi bsam pa bskyed pa la gnyis yod pa'i /
gnyis pa 'jig rten phyi mar ji ltar 'gyur ba 'gro ba gnyis kyi bde sdug bsam pa la /
bde 'gro'i sdug bsngal bsam pa 'og tu skyes bu 'bring gi skabs nas 'byung bas /
'dir ngan 'gro'i sdug bsngal 'chad pa yin /
de ltar 'chi bar nges shig nam 'chi cha med na /
shi ba'i rjes su rnam shes rgyun mi 'chad par nges par skye ba len dgos /
len sa yang mtho ris dang ngan 'gro gnyis las med /
de gang du 'gro rjes dpag gis gzhal nus /
sngar zhus pa ltar rang res phyi mar gar skye thugs brtag zhu ba dang rtsis sogs byed kyang /
de mi dgos te /
dge ba byas pas bde 'gro dang /
mi dge ba byas pas ngan 'gror 'gro bar ston pa sangs rgyas kyis sngar nas lung bstan zin pa red /
skyes rabs las kyang /
dge dang mi dge'i las las 'jig rten pha rol tu / /
bde dang mi bder 'gyur bar rab tu nges byas nas / /
sdig pa spong zhing dge ba'i las la rab tu 'jug /
ces gsungs /
rang res phugs kyi bsam ma no yin zer nas tshe 'di'i bde sdug la dpyad pa mang po byed kyang /
de phugs kyi ma no bsam ma yin pas /
de bas blo rgya bskyed de phyi mar gar 'gro la brtag dgos /
de brtag pa na skye ba phyi mar bde 'gro ngan 'gro gang rung zhig tu 'gro ba las ma 'das shing /
de gnyis kyi gang du 'gro rang la rang dbang med /
de yod na da tshod ngan 'gro ba su yang mi 'byung /
des na phyi mar gang du skye ba ni las kyi rjes su 'brang dgos la /
las dge mi dge 'dres ma mang du yod na gang stobs che ba dang /
de mnyam na gan la goms pa che ba dang /
de'ang mnyam na sngon du gang byas pa de sngon la smin nas 'ong ste /
mdzad 'grel las /
las kyis 'khor bar lci gang dang / /
nye ba gang dang goms pa dang / /
sngon byas gang yin de kun las / /
snga ma snga ma rnam smin 'gyur / /
zhes gsungs /
rang cag la dge mi dge gnyis las mi dge ba nyid stobs che ste /
ma no bsam phal cher chags sogs kyi bsam pa zhig las med /
de med na des bskyed pa'i las thams cad ni mi dge ba yin zhing /
dge ba byas pa'ang mi dge ba'i bsam pa'i dbang du 'chor la /
tshe phyi ma'i don du bsngo ba shin tu nyung /
dper na /
dge phrug la gtam bshad btang ba lta bur mtshon na /
bsam pa khong khro shin tu chen pos /
sbyor ba tshig pha rol po'i gnad la gang phog dang /
mthar yi rang sogs sbyor dngos rjes gsum ga stobs che ba sha stag 'byung ba ltar /
sdig pa byas tshad phal cher stobs che /
dge ba byas pa ni /
sngon mi @# / /
zhig gis dga' ldan lha brgya ma zhig bton pa na /
sems gzhan du yengs /
gzhan la gtam lab nas yang dbu nas mar 'don bskyor lan grangs mang por byas pa bzhin /
kha nas 'don pa zhig bton kyang sems 'jig rten gyi phyogs la yengs /
dge ba phran bu yod pa yang khong khro dang log ltas bcom /
mi dge ba chung ngu'ang nyin re zhag rer ldab 'gyur ldab 'gyur du 'phel /
de tsam ma zad /
sngon srin po dang /
mi ma yin dang /
chu srin /
gcan gzan gdug pa can sogs su skyes nas sdig pa tshabs po che byas pa mang du yod pa'i khar /
tshe 'dir yang gong du smos pa ltar sdig pa stobs chen grangs mang zhig bsags yod /
de dag la ma shi tshun chad bshags bsdams kyis gtsang sing nge ba bzo mi nus pa ni /
da lta'i kha stabs 'dis shes /
des na dge mi dge gnyis nas mi dge ba rang goms stobs che ba mngon sum tshad grub yin pas phyi mar ngan song du 'gro ba las 'os med /
ngan song du mi 'gro ba'i gdeng ni sbyor lam bzod pa ma thob par mi skye la /
byang sems bdag nyid chen po'ang der skye ba yod par gsungs /
dper na /
do dgong shag skyid po'i nang du gdan 'jam po'i steng /
dge slong lags su byas nas nyal /
glo bur gyi rkyen ngan zhig gis rgyu byas te shi /
sang gnyid sad pa'i tshod der /
ri klung thams cad mes gang ba zhig tu slebs tshar 'dug na ji ltar byed /
de ltar ngan 'gror skye lugs kyang phar ltad mo blta ba ltar byas na yid 'byung mi skye zhing /
klu sgrub kyis /
rab tu tsha zhing grang ba yi / /
dmyal ba nyi ma gcig bzhin dran / /
zhes sogs gsungs pa ltar yi dam gyi lha'i bskyed rim bsgom pa bzhin rang ngan song de dang der skyes zin pa'i nyams bton nas bsgoms te 'jigs skrag skyes pa dgos /
rang res yi dam gyi lha sku bsgom pa la gtsigs chen po byed kyang /
dang por re zhig dmyal ba'i lus de bsgom na phan sleb che ba 'ong ste /
tsha dmyal gyi sdug bsngal la yid 'gyur dang por thon pa na nges 'byung dang por skye ba rtsom pas 'bras bu bzang zhing /
skyo shas skyes te nga rgyal gyi dregs pa sel ba sogs yon tan che ste /
zhi ba lhas /
gzhan yang sdug bsngal yon tan ni / /
skyo bas dregs pa sel bar byed / /
'khor ba pa la snying rje skye / /
sdig pa 'dzem zhing dge la dga' / /
zhes gsungs /
dal 'byor gyi lus rten 'dir nges 'byung dang snying rje skye sla bas de'i rgyu'i gtso bo sdug bsngal bsgom dgos /
des na /
ngan 'gro ba'i sdug bsngal bsgom pa la gsum /
dmyal ba /
yi dwags /
dud 'gro'i sdug bsngal bsam pa'o / /
dang po dmyal ba'i sdug bsngal bsam pa la bzhi las /
dang po sems can dmyal ba chen po'am tsha dmyal gyi sdug bsngal bsam pa ni /
tsha dmyal ba gnas pa'i gzhi ni /
rgya gar rdo rje gdan gyi 'og dpag tshad sum khri nyis stong na yang sos yod la /
de nas 'og rim du dpag tshad bzhi stong bzhi stong gis chod pa na tsha dmyal gzhan rnams @# / /
yod de /
sa gzhi thams cad dang ri thams cad kyang lcags sreg dmar hu re ba 'ba' zhig las /
mi yul gyi sa gzhi 'di lta bu lag mthil tsam yang med cing /
der skye bar nye ba na /
rje gung thang pas /
tshe mi rtag gnyid kyi thun chung la / /
don med kyi dga' sdug rmi lam 'khrug /
glo bur du sad dus ngan song gi /
tsher dong der yod na ci rang byed / /
gsungs pa ltar 'chi khar grang ba'i snang bas tsha ba la sred pa skyes nas tsha dmyal du skye ba'i las la gsos btab /
'chi ba de gnyid log pa bzhin du byung /
bar do rmi lam rmis pa bzhin myong ste /
gnyid sad pa ltar hri ba tsam gyis tsha dmyal der slebs 'gro /
dmyal ba'i me ni mi'i me las bdun 'gyur gyis tsha bas /
de dang mi'i me gnyis bsdur na /
mi'i me dmyal ba'i me'i tshod la tsan+dan gor+shi sha'i chu'i tshod tsam du bsil ba yod de /
sngon maung+gal la bus tsha dmyal gyi me stag chung ngu zhig mi yul du bsnams te rgya mtsho'i 'gram na bzhag pas /
mi thams cad tsha bas myos nas sdod mi chags pa lta bu byung ba bzhin yin /
de 'dra'i me'i dkyil du skyes kyang de ma thag lhag med du 'tshig 'gro ba'i gzugs bongs chung ngu zhig yin na drag mod /
gzugs bong ? sa ? ni ri rgyud tsam du ha cang chen po yod /
de yang rang cag 'ga'i rkang mthil gyi pags pa mkhregs pa yod pa de 'dra zhig yin na cung drag byas chog kyang /
de ltar min par rang lus 'o 'thung gyi byis pa'i sha bzhin du yod /
des na tsha dmyal ba spyir bsreg bya'i lus shin tu che ba'i sdug bsngal /
de'ang sha'u gsar pa ltar bzod bsran chung ba'i sdug bsngal /
sreg byed kyi me mchog tu tsha ba sogs kyi sdug bsngal gtan mi bzod pa yod /
de lta bu'i tsha dmyal la brgyad las /
yang sos ni /
gnas der skyes pa na dmyal srung gzhan med par las ngan pa'i dbang gis der skyes pa'i sems can rnams phan tshun mthong ma thag khong khro skyes te /
lag tu byung tshad mtshon char gyur nas phan tshun bsnun res kyis lus dum bu dum bur gtubs te thams cad brgyal nas sa la 'gyel /
yang nam mkha' nas khyed rnams sos par gyur cig ces pa'i sgra byung ba na /
rlung bsil bur ldang ba lus la phog pa'i rkyen gyis sha rus 'thor ba rnams 'dus nas lus sngar ltar sos /
yang sngar bzhin byed pas nyin rer brgyal ba la shi ba'i tha snyad byas pa'i shi thengs brgya phrag mang po dang /
gson thengs brgya phrag mang po byed pa yod pas rang res kyang da lta der skyes pa'i nyams dang /
mtshon brdeg cing brgyal ba dang sos pa sogs kyi nyams 'don dgos /
tshe 'dir rang lus la gri chung ngu zhig btsugs nas 'chi thengs gcig byed pa la'ang 'jigs pa dang na tsha bsam gyis mi khyab pa yod na /
der ni nyin re la'ang lan grangs mang por de ltar myong dgos shing /
tshe tshad kyang ring bas snga ma des dper mi mtshon /
bshes springs las /
'di na nyin gcig mdung thung sum brgya yis / /
rab tu drag btab sdug bsngal gang @# / /
lags pa / /
des ni dmyal ba'i sdug bsngal chung ngu la'ang / /
'ol yang mi dbyi char yang mi phod do / /
zhes pa ltar yin /
thig nag ni /
'di nas bzung dmyal ba'i srung ma a wa glang mgo dang /
yag sha phag mgo zer ba sogs yod pas /
dmyal srung las mkhan ri ltar che ba /
mig dmar ba /
'jigs su rung ba dag gis rgyob sod kyi sgra bsgrags pa na'ang rang 'jigs shing skrag nas lus zhig 'gro ba'i nyams 'char /
de nas de dag gis bzung ste lcags sreg gi sa gzhir gan rkyal du bsgyel nas /
lus chen por lcags thag bsregs pas thig mang por btab nas /
des tshig pa'i shul du thig nag po byung ba na /
shing bzo bas shing la ji ltar byed pa bzhin du 'ga' zhig sog les dra /
'ga' zhig sta gris gsheg /
'ga' zhig ste'us gzhog /
de ltar gsheg pa na /
phan tshun du 'thor ba'i sha kham tshad dang khrag thigs pa tsam lcags sreg steng lhung ba tshun la rang gi rnam shes kyis ma btang bar zin te sdug bsngal rang thog tu myong /
der skye ba'i rgyu ni mi dge ba bcu char dang /
mi la rta lcag btang ba sogs kyis kyang byed pa yin /
bsdus 'joms ni /
der skyes pa phal cher srog gcod byas pa'i rnam smin te /
ri ra lug gi gdong pa lta bu phan tshun gnyis ka nas brgyugs te gzhan du bros sa med par de'i bar du btsir /
slar de gnyis bye ba na rang lus sngar ltar sos te /
yang yang de bzhin du byed pa dang /
'ga' zhig ni rang 'thag tu phye mar btags /
'ga' zhig ni gtun du til brdung ba bzhin brdung /
'ga' zhig lcags kyi 'jur mig nas 'dren pa dang /
sngar srog bcad skabs phar gsad bya gang yin pa de'i rnam par shar te rang de'i bar du 'tshir ba sogs mi 'dra ba mang po yod /
dper na /
da lta shig sen mos bsad na /
rjes su dmyal bar ri sen mo 'dra ba'i bar du 'tshir te gsod pa 'ong gsungs /
ngu 'bod ni /
lcags sreg gi khang pa sgo med pa phyi nang kun tu me 'bar ba'i nang du bcug ste sdug bsngal myong zhing /
'di las thar ba'i thabs mi rnyed snyam yid kyi sdug bsngal chen pos ngu 'bod byed /
ngu 'bod chen po ni /
de 'dra'i lcags khang nyis rim du bcug pas sdug bsngal ldab 'gyur du che zhing /
lcags khang gcig las thar kyang gcig las mi thar snyam pa'i sdug bsngal /
der skye ba'i rgyu ni /
mi dge ba bcu ka dang /
chang bag med du 'thung ba rnams kyis byed de /
mdo las /
chang 'thung ngu 'bod gnas su skye / /
ldud mkhan de yi 'khor du skye / /
zhes sogs gsungs pa ltar yin gsungs /
tsha ba ni /
lcags kyi gsal shing me 'bar bas 'phongs nas spyi bo'i bar phug ste nang khrol thams cad tshig cing /
kha mig sogs nas me lce lhab lhab tu 'bar te bsreg pa dang /
zangs kyi snod chen por khro chu bskol ba'i nang du 'tshod pa dang /
yang rus pa lhu bsgrigs nas lus sngar ltar skye /
slar de bzhin du 'tshod pa sogs byed pa'o / /
rab tu tsha ba ni /
de @# / /
las nyis 'gyur gyis tsha zhing /
sha rgyus nang khrol thams cad tshos shing nur te rus pa 'ba' zhig tu lus pa na sngar bzhin lhu bsgrigs nas sos pa sogs dang /
'ga' zhig lus ring por gyur pa lcags sreg leb mo sa dkri ba dang /
kha cig lcags sreg gi skud pas lus dkris te bcings pas lus kyi sha rus rnams zan 'tshir ba bzhin phyir don pa dang /
kha cig lcags kyi gsal shing mi 'bar ba'i rtse gsum gyis 'phongs nas spyi gtsug par phug pa dang /
lce dpag tshad mang por 'then nas de'i steng thong gsol gyis rmod pa sogs dang /
'ga '+zhig lcag sreg glegs shing lta bu gnyis kyi bar ru rang lus dpe cha bzhin bsdam pa sogs sdug bsngal myong lugs rigs mi 'dra ba shin tu mang /
lhas byin gyi 'khor ko ka li ka 'dir skyes pa'i lo rgyus kyang stsal /
mnar med ni /
bde ba'i go skabs med par tsha dmyal gong ma thams cad las ches che ba'i sdug bsngal can zhig ste /
nga tshos me'i nang du rdo dang lcags sogs bsregs pa na me dang dbyer med ltar 'byung ba bzhin dmyal ba 'dir skyes pa rnams me dang lus dbye ba mi phyed la /
nyam thag pa'i skad tsam gyis sems can yin par shes pa tsam yod cing /
de yang phyogs bzhi mtshams brgyad steng 'og gnyis /
lus kyi nang ste me bcu gcig gis mchod me'i sdong shing ltar 'tshig pa sogs sdug bsngal la tshad med de| bshes springs las /
bde ba kun gyi nang na sred zad pa / /
bde ba'i bdag po bgyid pa ji lta bar / /
de bzhin sdug bsngal kun gyi nang na ni / /
mnar med dmyal ba'i sdug bsngal rab mi bzad / /
ces gsungs pa ltar rab tu tsha ba yin gyi khams gsum pa'i sdug bsngal thams cad bsdoms pa las kyang mnar med kyi sdug bsngal 'di che ba yod /
dmyal bar sdug bsngal de 'dra yod kyang rang cag der ma skyes tsam 'ong snyam na /
tshe 'phos ma thag dmyal ba de 'drar mi skye ba'i nges pa gtan nas med de /
rang re la ngan song du mi 'gro ba'i gdeng ni med /
dmyal bar skye nges kyi rgyu ni bsgags la ma nyams pa stobs chen mang po yod de /
mi dge bcu gang rung che ba re byas pas dmyal ba /
'bring re res yi dwags /
chung ngu re res dud 'gror skye /
dmyal bar yang so thar gyi nyes byas khyad du bsad pas yang sos su skye ba nas /
pham pa khyad du bsad na mnar med du skye bar gsungs pa'i bar sbyor dgos /
rang cag gi rgyud la so thar dang sngags kyi nyes ltung /
byang sems la khros pa /
bla mar mgus pa sogs nyes pa tshabs che ba ha cang mang po yod /
gsang sngags kyi rtsa ltung byung na bshags sdom sogs kyis sor ma chud pa'i bar gyi skad cig ma'i grangs dang mnyam pa'i bskal par mnar med du skye /
so thar gyi ltung ba sde lngar khyad du bsad de bcas mtshams las 'das pas ni rim bzhin tsha dmyal brgyad kar skye ba'i las bsags zin la /
de ltar skyes na las @# / /
ngan gyi 'bras bu ma zad bar du lus dang rnam shes kyi 'brel ba chad mi thub par sdug bsngal myong dgos te /
bshes springs las /
de ltar sdug bsngal shin tu mi bzad lo / /
bye ba phrag brgyar nyams su myong yang ni / /
ji srid mi dge de zad ma gyur pa / /
de srid srog dan bral bar mi 'gyur ro / /
zhes pa ltar yin /
tshe tshad kyang dus ches ring bar gnas te /
tsha dmyal brgyad nas tshe thung shos ni yang sos pa yin /
de yang rang re mi'i lo lnga bcu la rgyal chen rigs bzhi pa'i lha'i zhag gcig /
de sum cu la za ba /
de bcu gnyis la lor brtsis pa'i lo lnga brgya ni rgyal chen ris bzhi pa'i tshe tshad dang /
de yongs rdzogs la zha g+g+cig tu byas /
de sum cu la zla ba /
de bcu gnyis la lor brtsis pa'i rang lo lnga brgya ni dmyal ba yang sos pa'i tshe tshad yin zhing /
don la mi lo khrag khrig chen po gcig dang /
khrag khrig drug /
ther 'bum chen po gnyis bcas thub /
'jam dpal zhal lung par rnying du ther 'bum chen po drug gsal ba par skyon yin pas /
'di zhal lung rme ru'i par ma dang /
lho brgyud lam rim ltar bya dgos /
de lta bu'i tsha dmyal de dag dpag tshad mang po'i pha rol na yod mdog kha ba lta bur snang yang /
rang dang ngan song gnyis kyi bar na thag ring po med par dbugs gyu gyu ba 'di tsam yin pas /
zhib tu bsams na lo rjes ma tsam dang sang nyin da tshod tsam la'ang rang dmyal ba de 'dra zhig tu mi sleb pa'i nges pa med /
de ltar slebs 'dug na ji ltar byed /
da lta rang re lus la me btsas bsreg pa dang /
khab btsugs pa tsam yang mi bzod na /
dmyal ba de 'drar skyes tshe ji ltar bzod /
bka' gdams gong mas gsungs pa ltar rang re'i rkang pa ya gcig mi yul dang /
ya gcig dmal ba'i zangs po che'i khar bzhag zin pa dang 'dra bar dmyal bar skye ba'i rgyu bsgrubs tshar ba yin /
ngan 'grer skyes zin na de las thar ba'i thams dang skyabs gang yang rnyed thams med pas /
der ma skyes gong tshe'i lhag ma cung zad gnas pa'i skabs 'dir rab sangs rgyas pa dang /
'bring grub pa thob pa sogs pa sogs ma byung yang /
ma mtha' ngan song gi skye ba ldog thams bshags pa sogs la 'bad dgos gsungs /
gnyis pa nye 'khor ba ni /
tsha dmyal gyi phyi rol tu lcags ris bkor ba ltar tsha dmyal ba'i 'khor me ma mur gyi 'obs /
ro myags gyi 'dam /
spu gris gtams pa'i thang /
'gyur byd kyi chung klung rab med de bzhi yod| de yang tsha dmyal du skyes pa dag nam zhig las cung zad bsrab tu song ba na dmyal ba chen po las thar nas nye 'khor ba'i dmyal bar 'gro ba dang /
dang po nas der skye ba gnyis yod pas 'ga' zhig tsha dmyal las thar ran pa na /
bros pa'i bsam pa rnyed de sgo nas phyir thon te 'ongs pa'i tshe /
me ma mur gyi 'obs su slebs te rkang pa pus mo man nub nas 'tshig cing /
slar 'degs pa na sos /
de ltar gom pa re re spos rim bzhin rkang pa re @# / /
bsreg /
de ltar sdug bsngal chen pos mnar bzhin du de las thar du re bas lo 'bum phrag mang por me mur brgal brgal te song ba na /
nam zhig de las thar te yang ro myags kyi 'dam dang phrad nas /
der ske man chad nub ste 'gre ldog byed cing /
'bu mchu rnon bya ba khab lta bu mang pos lus khrol ma bzhin phug ste za bar byed /
da dung de las thon res lo 'bum phrag mang por brgal te song bas /
lcags kyi so gri rnon po lta bu rtse mo gyen du bstan pa 'ba' zhig gis gang ba'i spu gris gtams pa'i thang du slebs nas /
des rkang pa bcad cing phug pa'i sdug bsngal yun ring myong ste /
ring zhig nas de las phyir thar pa na /
ral gri lo ma'i nags tshal dang phrad de /
der ljon shing du 'khrul nas de'i 'og tu phyin pa na /
lo ma ral grir gyur pa rnams lhags te lus gtub pa dang /
yang gsos pa sogs kyi sdug bsngal myong /
de nas thon pa na /
shal ma li'i sdong po zhes pa lcags kyi so rnon mang po yod pa dang phrad de /
de'i rtse nas rang gi spun dang grogs sogs snying nye brtse gdung can dag gis 'bod par thos te /
de la yar 'dzegs pas lcags so mang po yod pa rnams rtse thur du bstan te lus gsheg cing phug pa sogs kyi sdug bsngal myong bzhin song song nas rtser sleb pa na /
bya 'jigs su rung ba dag gis mig dang klad pa sogs 'dru zhing za /
yang gsham nas 'bod pa na /
mar babs pas lcags so gyen du bstan te lus phug cing /
rtsa bar slebs pa'i skabs khyi dang gcan gzan sogs kyis rkang pa nas yar za bar byed pa ste las ma zad bar du 'bab 'dzegs byed pa'i sdug bsngal myong tshul /
'di'i mtshon cha'i gnod pa 'bab pa gsum gcig tu brtsi dgos gsungs /
de dag las thar nas /
chu klung rabs med kyi nang du sleb pa na /
'gyur byed kyi chu bo me dang 'dres pa'i nang du rang lus sran ma chu khol du btab pa ltar bsreg cing 'tshod pa'i sdug bsngal yun ring myong dgos shing /
rang re rnams tsha dmyal de rnams su skye chog chog lta bur yod pas /
da lta nas de 'drar mi skye ba'i thabs dge sdig gi blang dor la 'bad pa gal che /
gsum pa grang ba'i dmyal ba'i sdug bsngal bsam pa la /
grang dmyal ni /
tsha dmyal de dag gi thad ka byang phyogs su yod cing /
de'i phyir rang cag gi sa 'dir grang ngad che ba byung ba yin /
grang dmyal rnams steng 'og tu dpag tshad nyis stong nyis stong gis chod cing gnas so / /
'o na tsha dmyal rnams dpag tshad bzhi stong gi sa chod cing gnas pas grang dmyal rnams dang thad kar mi 'grigs snyam na /
tsha dmyal rnams sa gzhi nas sa gzhi'i bar du dpag tshad bzhi stong re yod la /
grang dmyal gyi gangs ri'i dpangs su dpag tshad nyis stong re yod pa'i phyir tsha dmyal rnams dang drang thad ma yin par mi 'gyur ro / /
der skye bar nye ba na /
'chi khar reg bya grang ba zhig 'dod nas de'i las la gsos btab /
bar do rmi lam rmis pa bzhin @# / /
du myong nas /
gnyid sad pa ltar grang dmyal du skye /
de'i gnas ni gangs ri dpag tshad du ma re yod pa /
nyi zla'i snang ba dang me 'od sogs med pas lag pa brkyang bskum tsam yang mi mthong ba'i mun pa nag pa /
sa gzhi 'khyag rom dang /
steng nas bu yug 'tshub cing /
bar nas rlung grang mo ldang /
dro ba'i thabs me dang nyi ma /
gos stan sogs cung zad kyang med /
de lta bu'i grang dmyal la brgyad de /
rim bzhin grang drags nas lus la chu bur skye bas chu bur can dang /
de las kyang grang bas chu bur rnams rdol te khrag dang chu ser 'dzag pas chu bur rdol ba dang /
de las grang du song nas lus rdo ltar rengs te 'gul bskyod mi nus par kha nas a chu 'ba' zhig zer ba tsam las gzhan gang yang smra mi nus par sdod pa dang /
de las kyang grang du song nas de yang smra mi nus par rkan gyi sbug nas kyi hud zer ba'i sgra chung ngu tsam 'byin pa dang /
de nas sgra de yang 'byin mi nus par kha gdangs tsam re byas so tham ste 'grig pa dang /
de las kyang grang bas lus ro ltar gyur cing /
mdog sngo la khag sgra dang bcas te ut+pal ltar gas pa dang /
de las grang nas lus sha'u dmar po padma ltar gas pa dang /
de las kyang mang ba'i kha brgya dang stong du padma ltar las cher gas pa rnams so / /
a chu zer ba man chad la gangs ri dang 'khyag pa'i thang la dmyal ba pa'i lus mchod rten la phra btab pa ltar 'byar nas g.yo 'gul med par rengs shing| slob springs las /
lhags pa dpe med rus pa la yang things pa yis / /
lus sbrebs 'dar zhing bsgur nas kum kum por 'dug pa / /
chu bur brgya byung rdol ba las skyes srog chags kyis / /
zos shing dbad nas zhag dang chu ser rkang bcas 'dzag /
ces pa ltar lus kyi ser ka nas babs pa'i chu ser la 'khor ba'i sbrang bu dug gi mchu can du mas gtses pa dang /
khrag thigs pa sar lhung ba'ang rnam shes kyis ma btang bas 'khyags shing gas pa'i sdug bsngal myong ba dang| da dung de'i steng rims nad sna tshogs pas mnar ba sogs kyi sdug bsngal yod /
der skye ba'i rgyu ni skyes rabs las /
med par lta ba tshe rabs phyi ma la / /
gnas pa de na mun nag rlung grang ldang / /
des ni rus pa'ang 'jig pa'i nad slong na / /
bdag la phan 'dod su zhig de ru 'jug /
ces gsungs pa ltar las 'bras sogs med par lta ba'i lta log chad lta 'dzin pa sogs yin /
gzhan yang rang cag la der skye ba'i rgyu bas gas la ma nyams pa mang po yod de /
gzhan gyi gos 'phrog pa dang /
rten gyi na bza' bshus pa /
shig la sogs pa'i sems can 'khyags grir btang ba sogs yin /
tshe tshad ni /
sa'i dngos gzhir sems can dmyal ba chen por skyes pa'i sems can rnams las phyi ma phyi ma phyed khyad zhugs par gsungs pa dang /
yang mdzod las /
til sbyang nang nas lo brgya na / /
til gcig phyung bas zad gyur pa / /
chu bur can gyi tshe yin te / /
gzhan gyi tshe ni nyi shus 'gyur / /
zhes pa ltar yul ma ga d+ha'i @# / /
khal brgyad cu 'gro ba'i bang ba nas lo brgya brgya na til re phyir bton pas til ma lus pa zad pa dgos shing /
til phul gang la chig khri lnga stong tsam yod /
de grang dmyal dang po chu bur can gyi tshe tshad de| 'og ma rnams ni de las nyi shu nyi shu 'gyur gyis ring bar gsungs /
bzhi pa nyi tshe ba'i dmyal ba'i sdug bsngal bsam pa ni /
dmyal ba de ni mi yul dang rgya mtsho'i 'gram sogs su yod cing /
sngon tshong pa 'ga' zhig gis 'phags pa dge 'dun 'tsho rgya mtsho'i gling du gdan drangs te byon pa na /
skabs shig nas tshong pa gzhan rnams sngon la thal te /
'phags pa nyid rgya mtsho'i 'gram du rkang gis byon pas gtsug lag khang yid du 'ong ba zhig na dge 'dun lnga brgyas gdan drangs /
nyin gung du dge slong rnams 'thab cing /
nyin gung yol nas sngar bzhin gyur pa gzigs shing /
de'i rgyu dris pa na sngon 'od srung gi bstan pa la dge slong de rnams kyis gdugs tshod skabs ma 'cham par 'thab rtsod byas pa'i 'bras bu yin zer ba dang /
gzhan yang rtsig pa dang /
ka ba dang /
gtun dang /
thag pa /
phyags ma /
chu rgyus sbrel ba /
phru ba lta bu'i dmyal ba yang gzigs nas slar byon te /
shAka thub la zhus pa na /
ka ba lta bu sogs sngar sbyor chos skabs zhus pa bzhin dang /
gtun lta bu yang 'od srung gi bstan pa'i dus dge slong gis dge tshul la khros nas gtun du 'jug rgyu zhes tshig rtsub smras pa'i 'bras bu dang /
'di dag sangs rgyas 'od srung gi bstan pa nas da lta'i bar myong bar gsungs tshul /
gzhan yang skyes tsam nas rna ba la rin po che'i rgyan gser gyi dong tse bye ba ri ba'i rna cha btags pa'i ded dpon rna ba bye ba ri nor bu len du chas te phyir 'khor ba na rgya mtsho'i 'gram du ngal nas gnyid du song bas /
tshong pa gzhan gyi rjes su lus nas gnyid sad pa na rlung 'tshubs kyis lam bsub ste mi snang zhing /
khal 'gel sa'i bong bu yang brdeg ches pas rdzi 'khrul te /
lam ma rnyed pa na 'khyams te phyin pas /
khang pa gzhal med khang lta bu gcig na /
mi zhig la lha mo bzhis bskor nas mtshan mor lha'i bde skyid 'dra ba myong /
nyin mor lcags sreg me 'bar ba'i khang par gyur cing bud med bzhi khyi sre bo bzhir gyur pas skyes pa de kha sbub tu bsgyel te sha la kham kham bcad cing za ba gzigs /
yang nyi ma nub pa dang sngar bzhin mthong nas mi de la rgyu dris pas /
sngon gnas pa'i grong khyer du bshan par gyur skabs 'phags pa ka tyA ya na'i bka' ltar mtshan mor srog gcod mi byed pa'i sdom pa blangs /
nyin mor de len ma nus par srog bcad pa'i 'bras bu yin par smras shing /
gnas pa'i grong khyer du nga'i bu bshan pa zhig yod pa la srog gcod mi byed pa dang /
'phags par bsod snyoms phul nas nga la dge rtsa bsngo dgos zhes pa'i gtam bskur /
yid ches pa'i phyir ral gri'i 'jog gnas su gser bum pa gang sbas te yod par smras pa dang /
yang byon pa na /
khang bzang zhig tu skyes pa bud med gzugs bzang ba gnyis @# / /
dga' mgur rtse zhing bde skyid la spyod cing yod pa la /
nyin mtshan snga ma las go ldog ste /
bud med de sbrul du gyur pas skyes pa de'i spyi bo nas za ba zhig gzigs /
skyes pa de la rgyu dris pas /
gnas pa'i grong gi bram zer gyur skabs bdag gis byi bo byed pa la /
ka tya ya na las nyin mo byi bo mi byed pa'i sdom pa blangs tsam gyi 'bras bu yin par smras shing /
gnas pa'i grong na bdag gi bu zhig yod pa la gsung bar mdzod ces gtam snga ma bzhin bskur te /
yid ches pa'i phyir thab kyi 'og tu gser bum pa gang sbas nas yod pa smras /
yang phyin pa na /
khri zhig gi rkang pa bzhir yi dwags re btags pa zhig kyang gzigs pa sogs kyi sngon byung bcas stsal te /
de 'dra ba'i dmyal ba nyi tshe ba yod pa yin /
mi yul na'ang yod de /
sngar rgya gar du tshe dang ldan pa dpal ldan nyin mor spyod du 'gro ba'i skabs /
bshan pa zhig bar snang du gzugs khang bzang tsam pa la me dmar 'ur 'ur 'bar ba zhig tu skyes par gzigs pa dang /
de'i g.yog de rus pa'i ri lta bur skyes te sdug bsngal myong ba dang /
yang| sems can bya gcod mkhan zhig 'bras bu shin tu che ba ri bo tsam yod pa zhig tu skyes tshul /
rang re yang de 'dra myong nges kyi las mang po bsags zin pas de thams cad 'byung chog chog gi gta' mar bzhag pa'i tshod du yod gsungs /
yang grub chen zhig gis yar 'brog gi mtsho nang du /
gtsang rtsa nag bla ma zer ba shi gson gyi dkor mang po za ba'i dkor zan pa zhig nya shin tu che ba yar 'brog mtsho'i phyed tsam 'khor ba'i gzugs la srog chags gzhan mang pos za ba zhig tu skyes par gzigs nas /
'khor tsho la bstan te dkor ma za dkor ma za zhes gsungs pa yin /
nged tshos grwa pas dkor 'ju /
rma byas dug 'ju zer yang /
chos nyams su blangs te dkor 'ju lugs shes pa zhig brtan brtan byed pa ma byung na /
grwa pa yin pa tsam gyis las sla mor 'ju chog chog med /
'dul ba lung las /
lcags gong me lce 'bar ba dag /
zos par gyur pa mchog yin gyi / /
tshul 'chal yang dag mi bsdom par / /
yul 'khor bsod snyoms za ba min / /
gsungs pa ltar tshul khrims 'chal bas dad zas zos pa lcags gong dmar 'bar ba za ba bzhin dang /
tshul khrims ldan pas dad zas zos na /
klog pa dang spong ba la tshul bzhin brtson na 'ju la /
ma brtson na mi 'ju ba'i bu lon lta bu yin /
de ltar legs par ma byas na /
'gyed dang 'bul ba sogs da lta dngul khug nang du blug chog chog gi las sla mo 'di phyi mar lus kyi sha nas 'jal dgos pa zhig 'ong dus dka' mo yin /
bla ma rnams nas kyang bsngo rten byung bar 'byor lan bri thub tsam las bsngo smon sogs ma byas na /
phyi mar sku lus kyi steng nas bu lon 'jal dgos par thag chod /
de bzhin du sngar rdo pha bong zhig gi nang du sbal ba che ba gcig la chung ba mang pos za ba dang /
yang sde dge'i bla ma zhig gis nye gnas la de ring chus khyer ba ci byung yang tshur bton la 'khyer shog gsungs pa /
shing sdong zhig byung ste @# / /
khog pa gshags pa na de'i nang du sbal pa che ba zhig la chung ba mang pos za ba zhig thon pa /
snga ma dang 'di gnyis dkor zan gyi bla ma zhig dang /
sde dge'i gnyer chen zhig gi skye ba yin par gsungs yod gsungs /
bla ma rdo rje 'chang chen po nyid khams phebs skabs rdo shul zhes pa'i lung pa'i phur mtsho zhig na sbra gur 'dra ba'i sems can chen po zhig dbyar dus mtshor nub cing /
dgun kha mtsho bris nas 'khyag rom chags skabs sgal pa mtsho khar thon par bya sogs srog chags mang pos za ba zhig yod pa dngos su gsan tshul /
de 'dra ba dag kyang nyi tshe ba'i dmyal ba yin la /
de lta bur skye ba'i rgyu yang rang res grangs med pa zhig bsgrubs dang sgrub bzhin pa yin pas de 'dra'i sdug bsngal rang thog tu myong tshul yang yang bsam dgos gsungs /
gnyis pa yi dwags kyi sdug bsngal bsam pa la /
'jam dpal zhal lung las dud 'gro dang por gsungs pa ni /
dud 'gro las yi dwags shes rab che bas rigs mtho la /
'ga' zhig la chos bstan na go nus pa yod cing /
dud 'gro glen zhing rmongs pas rten dma' la /
chos la bar gcod yi dwags las che bas dud 'gro'i sdug bsngal dang por bstan pa yin zhing| myur lam las yi dwags dang por mdzad pa ni spyi khyab la dud 'gro las sdug bsngal che bas yin /
'di la gnyis /
yi dwags spyi'i sdug bsngal tsha ba /
grang ba /
bkres pa /
skom pa /
ngal ba /
'jigs pa'i sdug bsngal bsam pa ste drug dang /
yi dwags so so'i sdug bsngal bsam pa'o / /
dang po spyi'i sdug bsngal bsam pa la 'di ltar bsam dgos /
nga da lta dmyal bar ma skyes kyang /
yi dwags su skyes yod na tsha grang bkres skom ngal 'jigs kyi sdug bsngal bzod dka' bas mnar nas chos byed rgyu lta bzhag /
byed do bsam pa tsam yang dran mi thub kyang /
da res bla ma'i bka' drin gyis der ma skyes par /
chos byang chub lam gyi rim pa bsgom khul tsam byed rgyu byung ba 'di bsod nams re che /
stabs legs /
'on kyang rang re'i rgyud la der 'phen byed kyi las bsags la ma nyams pa stobs ldan mang po zhig yod pas de dag ma shi tshun la lhag med du sbyong mi thub pa ni da lta'i kha stabs 'dis shes /
der ma zad /
spyir na 'chi kha'i sems de shin tu gal che ste /
tshe 'dir sdig pa chen po byed pa'i sdig can yang 'chi khar dge sems sha stag gi ngang nas 'chi na /
sngon gyi dge ba'i las shig la gsos 'debs la /
chos pa dag kyang 'chi khar khong khro sogs kyi ngang nas 'chi na mi dge ba'i las la gsos 'debs par 'gyur zhing /
de yang phal cher tshe 'dir blo gang la goms pa che ba de 'chi khar yang mngon du 'gyur bas /
rang re rtag tu nyon mongs dug gsum la goms shugs che bas 'chi khar yang mi dge ba'i las la gsos 'debs par thag chod /
des na 'chi khar bza' btung la yid 'byung nas /
de'i ming yang mi thos pa zhig byung na snyam pa lta bu sogs chags sdang gang rung gis yi dwags su skye 'gyur gyi las la gsos btab na @# / /
yi dwags kyi gnas ngan du mi skye ba'i nges pa med cing /
phal cher skye bar thag chod /
der skyes na yi dwags kyi gnas ni /
'di nas dpag tshad lnga brgya 'das pa'i 'og tu yi dwags kyi grong khyer ser skya bya ba yod /
gnas der ni spang dang shing dang chu sogs cung zad kyang med par sa gzhi thams cad zangs gog nyi mas tshig pa lta bu zhig yod /
yi dwags kyi lus dang yan lag rnams kyang shin tu cha mi snyoms pa mgo che la skra zing ba /
gdong gnyer mas khebs pa /
ske ha cang phra bas mgo bo mi theg pa dang /
lus ri ltar che la rkang lag 'jag ma ltar phra bas lus mi theg pa rang re mi yul gyi rgan 'khog rnams byin pas lus po mi theg pa'i dka' las las brgya 'gyur gyis che ba yod /
yan lag rnams kyang grangs mang nyung mi snyoms shing /
lo mang por skom ma rnyed pas lus la khrag dang chu ser sogs rlan cung zad tsam yang med par /
sdong dum skam por ko ba dmar skam gyis gtums pa lta bur rgyus pa dang rtsa sogs skam po pags pa skam pos g.yogs pa /
'gul bskyod byed pa na rkang lag gi tshigs 'thab pa'i tshe shing skam 'thab pa dang rdo dang rdo 'thab pa ltar khrog sgra dang /
me stag dmar 'tshub 'tshub byed pa yod /
lo brgya stong mang por bza' btung ma byung bas bkres skom gyi sdug bsngal shin tu che ba'i thog /
da dung bza' btung rnyed du re bas 'tshol sar ma phyin ka med la /
song na lus nyam chung bas ngal ba dang /
gshin rje'i skyes bu dag mthong nas skrag ste lus zhig pa lta bu'i 'jigs pa dang /
dbyar tsha ba'i dus su zla bas kyang tshig la /
dgun grang ba'i skabs nyi mas kyang grang bar byed pas tsha grang gi sdug bsngal ches che ba yod gsungs /
gnyis pa yid dwags so so'i sdug bsngal bsam pa la gsum las| phyi'i sgrib pa can ni /
ljon shing 'bras bu can dang /
chu sogs mthong nas rgyang ring por ngal ba chen pos phyin phyin nas 'gram du slebs pa na de dag med par 'gyur ba dang /
'ga' zhig der slebs pa na /
skyes bu go mtshon can gyis bsrungs nas longs spyod du mi ster /
de'i tshe bkres skom gyi sdug bsngal sngar yod thog /
lus ngal ba dang yid pham pa'i sdug bsngal bsam gyis mi khyab /
nang gi sgrib pa can ni /
brgya la zas rnyed kyang kha nas mi thar ba dang /
mgrin par mdud pa yod pas zas 'gro dka' ba dang /
'ga' zhig ske la lba ba yod pa las rnag smin pa 'thung dgos pa sogs dang /
zas skom nyid la sgrib pa yod pa ni /
rna ba bye ba ri'i gtam rgyud las byung ba bzhin zas za ba na /
lcags gong me 'bar ba dang| phub ma dang /
rnag khrag dang /
rang sha la za ba sogs /
las mi 'dra ba ji ltar bsags pa dang mthun pa'i 'bras bu mi bzad pa du ma myong bar 'gyur ba dang /
'ga' zhig gis bza' btung byas pa mgrin pa nas thar kyang khog pa'i nang du slebs pa na khro chu khol ma sogs su gyur te bkres skom sel ba la mi phan pa'i steng du sdug bsngal tshad med pa skyed pa dang /
yang kha cig la de ltar ma gyur kyang pho ba che drags pas zas kyis mi khengs pa dang /
yi @# / /
dwags la lar kha nas ltogs pa'i me lhab lhab tu 'bar ba ste /
'dre me zhes pa'ang yi dwags kyi kha nas 'bar ba'i me yin /
'jur 'gegs ni /
kun dga' bo nyin mo spyod du phebs skabs yi dwags mo ske la mdud pa gsum yod pa /
kha nas 'jigs pa'i sgra rnam pa lnga sgrog pa sogs gzigs pa lta bu yin /
de 'dra'i rigs kyi yi dwags la mgrin par mdud pa sum brtsegs yod pa sogs dang /
de dag la brten pa'i sdug bsngal yang mtha' med pa ltar myong dgos te /
bshes spring las /
yi dwags na yang 'dod pas phongs pa yis / /
bskyed pa'i sdug bsngal rgyun chags mi 'chos pa / /
bkres skom grang dro ngal dang 'jigs pa yis / /
bskyed pa shin tu mi bzad bsten 'tshal lo / /
kha cig kha ni khab kyi mig tsam la / /
lto ba ri yi gtos tsam bkres pas nyen / /
mi gtsang gyi nar bor ba cung zad kyang / /
'tshal ba'i mthu dang ldan pa ma lags so / /
kha cig pags rus lus shing gcer pu ste / /
ta la ya thog bskams pa lta bu lags / /
kha cig mtshan zhing kha nas 'bar ba ste / /
zas su 'bar ba'i khar babs byed pa 'tshal / /
dmangs rigs 'gas ni rnag dang phyis dang / /
khrag sogs mi gtsang ba yang mi rnyed de / /
phan tshun gdong du 'tshog cing mgrin pa nas / /
lba ba byung ba smin pa'i rnag la 'tshal / /
yi dwags rnams la sos ka'i dus su ni / /
zla ba'ang tsha la dgun ni nyi ma'ang grang / /
ljon shing 'bras bu med 'gyur 'di dag gis / /
bltas pa tsam gyis klung yang skam par 'gyur / /
zhes dang /
slob spring las kyang /
mi bzad skom pas rgyang nas chu klung dri med pa / /
mthong nas btung bar 'dod de song na de nyid kyang / /
skra shad nya lcibs tshogs dang rnag bsung 'dres pa dang / /
'dam rdza ba khrag dang phyi sas gang ba'i chur 'gyur ro / /
dus rlabs rlung langs chu 'thor ri rtse bsil 'gyur zhing / /
tsan dan ljon pa sngo 'khrungs ma la yar song na / /
de yang 'di la nags bsregs me lce rnos 'khrigs shing / /
mgal dum 'gyel ba mang pos rang rong can du 'gyur / /
chu gter rlabs 'jigs 'phang mtho gyes pa las byung ba'i / /
dbu ba 'tsher ba lhag ger 'dug par song na yang / /
de yang 'di la bye tshan khug rna dmar rtsub pa'i / /
rlung dmar 'jebs pa 'tshub pa'i mya ngam nyid du 'gyur / /
'di ni der gnas char sprin ldang bar 'dod na yang / /
sprin las lcags mda'i char pa dud 'thul 'dag mar bcas / /
tsha tsha rdo rje'i pha bong rnams 'phro gser mdog lta bu yi / /
glog phreng dmar ser 'gyu ba lus la char du 'bab / /
tsha bas nyen la bu yug kyang ni tshar 'gyur la / /
lhags pas nyam thag pa la me yang grang byed de / /
shin tu mi bzad las yongs smin pas rnam rmongs pa / /
'di la sna tshogs 'di kun phyin ci log tu snang / /
khab mig tsam gyi kha la dpag tshad mang 'jigs pa'i / /
lto can nyam thag rgya mtsho chen po'i chu 'thungs kyang / /
mgul phug yangs pa nyid du phyin par ma gyur par / /
kha yi dug gis chu yi thigs pa'ang skam par 'gyur / /
zhes dang /
rgyal @# / /
mchog bskal bzang rgya mtshos /
lto ba ri mtshungs mgrin pa 'gag cing yan lag rtswa phran bzhin du phra / /
lus skabs thal bas rab g.yogs lhu tshigs 'thab las me yi tsha tsha 'bab / /
chu klung dag kyang bltas pa tsam gyis skem 'gyur rtag tu ngal ba dang / /
bkres pas gdung ba'i yi dwags rnams la zas skom bdud rtsi'i char pa stsol / /
zhes gsungs pa ltar yin /
rang re yang sang phod da tshod tsam na yi dwags de 'dra zhig tu mi skye ba'i nges pa med de /
der skye ba'i rgyu ni /
nor rdzas la ser sna dang /
brnab sems shin tu che ba dang /
rang gi nor rdzas la yang dang yang du nom nyug byed cing shas cher chags pa dang /
gzhan gyis sbyin pa gtong ba la gegs byed pa dang /
gzhan nor 'phrog pa dang /
rku ba /
dge 'dun gyi zhal du 'du ba'i sgo 'phrog pa dang /
'gyed nyis len byed pa sogs ma byin len dang /
gzhan la yi dwags zhes brjod pa sogs te /
lhag par dge 'dun la yi dwags zhes zer ba ni yi dwags kyi skye ba lnga brgya len pa'i rgyu yin /
'jur 'gegs la chu thigs gcig sbyin du yod pa ni /
sngar chu byin pa la ser sna ma byas pas yin /
gzhan longs spyod pa'i skal ba med /
slob dpon sangs rgyas ye shes yi dwags kyi yul du byon pa na| yi dwags mo shin tu nyam thag pa zhig la phru gu lnga brgya skyes nas yod pas /
slob dpon nyid mi yul du gshegs na kho mo'i khyo zas 'tshol du phyin nas lo bcu gnyis song /
de'i ring du bdag la phru gu lnga brgya skyes /
zas chu thigs pa gcig kyang ma byung bar dka' las dang sdug bsngal chen po yod pas khyod kyis mi yul nas zas rnyed pa khyer la mgyogs par yong grogs gyis zhes slob dpon nas 'phrin skyel bar mdzod zhus par /
yi dwags mang po yod na khyod kyi kho su yin mi shes gsungs pas /
de gzhan dang mi 'dra ba'i rtags mtshan mig ya gcig zhar ba /
rkang lag ya re yang mi bde ba yod zer /
de nas slob dpon mi yul du byon te yi dwags rnams gzigs pa na /
sngar gyi 'phrin bskur sa'i yi dwags de ji lta ba zhig yod pa la lo rgyus dang 'phrin gsung ba na /
yi dwags des bdag kyang de ltar phyir 'gro ba la ha cang rings kyang ngas lo bcu gnyis kyi ring btsal bas zas 'di las ma rnyed ces lag pa'i sbar mo dam du bcangs pa'i nang du lud pa skam po cung zad cig rtsis chen po byas te nyar nas yod /
de yang khrims ldan dge slong zhig gis lud pa dor nas bsngo ba mdzad pa la yi dwags mang po zhig gis hab thob byas skabs 'di rnyed pa yin zhus pa ltar /
rang res kyang brtan brtan ma mdzad na /
lud pa skam po la gung tshigs byed dgos pa zhig mi 'ong ba'i nges pa gtan nas med /
dge tshul chu smad skyes kyi a ma shi nas lo nyer lnga song ba na /
nyin gcig dge tshul gyis yi dwags 'jigs su rung ba zhig mthong nas skrag ste bros par rtsom pa na /
ma bros zer /
khyod su yin dris pas /
bu gcig gang las skyes pa yi / /
byams pa'i ma ni nga yin te / /
zas dang skom dang bral ba yi / /
yi dwags rnams kyi nang du skyes / /
bdag ni shi ba'i @# / /
dus byas nas / /
lo grangs nyi shu lnga lon te / /
chu yi bag kyang ma mthong na / /
kha zas lta zhig ga la mthong / /
zhes zer /
dge tshul gyis sangs rgyas la bsngo smon zhus te sangs rgyas kyis thabs mdzad pas /
de las tshe 'phos pa na yi dwags mthu mo che zhes pa nor rdzas ha cang phyug pa zhig tu skyes /
de yang sngar las ser sna drug 'gyur gyis che ba byung bas sbyin pa ma btang ba na /
dge tshul gyis ras yug gcig thabs kyis blangs nas sangs rgyas la phul kyang /
yi dwags mo des phangs sems kyis slar brkus te lan mang por khyer ba'i rabs dang /
sngon dge slong zhig chos gos legs pa gcig yod pa la chags pas /
de shi nas yi dwags chos gos gyon pa zhig tu skyes pa'i lo rgyus ltar yin gsungs /
deng sang ser sna byed pa la kho grim po yod ces bsngags pa byed mod /
ser sna ni yi dwags su skye ba'i rgyu thun mong ma yin pa yin pas /
rang re ser sna che lugs dang byed stangs 'dis sang phod da tshod tsam mam /
ring mtha' lo bzhi bcu lnga bcu tsam nas dmyal bar ma skyes na'ang yi dwags su skye nges pa lta bu yin gsungs /
gsum pa dud 'gro'i sdug bsngal bsam pa la gnyis /
spyi'i sdug bsngal bsam pa dang /
so so'i sdug bsngal bsam pa'o / /
dang po la /
gcig la gcig za ba dang /
glen zhing gti mug pa /
tsha grang /
bkres shing skom pa /
bkol zhing spyod pa'i sdug bsngal te lnga yod /
ngan song gsum las sdug bsngal chung shos dud 'gro lta bur skyes na /
gcig la gcig za ba'i sdug bsngal yang /
dud 'gro gzugs bongs che ba chu srin sogs ni /
chu srin nya'i rigs can dang /
de khyur mid byed thub pa'i chu srin nya mid dang /
de yang khur mi byed nus pa'i nya mid mid pa bya ba sogs lus dpag tshad mang po can yod cing de'i lus la dud 'gro chung ba gzhan mang pos tshang 'cha' zhing kho'i lus la zos pas /
mtshams shig nas kho ma bzod nas gzugs po brag ri lta bu la brdar ba na /
lus la gnas pa'i srog chags de dag bsad nas rgya mtsho yang dpag tshad tsam dmar por byed pa dang /
yang srog chags che ba dag gis chung ba rnams mid /
chung ba mang pos che ba zos te lus mi bzod na'ang rang sar sdod pa las 'gul ba tsam yang mi nus /
rgya mtsho chen por phung por spungs pa rnams gcig gi rgyab tu gcig gis zos nas sdod dgos pa dang /
gling bar gyi mun par skyes pa rnams ni skyes tshar rjes ma bu yang phan tshun mi shes par /
rang gi kha rtsar gang byung ba de gcig la gcig za res byas nas sdod dgos /
mi yul na yod pa 'di dag kyang khras bye'u dang /
bye'us 'bu gzhan za ba sogs dang /
gcan gzan dang /
ri dwags sogs gcig gis gcig gsod pa dang /
sha khyis ri dwags 'dod cing gsod pa sogs yin /
sdug bsngal ba'i sems can de dag la phar ltad mo blta ba lta bu ma yin par sdug bsngal myong ba'i sems can de lta bur rang nyid skyes na ci 'dra yong gi nyams bton nas bsgom dgos /
glen zhing gti mug pas gzhan lta ci /
gsod sar 'khrid pa dang /
lto ster sar 'khrid pa gang yin tsam @# / /
yang mi shes pa dang /
tsha grang gi sdug bsngal dbyar gyi dus su 'tshig la /
dgun gyi dus su 'khyags nas shi ba sogs sdug bsngal bsam gyis mi khyab pa yod tshul /
sngar bla ma zhig gis 'bu dmar po ring po zhig phyag tu bsnams nas /
khyod khams pa dge slong yin nam gsungs pas /
des mi skad smras te yin lags zer ba byung ba bzhin rang cag kyang 'bu de 'drar mi skye ba'i nges pa med /
sngon bon po'i mi khyim zhig gi pha shi ba /
de'i lung pa'i phu zhig tu lci ba'i 'og gi 'bu la skyes par rje mid las lung bstan te drangs tshul /
rang re rnams kyis de 'drar ga la skye snyam pa yong mod kyang /
der skye ba chu tshod tsam yin pas sku skye rjes ma 'bur skyes nas sa 'og tu dbugs ma chad tsam 'gul shig shig byas te sdod dam /
yang na 'bu la skyes nas bya sogs kyis zos nas khog stod zos zin kyang shi ma thub par khog smad kyis 'gul nas bsdad yod med kyi nges pa med /
gzhan ma byung na'ang de 'dra'i gnas ngan du mi skye ba'i thabs shig la 'bad dgos /
der ma zad dud 'gro phal cher dbyibs dang mdog kyang mi sdug la /
bkres shing skom pas nyin gang zas 'tshol sar 'gro yang zas mi rnyed pa'i sdug bsngal sogs yod /
da lta gzhan gyis rang la khyi rgan zer ba tsam yang mi bzod pa byed na /
khyi lta bur dngos su gyur na ji ltar byed /
zas skom dang nyal sa sogs la ltos dang /
lto 'tshol sa ni khang pa'i nang du mi'i rtsar yongs pa ma gtogs gzhan med /
khyi khang pa'i nang du 'ongs pa na /
tshang mas khyi sleb byung zer nas /
rgyu mtshan med par bdud sleb pa tsam byed /
'di yang kho rang gi las ngan pa'i 'bras bu zhig min na gang yin /
dgon pa 'ga' zhig tu tshogs dung btang ba na ngu ba'i khyi yang de'i grwa pa 'ga' khyir skyes pa'i rtags yin /
dud 'gro 'ga' zhig rkang lag sogs gang yang med pa'i sha sgor mo'i dbyibs can du yod /
sngon dwags por bla ma zhig la rgyun du sbyin bdag mi tshang gcig gis mar dang /
mi tshang gcig gis sha phul /
bla mas dkor sbyang ma byas par shi ste /
mar phul ba'i khyim der 'o ma shin tu mang ba'i 'bri zhig tu skyes /
rjes su g.yang du lhungs pa chus khyer nas sha phul ba'i mi tshang des rnyed /
sha rnams zos zin pa na /
rtsib ma'i rus pa'i ldebs su mi tshang che ge mo'i sha dang /
mi tshang che ge mo'i mar gyi skyin pa 'phrod song zer ba'i yi ge byung /
des na /
bla ma /
las sne /
dka' bcu dge bshes sogs la dgon pa nas dmigs bsal btang yang /
las 'bras kyis dmigs bsal btang rabs med| da res ma gzab na sgo 'gram gyi khyi dang bong bu dang nang gi mi gtso bdag gnyis go sa brje ba la dka' tshegs med /
sngar mi tshang gcig gis khang pa'i rgyab tu mu stegs pa'i lha rten yod pa la dmar mchod byas pas stabs nyes te lam 'gro chen po byung /
khyim gyi pha des 'chi khar yang dmar mchod gyis shig ces kha chems bzhag pas /
rjes su pha kho rang glang du skyes te rang gi bus dmar mchod thengs drug byas tshul /
yang mi tshang zhig gi pha khang rgyab kyi mtsho nang du nya la @# / /
skyes tshul /
rang re la'ang de ltar mi 'byung ba'i nges pa med /
bkol spyod kyi sdug bsngal ni /
dper na bong lta bu la mtshon na /
sgal pa thams cad rmar song yang da dung khal 'gel /
'chi bar nye ba na gar bab bab tu bskyur nas /
dbugs ma chad gong nas bya rog gis mig 'don pa sogs byas te 'chi tshul /
rang re de 'drar skyes na sdug bsngal bzod thabs med pa'i nyams bton te bsam dgos gsungs /
gnyis pa so so'i sdug bsngal bsam pa la /
byings na gnas pa dang kha 'thor ba'i dud 'gro'i sdug bsngal bsam pa gnyis las /
dud 'gro byings na gnas pa phal cher rgya mtsho chen po'i gting dang /
gling bar gyi mun nag rnams su chang 'gag gi sbang ma spungs pa bzhin gcig steng du gcig mnan nas yod pa /
'og ma rnams steng mas mnan te dbugs kyang mi thar ba sogs dang /
dud 'gro kha 'thor ba ni mi yul na yod pa'i dud 'gro rnams yin pas de dag la'ang sdug bsngal myong tshul mi 'dra ba mtha' yas pa yod /
de lta bu'i skye ba len pa'i rgyu cha tshang stobs ldan mang po rang re la yod cing /
de'i nang nas kyang thu shos ni /
chos dang chos smra ba la ma gus pa dang /
tshangs par spyod pa nang phan tshun la dud 'gro'i ming gis btags pa sogs te| shed bu ser skya'i byung ba ltar yin /
gzhan yang /
rgya gar na /
gcig gis sbyin bdag gi dbyar gnas pa'i dge 'dun gyi gtong sgo nyag phrar btang bas /
'dam rdzab dring ba zhig na 'bu dge slong gi mgo can zhig tu skyes te sdug bsngal myong ba dang /
yang sngon ma gcig gis dge slong zhig la spre'u dang 'dra zhes smras pas /
spre'u'i skye ba lnga brgyar blangs pa sogs mdo las gsungs tshul /
mi dge ba chen pos ni dmyal ba dang /
'bring gis yi dwags /
chung dus dud 'gror 'phen la| che lugs kyang bsam pa dang /
zhing dang dngos po sogs kyis che ba yin gyi /
mi bsad pa lta bu mngon mtshan che ba zhig la mi zer /
da lta zhing khyad par can lta bur rtsed mo byed zhor dang /
mchu 'gul tsam zhig byas pa'i las kyis kyang phyi ma ngan song du thibs kyis 'gro ba yod /
ngan 'gror mi skye ba'i gdeng yong ba la /
mdzod las /
bzod thob ngan 'gror yongs mi ltung / /
gsungs pa ltar sbyor lam bzod pa thob dgos pas /
rang re la de 'dra med pa'i thog /
ngan 'gror skye ba'i rgyu sngar bsags rnams ma shi gong du bshags mi thub pa ni da lta'i byed lugs 'dis shes pa /
ngan song du gcig skyes na de las thar ba'i thabs dang skyabs mi rnyed de /
spyod 'jug las /
su zhig 'jigs chen 'di las bdag /
legs par skyob par byed 'gyur zhes / /
bred sha 'thon pa'i mig bgrad nas / /
phyogs bzhir skyabs dag 'tshol bar byed / /
phyogs bzhir skyabs med mthong nas ni / /
de nas kun tu yi mug 'gyur / /
gnas der skyabs yod ma yin na| |de tshe bdag gis ji ltar bya / /
zhes gsungs /
'di ngan song gsum nas drag shos dud 'gro la bltas kyang shes te /
ma Ni tshig gcig tsam 'don pa'i thabs med /
nyon mongs dug gsum shugs drag po rang chas su yod pas @# / /
las ngan mang po gsar du gsog ste ngan song nas ngan song du 'gro /
gzhan yang de nyid las /
gang tshe dge spyad skal ldan yang / /
dge ba bdag gis ma byas na / /
ngan song sdug bsngal kun rmongs pa / /
de tshe bdag gis ci byar yod / /
dge ba dag kyang ma byas la / /
sdig pa dag kyang nyer bsags na / /
bskal pa bye ba brgyar yang ni / /
bde 'gro'i sgra yang thos mi 'gyur / /
zhes pa ltar da res kyi rten 'dir ma mtha'ang phyi mar ngan song las thar ba'i skyabs dang thabs 'tshol ba zhig lam 'bad na /
ngan song du lhung zin song na phyis tshar ba red /
ngan song gsum zer ba'i sgra bo che de dang rang gnyis kyi bar na dbugs chad ma chad kyi bar khyad tsam las med /
de yang thung na da lo'i lo mjug dang /
ring na sang phod da tshod tsam mam /
lo kha shas song mtshams nas /
gcig tu na dmyal bar skyes te lus dang me dbyer med du byas nas bsdad yod dam /
gcig tu na yi dwags su skyes nas zas chu thigs gcig tsam yang ma rnyed par bsdad yod dam /
yang na dud 'gror skyes nas mgo la r+wa co zing nge ba dang lus la spu zhol le ba zhig tu /
rmi lam rmis pa las sad pa bzhin du mi skye ba'i nges pa med /
de dag dran pa na yang thag ring po zhig tu de 'dra yod pa'i gtam nyan pa dang /
ltad mo blta ba lta bu mi byed par /
dang por skyes zin pa'i nyams dang /
de'i rjes su skye nges kyi nyams 'don pa gnad de /
dper na rgyal po'i khrims rar nag can mang por chad pa gcod skabs rang ltad mo blta bzhin par yod pa la /
de ma thag ltad mo ba'i khrod nas rang nyid bzung ste /
snga ma de ltar khrims gcod drag po myong ba bzhin /
da lta ngan song zhes bya ba ga shed cig na sems can mang po zhig sdug bsngal 'di 'dra myong gin yod pa red snyam pa tsam dang /
bshan pas lug gsod sar ltad mo blta bzhin pa lta bu'i mur glo bur du ngan song der slebs pa'am /
lug lta bur gyur nas bshan pa'i lag 'og tu mnan nas ral gris brang gsheg pa sogs mngon sum du myong bar gyur na 'jigs skrag dang sdug bsngal ji ltar 'byung ba de lta bu'i nyams 'don /
sangs rgyas bcom ldan 'das kyis ma 'ongs pa na /
nga'i nyan thos rnams bye ma'i sgro ba kha thur du bltas pa bzhin ngan song du 'gro zhes rang cag la lung bstan gnang ba yin pas /
nag can g.yang du bskyur bar nges pa zhig g.yang khar ngal bso ba bzhin du yod /
rang res de ltar mi shes par dgra bcom pa bya ba byas pa zhig las kyang blo bde mdog kha ba 'di ngan song du 'gro ba'i snga ltas yin /
des na| bye sgro'i tshem srub la lus pa'i bye ma nyung zad dang 'dra ba zhig e yong blta dgos /
ngan song de dag tu 'ang skyes zin pa'i nyams bton te bsgoms na 'dis nges 'byung 'dren 'ong bas /
rang res re zhig yi dam bsgom pa bas ngan song gi sdug bsngal bsgom na legs tshod yod /
ngan song gi sdug bsngal dran pa'i tshad la kun dga' bo'i sring mo'i bu gnyis maung+gal gyi bu la gtad pas klog pa ma byas pa'i skabs maung+gal gyi bus dmyal ba bstan pa na @# / /
de gnyis kyis dmyal ba dran pas yid 'byung rang shugs kyis skyes pa ltar dgos gsungs /
de nas 'bring du spros te bshad pa dang /
skyong tshul mdor bsdus te bstan pa bcas stsal / /
! / /
nyin bcu gnyis par /
chos kyi rgyal po tsong kha pa chen po'i gsung /
dal 'byor rnyed dka' tshe la long med pa / /
yid la goms pas tshe 'di'i snang shas ldog /
ces sogs 'dren par mdzad nas kun slong 'chos pa mdor bsdus shig stsal te| sngon du sa bcad rnams gsungs rjes /
'jig rten phyi mar ji ltar 'gyur ba 'gro ba gnyis kyi bde sdug bsam pa'i ngan 'gro'i sdug bsngal gyi skor la bskyar bshad mdzad cing /
de lta bu'i sgo nas dal rten la snying po len 'dod dang| ngan song gi sdug bsngal bsams nas 'jigs skrag chen po byung nas de las skyob pa'i skyabs dang /
phyi mar bde ba'i thabs 'tshol 'dod byung na /
phyi mar ngan song las skyob pa'i skyabs ni /
bla ma dkon mchog gsum la skyabs su 'gro ba yin zhing /
thabs ni bde legs thams cad kyi rtsa ba las 'bras la yid ches kyi dad pa bskyed de spang blang tshul bzhin byed pa nyid yin /
des na /
gnyis pa 'jig rten phyi mar bde ba'i thabs bstan pa la gnyis /
bstan pa la 'jug pa'i sgo dam pa skyabs 'gro bya ba dang /
bde legs thams cad kyi rtsa ba las 'bras la yid ches kyi dad pa bskyed pa'o / /
de la dang po skyabs su 'gro ba la lnga /
rgyu gang la brten nas skyabs su 'gro ba /
yul gang la skyabs su 'gro ba /
ji tsam gyis skyabs su song ba'i tshad /
skyabs su song ba'i phan yon /
skyabs su song ba'i bslab bya'o / /
dang po ni /
skyabs 'gro rnam dag 'ong mi 'ong rang rgyud la skyabs 'gro'i rgyu rnam dag yod med la rag las shing /
skyabs 'gro'i rgyu ni /
dri ba lhag bsam rab dkar gyi dris lan blo bzang bzhad pa'i sgra dbyangs las /
skyabs 'gro'i ngo bo i thi ba / /
rang nyid lhag par 'jigs pa dang / /
dkon mchog skyob pa'i nus ldan du / /
shes las byung ba'i skyabs 'gro la / /
thams cad mkhyen pa khyod nyid bzhed / /
ces gsungs pa ltar rang 'khor ba dang ngan song gi sdug bsngal la yid 'jigs pa dang /
rang gis blo 'gel nus na /
'jigs pa de las skyob pa'i nus pa dkon mchog la yod par yid ches pa gnyis yin pas rgyu de gnyis ka tshang dgos /
de min skyabs 'gro rnam dag mi 'ong ste /
sdug bsngal la 'jigs shing skrag pa med na skyabs 'tshol 'dod kyi blo mi skye /
skyabs yul la yid ches med na skyabs su bsten rgyu mi dran pa'am /
dran kyang tshig tsam las snying nas blo 'gel ba mi 'ong /
de yang rang nyid ngan song la 'jigs pa dang /
'khor ba la 'jigs pa dang /
gzhan 'khor bar mnar ba la mi bzod pa'i snying brtse ba gsum rim bzhin skyes bu chung 'bring chen po so so'i skyabs 'gro'i rgyu yin /
des na gong du ngan song gi sdug bsngal la 'jigs pa bskyed pa de skabs 'di'i skyabs 'gro'i rgyu gcig red /
gnyis @# / /
pa yul gang la skyabs su 'gro ba la gnyis /
skyabs yul ngos gzung ba dngos dang /
de skyabs su 'os pa'i rgyu mtshan no / /
dang po ni /
bstod pa brgya lnga bcu pa las /
gang zhig la ni nyes pa kun / /
gtan nas yong ye mi mnga' zhing / /
gang la rnam pa thams cad du / /
yon tan thams cad gnas gyur pa / /
gal te sems shig yod na ni / /
de nyid la ni skyabs 'gro zhing / /
de bstod de ni bkur ba dang / /
de yi bstan la gnas pa'i rigs / /
zhes gsungs pa ltar /
rang nyid la skyabs dang skyabs ma yin pa 'byed pa'i sems shig yod na ni /
nang pa sangs rgyas pa'i ston pa dang /
de'i bstan pa dang /
bstan pa de la gnas pa rnams la skyabs su 'gro ba dgos /
'jig rten phal pa dag gis /
'jig rten pa'i rgyal po dang /
lha klu btsan la sogs par skyabs bcol zhing /
phyi rol pas ni tshangs pa dang brgya byin sogs la skyabs bcol bar byed kyang /
de dag kho rang yang 'khor ba pa yin pas skyabs su mi 'os /
'o na skyabs su 'os pa de su yin zhe na /
skyabs 'gro bdun cu pa las /
sangs rgyas chos dang dge 'dun ni / /
thar pa 'dod pa rnams kyi skyabs / /
zhes gsungs pa ltar /
sangs rgyas /
chos /
dge 'dun te dkon mchog gsum kho na yin la /
de gsum yang legs par ngos ma zin na skyabs 'gro rnam dag mi 'byung zhing /
rang cag gis ma brtags ma dpyad pa na /
theg chen rig pa 'dzin pa lta bu yin mdog mdog byed kyang /
na tsha sogs gra ma 'grigs pa byung ba'am /
bya ba gal can la thug pa'i tshe 'jig rten pa'i chos skyong dang rgyal btsan yul lha sogs la skyabs bcol nas bsang shing gru mo gang khyer te lha rten sku mkhar gang yod kyi rtsar rgyug 'gro ba 'di /
nang na dkon mchog la blo ma khel bar /
de las rgyal btsan sogs lhag par 'dzin pa'i nang rtags phyir mngon pa ste /
don du dgon pa'i sgrigs su yod kyang /
theg chen rig 'dzin lta zhog /
nang pa sangs rgyas pa'i sgrigs la med pa yin /
gzhan yang klu dang rgyal btsan sogs la mkhyen brtse nus gsum gyi yon tan med cing /
kho rang nam 'chi tsam yang mi shes /
phal cher dud 'gro dang yi dwags kyi rigs su gtogs pa yin pas rang re las rten dma' /
rang re ji ltar thabs zhan kyang mi yin pas /
des de la skyabs bcol ba las thabs sdug pa ci zhig yod de /
'khor ba dang ngan song gi sdug bsngal las skyob pa lta ci /
gnas skabs kyi don chung ngu la'ang phan pa las gnod tshabs che /
dper na sngar mi lba ba yod pa zhig sha ru brag btsan gnas pa'i sar song ba brag btsan des mi min gzhan la sha khral 'khyer bar bab pas mi de'i lba ba khyer te med par byas /
yang mi lba ba can gzhan zhig gis de tshor nas ched du song ste skyabs bcol yang lba ba snga ma ma zhi ba'i steng du lba ba lhag por byas tshul /
de bzhin du 'jig rten pa'i lha 'dres skabs re phan 'dogs la /
skabs re gnod pa byed pas nam yang mi bslu ba min /
phyi rol pas tshangs pa /
brgya byin /
dbang phyug /
drag po /
gdong drug sogs @# / /
la skyabs yul byed pa de sngar gyi de tsho las cung drag mod /
de dag kyang rang nyid 'khor ba dang ngan song las ma grol bas gzhan skyob par mi nus shing /
nang pa sangs rgyas pa'i ston pa ni de dag dang mi 'dra bar| bsngags 'os bsngags bstod las /
nga ni mgon med khyed rnams kyi / /
grogs su gyur pa zhes sgrogs shing / /
thugs rje chen pos 'gro ba ni / /
mtha' dag 'khyud pa bzhin du bzhugs / /
ston pa thugs rje che mnga' ba / /
brtse bar ldan zhing thugs brtser mdzad / /
der brtson le lo mi mnga' ba / /
khyod dang 'dra ba gzhan su mchis / /
khyod ni sems can kun gyi mgon / /
spyi yi rtsa lag bzang po lags / /
zhes gsungs pa dang /
'og nas yon tan so so'i skabs su 'chad 'gyur ltar mkhyen brtse nus pa phun sum tshogs pa dang ldan pa yin /
rgyal btsan sogs la de 'dra'i yon tan gyi kha phyogs tsam yang med par ma zad /
lha klu sogs 'jig rten pa'i skyabs gnas gang yod kyi yon tan thams cad bsdoms kyang nang pa'i nyan thos rgyun zhugs pa gcig gi yon tan la'ang do zla med /
des na /
sangs rgyas ni don gnyis mthar phyin pa'i skyabs gnas mthar thug /
skyon kun zad yon tan kun ldan gyi ston pa ste /
go sla la| chos sku gnyis don dam pa'i sangs rgyas dkon mchog dang /
gzugs sku gnyis kun rdzob pa'i sangs rgyas dkon mchog tu 'jog /
chos dkon mchog la /
don dam pa'i chos dkon mchog ni /
'gog lam gang rung gis bsdus pa'i 'phags pa'i thugs rgyud kyi rnam byang bden pa ste /
'gog bden zhes pa rang 'dren byed kyi bar chad med lam gyi ngo skal gyi sgrib pa las grol ba'i cha la byed /
lam bden zhes pa 'gog pa de thob byed kyi thabs su gyur pa'i 'phags rgyud kyi mngon rtogs la 'jog /
gzhung chen por ma sbyangs pa'i blo dman rnams la rags pa tsam dper mtshon na skyes bu gsum gyi lam gyi rim pa 'di nyid la ngos gzung chog /
gsung rab yan lag bcu gnyis lta bu ni brdar btags pa'i chos dkon mchog yin /
dge 'dun dkon mchog ni /
rig grol gyi yon tan brgyad po gang rung dang ldan pa'i 'phags pa'i gang zag de don dam pa'i dge 'dun dkon mchog dang /
so skye dge slong gi sdom ldan bzhi sde tshang na brdar btags pa'i dge 'dun dkon mchog yin /
'di la phan gnod byas na dge 'dun la brten pa'i dge mi dge'i 'bras bu 'byung /
de yang 'jigs pa sna re tsam las skyob pa la skyabs de gsum ga mi dgos par /
re res kyang skyob nus te /
sngar mdo khams na mi zhig stag gis khyer skabs spyan ras gzigs la gsol ba btab pas de ma thag sa la bzhag ste song bas stag gi 'jigs pa las thar ba dang /
gang po rab tu byung nas dgra bcom thob rjes de'i spun dang tshong pa 'ga' zhig rgya mtshor song ste tsan+dan nas mchog blangs skabs de'i srung mas gru bshig par brtsams pa na /
gang po'i spun gyis dgra bcom pa gang po la gsol ba btab pas chu'i 'jigs pa las thar ba dang /
rgyal po gsal @# / /
rgyal la klu'i rgyal pos mtshon cha'i char phabs pa maung+gal gyi bus me tog gi char du bsgyur ba ltar yin /
'on kyang 'khor ba dang ngan song mtha' dag las skyob pa la dkon mchog gsum ga tshang dgos te /
dper na nad pa nad chen pos zin pa de nad las thar ba la sman dang sman pa nad g.yog gsum ga dgos pa bzhin /
rang re 'khor ba dang ngan song gi sdug bsngal dang /
srid zhi'i 'jigs pa chen po'i nad las thar ba la ni /
grol byed kyi lam ston mkhan sman pa lta bu'i sangs rgyas dang /
grol byed skyes bu gsum gyi lam sman lta bu'i chos dang /
chos sgrub pa'i zla grogs nad g.yog lta bu'i dge 'dun rnams nges par tshang dgos shing /
des na gang la skyabs su 'gro ba'i yul ni de gsum yin /
gnyis pa skyabs su 'os pa'i rgyu mtshan ni /
'di gtso bo sangs rgyas dkon mchog gi yon tan yin /
'di la rgyu mtshan bzhi las /
dang po ni /
rang 'jigs pa thams cad las grol ba ste /
de min na chus khyer ba nang phan tshun dang /
'dam du byings pa nang phan tshun de las 'don mi nus pa bzhin du 'dren mkhan skyabs yul rang nyid 'jigs pa thams cad las ma grol na /
gzhan 'jigs pa thams cad las sgrol mi nus /
ston pa sangs rgyas ni 'jigs pa thams cad las grol ba yin te /
sngon lhas byin gyis sangs rgyas bkrong bar bsams te sgyogs rdo 'phangs kyang gnod ma thub pa dang /
rgyal po'i khab tu ma skyes dgras glang po che nor skyong gtum po smyon pa rbad pa na /
dgra bcom gzhan thams cad 'jigs nas nam mkha' la 'phur yang /
sangs rgyas nyid ni 'jigs pa med par nor skyong btul bar mdzad pa dang /
khyim bdag dpal sbas kyis me dong du bskyur ba'i thabs bshams kyang /
des ma tshugs shing /
zhal zas la dug btab kyang glags ma rnyed pa'i rabs rgyas par gsungs nas /
de'i tshe dpal sbas dang /
de'i chung mar bcas pas ston par gang zag tha mal pa me dong dug gis 'jigs chog chog cig las gzhan pa'i 'du shes ma byung ba rnams kyang bshes gnyen bsten tshul skabs rang gi snang ba la nges pa med pa la'ang sbyar chog ces gsungs /
de dag kyang sgrib gnyis bag chags dang bcas pa spangs pa'i stobs kyis rang 'jigs pa thams cad las grol ba'i rtags yin /
rgyu mtshan gnyis pa ni /
gzhan 'jigs pa thams cad las sgrol ba'i thabs la mkhas pa ste /
rang 'jigs pa thams cad las grol kyang gzhan skyob stangs shes pa'i thabs la mi mkhas na /
ma lag rdum ma'i bu chus khyer ba ltar gzhan skyob mi nus mod /
sangs rgyas bcom ldan 'das ni gdul bya 'dul ba'i thabs la mkhas pas /
zhe sdang can sor phreng can lta bu'i sdig po che dang /
nga rgyal can dri za'i rgyal po rab dga' dang lteng rgyas 'od srungs lta bu dang /
gnod sbyin 'phrog ma dang /
gnod sbyin 'brog gnas lta bu'i stobs chen gyi mi ma yin dang /
gti mug can la ma chung ba lta bu'i @# / /
dbang po rtul po dang /
khyim bdag dpal skyes lta bu'i rgas 'khog dge rtsa chung ba dang /
gcung dga' bo lta bu'i 'dod chags shin tu che ba yang sgrol bar mdzad pas sangs rgyas ni de ltar gdul bya 'dul ba'i thabs la mkhas pa yin /
rgyu mtshan gsum pa ni /
kun la thugs rje chen po nye ring med par 'jug pa ste /
de med na gnyen gyi don mdzad la /
dgra'i don mi mdzad kyang /
sangs rgyas la ni 'gro ba kun la nye ring mi mnga' bas sku la bdo ba'i dgra lhas byin dang /
rang gi rigs kyi sras sgra gcan 'dzin gnyis la thugs nye ring dang phan btags ma btags kyi khyad par med de /
lhas byin gyis sangs rgyas la 'gran sems kyis sman mar zos pas ma zhu ba'i nad kyis mnar ba na /
ston pas lhas byin dang sgra gcan 'dzin gnyis la byams pa'i thugs mnyam pa'i bden tshig gsungs pas nad las grol ba yin /
sangs rgyas shAka thub 'di da res 'jig rten du byon pa yin pas de la dpe sbyar na sangs rgyas gzhan gyi yon tan yang des 'gre gsungs /
rgyu mtshan bzhi pa ni /
phan btags ma btags thams cad kyi don mdzad pa ste /
de med na /
dper na rang re da lta stobs 'byor cung zad che ru song ba'i tshe nyam thag dag la phan 'dogs pa lta ci /
de dag la gtam tsam yang bshad nyan mi 'os pa'i tshod du byed pa ltar rang la tshur phan btags pa'i don mdzad la /
ma btags pa'i don mi mdzad pas nyam thag rnams la skyabs mi mdzad kyang /
sangs rgyas ni de ltar min par phan btags ma btags thams cad kyi don mdzad de /
sngon dge slong nad kyis nyam thag pa zhig gi lus bshang gcis gos pa'ang 'khru ba sogs kyi nad g.yog mdzad pa dang /
yang bram ze'i khye'u mi sdug pa'i rtags mtshan bco brgyad dang ldan pa sprang po'i khyur yang mi tshud pa de lta bu yang rjes su bzungs shing /
rgyal po gsal rgyal gyi bu mo rdo rje ma zhes pa phag pa'i gdong 'dra ba'i mtshan ngan pa dang ldan pa de lta bu'i mi sdug pa dang /
khyim bdag rtogs ldan gyi bu legs 'ong zhes pa shin tu bsod nams dman pas /
skyes nas khyim mi nor thams cad rim par stongs la /
sprang por gyur pa'i skabs de dang lhan du yod pa'i sprang po'i tshogs kyis kyang zas mi rnyed cing /
ming yang nyes 'ong du thogs pa /
gang du phyin kyang 'khor sa med par sprang po'i khyur yang ma tshud cing /
nye skor na'ang 'ong du mi bcug pa sogs bkra mi shis pa sha stag byung ba de yang sangs rgyas kyis bskyangs shing rjes su bzung ste skyabs mdzad tshul rgyas par gsungs /
de'i phyir sangs rgyas ni kun la thugs rje chen po nye ring med par ma zad /
phan btags ma btags thams cad kyi don mdzad cing /
'gro ba nyam thag pa la lhag par brtse ba yin /
de yang brtse ba snying rje chen po med na skyabs bcol yang skyabs mi mdzad pa srid mod /
sangs rgyas la de yod pas skyabs ma bcol yang skyabs nges par mdzad pa yin gsungs /
de ltar skyabs 'gro'i rgyu dang yul la bshad @# / /
pa mdor bsuds tsam song zin nas /
sa bcad gsum pa ji tsam gyis skyabs su song ba'i tshad la bzhi las /
dang po yon tan shes pa'i sgo nas skyabs su 'gro ba ni /
dkon mchog gsum so so'i yon tan shes nas skyabs su 'gro dgos pas /
de la gsum /
sangs rgyas kyi yon tan /
chos kyi yon tan /
dge 'dun gyi yon tan no / /
dang po sangs rgyas kyi yon tan la sku gsung thugs 'phrin las kyi yon tan bzhi las /
dang po sku'i yon tan ni /
mngon rtogs rgyan las /
phyag zhabs 'khor lo'i mtshan dang rus sbal zhabs / /
sogs ltar mtshan so gnyis dang /
thub pa'i sen mo zangs mdog dang / /
sogs ltar dpe byad brgyad cus brgyan pa ste /
mtshan zhes pa rang rgyud ldan gyi gang zag skyes bu chen por mtshon pa dang /
dpe byad ni /
nang na yon tan de ltar yod pa'i dpe'am rtags la bya /
de'ang mtshan dpe'i ngo bo'i yon tan dang /
rgyu'i yon tan sogs bsams na stobs che bas /
rin chen phreng ba las gsungs pa ltar rang rgyal dang /
nyan thos slob mi slob dang /
'khor los bsgyur ba sogs 'jig rten gyi bsod nams thams cad bsdoms pa gcig gis sangs rgyas kyi sku'i ba spu'i bu ga gcig 'grub pa dang /
ba spu'i bu ga thams cad 'grub pa'i bsod nams brgyar bsgyur bas dpe byad gcig 'grub /
dpe byad brgyad cu po thams cad 'grub pa'i bsod nams brgyar bsgyur bas mtshan bzang gcig 'grub /
mtshan sum cu 'grub pa'i bsod nams stong du bsgyur bas mdzod spu 'grub /
de 'grub pa'i bsod nams stong phrag brgyar bsgyur bas gtsug tor 'grub /
de 'grub pa'i bsod nams bye ba 'bum phrag brgyar bsgyur bas sangs rgyas kyi gsung tshangs dbyangs 'grub pa yin /
gzhan yang de bzhin gshegs pa'i mtshan dang dpe byad sogs sku'i cha shas re res kyang gsung gi bya ba mdzad nas chos ston pa dang /
de bzhin du gtsug tor dang ba spu sogs kyis kyang thugs kyi bya ba mdzad nas shes bya ji lta ji snyed thams cad gzigs pas /
lam rim 'di'i brgyud pa'i bla ma gong ma'i phyag srol ltar /
phun tshogs dge legs bye bas bskrun pa'i sku / /
zhes sogs kyi tshig rkang gsum ga sku gsung thugs re re la sbyar du yod /
de'i phyir shes bya thams cad la skus khyab /
skus gar khyab la gsung dang thugs kyis khyab pas na /
zhing khams thams cad sku la snang zhing /
skus zhing khams thams cad la khyab pa zhes sku'i gsang ba bsam gyis mi khyab pa yin te /
mdo las /
ye shes ji snyed khyab gyur pa / /
sku yis kyang ni de snyed khyab / /
ces gsungs /
sangs rgyas kyi dbu'i gtsug tor yang rgyun du yongs grags mjal ba'i tshe sor bzhi tsam du yod kyang /
tshad gzhal ba na /
byang sems shugs 'chang zhes pas steng phyogs kyi 'jig rten khams dpag tu med par rdzu 'phrul gyis song ste bltas kyang da dung de bzhin gshegs pa'i dbu'i gtsug tor gyi rtse mo bltar mi mngon pas ngal nas tshad ma rtogs par gsang ba bsam gyis mi khyab pa'i mdo las @# / /
gsungs pa dang /
na bza' sku la sor bzhi tsam gyis mi reg kyang phyi nas mjal ba'i tshe sku'i dbyibs dod pa dang /
zhabs sa la mi reg kyang 'khor lo'i ri mo sogs kyi rjes sa la bkra ba dang /
srin bu sogs zhabs 'og tu tshud na zhag bdun gyi bar du bde ba chen po dang ldan pa dang /
de nas dud 'gro'i gnas ngan las 'phos te lha yul du skye bar 'gyur ba sogs yod /
des na dpe la bstod pa las kyang /
khyod sku mtshan gyis spras gyur pa / /
mdzes gyur mig gi bdud rtsi ni / /
sprin med ston gyi nam mkha' la / /
skar ma'i tshogs kyis spras pa 'dra / /
thub pa gser gyi mdog ldan pa / /
chos gos kyis g.yogs mdzes gyur pa / /
gser gyi ri bo'i rtse mo ni / /
mtshams kyi sprin gyis dkris pa 'dra / /
mgon khyod rgyan gyis ma brgyan yang / /
zhal gyi dkyil 'khor mdangs gang yin / /
zla ba'i dkyil 'khor rgyas gyur pa / /
sprin dang bral la'ang de ma mchis / /
khyod kyi zhal gyi padma dang / /
padma nyi mas kha bye ba / /
bung bas mthong na padma ni / /
the tshom dpyang thag la 'jug 'gyur / /
khyod zhal gser gyi mdog ldan par / /
tshems dkar mdzes par gyur pa ni / /
gser gyi ri gseb ston ka yi / /
zla zer dri med zhugs pa 'dra / /
mchod 'os khyod kyi phyag g.yas ni / /
'khor lo'i mtshan gyis mdzes gyur pa / /
'khor bas skrag pa'i mi rnams la / /
phyag gis dbugs 'byin mdzad pa lags / /
thub khyod gshegs par gyur pa'i tshe / /
zhabs gnyis dpal gyi padma 'dras / /
sa gzhi 'di ni bris gyur pa / /
padma can gyis ji ltar mdzes / /
zhes gsungs pa'i yon tan rnams kyang yid la dran par byed cing /
'di dag gi skabs su rgyas par na /
mngon rtogs rgyan sogs las bshad pa bzhin tshur sbyar dgos gsungs /
gnyis pa gsung gi yon tan ni /
yan lag drug cu dang ldan pa ste /
gtso bo ni rgyud las /
gsung gcig nyid du gsung gyur kyang / /
du ma nyid du so sor snang / /
zhes dang /
bden pa po'i le'u las gsungs pa ltar 'jam mgon tsong kha pa chen pos kyang /
'jig rten kun gyi sems can thams cad kyis / /
dus gcig nyid du the tshom don zhus kyang / /
de dag re re'i mdun du 'ang de snyed kyi / /
sku dang gsung gi bkod pa dus gcig tu / /
mdzad pa mdzad kyang rtog pa nyer zhi ba / /
zhes 'gro ba sna tshogs pas dri ba mi 'dra ba mang po dus gcig tu zhus kyang /
de bzhin gshegs pa'i gsung gcig gis 'gro ba so so'i skad du /
so so'i dbang po dang 'tshams par dri ba thams cad kyi lan dus gcig tu mdzad par gsungs pa /
yum rgyas 'bring bsdus gsum yang dus gcig tu gsungs pa gdul bya'i dbang gis rgyas 'bring bsdus gsum du byung ba lta bu yin /
de yang thag nye ring med par kun tu go ba zhig yin te /
gsang ba bsam gyis mi khyab pa'i mdor /
maung+gal gyi bus sangs rgyas kyi gsung gi tshad rtog pa'i phyir rdzu 'phrul gyis bgrod de zhing khams mang po brgal yang da dung drung na gnas pa ji lta ba bzhin du thos te gsung gi tshad ma rtogs par @# / /
gsungs pa dang /
gsung gi yon tan gzhan yang bstod pa brgya lnga bcu pa las /
khyod zhal blta na rab sdug pa / /
de las mnyan na snyan pa yi / /
gsung 'di dag ni zla ba las / /
bdud rtsi 'dzag pa bzhin du 'byung / /
khyod kyi gsung ni 'dod chags kyi / /
rdul rab zhi mdzad char sprin 'dra / /
zhe sdang sbrul ni dbyung ba la / /
nam mkha' lding dang 'dra ba lags / /
yang dang yang du mi shes pa'i / /
rab rib 'joms pas gdugs dang 'dra / /
nga rgyal ri bo mngon 'joms pas / /
rdo rje dang yang 'dra ba lags / /
don gzigs pas ni mi bslu ba / /
nongs mi mnga' phyir rjes su mthun / /
legs par sbyar bas go sla ste / /
khyod kyi gsung ni legs gsung ldan / /
re shig dang por khyod kyi gsung / /
nyan pa rnams kyi yid 'phrog mdzad / /
de nas yid la bsam bgyis na / /
'dod chags gti mug rnams kyang sel / /
phongs pa rnams kyi dbugs 'byin zhing / /
bag med rnams kyi skyabs kyang mdzad / /
bde ba can dag skyo bgyid pas / /
khyod gsung kun dang 'tsham par 'jug /
mkhas pa rnams kyi dga' ba skyed / /
bar ma rnams kyi blo yang spel / /
tha ma'i rab rib rnam 'joms pas / /
gsung 'di skye bo kun la sman / /
zhes gsungs pa ltar dang /
de tsam du ma zad /
gsung gis kyang sku thugs kyi bya ba mdzad pa sogs gsung gi gsang ba la mtha' med pa yin gsungs /
gsum pa thugs kyi yon tan ni /
rgyas par na gzhung chen mo las bshad pa ltar stobs bcu dang /
ma 'dres pa bco brgyad sogs zag med ye shes kyi sde tshan nyer gcig gi yon tan rnams shes par byed cing /
gzhung chen por thos bsam mdzad pa dag gis kyang /
de dag nas rgya cher bstan pa rnams 'dir phan thogs par byas nas bsam dgos /
mdor bsdu na /
mkhyen brtse'i yon tan gnyis las /
mkhyen pas ni /
ji lta ba la mnyam par bzhag bzhin du shes bya ji snyed pa thams cad lag mthil du skyu ru ra bzhag pa bzhin mkhyen cing gzigs pa yin te /
bsngags 'os bsngags bstod las /
bcom ldan dus kun gtogs pa'i chos / /
rnam kun 'byung gnas thams cad ni / /
lag mthil skyu ru ra lta bur / /
khyod kyi thugs kyi spyod yul gyur / /
chos rnams g.yo dang mi g.yor bcas / /
gcig dang sna tshogs so so la / /
mkha' la rlung dag rgyu ba bzhin / /
khyod kyi thugs dag thogs mi mnga' / /
zhes gsungs /
de'i shes byed kyang sngon shAkya dga' byed zer ba shi nas /
kun tu rgyu rnams kyis gshin chos byed skabs gshin po de bkug nas gzugs dngos su ston pa la bza' btung ster ba sogs bya srol yod pa de bzhin byas te /
nye du rnams kyis de shAkya dga' byed dngos yin bsam pa na /
ston pas dri za khyab byed dang /
gnod sbyin gtogs 'dod sogs kyis gshin por brdzus pa yin gsung ba la de dag yid ma ches par /
ston pas shAkya ba rnams la 'bru'i thum po khyim so so'i ming byang bcug pa @# / /
re khyer nas shog gsungs pas /
shAkya'i mi khyim ha cang mang po zhig gis de ltar phul bas /
'bru'i thum po glang chen gyi rgyab khal longs pa tsam byung ba rnams sangs rgyas kyis 'di dang 'di'i yin zhes gcig kyang ma nor bar ngos 'dzin mdzad pas yid ches pa byung bar mdo las gsungs pa dang /
gzhan yang 'dul ba lung las byung ba ltar /
shing thams cad mer bsregs nas rgya mtsho'i nang du yun ring mor dkrugs te sangs rgyas la phul na /
'di ni lung pa 'di dang 'di'i shing 'di lta bu'i mgo mjug 'di 'dra zhig gi thal ba'o zhes de tsam tshun chad kyang so sor ma 'dres par mkhyen zhing /
der ma zad /
sku rjes su bstan pa'i cho 'phrul gdul bya bye ba ther 'bum sogs ji snyed yod pa re re'i mdun du de snyed kyi sprul pa bstan pa dang /
gsung kun tu brjod pa'i cho 'phrul yang /
sngar bshad pa bzhin sems can re re'i skad dang bsam pa dang mthun pa'i chos dus gcig tu ston pa dang /
thugs ting nge 'dzin gyi cho 'phrul zhes /
ston pas 'jig rten pa'i thugs bskyed par mdzad pa na /
sems can srog chags grog sbur yan chad kyis kyang gzhan gyi sems shes par 'gyur zhing /
de bzhin gshegs pa'i thugs dgongs kyang shes pa dang /
'jig rten las 'das pa'i thugs bskyed tshe srid pa tha ma'i byang sems kyis kyang sangs rgyas kyi dgongs pa mi shes pa sogs dang /
yum gsungs pa na 'jig rten gyi khams thams cad dag pa'i 'jig rten du bsgyur bar mdzad pa sogs ltar yon tan mtha' yas pa yod gsungs /
brtse ba'i yon tan ni /
rgyal mchog bdun pa chen pos /
skye bo gang dag rang sdug nyid kyang res 'ga' khro ba'i dbang gyur te / /
gsod par brtsams mod khyod kyis 'gro rnams bu dang 'dra bar rtag dgongs nas / /
gnod 'gyur cha tsam thugs kyi dgongs pa ring mo zhig nas btang bas na / /
bdag 'dra rang la brtse ba des kyang khyed thugs snying rje'i char mi phod| |ces gsungs pa bzhin /
rang cag rnams rang gis rang la brtse ba ji ltar yod pa des /
sangs rgyas kyis sems can la brtse ba'i cha shas tsam la'ang bsgrun du med la /
de yang sdug bsngal can gyi sems can mthong na skye la /
mi mthong na mi skye ba'i 'phel 'grib res 'ga' ba'i snying rje rang re la yod pa lta bu min par /
sems can thams cad sdug bsngal gyis mnar bar dus rtag tu gzigs pas de dag la brtse ba snying rje chen po yang rgyun chad pa med par dus rtag tu 'jug ste /
sangs rgyas kyi snying rje ni thog mar lam ma zhugs nas sbyangs pas goms pa mthar thug pa'i stobs kyis yin zhing /
de dag la dgongs te brgya lnga bcu pa las kyang /
'gro ba 'di dag thams cad ni / /
khyad med nyon mongs rnams kyis bcings / /
khyod ni 'gro ba'i nyon mongs dag /
dgrol slad yun ring thugs rjes bsdams / /
zhes dang /
bden pa po'i le'u las kyang /
gti mug mun pa mun nag gis rtag tu / /
sems ni bsgribs @# / /
par gyur pa'i skye dgu dang / /
'khor ba'i btson rar chud par rnam gzigs na / /
drang srong dam pa de ni thugs rje skye / /
zhes sogs gsungs pa yin gsungs /
bzhi pa 'phrin las kyi yon tan ni /
rgyud bla ma las /
brgya byin rnga sprin tshangs pa dang / /
nyi ma nor bu rin chen bzhin / /
de bzhin gshegs pa sgra brnyan bzhin / /
nam mkha' dang ni sa bzhin no / /
zhes dpe dgu'i sgo nas bstan pa ltar bsams la /
brgya byin gyi gzugs brnyan 'bad rtsol dang rnam rtog la ma bltos par bai DUr+ya'i sa gzhi'i steng du snang ba'i tshe lha chung ba rnams kyis mthong ba na /
'di ltar thob par bya'o snyam ste lha'i dbang po brgya byin gyi go 'phang de 'dra 'thob pa'i rgyu gsog pa bzhin du /
sangs rgyas kyi sku mtshan dpes spras pa mthong nas de thob par bsams nas de'i rgyu bsags pa ni sangs rgyas kyi sku'i 'phrin las dang /
sum cu rtsa gsum gyi lha yul du lha rnams kyi bsod nams las grub pa'i rnga bo che shugs 'chang zhes bya ba rdung mkhan med par chos kyi sdom bzhi ston pa'i sgra bsgrags pas lha rnams thar pa la bskul ba dang mtshungs par sangs rgyas rnams kun slong gi 'bad rtsol dang bral yang 'gro ba rnams la mngon mtho dang nges legs la 'god pa'i gsung gis khyab par mdzad de skal ldan 'os su gyur pa rnams la chos ston pa ni gsung gi 'phrin las dang /
sprin las char babs pas lo tog rnams bskrun pa bzhin gdul bya'i rgyud kyi dge ba'i lo tog bskrun par byed pa thugs kyi 'phrin las sogs dang /
gzhan yang sku'i cho 'phrul bstan nas sems can 'dul ba /
gsung gi 'phrin las chos gsungs pa /
nyon mongs med pa'i ting nge 'dzin la brten nas thugs kyi 'phrin las mdzad pa yin /
mdor na /
sa brgyad pa man la 'bad rtsol rags pa dang /
de yan gyi byang sems kyis kyang kun slong phra mo la ltos shing /
de ltos na sems can thams cad la dus gcig pa'i 'phrin las mi 'byung mod /
sangs rgyas kyi 'phrin las ni /
bdag gis sems can gyi don bya'o dgongs pa'i kun slong dang 'bad rtsol sogs la mi ltos par /
dper na nam mkha'i zla ba rang nyid la rnam par rtog pa med bzhin du rtswa rtse'i zil pa tshun dang chu snod 'bum phrag mang por chu'i ngos nas dwangs shing ma g.yos na gzugs brnyan 'char ba ltar /
gdul bya'i rgyud dag nas 'dul ba'i dus la bab pa na /
sangs rgyas kyi 'phrin las 'bad med lhun grub tu 'jug pa yin /
don du sangs rgyas kyi 'phrin las zhes pa rang rgyu ye shes chos skus bdag rkyen byas pa la brten nas byung ba'i rnam dkar gyi yon tan zhig la byed gsungs /
gnyis pa chos kyi yon tan ni /
gzhung chen mor thos pa byas pa yin na /
mthong lam bar chad med lam lta bus rang gi ngos skal gyi sgrib pa spong tshul sogs bsam zhing /
de ltar mi shes pas ni /
sngar bsam gyis mi khyab pa'i yon tan dang ldan par bshad pa'i sangs @# / /
rgyas de gang las byung na /
'gog lam sogs rtogs pa dang lung gi chos la brten nas byung zhing 'byung bas na /
chos la de ltar skyed pa'i yon tan yod snyam du bsam /
spyir chos dkon mchog ni /
'gog bden dang /
mthong sgom bar chad med lam lta bu sa bcu lam lnga sogs la byed kyang /
'dir rgyud 'dul ba gtso che phyir mtshon byed tsam rags pa go sla bar bshad na lam rim 'di lta bu la byar rung ba sngon zhus ltar yin gsungs /
gsum pa dge 'dun gyi yon tan ni /
nyan thos tshogs lam pa lta bur mtshon na /
srid pa la yid 'byung skyes nas tshogs lam du zhugs pa ste byang chub kyi tshogs bcu gsum spel ba dang byang chub kyi phyogs dang po gsum thob pa dang /
gzhan don du sprul pa dang mngon shes 'byung ba sogs dang /
sbyor lam pas bden bzhi'i rnam pa bcu drug don spyi'i tshul du rtogs pa dang /
mthong lam pas stong nyid mngon sum du rtogs pa sogs dang /
sgom lam la sgom spang gya gcig rim gyis spangs /
dgra bcom thob na de las kyang yon tan rgya che ste /
gzugs mang po nyung ngur byed pa dang /
zad par sa chu me rlung nam mkha'i ting nge 'dzin gyi sgo nas sprul bsgyur mang po ston pa /
gdul bya gang yod sar gshegs pa sogs dang /
nyan thos dgra bcom pa'i yon tan yang dpag tu med pa lta bu yod de /
ston pa 'das rjes kun dga' bos mu stegs pa btul nas zhag bdun gyi ring la skye bo khri phrag brgyad bden pa la bkod /
nyer sbas kyis chos gsungs skabs bdud sdig to can gyis zas nor gyi char phab /
gar mkhan sprul te gar 'khrab pa la 'phags pas me tog gi phreng ba bskon nas shin tu mi sdug par byin gyis brlabs tshul /
deng sang nyan thos zhes dman pa'i tshad du byed kyang /
'di'i yon tan tsam yod na grub thob chen po'i tshad du 'jog dgos pa yod /
rang rgyal ni bskal pa brgyar tshogs bsags pa sogs nyan thos las yon tan brgya 'gyur stong 'gyur gyis lhag /
byang chub sems dpa'i yon tan ni mtha' med pa lta bu yin te /
tshogs sbyor gyi gnas skabs su mos pa spyod pa'i sa la stong nyid kyi don thos bsam sgom pas gtan la phab /
snying rje byang sems zab mo'i lta ba rnams sbyangs pas gzung 'dzin rtog pa mngon gyur nyams smad par byas te grangs med dang po'i tshogs rdzogs /
mthong lam skabs sa dang po la sbyin pa'i phar phyin gyi nyams len ches lhag par thob /
sgom lam sa dgu'i skabs chos nyid gzigs tshul gyi dbang tsam gyis phar phyin lhag ma dgu po rnams ches lhag par thob pa dang /
yang byang sems sa dang po bas lus brgya phrag sprul ba dang /
lus re re la byang sems brgya phrag res bskor ba /
bskal pa brgya gzigs pa /
'jig rten gyi khams brgya g.yo ba /
ting nge 'dzin gyi sgo brgya phrag la 'jug pa /
sangs rgyas brgya mthong ba /
des byin gyis rlob pa /
sangs rgyas kyi zhing brgya sprul ba dang /
zhing brgyar @# / /
'gro ba /
chos kyi sgo brgya phrag 'byed pa /
sems can brgya smin pa /
bskal pa brgyar gnas pa rnams skad cig re la 'byung ba'i yon tan brgya phrag bcu gnyis thob /
de bzhin du bcu gnyis po re re nas sbyar bas sa gnyis par stong phrag /
gsum par 'bum phrag /
bzhi par bye ba brgya phrag /
lnga par bye ba stong phrag /
drug par bye ba 'bum phrag /
bdun par bye ba khrag khrig 'bum phrag /
brgyad par stong gsum 'bum phrag gcig gi rdul grangs /
dgu par stong gsum grangs med 'bum phrag bcu'i rdul grangs /
sa bcu pa bas brjod du med pa'i yang brjod du med pa'i stong gsum gyi rdul gyi grangs dang mnyam pa'i yon tan thob /
mdor na /
ma dag sa bdun gyi skabs su grangs med gnyis pa dang /
dag pa sa gsum gyi skabs nas grangs med gsum pa'i tshogs rdzogs par nus pa'i yon tan thob pa sogs gzhung chen mo rnams las shin tu rgya chen por gsungs pa ltar dge 'dun gyi yon tan tshad med pa yin gsungs /
gnyis pa khyad par shes pa'i sgo nas skyabs su 'gro ba la drug las /
mtshan nyid las gyur pa'i khyad par la /
sangs rgyas ni mngon par byang chub pa'i mtshan nyid can te /
chos thams cad kyi gnas tshul gang gis kyang ma sgrib par rjen par gzigs pa /
byang zhes pa kha ton byang ba la byang ba'i tha snyad 'dogs pa ltar /
rtogs pa mthar phyin par grub pa la de ltar brjod /
chos ni sangs rgyas byon pa'i 'bras bu'i mtshan nyid can te /
de yang sangs rgyas kyis bden bzhi'i chos 'khor bskor ba na /
lnga sde bzang po'i rgyud la mthong lam sogs ci rigs par skyes pa bzhin /
gnas skabs gzhan dang gzhan gyi dbang du byas pa'o / /
dge 'dun ni chos de sgrub pa'i mtshan nyid can no / /
'phrin las kyi khyad par ni /
sangs rgyas ni lung 'bogs pa ste chos ston pa'i mdzad pa can /
chos ni spang bya spong ba'i khyad par can /
dge 'dun ni chos nyams su blangs pas 'bras bu thob pa'i tshe gzhan gyis de mthong nas de la 'jug pa sogs mnyam du rogs byed pa ltar dge ba la mngon par spro ba'i 'phrin las can no / /
mos pa'i khyad par ni /
skyabs su 'gro ba'i tshe mos pa mi 'dra ba ste /
dper na chu las sgrol ba na /
gru pa dang /
ko gru dang /
mnyam du 'gro ba'i grogs ltar /
sangs rgyas ni mchod pa dang bsnyen bkur bya ba /
chos ? rang rgyud la mngon du byed pa /
dge 'dun dang tshul bzhin du 'grogs par mos pa'o / /
sgrub pa'i khyad par ni /
de gsum lag len la gzhol ba'o / /
rjes dran gyi khyad par ni /
'di ltar sangs rgyas bcom ldan 'das zhes sogs dkon mchog rjes dran gyi mdo las ji skad gsungs pa ltar gyi dkon mchog gi yon tan dran pa yin /
bsod nams 'phel ba las gyur pa'i khyad par ni /
sangs rgyas ni gang zag gcig la brten nas bsod nams 'phel ba dang /
dge 'dun ni gang zag mang po la brten nas bsod nams 'phel ba ste /
sangs rgyas dang dge 'dun ni gang @# / /
zag gi dbang du byas pa dang /
chos ni gang zag ma yin pa'i dbang du byas pa'i bsod nams 'phel ba'i khyad par ro / /
des na skyabs su 'gro ba na yang sangs rgyas la skyabs su 'gro ba ni mchod pa dang rim gro bya ba'i bsam pas yin la /
chos ni rang rgyud la skyed par byed pas so / /
gsum pa khas blangs pa'i sgo nas skyabs su 'gro ba la gsum ste /
sangs rgyas la skyabs ston pa po dang /
chos la skyabs dngos dang /
dge 'dun la skyabs sgrub pa'i zla grogs su khas len pa ste /
dper na nad pas sman pa dang /
sman dang /
nad g.yog gsum la re ba bcol lugs mi 'dra ba gsum byed pa ltar yin /
des na spangs rtogs kyi chos re re rgyud la skyes pa na| 'jigs pa sna re las grol bas skyabs dngos ni chos yin /
bzhi pa gzhan du mi smra ba'i sgo nas skyabs su 'gro ba ni /
sngon rgya gar na /
slob dpon tho btsun grub rje spun gnyis yod pa dang po phyi rol pa yin /
khong gnyis dbang phyug mchod phyir ri bo gangs can la song ba na /
lha dbang phyug chen pos sangs rgyas la skyabs 'gro byed pa mthong nas nang par zhugs te theg chen gyi slob dpon chen por gyur pa des sangs rgyas kyi che ba'i yon tan brjod pa khyad par 'phags bstod mdzad pa las gsungs pa ltar rang re'i ston pa la skyabs su 'dzin cing /
de'i bstan pa la slob pa nyid gzhan du bsgyur mi btub par brtan por bzung ba dang /
bon dang mu stegs sogs chos 'di las phyi rol du gyur pa la skyabs su mi 'dzin pa ste /
nang pa dang phyi ba'i ston pa dang /
bstan pa /
de la slob pa'i dge 'dun rnams kyi mchog dman gyi khyad par yang de nyid las /
bdag ni ston pa gzhan spangs nas / /
bcom ldan khyod la skyabs su mchi / /
de ci'i slad du zhe na khyod / /
skyon mi mnga' la yon tan ldan / /
zhes dang /
mu stegs gzhan gyi gzhung lugs la / /
ji lta ji ltar rnam bsams pa / /
de lta de ltar mgon khyod la / /
bdag gi sems 'di dad par gyur / /
ces dang /
bsngags 'os bsngags bstod las kyang /
'jug dang ldog pa gang lags dang / /
kun nas nyon mongs rnam byang gang / /
de nyid dpa' bo khyod bka' dang / /
gzhan gyi tshig gi khyad par lags / /
zhes sogs gsungs pa ltar yin /
bod 'dir mu stegs pa dngos med kyang /
deng dus chos pa dang mkhas par khas 'ches pa 'ga' zhig 'gag la thug pa'am /
yang 'khor mang sdud pa dang /
gzhan gyi ngo srung ched du bon dang kla klo'i chos lugs tshun la 'jug pa la ji mi snyam pa 'di dag ni skyabs la gnyis 'dzin byas pas de'i rgyud kyi skyabs 'gro btang ste nang pa'i gral nas bud pa yin /
kha cig ban dga' bon dga' byed zer mkhan yod kyang| bon gyi ston pa dang chos dang de'i rjes su zhugs pa rnams la skyabs su 'os pa'i rgyu mtshan med de /
de'i ston pa la skyon kun zad sogs yon tan mi ldan /
chos la nyon mongs pa kha bri ba'i thabs tsam med /
dge 'dun @# / /
ni so thar la brten pa yin khul byed kyang de'i sdom rgyun med pas de gsum ga la yon tan ma tshang /
bon la nang pa'i skyabs 'gro yang med pas skyabs su mi 'os /
de yang ban bon phan tshun chags sdang gi gtam bshad de lar rgya rtsod pa lta bu ma yin par /
sngon byon mkhas pa'i gsung gi lo rgyus tshad ldan rnams las byung ba ltar bon gyi khungs ji 'dra yin shes par byed pa gal che bas /
thu'u bkwan d+harma badzra'i gsung grub mtha' thams cad kyi khungs dang 'dod tshul ston pa legs bshad shel gyi me long sogs las shes dgos pa yod gsungs /
des na bon gyi ston pa bstan pa lta ba gsum ga'ang phyi rol pa'i lta sgom bsres pa dang /
nang pa'i gsung rab nas phar brkus te brdzun chos sbyar ba sogs dus ches snga ba zhig nas byung ste khyab gdal du gyur pa'i lugs ngan dar ba yin pas /
grol ba don gnyer gyi skyes bu'i skyabs su 'os pa dang yid rton rung ba'i gnas ma yin zhing| don de dag la dgongs te 'bri gung 'jig rten mgon pos /
bon po'i lta sgom gyi skabs snod bcud thams cad sgo nga las skyes pa'i lugs dang /
phywa dang dbang phyug sogs kyis byas pa'i lugs su snang ba rnams mu stegs pa'i lta ba 'khyar ba yin /
zhes dang /
bka' gdams bu chos las /
mu stegs bon ni dngos grub myur / /
'phral dga' phugs su ngan 'gror skyur / /
mu stegs bon ni me dang 'dra / /
cung zad nye bas bder gyur na'ang / /
nges par gtugs na 'tshig par 'gyur / /
ces dang /
rnal 'byor gyi dbang phyug rje mid la'i zhal nas kyang /
bon gyi 'byung khungs log chos dang / /
klu dang 'byung po stobs ldan gyis / /
byas pas mthar thug lam mi bgrod / /
bon ni shin tu smad pa'i rigs / /
phyi nang gnyis kyi khyad par ni / /
skyabs gnas dag la 'dzol ba'o / /
nang pa'i skyabs gnas dkon mchog gsum / /
phyi pa'i tshangs dbang khyab 'jug go /
rang nyid 'khor ba las grol nas / /
gzhan dag sgrol bar nus pa ni| |rdzogs pa'i sangs rgyas nyid yin no / /
dbang phyug la sogs 'jig rten lha / /
rang yang 'khor bar bcings gyur pas / /
gzhan la gnas skabs dngos grub tsam / /
stsol bar nus kyi thar pa yi / /
rnam grol ster bar ga la nus / /
zhes dang| klu 'bum dkar mo la sogs na / /
rigs lnga klu yi dkyil 'khor du / /
sangs rgyas thob par gyur cig lo / /
klu ni dud 'gro'i grangs su bgrangs / /
phal cher bon sku kun bzang sogs / /
dkyil 'khor sna tshogs byed na yang / /
sham sngon can gyis bzos pa yi / /
log chos 'ba' zhig yin par snang / /
zhes sogs rgya cher gsungs so / /
deng sang kha cig gis bon gyi gshen lha 'od dkar nang pa'i spyan ras gzigs dang gcig yin /
sems can thams cad sangs rgyas kyi gdul bya yin phyir sangs rgyas byang sems kyi sprul pa mang po bon po'i gras su'ang byon pas /
bon lugs byed pa la yon tan ma gtogs skyon med zer ba yod kyang /
de ltar smra ba ni rang nyid lta log gi bag chags ngan pas rgyud @# / /
bslad pas shas cher rmongs par byas pa'i gtam chen po zhig ste /
de lta ma yin na /
sangs rgyas byang sems kyi sprul pa dud 'gro'i nang du'ang byon srid pas khyi phag gi lugs byas na yon tan ma gtogs skyon med par thal bar 'gyur bas /
bdag legs su 'dod pa rnams kyis de 'dra'i skyugs bro ba'i lugs ngan mtha' dag 'phongs phyis pa'i rdo bzhin du dor nas /
nang pa sangs rgyas pa'i skyabs dkon mchog gsum kho na la skyabs gnas yang dag tu bzung ste blo lings 'gel byed pa gal che /
mdor na skyabs 'gro ni tshig bton pa tsam la mi zer gyi /
nyes can kha drag pa'i dpon la skyabs bcol ba ltar /
ngan song dang 'khor ba sogs la 'jigs te dkon mchog gis skyob nus pa'i yid ches rnyed nas dpung gnyen re ltos 'cha' ba'i sems byung sems pa zhig la byed dgos pas /
de ni ji tsam gyis skyabs su song ba'i tshad yin /
skyabs 'gro rgyud la skye mi skye yang de rgyud la skyes ma skyes kyis yin la /
de'i phyir skyabs 'gro'i tshig 'bum ther bsags kyang skyabs 'gro'i ngo bo rgyud la ma skyes pa de 'dra mi bya bar /
'di'i rgyu dang ngo bo sogs bcos ma min pa zhig rgyud la skye thabs la 'bad dgos /
de la'ang gzhan rgyud la grub zin gyi dkon mchog la dmigs nas skyabs 'cha' ba skyabs 'gro tsam po ba dang /
rang rgyud la 'byung 'gyur gyi dkon mchog la dmigs nas de nyid thob byar thag bcad pa'i skyabs 'gro khyad par ba gnyis las /
re re la'ang skyes bu gsum so so'i skyabs 'gro byed lugs re yod cing /
rang re gzhung chen por thos bsam byas pa ngag gis skyabs 'gro khyad par can de nyid la gtso bor 'bad dgos kyi /
skyabs 'gro byed ran pa na slob gnyer byas byas pa des phan mi thogs par /
phal pa khyim pa rgan po'i skyabs 'gro dang khyad par ma byung ba ni /
thos bsam byas pa kha nang du ma phyogs pas nongs pa yin /
gzhung chin mo mi shes pas kyang /
rgyu gnyis tshang ba'i sgo nas dkon mchog la blo lings 'gel byed /
de'i tshul ni /
nad pa dag gis sman dang sman pa dang nad g.yog la re ltos 'cha' ba na blo'i tshul ji ltar 'byung ba bzhin du byas te /
rgyu gnyis tshang ba'i sgo nas skyabs gnas dkon mchog la snying nas blo khel ba na /
skyabs 'gro rnam dag rgyud la skyes pa yin pas de nyid gtso che ba yin gyi /
de min skyabs 'gro'i tshig grangs gsog dang /
byang sems dang rig 'dzin du khas 'chebs ci yang mi 'byung ste /
bka' gdams gong ma tsho'i zhal nas| gnas brtan zhal mar gzigs cig 'dug pa la /
da dung nang pa sangs rgyas pa'i gral du ma tshud ces gsungs pa bzhin 'gro ba yin /
bzhi pa skyabs su song ba'i phan yon la /
nang pa sangs rgyas par tshud pa /
sdom pa thams cad kyi rten byed pa /
sngon bsags pa'i las kyi sgrib pa rnams zad par 'gyur ba /
bsod nams rgya chen po bde blag tu gsog pa /
mi dang mi ma yin gyi gnod pas mi tshugs pa /
ngan song du mi ltung ba /
gnas skabs dang mthar thug gi @# / /
don thams cad 'bad med du 'grub pa /
myur du 'tshang rgya ba ste brgyad las /
de ltar skyabs 'gro byed skabs gzhan gyi lad mo lta bu'i kha tsam dang /
tshig tsam min par snying thag pa nas skyabs su song ste /
skyabs 'gro rnam dag rgyud la nam skyes pa na /
nang pa sangs rgyas par tshud cing /
de med par skyabs 'gro 'bum bsags kyang nang par mi tshud /
deng skabs 'gro gsog dgos zer ba las rgyud la skye dgos zer mkhan dkon /
sngar dwags por dge slong a thar zhes pa zla bo bcas kyis skyabs 'gro bsags pas /
a thar gyis skyabs 'gro'i don la ma no bsam legs par bskor nas bsags pas yun ring 'gor /
gzhan rnams kyis skyabs 'gro'i tshig grangs gsog pa zhig las ma byung bas mgyogs pa byung ste 'bum ther zin du nye ba na /
khong tshos a thar gyis grangs ma longs dogs nas ji tsam song dris pas /
a thar gyis /
khyod tshos skyabs 'gro grangs ka gsog gi na yod dam zer ba ltar /
skyabs 'gro'i dmigs pa skyong bzhin grangs bsags na gnad du smin pa 'ong gsungs /
sdom gsum gang khas blangs kyang skyabs 'gro rtsom byed du byed dgos kyi /
de med par mi skye ba dper na sa gzhi ni khang khyim dang /
lo tog /
rtsi shing nags tshal sogs skye ba'i rten yin pa ltar skyabs 'gro ni sdom pa thams cad skye ba'i gzhi rten yin /
skyabs 'gro yod na sngon bsags pa'i las kyi sgrib pa'ang mang po 'dzad pa rgyal po ma skyes dgras rang gi yab gzugs can snying po phyir mi 'ong ba'i 'bras bu thob pa bkrongs pa sogs mtshams med dang /
nye ba'i mtshams med byas pa'ang sangs rgyas la skyabs su song bas las sgrib byang ba dang /
sangs rgyas kyi mtshan tsam brjod pa dang /
sher phyin gyi mdo sde lta bu tshar re bklag na'ang bskal pa mang po'i sdig sgrib byang bar mdo sde nas phan yon yang yang gsungs pa ltar yin zhing /
phar phyin bsdus pa las kyang /
skyabs song bsod nams gzugs mchis na / /
khams gsum 'di yang snod du chung / /
zhes pa ltar skyabs 'gro byas pa'i phan yon dang bsod nams dpag gis mi lang ba yod /
lhag par sangs rgyas ni zhing khyad par can du song bas de la bskrun pa'i dge rtsa kun slong rnam dag gis ma zin kyang rdzogs byang thob pa'i rgyur nges par 'gro ste /
snying rje pad ma dkar po'i mdo las /
kun dga' bo 'di lta ste dper na /
khyim bdag zhing pa'i zhing do med pa /
sdong dum dang tsher ma med pa /
gyo mo dang gseg ma med pa /
sa snag che ba zhig yod par gyur te /
legs par rmos shing lag byed kyis phyin par byas la /
de'i sa bon yang sar pa grung po tshes legs par byas pa /
rlung dang nyi mas ma snad pa /
ma chag ma grugs shing ma rul te chud ma zos par gyur la /
sa bon de dag dus dang tshigs su zhing la btab ste dus dus su chus bcus /
dus su bskams /
thams cad las legs par bsrungs nas /
kun dga' bo de nas khyim pa zhing pa de dus gzhan zhig na zhing gi @# / /
drung du song ste zhing gi mur 'dug nas /
kye sa bon khyed sa bon du ma gyur cig /
kye sa bon khyed ma skye zhig /
ma 'phel cig /
nga la 'bras bu mi dgos /
rnyed pa mi dgos so zhes de skad zer na /
kun dga' bo de ji snyam du sems /
khyim bdag zhing pa de'i tshig gis sa bon de dag sa bon ma yin par 'gyur ram /
gsol ba /
bcom ldan 'das ma lags so / /
bde bar gshegs pa ma lags so / /
bka' stsal pa /
'bras bu de 'bras bu ma yin par 'gyur ram /
rnyed pa mngon par mi 'grub bam /
gsol pa /
bcom ldan 'das ma lags so / /
bde bar gshegs pa ma lags so / /
bka' stsal pa /
kun dga' bo de bzhin du srid pa la bstod cing srid pa la dga' bas sangs rgyas la yon phul nas dge ba'i rtsa ba 'dis bdag cag nam yang yongs su mya ngan las 'da' bar ma gyur cig ces de skad zer yang de yongs su mya ngan las 'da' bar mi 'gyur ba'i gnas med go skabs med kyi /
kun dga' bo sangs rgyas la bskyed pa'i dge ba'i rtsa ba de dag mi 'dod kyang 'bras bu mya ngan las 'das pa yin te /
tha ma mya ngan las 'das pa'i bar du 'gyur bar nga smra'o / /
de ltar ji tsam du sangs rgyas bcom ldan 'das la sems gcig bskyed pa'i dge ba'i rtsa ba bskyed pa de dag thams cad kyi 'bras bu'ang mya ngan las 'das pa yin te /
tha ma mya ngan las 'das pa'i bar du 'gyur bar nga smra'o / /
zhes gsungs pa ltar yin /
mi dang mi min gyi gnod pas kyang mi tshugs te /
mu stegs rlung zhags grub pas nang pa'i dge bsnyen gzhon nu zhig la rlung zhags 'phangs kyang glags ma rnyed pa dang /
rgya gar nas mi gcig la rgyal po'i khrims phog ste dur khrod du bor ba na /
gzhan ma dur khrod der bskyur ba thams cad de nub nas mi min sha za lta bus khyer te za 'gro ba las gcig kyang sdod pa mi 'ong ba la /
khos dge 'dun gyi na bza'i tshal ba zhig spyi bor bzhag nas skyabs 'gro byas pas mi min gyis gnod ma tshugs pa dang /
sngon 'brog pa'i mi zhig sa stong du zhag gcig lus pa dred kyis bzung ste shi la khad du byas /
phyis sos nas mgo rma ror song ba la /
bla ma zhig gis de'i rgyu dris pa na /
khos lo rgyus bshad pas /
bla mas skyabs 'gro'i man ngag bstan /
phyis shig yang bskyar dred dang thug skabs skyabs 'gro byas pas /
dred des sna snoms tsam byas nas mi'i dri tsam yang ma tshor bar song ba dang /
khyim bdag mgon med zas sbyin gyis skyabs 'gro'i tshig tsam bton bzhin du mtshan mor dur khrod du song ba'i lam mthong zhing /
mi ma yin gyis gnod pa bya ma nus la /
mu stegs pa'i lha rten zhig la phyag btsal bas nyams pa'i lo rgyus ltar dang /
yang dge slong zhig la gzhan gyis ras phul ba rkun mas mthong nas mtshan mor brkur 'ongs pa'i tshe dge slong gis thabs byas nas kho'i lag pa bkyigs /
dkon mchog gsum gyi mtshan nas smos te /
dbyug pas lan gsum du brgyab pas /
rkun ma de bros te mi ma yin rgyu ba'i zam pa zhig gi 'og @# / /
tu sngar dge slong gis brjod pa bskyar gyin /
de gsum las med pa stabs legs /
de las mang tsam yod na kho bo gsod pa 'dug zer lkog lab byas nas bsdad pas /
de nub zam pa'i steng du mi ma yin rgyu ma nus pa'i rabs sogs gsungs nas /
rang re'ang gal la thug na 'jigs skrag mi byed par /
blo gdeng dkon mchog la gtad de skyabs gnas gcig chog byas nas skyabs su 'gro ba dgos /
ngan song gi skye ba bzlog pa'ang /
phag tu skye nges pa'i lha'i bu zhig gis 'chi khar brgya byin la skyabs bcol ba na /
des bskyab ma nus par sangs rgyas la zhus /
sangs rgyas kyis skyabs 'gro'i gdams pa bstan pa bzhin lha'i bus skyabs 'gro byed bzhin du shi /
rjes su brgya byin gyis de gang du skyes 'dug brtags pa na /
lha rnams ni rang sa'i sems kyis gnas 'og ma rnams mthong la /
gong ma mi mthong ba'i chos can yin pas de ma mthong nas sangs rgyas la zhus par /
sangs rgyas kyis lung bstan pa na /
dga' ldan gyi lha gnas su skyes nas yod /
de lta bu'i phag tu skye nges kyi lha'i bu ngan song gi skye ba ldog pas mi tshad par /
lha gnas mthon po de tsam du skyes na /
da lta rang res sangs rgyas chos tshogs ma sogs 'don skabs /
de la gnad chen po yod par mi shes par phar yengs tshur yengs byas te sdod /
swa b+hA wa sogs kyi tshe sgom zab mdog gis mig tshum tshum gyi zob byed pa ni /
nang pa'i 'jug sgo dang /
ngan song gi skye ba ldog pa'i thabs rmad du byung ba gang na yod ma shes pa'i rang rtags bstan pa yin /
jo bo chen pos skyabs 'gro dang las 'bras kho na gnad che bar gzigs nas bstan pas mtshan la'ang bla ma skyabs 'gro ba dang /
bla ma las 'bras pa zhes gsol ba byung /
de'i tshul jo bos gsan pas nga'i ming des kyang bstan pa la phan gsungs /
des na rang res 'chi khar lag tu mi khel ba'i bskyed rdzogs bsgom lo byed pa bas skyabs 'gro rnam dag byas na /
res gcig la ngan song du mi ltung ba thag chod pa yin te /
sangs rgyas dbon gyi zhal nas /
mdor na 'chi ba mi rtag pa / /
bdag gi rgyud la ma skyes na / /
gsang ba 'dus pa mi zab ste / /
'chi ba rgyud la skye ba'i tshe / /
skyabs 'gro'i tshig gsum zab pa yin / /
zhes gsungs /
ci bsam 'grub pa'i thabs kyang skyabs 'gro las lhag med /
byang sems r+wa sgreng bas /
mi la re ba ma che /
lha la gsol ba thob gsungs pa ltar sngon gyi skyes bu dam pa dag gis gnas skabs mthar thug gi don thams cad lha dkon mchog gsum la gsol ba btab nas sgrub la /
sngar r+wa sgreng du mi gcig gis kha mchu'i rtsod pa sogs kyang 'di la brten nas rgyal ba byung /
myur du 'tshang rgya ba yang /
da lta skyabs 'gro byas pa la brten nas byed pa rgyu mthun gyi 'bras bur tshe 'dir rkyen ngan gang byung yang de ma thag skyabs 'gro la gzhol ba dang /
blo ni gang goms pa de'i rjes su 'gro ba chos nyid yin pas 'chi khar yang sangs rgyas rjes su dran pa sogs 'byung ste /
mdo ting 'dzin rgyal po las @# / /
de bzhin rgyal ba yi ni sku byad dang / /
ye shes dpag tu med par thub dbang dran / /
rtag par rjes su dran pa bsgom byas na / /
de la sems gzhol rab tu 'bab par 'gyur / /
ces dang /
lus dang ngag dang yid rab dang ba yis / /
rtag tu sangs rgyas dag gi bsngags pa brjod / /
de ltar des ni sems kyi rgyud bsgoms pas / /
nyin mtshan du yang 'jig rten mgon po mthong / /
nam zhig de ni na zhing mi bde nas / /
shi la thug pa'i sdug bsngal tshor byung na / /
sangs rgyas la ni dran pa mi nyams te / /
sdug bsngal tshor bas 'phrog par yong mi 'gyur / /
zhes gsungs pas so / /
der ma zad skye ba thams cad du dal 'byor 'thob /
skyabs dang mjal /
skyabs 'gro byed pa dang mi 'bral zhing /
mthar thug lam la bslab nas dkon mchog gsum rang rgyud la 'grub ste myur du 'tshang rgya ba 'ong gsungs /
lnga pa skyabs su song ba'i bslab bya la gnyis /
so so'i bslab bya dang /
thun mong gi bslab bya'o / /
dang po so so'i bslab bya la'ang dgag pa'i bslab bya dang /
sgrub pa'i bslab bya gnyis las /
dang po ni /
sangs rgyas la skyabs su song nas 'jig rten pa'i lha la skyabs bcol ba sogs mi byed /
da lta dge slong 'ga' res kyang gra ma 'grigs pa zhig byung ste 'u thug pa na /
'jig rten pa'i lha rten rtsar song nas /
phyag dmar sgur sgur du 'tshal ba ni chos pa'i rkang drangs pa ste /
sngar bshad pa ltar skyabs la gnyis 'dzin tsam byung na rang rgyud kyi skyabs 'gro'i sdom pa 'jig 'gro bas nang pa'i gral nas bud tshar ba yin /
'on kyang lha klu rgyal btsan sogs la gtor ma dang bsang gsur btang nas chos mthun gyi grogs bcol ba tsam rung yang /
skyabs su 'gro mi dgos te /
gzhan la rngan pa ster nas las ka'i rogs bcol ba la skyabs su 'gro mi dgos pa dang 'dra /
chos la skyabs su song bas ni sems can la gnod 'tshe mi byed /
gnod 'tshe yang srog gcod brdung brdeg 'phrog pa sogs gnod pa byed pa lta ci| mi 'os pa'i khral 'gel ba dang /
dud 'gro lta bur lugs dang mi mthun pa'i khal lci mi 'gel ba tshun yang gnod 'tshe yin pas mi rung /
dge 'dun la skyabs su song bas grogs mu stegs can dang mi 'grogs pa ste /
bod 'dir mu stegs pa dngos med kyang de dang cha 'dra ba dkon mchog dang las 'bras zer ba de cang e bden na /
de 'dra bla ma dang dge bshes kha bde ba dag gis bshad pa tsam yin zer ba yod pas de dag dang 'grogs 'dris mi nyan /
rang re sems la brtan pa ma thob pas /
de dag gi kha la bltas nas blo 'gyur nyen yod pas /
grogs ngan de 'dra dang rgyang bsring dgos /
po to ba'i drung na /
sangs rgyas byon pa mi bden par smra ba byung ba na /
de la dge bshes kyis thabs mdzad de /
'o na khyed rang gi pha mes te'u rna gong yang ma byung gsungs pas /
de byung ste des bzhag pa'i lag rjes 'di /
yig ris 'di zhes smras par /
po to bas kyang de bzhin du rigs mtshungs bkod de /
sangs rgyas byon pa'i @# / /
phyag rjes 'di /
gsung rab 'di zhes sogs gsungs pa na /
gzhi nas khos sangs rgyas byon par yid ches pa byung tshul /
gnyis pa sgrub pa'i bslab bya ni /
dang po sangs rgyas la skyabs su song bas ni /
bshes spring las /
ji ltar bde gshegs sku gzugs shing las kyang / /
bgyis pa ci 'dra yang rung mkhas pas mchod / /
ces gsungs pa ltar sangs rgyas kyi sku gzugs rgyu dang bzo dbyibs ngan pa lta bu dang /
ts+tsha khang nang gi chag dum yan chad la sangs rgyas dngos kyi 'du shes 'jog dgos /
rang res rgya gar li ma dang zangs gser sogs kyi sku la dad pa cher byed cing lha khang gi phug tu bzhag /
'jim pa las byas pa sogs la dad pa chung zhing /
chag grum song ba lta bu ni lci r+wa sogs su bzhag nas nam zhig ts+tsha khang du bskyal ba de 'dra yod /
sku 'dra phyi rol tu skyel ba 'di rang gi bsod nams phyir skyel ba yin zhes bla ma gong ma rnams gsung /
de bzhin du sku thang sogs kyang brnyings pa na gong gsham phral te me long bsgril nas 'jog pa sogs ni rang gis dkon mchog la dad gus med par rtsa ba rul ba'i rtags yin gsungs /
gnyis pa chos la skyabs su song bas ni /
yi ge na gcig tshun chad la chos dkon mchog dngos ltar gus pa bya dgos /
de ltar ma byas na /
tshe rabs nas tshe rabs su glen zhing gti mug par 'gyur ba sogs skyon shin tu che ste /
shar ba'i zhal nas /
rang cag chos la rtsed mo ci yang byed par 'dug ste chos dang chos smra ba la ma gus pa shes rab 'chal ba'i rgyu yin /
rmongs pa da lta'i 'di gas chog gi rmongs pa'i rgyu ma sog /
'di las rmongs na ci btub gsungs pa ltar yin /
de yang rang re rnams dngul skar lnga dang yi ge shog 'dzar gnyis las dang po mthong che ste /
dngul rdzab dong sogs su lhung ba mthong na /
dbyug pa ring po tshun gyi thabs byas te len la /
yi ge la ni de ltar mi byed /
sngon rgyal dbang chos rjes spyi khyab mkhan po gnang skabs /
sde pa gzhung nas lcags stag zhib gzhung zer ba de gsar 'god mdzad pa'i spyi khyab tu khong phebs dgos byung bar /
de'i tshe rdzong gzhis khag du ma'i gtan khra yig rigs mang po bkram nas yod par chab gseng phebs skabs sogs kyi tshe yi ge rnams phan tshun du bsal te byon pa'i lo rgyus bzhin bya dgos /
gsum pa dge 'dun dkon mchog la skyabs su song bas ni /
dge bshes ston pa rin po che dang rnal 'byor pa chen pos lhan pa ser po re 'gom pa'i sar yod kyang mi 'gom par sprugs nas sa gtsang sar skyel bar gnang ba'i phyag bzhes ltar dge 'dun pa'i na bza'i tshal bu dang lhan pa dmar ser tsam sa la lhung ba dang /
gyon pa dag la'ang shin tu gus pa bya dgos te /
sa'i snying po 'khor lo bcu pa'i mdo las /
tsam pa ka yi me tog snyigs gyur kyang / /
me tog rnam pa gzhan pas shin tu lhag /
dge slong tshul khrims nyams shing sdig spyod kyang / /
mu stegs can dag thams cad kun pas mchog /
ces gsungs /
'o na de 'dra tsam la'ang ma gus na nyes pa cir @# / /
'gyur zhe na /
lhag bsam bskul ba'i mdo las /
yon tan 'dod pa nags na gnas pa yis / /
pha rol dag gi skyon la brtag mi bya / /
bdag ni khyad par 'phags shing bdag mchog ces / /
de snyam du ni sems bskyed mi bya'o / /
rgyags 'di bag med kun gyi rtsa ba ste / /
dge slong dman la brnyas par yong mi bya / /
bskal pa gcig gis thar pa thob mi 'gyur / /
'di ni bstan pa 'di la go rim yin / /
zhes gsungs pa sogs ltar 'byung gsungs /
gnyis pa thun mong gi bslab bya la drug las /
yon tan dran pa'i sgo nas yang dang yang du skyabs su 'gro ba ni /
gong du zhus pa ltar phyi nang gi ston pa dang bstan pa'i khyad par dang /
mchog gsum nang phan tshun gyi yon tan rnams dran te yang yang skyabs 'gro byed pa'o / /
bka' drin dran pa'i sgo nas ci za ci 'thung gi phud kyis mchod pa ni /
sangs rgyas dang chos dang dge 'dun gsum yid yul nas ma brjed par bza' btung gi skabs thams cad du'ang phud kyis mchod pa 'bul ba ste /
de ltar mchod pa phul na phan yon shin tu che ba mchog gsum ni zhing gong na med pa'i rgyu mtshan gyis yin pas khyad gsod dang /
bag med /
le lo sogs ma 'dres par tha na yon chab ting gang 'bul ba tshun chad kyang rgyal ba thams cad mkhyen pa'i mdun du gsol dpon gsar pas gsol ja zhu ba ltar dgos gsungs /
gzhan skyabs 'gro la 'god pa ni /
mu stegs pa'i ston pa rdzogs byed sogs dang /
bon ston pa gshen rabs dang /
de dag gi chos dang /
de'i rjes 'jug grogs ngan pa sogs la mos nas skyabs su bzung ba'i dbang gis las ngan pa bsags pa rnams bzlog pa dang /
gzhan yang dkon mchog la dad gus med pa'i rigs /
lam du bkrir rung ba rnams la skad cha'i zhor tshun chad du dkon mchog gi yon tan brjod pa'i sgo nas skyabs 'gro la 'god pa dang /
phan yon dran pa'i sgo nas nyin lan gsum mtshan lan gsum du skyabs su 'gro ba ni /
dkon mchog gsum la skyabs gnas yang dag tu 'dzin cing snying thag pa nas dad pa bskyed de nyin mtshan dus drug tu skyabs su 'gro ba yin /
bya ba gang byed kyang dkon mchog la blo bkal nas byed pa ni /
bya ba che chung ji 'dra zhig byed kyang mchog gsum la blo bkal nas dkon mchog mchod pa la brtson te sgrub pa las /
bsam ngan g.yo sgyu dang /
yul 'dre rgyal btsan mo bon sogs la skyabs 'gro mi byed pa'o / /
dkon mchog gsum srog gam /
tha na bzhad gad kyi phyir yang mi spong ba ni /
skyabs 'gro btang na nang pa'i gral nas bud 'gro zhing /
nang pa ma yin na dge tshul slong dang /
byang chub sems dpa'i rigs dang /
gsang sngags pa yang min par 'gyur bas /
skyabs 'gro sdom pa gtong ba'i gtong rgyu min yang /
skyabs 'gro btang na sdom pa thams cad btang ba yin pas /
des na che ba srog gi phyir ram /
chung ba la tha na bzhad gad tsam gyi phyir mna' bskyal ba tshun du dkon mchog mi spang ba yin /
lam @# / /
rim chen mo las /
srog gi phyir yang mi gtong ba dang 'gal ba ni skyabs 'gro gtong ba dngos yin la /
de bzhin du dkon mchog gsum ma btang yang de dag dang mi mthun pa'i ston pa la sogs pa gsum la gnyis 'dzin byed na yang gzhan du mi smra ba dang 'gal zhing skyabs la blo ma khel bas gtong la /
zhes gsungs /
mchog gsum srog gi phyir yang mi gtong ba ni sngar nang pa'i dge bsnyen zhig la mu stegs pa rnams kyis khyod skyabs 'gro mi gtong na gsod byas pas dge bsnyen gyis skyabs 'gro ma btang bar mu stegs pas bsad pa lha yul du skyes pa lta bu yin gsungs nas /
slar yang bskyar bshad mdzad / /
! / /
nyin bcu gsum par /
chos kyi rgyal po tsong kha pa chen po'i gsung /
shi nas ngan 'gror mi skye'i gdeng med cing / /
zhes sogs drangs te sngon 'gro'i gsung bshad mdor bsdus shig stsal nas /
sngon du sa bcad ji ltar song zin pa rnams dang /
'jig rten phyi mar bde ba'i thabs bstan pa la gnyis kyi /
dang po skyabs 'gro'i skor la bskyar bshad mdzad /
skyong tshul mdor bsdus te bstan pa nas /
khrid kyis bcad skabs ngan 'gro'i sdug bsngal bsam pa dang| skyabs 'gro sa bcad so sor yod kyang /
myong 'khrid skyong skabs 'og tu gsal ba ltar sbrags nas bsgom dgos /
de'i tshul ni /
spyi bo'i bla ma la gsol ba btab rjes /
de'i thugs ka nas skyabs yul tshogs zhing ltar cha tshang zhig mdun gyi nam mkhar spros te /
dmyal ba so so dang /
dud 'gro /
yi dwags rnams kyi sdug bsngal so sor shugs drag tu bsams nas /
re re'i mthar 'jigs skrag re byung ba na /
skyabs 'gro re re byas te sbrags pa yin| 'di'i skabs dper na /
'jig rten na mi nag chen nyam thag cig mgo 'dren dpon po chen po zhig rnyed pa na rang nyid 'khos ka dman yang rgyab rten dpon po chen po zhig yod snyam du blo bde 'bol gyis de la mgo 'dren bcol ba ltar /
ngan song la 'jigs pa na de las skyob pa'i skyabs bslu ba med pa dkon mchog gsum bdag gi mgon skyabs su bzhugs yod snyam du blo lings kyis bkal te skyabs 'gro byed pa zhig dgos /
skyabs 'gro grangs gsog byed na sbyor chos kyi dbu der byas pas chog mod /
mtshams 'dir dmigs skor gsum dang sbrags te /
bla ma yi dam dkon mchog gsum la skyabs su mchi'o / /
zhes pa lta bu'i sgo nas bsags kyang rung gsungs /
de yang dmyal ba yang sos pa lta bu'i sdug bsngal bsam skabs la mtshon na dmigs skor gsum las /
dang por rang nyid der skyes zin pa'i nyams bton te bzod thabs med pa'i tshul bsam /
de'i tshe da lta rang re der skyes med snyam pa byung mtshams /
dmigs skor gnyis pa /
da lta der skyes ma zin kyang der skye 'gyur gyi las stobs che ba mang po bsags la ma nyams par yod cing /
de dag ma shi tshun la sbyong mi nu pa'i tshul dang /
de ma nus na des @# / /
der skye nges pa'i tshul bsams te 'jigs skrag gi blo bskyed /
de nas dmigs skor gsum pa /
de lta bu'i ngan song de las skyob pa'i skyabs yul 'di rnams la mkhyen brtse nus gsum sogs yon tan dpag med mnga' bas /
'di lta bu'i skyabs btsal du yod pa stabs legs snyam du skyabs 'gro bya ba sogs rigs 'gre gsungs /
de yan gyis skyabs 'gro'i khrid rgyas 'bring bsdus pa'i tshul du legs par zhus zin nas /
gnyis pa bde legs thams cad kyi rtsa ba las 'bras la yid ches kyi dad pa bskyed pa la /
de ltar dkon mchog la skyabs su song bas ngan 'gro'i skye ba lan re lan gnyis tsam bzlog par nges kyang /
ngan song las gtan du thar ba ma yin pas /
phyin chad ngan song du mi 'gro ba'i blo gdeng brtan po zhig rnyed 'dod na skyabs 'gro'i bslab bya la 'bad dgos /
de ma 'bad na /
dper na mi nag chen zhig gis kha drag pa'i dpon la skyabs bcol ba na| des phyin chad blang dor 'di dang 'di gyis zer ba rnams mi nyan par /
las tshabs po che sha stag byas na dpon des kyang skyob thabs med par slar khrims kyis mnar ba bzhin du rang cag gis kyang skyabs 'gro'i bslab bya tshul bzhin ma bsrungs na /
dkon mchog gsum gyis ci yang mdzad du med pas /
de'i phyir ston pa des bstan pa'i ngan song las skyob pa'i skyabs dngos ni chos yin zhing /
de yang las 'bras kyi blang dor byed pa nyid yin /
las 'bras la yid ches kyi dad pa ma skyes na /
dge ba chung ngu nas sgrub 'dod dang /
mi dge ba chung ngu nas spong 'dod mi skye la /
las 'bras kyi blang dor tshul bzhin ma byas na mkhas pa sde snod gsum pa dang /
grub pa thob pa'i rnal 'byor pa yin yang dmyal bar 'gro ste /
bla ma a wa d+hU tI pas zam kha zhig nas zhal phyir gzigs kyis jo bo rje la /
ji srid bdag tu 'dzin pa ma spangs kyi bar du las 'bras la ma brtsis na /
mkhas pa 'di zhes bya ba dang rnal 'byor pa 'di zhes bya ba yang dmyal bar skyes 'dug ces gsungs pa dang /
r+wa lo chen po yang dmyal bar dar gyi pho long brdab pa'i yun tsam du phebs dgos byung bar gsungs yod /
yang rgya gar nas rdo rje 'jigs byed kyi rnal 'byor pa zhig yi dam de'i gzugs can gyi gdug 'dre yi dwags su skyes pa bod du 'ongs pa la /
jo bo chen pos kho 'dir bsdad na bod la gnod gsungs te gtor ma bsngos nas phyir skrod par mdzad pa dang /
lhas byin la chos phung gcig blo la yod pas kyang ma phan par dmyal ba rab tu tsha bar skyes /
bram ze'i khye'u tsa na kya zhes pa gshin rje gshed grub pas mi mang po mngon spyod kyi mthus bsad pas dmyal ba mnar med du skyes par gsungs pa ltar yin /
las 'bras tshul bzhin ma bsrungs na /
mtshams bsnyen sgrub byas kyang mi phan te /
'phan po phod mdo'i 'jigs byed kyi rnal 'byor pa zhig kyang yi dam gyi gzugs can gyi yi dwags su skyes nas /
sgrub grogs rtsar gsur slong bar 'ongs pa dang /
bri @# / /
ka ma la shI la'i gnas brtan zhig kyang yi dwags lag pa phyin ka log tu gyur pa zhig tu skyes tshul /
des na las 'bras la yid ches kyis blang dor ma thub na /
mkhas pa dang grub pa gang gis kyang mi phan par ma zad /
las kyi rnam par smin pa bsam mi khyab / /
brtse ba'i bdag nyid can yang dud 'gror skye / /
zhes gsungs pa ltar las 'bras khyad du bsad na byang sems bdag nyid chen po yang ngan song du skye ba len par gsungs /
des na sgom gyi 'go kun slong 'chos pa dang /
lam rim gyi 'go dal 'byor /
chos lag len gyi 'go las 'bras nas tshugs pa yin /
'di la 'jig rten pa'i yang dag pa'i lta ba zhes kyang zer te /
'di'i 'jig rten pa zhes pa so skye la byed cing so so skye bo rnams kyis 'di nyid la gtso che ba byed dgos pa'i don yin /
da lta mang po zhig gis lta ba la mos pa che mdog kha bar byed kyang /
dang por las 'bras la yid ches kyi dad pa skyes nas 'di la spang blang tshul bzhin du byed pa dgos kyi /
de min chos dran khul gyi kha ton sum sum zhig dang /
lta ba bsgom khul gyi mnyam gzhag 'dra byed par brtson pa ni /
chos zer ba ga 'dra byed dgos ma shes pa'i rtags yin /
'ga' shas rang gis kyang nyin mtshan thams cad du sdig pa byed la /
'khor g.yog dge phrug gzhan mang po yang phyogs thams cad du mngags nas sdig pa'i las mang po rgya bkram ste /
snga langs phyi nyal gyis kha ton 'dra byed khul byed pa ni lag len phyin ci log go /
des na las 'bras la yid ches kyi dad pa skye ba la las 'bras bsam dgos pas /
'di la gsum /
las 'bras spyir bsam pa /
bye brag tu bsam pa /
bsams nas 'jug ldog bya tshul lo / /
dang po la gnyis /
spyir bsam tshul dngos dang /
so sor phye ste bsam pa'o / /
dang po la las nges pa'i tshul /
las 'phel che ba /
las ma byas pa dang mi 'phrad pa /
las byas pa chud mi za ba bzhi ste /
bcom ldan 'das kyis las kyi tshul bzhir gsungs pa de dag yin pas gnad shin tu che la /
de'i dang po las nges pa ni /
'dul ba lung las /
ci 'dra ba yi las byas pa / /
'bras bu de 'dra 'byung bar 'gyur / /
zhes gsungs pa ltar rgyu dge ba byas pa'i 'bras bu bde ba kho na las sdug bsngal mi 'byung /
rgyu mi dge ba byas pa'i 'bras bu sdug bsngal kho na las bde ba mi 'byung ba'i rgyu 'bras nges pa yin te /
dper na sa bon ro tsha ba las 'bras bu sogs ro tsha ba dang /
de bzhin du kha ba las kha ba /
mngar ba las mngar ba 'byung ba nges pa ltar da lta rgyu'i skabs su gzab dgos pa las /
'bras bu grub tshar nas 'chos thabs med /
rang re'i na tsha sogs 'ga' zhig la rim gros mi phan pa yang rgyu 'bras so sor song ba ste /
sa bon sir pan lta bu kha che ba zhig btab nas skyes zin na /
de mngar mo 'ong thabs kyis g.yas g.yon du rgun 'brum /
kham bu sogs btab @# / /
kyang sir pan mngar bar byed mi thub par so so nas skye ba bzhin no / /
des na rgyu gang 'dra zhig bsags na 'bras bu de lta bu zhig 'byung bas las 'bras ni shin tu phra ba yin /
de yang sngon tshe dang ldan pa snyan pa bzang ldan gyi lus mi sdug pa dang /
skad shin tu snyan pa byung ba gnyis ka sngon rgyal po zhig gis mchod rten chen po gcig bzhengs skabs de'i las byed pa'i gla mi'i gras su skyes te /
mchod rten bongs tshad che bas khos mchod rten chen po 'di 'dra bzos nas ci byed /
tshar dus mi 'ong zhes ngan smras byas pa dang /
rjes su mchod rten zin pa na sngar smras pa de'i nongs bshags su mchod rten la dril bu phul ba'i 'bras bur gsungs pa'i rabs dang /
yang jo bo rje bod du phebs skabs bod kyi mis jo bo'i gzigs sar yang mnangs med kyis sdig pa chung ngu 'dra byed pa na /
jo bos thugs kyis ma bzod nas /
pha la pha la snying kham cher mi rung /
las 'bras phra /
las 'bras zab gsung ba dang /
sngon dge slong zhig gis dge 'dun gyi tshogs gdan la zhag bo bas tshe rjes mar mi sgal pa nag po can zhig tu skyes tshul /
yang dge slong zhig gis chos gos tshos btso ba na be'u'i shar gyur te be'u brkus pa'i khag ngan byung nas zla ba drug gi yun btson du sdod dgos byung ba sngon rang rgyal nyes med cig la be'u'i rkun khag bkal nas nyin zhag drug gi ring yul de'i rgyal po'i btson khang du bcug pa'i 'bras bur gsungs pa dang /
mnyan yod na blon po ri dwags 'dzin gyi ma sa ga ma la bu gyad kyi rigs sum cu rtsa gnyis yod pa /
rgyal po gsal rgyal la blon po gzhan gyis dbyen byas pas rgyal pos bu de thams cad bsad de /
mgo rnams spungs pa ma la bskur ba yang sngon rkun ma so gnyis kyis glang zhig brkus nas bsad pa'i 'bras bu dang /
glang gsod skabs kyi gnas tshang khyim bdag mo de /
sa ga ma rang nyid yin pa'i rabs rgyas par gsungs te /
de ltar las nges pa yin gsungs /
gnyis pa las 'phel che ba ni /
phyi'i rgyu 'bras las nang gi rgyu 'bras 'phel che /
phyi'i rgyu 'bras kyang dper na /
kham bu'i sa bon tshi gu chung ngu gcig las shing sdong chen po dang /
lo ltar shing lo dang 'bras bu brgya stong tsam 'byung ba bzhin 'phel chen po yod na /
de las kyang nang gi rgyu 'bras 'phel che ste /
bcom ldan 'das n+ya gro d+ha'i grong khyer du phebs pa'i tshe /
bud med cig gis til gyi la du sbar ba gang phul bas bud med de ma 'ongs pa na rang sangs rgyas legs smon zhes par skye bar lung bstan /
de'i khyo des sangs rgyas la bshos tsam gyi phyir rdzun mi gsung bar zhu zhes skur ba btab pa na /
sangs rgyas kyis /
shing n+ya gro d+ha'i sa bon yungs kar tsam las /
shing grib kyi 'og tu shing rta 'khor lo lnga brgya phan tshun du ma reg par 'khod nus pa'i shing sdong chen po skye zhing 'phel ba la dper mdzad nas /
de bzhin du las chung ngu las kyang 'bras bu chen po 'byung bar gsungs te kho yid ches par mdzad pa dang /
yang dge slong zhig gis gzhan la khyod kyi dbyangs ni @# / /
khyi zug pa dang 'dra zer ba dang /
sbal pa dang 'dra zer ba dang /
spre'u 'dra zer ba tsam gyis tshig ngan ji ltar smras pa dang mthun par so so'i skye ba lnga brgya re len dgos byung ba dang /
sngar rgya nag tu gcig gis deng sang gi mkhas pa rnams sbrul dang 'dra zhes pa'i sbrul dpe'i bstan bcos zer ba brtsams pas rtsom pa po rang nyid nam zhig lus la na tsha tshad med pa byung nas rkang lag rnams lus kyi rdza ma la 'byar te sbrul gyi lus su gyur /
mgo bo gas pa'i nang nas sbrul mgo thon te tshe de nyid la sbrul dngos su gyur pa dang /
sngon rgya gar nas nya pa lnga brgyas nya chen po mgo bco brgyad yod pa zhig dra bas zin pa na sangs rgyas kyis kho sngon shed bu ser skyar gyur pa na /
a mas bskul te dge 'dun la khyod ni khyi dang 'dra'o sogs tshig ngan smras pa'i 'bras bur gsungs /
bcom ldan 'das de la las kyi rgyu ba lung ston pa'i phyir byon pa na /
mu stegs pa rnams kyis dge sbyong gau'u ta ma ltad mo la dga'o zhes kha btang ba sogs sngar sbyor chos skabs rgyas par zhus zin pa ltar yin /
de dag kyang tshig ngan pa cung zad smras pa las gzhan mi bsad rta bsgyel lta bu gang yang ma byas /
gzhan yang dge slong ma ut+pa la'i mdog can zhes pa sngar rab tu ma byung gong du bu che chung gnyis skyes pa gcig chus khyer /
gcig spyang kis zos /
khyo sbrul gyis bsad /
rang gi pha ma khyim dang bcas pa yang mes tshig yang kun tu rgyu gcig gis chung mar byas te /
bu gcig skyes pa'i skabs khyo khyim bdag de gzhan zhig nas chang gis smyos te 'ongs pas bu de bsad nas de'i sha ma la zar bcug de nas bros te song ba na /
khyim bdag gzhan zhig gi chung ma shi ba dang thug ste yang khyim bdag de'i chung ma byas /
der yang khyo shi ste yul chos kyis khyim bdag gi ro dang mnyam por dur du sbas pa na /
dur rkun gyis brus te de'i chung ma byas /
yang rjes su rkun dpon khyo de rgyal pos bsad nas de'i ro dang lhan cig dur du bcug pa sogs de lta bu'i sdug bsngal byung ba yang ut+pa la'i mdog tshe sngon mar rgyal po zhig gi btsun mo chen mor gyur pa'i skabs /
chun ma'i bu bsad nas /
mna' mang po bskyal ba'i 'bras bur gsungs /
de ltar sngon byung shin tu mang bas las 'bras kyi tshul 'di stong nyid las kyang phra zhing dpog dka' ste /
stong nyid kyi don phra zhib nyan rang dgra bcom pas kyang rtogs shing ston nus la /
las 'bras kyi tshul phra mo sangs rgyas kho na'i spyod yul lung tshad ma kho nas gzhal dgos pas na /
las 'bras 'di shin tu phra bas sdig pa chung ngu nas 'dzem dgos te /
tshoms las /
sdig pa chung byas bdag nyid kyi / /
phyi bzhin mi 'ong ma sems shig chu yi thigs pa lhung ba yis / /
snod chen gang ba de bzhin du / /
cung zad bsags pa'i sdig pas kyang / /
byis pa rab tu gang bar 'gyur / /
ces gsungs /
dge ba'ang chung ngu tsam gyis kyang 'bras bu bzang por 'phel ba /
'khor bsgyur nga las nus gling bzhi lha gnas bcas la dbang bsgyur ba yang sangs rgyas rnam gzigs la sran ma sbar ba gang @# / /
gtor ba bzhi lhung bzed kyi nang dang /
gcig dbu'i gtsug tor du chags pa'i 'bras bur gsungs /
sngon sangs rgyas zhal bzhugs skabs bram ze'i khye'u gser dbyig ces pa lag pa nas gser Tam zad mi shes pa 'byung ba zhig byung ba'ang skye ba sngon mar shing 'tshong du gyur skabs shig tu shing rin gser Tam gcig byung ba rdza'i bum pa chus bkang ba'i nang du blugs te sangs rgyas 'od srung la phul ba'i 'bras bur gsungs pa dang /
gnas brtan gser be'u 'khrungs pa na /
de dang lhan cig mdzod sbug tu gser gyi glang po bdun rang byung du skyes te /
de'i gcin dang lci ba thams cad gser du gyur par longs spyad chog pa zhig byung ba rgyal po ma skyes dgras lan bdun du 'phrog kyang sa la nub nas sngar ltar gyur te 'phrog ma nus pa byung ba'ang /
skye ba snga ma zhig la sangs rgyas gser thub kyi chibs pa glang chen gyi 'dra sku 'jim pa las byas pa la zhig gsos byas shing /
ba blas byugs pa'i 'bras bur gsungs /
dge slong ma dkar mo yang /
ma'i mngal nas skyes pa'i dus ras ka shi ka'i gos dang bcas te skyes la /
rab tu byung ba na /
gos de chos gos su 'gyur ba byung ba'ang sngar dbul po khyo shug gnyis la gos gcig las med pa phyir 'gro skabs gyon res byed dgos pa zhig yod pa /
khong gnyis kyis shi ba la ma 'dzem par gser thub la phul ba'i 'bras bur gsungs shing /
khong gnyis por tshe de la yang rgyal po btsun mo dang bcas pas gos ster nas mthong chos su 'bras bu smin pa byung bas /
dge ba chung ngu la'ang ma brnyas par sgrub dgos te /
tshoms las /
dge ba chung byas bdag nyid kyi / /
phyi bzhin mi 'ong ma sems shig chu yi thigs pa lhung ba yis / /
bum chen gang ba ji bzhin du / /
cung zad bsags pa'i dge ba yis / /
brtan pa rab tu gang bar 'gyur / /
ces gsungs /
las nges pa dang 'phel che ba 'di gnyis kyi skabs /
dge ba nges par sgrub /
sdig pa nges par spong bar thag bcad pa dang /
dge ba chung ngu'ang sgrub /
mi dge ba chung ngu'ang spong ba'i thag bcad bya gsungs /
gsum pa las ma byas pa dang mi 'phrad pa ni /
dmag sogs kyi skabs 'ga' zhig gis nga la mtshon srung gang yang med /
me mda' mang po thebs byung yang skyon ma byung zer nas ya mtshan par 'dzin mod /
de yang las ma byas pa dang ma phrad pa yin /
'ga' zhig dang por mtshon gyis ma thub la /
phyis bsad par gyur pa na /
kha cig gis mtshon srung nyams pa yin zer yang /
de ni las 'bras ma shes pa'i rtags bstan pa ste /
de lta min par sngar las dang ma phrad la /
phyis kyi de las dang 'phrad pa yin /
las dang ma phrad na mer bsregs kyang mi 'chi ste /
sngar khyim bdag me skyes zhes pa ma'i ro dang mnyam du mer bsregs kyang ma shi bar /
phyis dgra bcom thob tshul /
gong gi gser gyi glang po ma skyes dgras 'phrog skabs lan bdun gyi bar @# / /
sa 'og tu nub nas ma skyes dgra la phan ma thogs pa dang /
rgyal po shar pa'i btsun mo sngo bsangs mas phyir mi 'ong gi 'bras bu thob la /
'khor bud med lnga brgya po rnams kyis bden pa mthong ba yin yang bram ze ma dus khyim la me sbar ba na rgyang ring por 'phur du med par cung zad tsam 'phur te /
sngo bsangs mas /
rang gis byas shing bsags pa'i las rang gis bdag gir mi byed na sus byed ces brjod de phye ma le ba ? me la lceb pa bzhin du thams cad me nang du lhung ste mes tshig cing /
bran mo sgur mchog ces pa rdzu 'phrul ma thob kyang chu khung nas bros te thar tshul /
'phags skyes pos shAkyar dmag drangs pa na /
shAkya bdun khri bdun stong po thams cad rgyun zhugs thob pa sha stag yin yang ma thar bar bsad cing /
las ma byas pa 'ga' zhig shAkya ming chen chur nub pa'i ring la bros nas thar pa dang /
grong khyer sgra sgrog sa char gyis non te rgyal blon 'bangs bcas non pa na| blon po gnyis thar pa sogs kyang las ma byas pa dang ma phrad pa yin /
bzhi pa las byas pa chud mi za ba ni /
mdo las /
lus can dag gi las rnams ni / /
bskal pa brgyar yang chud mi za / /
tshogs shing dus la bab pa na / /
'bras bu smin pa nyid du 'gyur / /
ces gsungs pa bzhin /
yun ring nas rnying par 'gyur ba dang /
chung nas med par 'gyur ba sogs gang yang med par /
chung zhing yun ring ba yang nam zhig 'bras bu smin par 'gyur te /
'phags pa sgur chung dgra bcom thob kyang bsod snyoms ma rnyed cing /
rnyed pa rnams rkyen gyis med par gyur nas gshegs khar thal skyo bzhes ? te sku 'das pa'i rabs ltar dang /
khyim bdag dpal skyes rgyud kyi thar pa cha mthun gyi dge rtsa dgra /
bcom pas mthong mi nus pa lta bu shin tu chung ngus kyang 'bras bu 'byin pa sngon dpal skyes kho rang sbrang bu'i skye ba blangs skabs dud 'gro'i lci sbang skam po zhig gi dri la 'khor nas bsdud pa sbang chus khyer nas de'i zhor du mchod rten zhig la skor ba thebs pa tsam las byung ba dang /
yang| phag cig khyis ded de mchod rten la skor ba 'khor ba shi nas lhar skyes pa dang /
rgyal po 'phags skyes pos shAkya ba rnams kha btags pa na bcom ldan 'das rang nyid kyang sku rgyab bsnyung ba'i tshul bstan /
de'ang sngon nya pa mang pos nya chen po gnyis shig gson za byas skabs nya pa'i phru gus yi rang byas pa'i 'bras bu yin zhing /
'phags skyes po chu'i dkyil du bsdad kyang mes tshig pa'i rabs dang /
sangs rgyas kyis gcer bu ba sdug bsngal 'gyur ma zhu ba'i nad kyis thebs te 'chi bar lung bstan pa na /
khos zan bcad kyang chu dang bu ram ma 'ju bar shi ba dang /
dpal mgon klu sgrub sku tshe'i rig 'dzin brnyes kyang sku tshe snga ma zhig tu rtswa gcod pa'i zhar la 'bu grog ma gcig ske chad pa'i las kyis dbu slong ba byung ste sku 'das pa dang /
nyan thos maung+gal bu rdzu 'phrul can gyi mchog kyang kun tu rgyu dbyug thogs spyi phud can rnams kyis dbyug pas brdung ste /
sha rdzog rus rdzog 'dam bu ltar bcom pa zhes sku @# / /
lus tshang ma 'dam rtswa brdung ba ltar byas pa'i tshe shA ri'i bus maung+gal la rdzu 'phrul mi ston pa ci yin zhes dris par /
de skabs las kyis non pas brdzu ba tsam yang ma dran na 'phrul ba lta ci gsungs tshul /
de yang sku skye snga ma zhig gi skabs ma la tshig ngan smras pa chud ma zos pa'i 'bras bu yin /
des na las ngan pa'i 'bras bu ni stobs bzhi'i bshags sdom byas te dag thub pa zhig ma byung na /
srid pa tha ma par gyur pa na'ang las kyis mi gtong ba sogs zhib par mdzangs blun dang /
mdo sde las brgya pa /
rtogs brjod brgya pa /
'dul ba lung sogs las gsungs pa ltar /
las dge sdig gnyis bsags zin nas 'bras bu chud zos te med par 'gyur ba mi srid pas blang dor phra zhing phra ba nas byed dgos gsungs /
des na phyi ma 'di gnyis kyi skabs sdig pa bshags pa dang /
dge ba khong khros mi 'joms pa'i thabs bsam ste /
las 'bras kyi blang dor tshul bzhin du byed par thag bcad dgos /
sa bcad 'di bzhi las 'bras la yid ches skyed pa la gtso che bas /
de la brten nas las 'bras la blang dor byed 'dod pa byung ba'i tshe blang dor bya sa 'jug pa bde ba'i ched du dge sdig che long rags pa tsam bsdus te las lam bcu bcu bsam pa yin zhing /
'jug pa las kyang /
so so skye bo rnams dang gsung skyes dang / /
rang byang chub la bdag nyid nges rnams dang / /
rgyal sras rnams kyi nges par legs pa dang / /
mngon mtho'i rgyu ni tshul khrims las gzhan med / /
ces pa ltar dge ba'i tshogs las lam bcu ni lam ma zhugs kyi gang zag gi mngon mtho'i rtsa ba'i rten dang /
nyan rang gi rigs can rnams kyi de'i byang chub kyi rtsa ba'i rten dang /
byang chub sems dpa' rnams kyi bla na med pa yang dag par rdzogs pa'i byang chub kyi rtsa ba'i rten yin pas /
thog mar skyes bu chung ngu'i skabs 'dir dkar nag gi las 'bras la blang dor gyi tshul khrims bsrung ba gal che /
des na /
gnyis pa so sor phye ste bsam pa la gsum /
nag po'i las 'bras bsam pa /
dkar po'i las 'bras bsam pa /
zhar la stobs ldan gyi las kyi sgo bsdus te bstan pa'o / /
dang po la gsum /
nag po'i las lam dngos dang /
lci yang gi khyad par /
de dag gi 'bras bu bstan pa'o / /
dang po ni /
de ltar las 'bras gal che la phra zhing zhib pa de ltar yin na /
de la blang dor bya sa'i gzhi gang zhe na /
mdzod las /
de las che long bsdus nas ni / /
dge dang mi dge ci rigs par / /
las kyi lam ni bcur gsungs so / /
zhes dge mi dge rags pa rnams bcur bsdus te gsungs par bshad la /
'di ni rab tu byung bar ma zad /
khyim pa tshun chad kyis kyang blang dor bya dgos pas /
sngar klong rdol bla mas mi dge bcu'i mthol bshags par thung brkos te bkye ba sogs mdzad /
de yang spyod 'jug las /
sdug bsngal 'dor 'dod sems yod kyang / /
sdug bsngal nyid la mngon par rgyug /
bde ba 'dod kyang gti mug pas / /
rang gi bde ba dgra ltar 'joms / /
zhes gsungs pa ltar rang cag bde ba 'dod @# / /
kyang bde ba'i rgyu dge ba sgrub mi shes /
sdug bsngal mi 'dod kyang sdug bsngal gyi rgyu sdig pa spong mi shes par gang 'dod pa'i bde ba de nyid dgra ltar 'joms pas blang dor go log tu song /
kha cig blo dman pas mi dge bcu ngo mi shes snyam na /
rang re gzhas dang glu bslab na nyi shu sum cu re tsam shes thub kyi 'dug pas mi dge bcu yang ngo sprad na shes mi thub pa mi srid /
rang cag chos ma bslab pa dang ma shes pa kho nas ngan 'gror song ba min cing /
chos shes kyang lag len ma byung bas ngan song du 'gro bas chos lag len byed pa gal che /
des na spang bya mi dge ba bcu ni /
lus kyi las ni rnam pa gsum / /
ngag gi rnam pa bzhi dag dang / /
gang yang yid kyi rnam gsum po / /
mi dge bcu po so sor bshags / /
zhes pa ltar /
lus kyis srog gcod pa /
ma byin par len pa /
'dod pas log par g.yem pa ste gsum /
ngag gi rdzun /
phra ma /
tshig rtsub /
ngag 'khyal te bzhi /
yid kyi brnab sems /
gnod sems /
log lta gsum ste bcu'o / /
de re re la'ang gzhi /
bsam pa /
sbyor ba /
mthar thug bcas bzhi re yod pas /
dang po srog gcod kyi gzhi ni /
gsad bya'i lug lta bu rang las gzhan pa'i pha rol po yin pa dang /
bsam pa la 'du shes /
kun slong /
nyon mongs gsum las /
'du shes ni de la der 'du shes shing ma 'khrul ba dang /
kun slong ni gsod 'dod /
nyon mongs ni dug gsum ga yod de /
zhe sdang gis bsad pa ni /
dgra lta bur khros te mtshon brdeg pas shi ba dang /
'dod chags kyis ni /
sha dang lpags pa sogs la chags te lug gsod pa lta bu dang /
gti mug gis ni /
mu stegs pa sogs kyis sems can ched du bsad pa'i sha khrag gis mchod sbyin byed pa nyes pa med par sems shing smra ba lta bu yin /
sbyor ba ni dug mtshon rig sngags sogs ci rigs pas byas pa ste /
srog gcod zer ba gri btsugs te bsad pa zhig nges can du mi dgos par mthu dang ngan sngags sogs kyis kyang 'grub /
mthar thug ni /
rang gi snga rol du shi ba ste /
de dag tshang na srog gcod kyi las lam rdzogs pa yin /
gzhan la gsod du bcug na'ang rang gis bsad pa dang khyad par med de /
mdzod las /
dmag la sogs pa don gcig phyir / /
thams cad byed pa po bzhin ldan / /
gsungs pa ltar mi brgyad kyis lug gcig bsad na /
de'i sdig pa bgo bsha' byed du med par mi re re la lug re bsad pa'i sdig pa cha tshang re 'byung /
dmag dpon lta bus dmag mi mang po btang ste gsod pa'i skabs /
mi stong phrag gcig bsad yod na /
dmag mi so so la re res ji tsam re bsad nus pa'i sdig pa re re dang /
dmag dpon la mi stong phrag gcig bsad pa thams cad kyi sdig pa cha tshang re 'ong /
dbus phyogs 'dir mig ltos bzang yang phyogs phan tshun du rab tu byung bas kyang mi gzhan rogs sbran pa am zhig yin zer nas gzhan la phyugs @# / /
gsod du 'jug pa snang mod /
des ni gsod mkhan de dang /
gsod du 'jug mkhan gnyis kar srog gcod kyi sdig pa re re 'ong zhing /
de las rang gis lag bstar te bsad na sdig pa gcig las mi 'ong bas /
sdig pa snon ma gsog mkhan rogs mi sbrel bar rang gcig pus gsod pa dga' ba yod /
des na rang res dngos su ma bsad pas srog gcod kyi sdig pa med bsam mkhan yod kyang /
sdig pa yod pas mi tshad da dung gsod du bcug pa sdig pa che /
sngon dge slong dge tshul 'ga' res ra lug glang gsum r+wa sgor du btags te gsod par nye ba na /
ra des gzhan gnyis la bdag cag gsum gsod par 'dod 'dug ces smras par /
glang gis 'dis nyin re bzhin skyabs 'gro gsung zhing /
sems can thams cad bde ba dang bde ba'i rgyu dang ldan par gyur cig /
ces sogs phyag thal mo sbyor zhing spyan btsum nas gsung gin 'dug pas mi gsod zer /
lug gis /
khong sangs rgyas kyi slob ma /
bstan pa la zhugs tshe skyabs 'gro'i bslab bya bsrung bar khas blangs /
bslab bya'i gtso bo sems can la gnod 'tshe mi byed pa yin pas rang cag la gnod pa mi byed thag chod zer ba sogs mang po gleng /
nyi dros tsam la mi nag bshan pa gcig btsun pa'i rtsar 'ongs par des mthong ste nyan pas /
bshan pa des nged mi khom pas gzhan la gsung rogs zhes nan tan zhus kyang /
dge slong gis /
kho bo la gung tshigs kyi rgyu lag thogs po yod pas /
khyed rang gis 'di gsum de ring rang cis kyang gsod rogs gyis zhes u tshugs kyis smras pa na /
bshan pa des khas blangs dgos pa byung ste gsod rgyu thag chod pa thos nas gzhan gnyis la smras te de gsum mya ngan gyis mchi ma shor bzhin yod pa'i skabs /
dge slong des lag pas 'phreng ba 'dren cing /
skyabs 'gro dang ma Ni bgrang bzhin par ra lug glang gsum sha rgyags mi rgyags blta ba'i phyir 'ongs pa na /
de gsum gyis /
btsun pas sems can gsod mi rung ba dang /
gzhan la'ang gsod du 'jug mi rung tshul sogs mang po brjod de /
rab na bdag cag gsum mi gsod pa dang /
gal te gsod na dge slong rang gis gsod par zhus kyang ma gnang ba'i mus nas /
bshan pa slebs te de gsum gyi rkang lag 'breng thag gis bsdams /
tho ba chen pos bsnun te glang gi klad pa bcom /
gri rnon pos ra lug gi brang lpags gshags te khog par lag pa bcug /
sen mo rnon pos shin tu gces pa'i srog rtsa bcad pa sogs sdug bsngal bsam gyis mi khyab pa myong /
glang gis nyam thag pa'i skad bton pa phyogs bcu'i sangs rgyas thams cad kyis gsan te /
yul 'di 'dra zhig na btsun pa'i gzugs brnyan 'di zhes bya bas ma rgan sems can gsod du bcug pa'i sdug skad 'don pa red ces lung bstan cing /
chos kyi rgyal mtshan bsnyil /
bdud kyi rgyal mtshan bsgrengs /
sangs rgyas byang sems thams cad shin tu thugs mug pa byung ba sogs btsun pa dang ra lug @# / /
glang gsum gyi 'bel gtam /
btsun pa 'ga' zhig gi gung tshigs kyi de nyid gsal ba'i me long las byung ba ltar rgyas par stsal te /
de lta bu ni bstan pa'i chom rkun pa yin pas srog gcod la 'dzem pa gnad che /
bdag gi skyabs mgon bla ma rin po ches kyang gzhan srog gcod spang ba byung na dgyes tshor gzhan las lhag pa gnang gi yod /
kho bos kyang khams la 'gro skabs sog tsan+dan dgon pa sogs kyis lo bstar gsod pa'i srog gcod kyi rgyun chen po mang po gcod thub pa byung song ba tshe 'di'i chos drag shos yin snyam pa yod gsungs /
gnyis pa ma byin len la /
gzhi ni gzhan gyis bdag tu bzung ba'i nor /
bsam pa la gsum las| 'du shes ni ma 'khrul ba /
kun slong ni ma byin bzhin du len 'dod /
nyon mongs ni gsum ga yod de /
khong khros dgra bo'i nor 'phrog pa dang /
chags pas gzhan gyi nor rdzas yid 'ong du mthong ste 'jab bus brku ba sogs dang /
gti mug la phyi rol pa'i chos lugs /
bram ze rgud tshe rku ba chos su bshad / /
zer ba ltar gzhan gyi nor brku ba nyes med du 'dzin pa lta bu'o / /
sbyor ba ni /
mtshan mor 'jab nas 'gro ba lta bu nges par mi dgos kyi| grwa pa kha cig gis 'gyed nyis len byed pa dang /
dpon pos mi 'os pa'i nyes chad 'gel ba /
bre log srang log gis nor gtong len byed pa sogs kyang ma byin len te /
'dus sde rnams nas chad pa gcod pa na /
phyag 'tshal ba sogs byed du 'jug pa'ang de 'dra'i nyes pa mi 'byung ba'i gnad kyis yin /
mdor na /
pha rol pos blos ma thongs kyang rang la nor rdzas de dang de thob 'dod kyi bsam pas /
g.yo sgyu'i thabs rnam pa sna tshogs bstan nas khos mi ster rang dbang med par byas te rang la thob pa byung ba'ang ma byin len du 'gro bas 'di rang re la ha cang 'byung nyen che /
der ma zad gzhan gyi rdzas dang yo byad zho gang yan gyi rin thang tshang ba gzhan la bcol ba'am snga g.yar bgyis nas| phyis yun ring po lon pa na bdag po des brjed pa dang /
rang gis kyang des brjed par gyur na ci ma rung snyam pas tshod bltas nas brjed par shes te /
mthar thug rang la thob blo skyes pa lta bu yang brku ba nyid yin te /
'di la dge tshul yin na pham 'dra dang /
dge slong yin na pham pa byung zin pa yin gsungs /
gsum pa log g.yem gyi gzhi ni /
khyim pa yin na mngal sgo ma gtogs pa'i lam ma yin pa dang /
sbrum ma dang bsnyen gnas kyi skabs sogs dus ma yin pa dang /
bla ma dang mchod rten gyi drung sogs gnas min pa dang /
ma la sogs pa bgrod bya min pa rnams dang /
rab byung gis ni mi tshangs spyad tshad log g.yem du 'gro /
'du shes ni log g.yem la ma 'khrul pa dgos pa dang /
mi tshangs spyod kyi pham pa la 'khrul ma 'khrul 'dra bar gsungs /
nyon mongs ni dug gsum ga /
kun slong ni log par spyod 'dod /
sbyor ba ni dbang po gnyis sprad pa sogs dang /
mthar thug ni bde ba myong @# / /
ba na rdzogs pa yin gsungs /
bzhi pa rdzun ni /
mig gis mthong ma mthong dang /
rna bas thos ma thos /
sna lce lus kyi rnam shes gsum gyis bye brag phyed ma phyed dam /
myong ma myong /
yid kyi rnam par shes pas nyams su myong ba'am rnam par shes ma shes brgyad dang /
smra ba'i yul ni mi'i 'gro ba smra shes don go ba'o / /
bsam pa la 'du shes ni /
mthong ba la ma mthong zhes pa lta bu gzhan du bsgyur te smra bar 'du shes pa /
kun slong ni de ltar smra 'dod pa /
nyon mongs ni dug gsum ga /
sbyor ba ni ngag gis rdzun tshig smra ba'am /
tshig ma smras kyang mgo bo'i dbyibs sogs kyis rdzun byed pa yod /
mthar thug ni pha rol pos don go ba'o / /
gsod par 'ongs pa dag gis gsad bya gang na zhes dri ba lta bu la drang por bshad du mi rung bas /
de 'dra'i dogs pa'i gnas yod pa dag la'ang /
'di nas mi 'di 'dra zhig song ngam zer na /
bdag do nub che ge mo zhig tu 'gro rgyu yin zer ba lta bu gtam ma 'brel ba bshad pas brjed du gzhug pa'i thabs sogs bya dgos gsungs /
lnga pa phra ma la /
gzhi ni mthun pa'am mi mthun pa ci rigs /
'du shes ma 'khrul ba /
kun slong dbye 'dod pa /
nyon mongs dug gsum ga /
sbyor ba mthun pa dbye ba dang mi mthun pa mi 'dum par 'dod pa ste /
'di la bden pa dang rdzun gyis phra ma byas pa gang yin yang khyad med /
kha cig gis 'di dag yon tan du brtsi yang 'di la yon tan med par ma zad /
skyon chen po yin pas byar mi rung /
mthar thug ni tshig de'i don go ba ste /
de yang phra ma'i tshig smras pas pha rol pos go nas rgyab 'gal du gyes par gyur na las lam rdzogs la /
tshig de ma go bar mi mthun pa sogs dbye bar ma song na tshig kyal par 'gro ba las phra ma byas par mi 'gro /
drug pa tshig rtsub kyi gzhi ni /
mnar sems skye ba'i gzhir gyur pa'i sems can dang /
tsher ma sogs sems can min pa gnyis ka yod /
'du shes ma 'khrul ba /
nyon mongs dug gsum ga /
kun slong ni smra 'dod pa /
sbyor ba mig zhar ba la zhar ba zhes brjod pa'am /
zhar ba min pa la zhar ba zer ba lta bu bden rdzun gang yang rung bas pha rol po'i tshul khrims dang rigs dang lus kyi skyon sogs nas brjod pa ste /
pha rol po'i sems la gnod na snyan par smra yang tshig rtsub smras pa'i nyes pa 'byung /
mthar thug ni des don go ba'o / /
'di la don go ba dgos pas sems can min pa'i 'byung ba sogs la smras kyang las lam mi rdzogs /
bdun pa ngag 'khyal gyi gzhi ni /
don med dang ldan pa'i don /
'du shes ni gang brjod par 'dod pa'i don la der 'du shes pa'o / /
'di la yul yod med gang ltar yang gtam dran tshad byung rgyal du smras na dngos gzhi 'byung /
kun slong ni smra 'dod pa /
nyon mongs dug gsum pa / /
sbyor ba ni rgyal po dang dmag la sogs pa'i gtam smra ba dang /
da ltar rang re grwa pa lta bus kyang dgon pa'i gling bskor 'gro ba tshun gyi tshe @# / /
mi mang po zhig 'dus nas /
sde pa gzhung dang /
rgya nag dang /
rgya gar sogs kyi the gtogs mang po gleng mo byed pa de yin /
ngag 'khyal 'di mi dge ba bcu'i nang nas chung shos yin yang /
rang re'i mi tshe stong zad du gtong ba'i thabs bla na med pa ste /
tshogs gral tshun chad du ngag 'khyal gyi gtam 'dre ba la brten nas grwa shag phan tshun du 'tshogs te nyin sgang don med kyi skad cha mang po bshad pas dus 'da' 'gro ba yang nas yang du 'ong /
des na jo bo chen pos /
mang po'i nang du ngag la brtag /
ces gsungs pa ltar grogs gcig yod tshun chad nas 'di la gzab dgos gsungs /
gzhan yang /
sgrung dang /
phyi rol pa'i bstan bcos bshad pa'ang ngag 'khyal yin /
log g.yem ma gtogs pa'i lus ngag gi mi dge ba drug ka gzhan la byed du bcug pas kyang rang nyid la las lam du 'gyur bar gsungs /
brgyad pa brnab sems kyi gzhi ni /
gzhan gyi nor dang yo byad de /
de yang dper na khrom lta bur 'gro ba na yo byad yid du 'ong ba mthong nas bdag la 'di 'dra byung na snyam du 'dod pa zug pa bzhin byung ba'o / /
'du shes ni /
brnab sems 'byung ba'i gzhi de la der 'du shes pa /
'di'i kun slong /
sbyor ba /
mthar thug rnams byed las sems gcig gi steng nas 'jog dgos pas /
kun slong ni nor sogs de dang de bdag gir gyur na snyam pa /
nyon mongs ni dug gsum ga /
sbyor ba bsam pa de las shugs drag tu song nas bdag gir byed 'dod pa /
mthar thug ni de las kyang shugs drag tu song nas rgyu nor sogs de dang de yong thabs byed par thag bcad pa'o / /
rang gi nor la'ang brnab sems skye ba yod cing /
rang cag lha sar khrom bskor lta bu zhig 'gro ba na'ang brnab sems 'bum phrag tsam skye bas de ltar byung skabs rang gi yid la gang byung dran du mi 'jug par sgyu ma'i nor rdzas la snying po med par bsams nas gnyen po bsten pa dgos gsungs /
dgu pa gnod sems kyi gzhi dang nyon mongs sogs sngar tshig rtsub kyi skabs su bshad pa ltar la /
kun slong gsod brdung sogs gnod pa skyel 'dod dam /
pha rol po gud na ci ma rung snyam pa sogs dang /
sbyor ba ni de la brtson pa /
mthar thug ni der thag bcad pa yin /
rang re'i zhi rgyas dbang drag gi las sbyor byed pa rnams kyang kun slong bzang pos bstan pa dang sems can kho na'i don du byed pa zhig ma byung na /
brnab sems dang gnod sems sogs su 'gro nyen yod pas gzab dgos gsungs /
bcu pa log lta'i gzhi ni /
las 'bras /
bden bzhi /
dkon mchog sogs te yod pa zhig dgos /
de med par blta ba log lta dang /
med par smra ba skur 'debs /
de yang phyi rol pa'i drang srong rkang mig gis rang gi bu mo la chags te de dang lhan cig spyod 'dod kyis 'jig rten snga phyi med par bshad pa'i gzhung lugs 'bum phrag dang /
lta ngan drug cu sogs rang bzo byas nas brtsams pa lta bu yin /
'du shes ni skur ba 'debs pa'i don la bden par 'du @# / /
shes pa las gzhan 'dra /
sbyor ba ni skur ba 'debs par rtsom zhing /
mthar thug ni med par thag bcad pa'o / /
'di dngos gzhi rang rer cung 'byung dka' yang /
bsod nams dman pa sdig grogs kyi dbang du song ba dag la yong nye'o / /
des na de dag legs par ngo shes par byas te 'dzem bag bya ba gnad che gsungs /
gnyis pa lci yang gi khyad par la drug las /
ngo bo'i sgo nas lci ba ni /
lus ngag gi bdun las srog gcod sogs snga ma snga ma lci la /
phyi ma phyi ma yang /
de'i rgyu mtshan /
de dag gi tshe pha rol po la sdug bsngal che chung ji tsam yod pa'i rim pas lci yang byung ba ste /
dper na nged tsho rang gzhan su 'dra zhig yin yang srog la gces shing phangs pa ji 'dra byed pa de tsam yo byad la mi byed pas srog gcod dang ma byin len gnyis la pha rol po la sdug bsngal che chung 'byung ba ltar yin /
yid kyi gsum snga ma snga ma yang la /
phyi ma phyi ma lci ba yin /
bsam pa'i sgo nas lci ba ni /
bsam pa nyon mongs shin tu drag pos byas pa ste /
tshig rtsub lta bu ngo bo'i sgo nas yang yang khong khro shin tu chen pos khyi rgan zhes brjod pa de lci ba lta bu'o / /
sbyor ba'i sgo nas lci ba ni /
sbyor ba gsod stangs ngan pa sdug las sna dgu btang nas bsad pa lta bu yin /
yang 'bu bsad pa bas glang po che bsad pa sdig lci ba lta bu dud 'gro gzugs bongs che ba dag gsod pa sdig che ba'ang lus stobs che ba'i tshod kyi sdug bsngal che bas sbyor ba'i sgo nas lci bar 'gro /
yul 'ga' shas na /
sbal pa dang /
khyim bya /
'bu sogs mer bsregs nas gsod pa lta bur ni /
ngo bo dang sbyor ba'i lci lugs gnyis ka tshang /
gzhi'i sgo nas lci ba ni /
bla ma slob dpon byang sems dge 'dun pha ma sogs zhing khyad par can la mig log blta ba lta bu'ang sdig lci ba yin /
dus rtag tu byed pas lci ba ni /
ngag 'khyal lta bu dus rtag tu 'byung ba de lci ba'o / /
gnyen po med pas lci ba ni /
dge ba sna gcig kyang mi byed pa'i gang zag gi rgyud kyi sdig pa shin tu lci /
des na /
lci ba gcig 'dzoms pa nas drug ka 'dzoms pa'i bar yod /
byang sems la khong khro chen pos mig log bltas pa dang /
sdug las sna dgu btang nas dud 'gro bsad pa lta bu la gnyis tshang /
chags sems drag pos glu blangs pa lta bu la gcig tshang la /
de bzhin du sdig pa rtag tu byed cing dge ba mi byed pa'i bshan pa lta bus /
pha ma sogs la khong khro drag pos sbyor ba sdug las sna dgu btang nas bsad na drug ka 'dzoms /
des na /
rang re la mi lci ba med pa'i sdig pa gang lci lcis rtag tu non nas yod /
gsum pa de dag gi 'bras bu bstan pa la rnam smin /
rgyu mthun /
bdag 'bras gsum las /
mi dge ba bcu po de dag gang byas kyang 'bras bu gsum po de nas rgyu mthun la myong ba rgyu mthun dang /
byed pa rgyu mthun gnyis su phye ba'i 'bras bu bzhi bzhi myong dgos /
de yang mi dge ba chen pos dmyal ba /
'bring gis yi dwags /
chung dus dud 'gror skye bas /
srog gcod la mtshon na /
rnam smin gyi 'bras bus dmyal bar skye /
nam zhig @# / /
de las thar nas mir skyes kyang myong ba rgyu mthun tshe thung zhing nad mang ba dang /
byed pa rgyu mthun byis pa'i skabs nas bzung srog gcod pa la dga' ba /
bdag 'bras snod kyi 'jig rten la 'byung ste /
bza' btung dang sman la sogs pa mthu chung ba 'ong /
rang re dmyal bar skyes te lus dang me dbyer med du 'dres nas sdod pa las /
mi'i nang du skyes te srog gcod la dga' ba 'di ngan te /
'dis slar yang srog gcod kyi rgyun mthun de ngan 'gror 'phen pas /
'bras bu thams cad nas kha gnag shos ni byed pa rgyu mthun 'di yin pas rang res mi dge ba'i byed pa rgyu mthun 'gog thabs dang /
dge ba'i byed pa rgyu mthun yong thabs la 'bad dgos gsungs /
ma byin len sogs mi dge ba lhag ma dgu pos rim bzhin /
myong ba rgyu mthun longs spyod dbul ba dang gzhan dang thun mong du 'gyur ba /
'khor g.yog dang chung ma bsrung mi thub pa dang /
gzhan gyis bden par mi 'dzin pa dang /
mdza' bshes nyung ba dang 'khor g.yog sogs dang 'bral ba /
gzhan gyis mi snyan par smra ba dang /
gzhan gyis rang gi gtam la cha mi 'jog pa'i tshig mi btsan pa dang /
don mi 'grub pa dang /
'jigs skrag can du 'gyur ba dang /
yang dag pa'i lta ba la rmongs pa rnams 'byung /
sdig pa byed pa 'ga' zhig tshe ring ba dang lam 'gro che la /
chos byed pa 'ga' zhig tshe thung ba dang nad sogs yong rgyu mang ba ni skye ba snga ma'i rgyu 'bras gzhan dang gzhan gyi yin /
rang cag la /
'jig rten 'dir mi 'dod pa byung ba rnams tshe 'dir 'gro nyes 'dug nyes sogs rang gzhan gyi 'phral rkyen zhig gis byas so snyam pa 'ong mod /
de ltar ma yin par phal cher tshe snga ma'i las kyis byas pa yin /
byed pa rgyu mthun ni /
ma byin len gyis tshe 'dir yang 'ga' zhig byis pa chung ngu nas khab tshun chad rku ba dang /
byi ba dang byi la sogs rku byed pa la mkhas pa ltar ma byin len la dga' zhing 'jug pa lta bu ste /
des mtshon nas gzhan rnams go sla| brnab sems gnod sems log lta gsum gyi byed pa rgyu mthun la chags sdang rmongs gsum 'phel ba yin /
bdag 'bras ni /
ma byin len sogs kyis rim bzhin lo 'bras nyung la /
sad ser than pa sogs ldang zhing /
bzhon 'o zho nyung ba sogs dang /
'dam rdzab ljan ljin sogs yod sar gnas dgos pa dang /
bslu brid byed mkhan mang ba dang /
sa phyogs mi snyoms par sdod dgos pa dang /
sdong dum dang tsher ma mang ba'i gnas su skye ba dang /
shing 'bras dus su mi chags shing /
yang na dus min du chags pa dang /
phun tshogs thams cad 'grib 'gro ba dang /
dmag 'khrug dang nad ya mas mang ba dang /
chu dang rin po che'i 'byung khungs nub pa rnams yin /
de ltar mi dge ba'i 'bras bu rnams 'byung tshul thos shing shes kyang da dung mi dge bcu la shes bzhin du 'jug na /
mig ldan g.yang la mchong ba dang 'dra /
sa gzhi dag kyang 'ga' shas sngar lo legs pa la /
deng sang mi legs pa @# / /
yang sa bcud shor ba sogs gang yang min par /
las kyis byas pa yin /
bskal pa bzang po'i skabs sa gzhi yangs shing phun sum tshogs pa yod kyang /
rim gyis 'grib ste ngam grog dang g.yang sa las med pa de 'drar 'gyur 'gro ba'i skabs yod /
gnyis pa dkar po'i las 'bras bsam pa la gnyis /
dkar po'i las lam dngos dang /
de dag gi 'bras bu bstan pa'o / /
dang po ni /
mi dge bcu ma byas pa tsam gyis dkar po'i las lam mi rdzogs te /
dkar po'i las lam tshang ba la mi dge ba bcu po ngos gzung /
de la nyes dmigs su bltas te yang dag par sdom pa'i sbyor ba dang /
bsdam pa mthar thug pa'i spong sems kyi steng nas 'jog dgos /
de yang srog gcod spong ba'i dge ba lta bur /
gzhi /
bsam pa /
sbyor ba /
mthar thug bzhi ste /
dper na lug gsod pa spong ba'i dkar po'i las lta bur mtshon na /
lug ni de 'dra'i las kyi gzhi yin /
lug gsod pa nyes dmigs su mthong nas de gsod du mi rung snyam du gsod pa spong bar 'dod pa kun slong /
de shugs che ru song ste lug gsod pa la nyes par mthong nas gsod pa yang dag par sdom pa la brtson pa'i 'du byed ni lug gsod pa spong ba'i dkar po'i las kyi sbyor ba dang /
gsod pa spong bar thag bcad pa na las lam rdzogs pas /
lug gsod pa nyes dmigs su mthong nas gsod pa yang dag par bsdams pa'i sems pa yongs su rdzogs pa'i lus kyi las ni lug gsod pa spong ba'i dkar po'i las dngos sam mthar thug yin /
ma byin len brku 'phrog lta bu'i skabs /
sdug bsngal dang phung krol gyi gzhi nor rdzas 'di'i don du ngan 'gro'i rgyu bya ba ngan pa 'di 'dra byed mi rung snyam pa kun slong /
las de spong ba la brtson pa sbyor ba /
spong bar thag bcad pa na las lam tshang ba'o / /
de bzhin du log g.yem sogs 'og ma rnams la'ang rigs 'gre'o / /
gnyis pa de dag gi 'bras bu bstan pa la gsum las /
dang po rnam smin gyi 'bras bu ni /
dge ba'i las che 'bring chung ngus rim bzhin khams gong gi lha dang /
'dod lha /
mi sogs su skye la /
gnyis pa rgyu mthun gyi 'bras bu la gnyis las /
myong ba rgyu mthun ni /
tshe ring ba /
longs spyod che ba /
chung ma dang mthun pa /
gtam la cha 'jog pa /
grogs mthun pa sogs yin /
byed pa rgyu mthun ni /
dam pa'i skye sprul sogs 'ga' zhig skyes tsam nas nges 'byung snying rje rnams rang shugs kyis 'byung ba ltar dang /
gsum pa bdag 'bras ni| bza' btung dang sman gyi nus pa che ba sogs te gong gi mi dge ba bcu'i bdag 'bras rnams go bzlog pa yin pas go sla gsungs /
gsum pa zhar la stobs ldan gyi las kyi sgo bsdus te bstan pa la bzhi las /
zhing gi sgo nas stobs che ba ni /
pha pa rang ga ba dang /
pha ma /
dge sbyong /
byang sems khyim pa dang rab byung /
sangs rgyas /
bla ma rnams la sbyin pa btang ba rnams snga ma snga ma las phyi ma phyi ma stobs che zhing /
khams gsum gyi sems can thams @# / /
cad btson rar bcug ste mig bton pa las /
byang sems la mig log blta ba sdig pa che la /
snga ma de dag btson ra las bton te mig sbyin pa bas /
byang sems la dad pas thal mo sbyor ba phan yon che ba dper na /
dud 'gro bsad na ltung byed las mi 'byung bar mi bsod ? na pham pa 'byung ba lta bu'o / /
rten gyi sgo nas stobs che ba ni /
sdom pa ma blangs pa dang blangs pa gnyis kyi dge ba rgya che chung shin tu che bar mdo las gsungs shing /
mi dge ba'ang de dang 'dra ste /
khyim pas mi dge ba bcu ka 'byol nyog tu spyod pa las rab byung gis nyes byas phra mo tsam byas pa sdig lci /
de bas byang sems dang /
de bas kyang sngags kyi sdom ldan gyis nyes pa byas pa shin tu lci /
kha cig gis| sdom pa zhus na sdig pa che zer nas sdom pa la 'dzem mod /
de ni gtan nas ma yin te /
'jug pa las /
mngon mtho'i rgyu ni tshul khrims las gzhan med / /
ces gsungs pa ltar phyi ma'i lus rten thob pa la da lta sdom pa nos te tshul khrims bsrung ba nges par dgos /
de med par sbyin pa btang ba tsam gyis dud 'gro klu lta bur skye /
der ma zad sdom pa khas blangs na dge ba rgyun mi 'chad la /
sdom min khas blangs na mi dge ba rgyun mi 'chad pa 'ong ste /
yul gyi bshan pa dang /
chang 'tshong ? mar khas blangs pa lta bur gnyid nyal ba dang /
rtse mo rtse ba'i gnas skabs tshun chad du sdig pa 'phel ba rgyun mi 'chad /
srog gcod spong ba'i sdom pa dang ldan mi ldan gnyis mnyam du bsdad de srog mi gcod par gnas pa'i skabs srog mi gcod pa tsam du mtshungs kyang /
sdom pa med pa de la srog gcod spangs pa'i dge ba mi 'byung zhing /
sdom ldan der nyin re bzhin du de spangs pa'i dge ba 'phel /
de bzhin du sdom ldan dge bsnyen dang /
dge tshul dang /
dge slong rnams kyis dge rtsa ched du ma bsgrubs kyang tha na gnyid nyal ba'i skabs tshun la rim bzhin lnga dang /
so drug dang /
nyis brgya lnga bcu rtsa gsum gyi dge ba 'phel la /
de thams cad las kyang byang sems kyi sdom ldan la ni /
dge ba grangs kyis mi chod de /
spyod 'jug las /
de nas bzung ste gnyid log gam / /
bag med gyur kyang bsod nams shugs / /
rgyun mi 'chad pa du ma zhig /
nam mkha' mnyam par rab tu 'byung / /
zhes gsungs pa bzhin yin /
sngags sdom ldan pas ni de bas kyang brgya 'gyur stong 'gyur gyis lhag pa 'phel 'gro /
des na sdom pa gang yang ma blangs pa des dge rtsa ched mngags bsgrub na ma gtogs mi 'byung la /
sdom ldan la nyin zhag rer yang dge ba ngang gis 'phel ba'i khe sang chen po'i khyad zhugs pas /
blo chung gi log rtog mi byed par /
khyim pas kyang gso sbyong /
bsnyen gnas /
byang sdom sogs ldan par byed dgos /
kha na mtho ba la rang bzhin gyi kha na ma tho ba dang /
bcas pa'i kha na ma thob pa gnyis yod /
dang po ni /
rgyu'i khyad par dngos kyi kun slong mi dge bas kun nas bslang zhing /
ngo bo'i khyad par rang gi ngo bo sdig pa mi dge ba dang bdag gcig tu gyur pa /
'bras bu'i khyad par rang gi ngo bo'i @# / /
cha nas rnam smin yid du mi 'ong ba 'byin nus pa /
sdom pa dang ldan mi ldan sus kyang gzhi de la zhugs na kha na ma tho ba'i sdig pa skyed par byed pa zhig la 'jog cing /
gnyis pa ni /
sangs rgyas kyi bcas pa las 'gal ba'i las sgrib gang zhig /
rgyu'i khyad par dngos kyi kun slong dge ba'am lung ma bstan gyi bsam pas kun nas bslang zhing /
ngo bo'i khyad par rang gi ngo bo lung ma bstan dang bdag gcig tu gyur pa /
'bras bu'i khyad par rang gi ngo bo'i cha nas rnam smin yid du mi 'ong ba 'byin mi nus pa zhig la 'jog /
bcas rkyang gi ltung ba la rgyu'i kun slong bslab pa la khyad gsod kyi bsam pa sogs mi dge ba dang 'brel na bcas pa dang rang bzhin gyi kha na ma tho ba'i sdig ltung gnyis ka 'byung zhing /
kun slong lung ma bstan rkyang pas byas pa yin na bcas 'gal gyi ltung ba las /
rang bzhin gyi kha na ma tho ba'i sdig pa mi 'byung ba yin /
dge slong gis dud 'gro bsad na srog gcod kyi rang bzhin gyi kha na ma tho ba'i sdig pa zhig dang /
dud 'gro bsad pa'i ltung byed kyi bcas pa'i kha na ma tho ba'i ltung ba zhig bcas sdig ltung gnyis 'byung /
de 'dra'i sdig pa dang ltung ba gnyis ngo bo gcig la ldog pa tha dad du yod pas /
de 'dra'i ltung ba der gnyen po stobs bzhi ji ltar byas kyang des ni ltung ba de dang ngo bo gcig pa'i sdig pa de lhag ma med par 'dag nus kyang /
de dang ngo bo gcig pa'i ltung ba ni phyir bcos kyis dag par ma byas bar du mi 'dag /
yang ltung ba phyir bcos kyis dag par byas kyang sdig pa de gnyen po stobs bzhis ma bshags na mi 'dag /
so thar gyi sdom pa ni mkhan slob dge 'dun dang bcas pa las blangs pas dge 'dun nam dge slong gi mdun du phyir bcos bya dgos shing /
byang sdom dang 'gal ba'i nyes pa de bla ma rgyal ba sras bcas kyi drung dang /
sngags sdom dang 'gal ba'i nyes pa de dkyil 'khor pa'i lha tshogs kyi spyan sngar bshags pas dag par bya dgos /
rang res mchod 'bul tshogs gsog lta bu dge rtsa rgya chen po byed pa'i skabs /
ma mtha'ang theg chen gso sbyong lta bu'i sdom ldan du byas nas byed na phan yon che ba 'ong gsungs /
dngos po'i sgo nas stobs che ba ni /
zang zing gi sbyin pa las chos kyi sbyin pa dang /
zang zing gi mchod pa las sgrub pa'i mchod pa lhag pa sogs so / /
bsam pa'i sgo nas stobs che ba ni /
byang chub kyi sems kyis zin pa'i sgo nas sgrol ma tshar gcig bton pa'am /
mar me gcig phul ba yang dge ba stobs chen por song ste /
sems des ma zin par mar me 'bum phrag phul ba las lhag pa yin /
sa bcad 'di rnams ni /
dge mi dge rnams las gtso bor 'dzem dgos pa dang /
bsgrub dgos pa rnams bsdus te ston pa yin /
des na bsgrub mkhas po byung na tshegs chung ngus dge ba rgya chen po 'dum pa dang /
mi dge ba yang chung du btang ba'i tshul yod pas de shes dgos /
dge slong zhig gis bsam pa byang chub kyi sems kyis zin pa'i sgo nas sbyor chos lta bu zhig btang @# / /
na rten bsam pa yul dngos po ste stobs che ba bzhi tshang /
gzhan yang /
las la 'phen rdzogs kyi khyad par ni /
'phen byed la dge bas bde 'gro dang /
mi dge bas ngan 'gror 'phen /
rdzogs byed la nges pa med de /
'phen byed dge bas 'phangs nas rdzogs byed dge bas rdzogs pa dang /
mi dge bas rdzogs pa gnyis /
'phen byed mi dge bas 'phangs nas rdzogs byed mi dge bas rdzogs pa dang /
dge bas rdzogs pa gnyis te mu bzhi yod /
dang po ni /
'khor los sgyur rgyal lta bu mi tshe skyid kyis skyel ba rnams yin /
gnyis pa ni /
mir skyes te ngal sdug gis tshe yol ba'i dbul po lta bu /
gsum pa ni /
dmyal ba pa lta bu /
bzhi pa ni /
rgyal dbang yab sras sogs kyi chibs rta chibs drel dang /
gzim khyi lta bu yin /
yang| gzhan la sbal pa 'dra zhes tshig ngan gcig tsam smras pa'i 'bras bur sbal pa'i skye ba lnga brgya len dgos byung ba lta bu las gcig gis lus du ma 'phen pa dang /
de bzhin du las mang pos lus gcig 'phen tshul sogs yod /
las de la'ang myong bar nges pa dang /
ma nges pa /
byas la bsags pa dang /
byas la ma bsags pa /
bsags la ma byas pa sogs dang /
myong nges kyi las la'ang 'bras bu myong ba'i dus gsum ste /
mthong chos myong 'gyur ni /
zhing dang bsam pa'i khyad par gyis tshe 'di la bsags pa'i las kyi 'bras bu tshe 'di la myong ba'o / /
skyes nas myong 'gyur ni /
tshe gnyis pa la myong ba'o / /
lan grangs gzhan la myong 'gyur ni tshe gsum pa phan chad du myong ba yin /
'di dag kyang zhib par lam rim che chung sogs las shes dgos gsungs /
gnyis pa las 'bras bye brag tu bsam pa ni /
de ltar mi dge ba'i 'bras bu myong ba la 'jigs shing skrag nas mi dge bcu spong gi khrims bsrung /
dge ba bcu tshul bzhin bsgrub na /
phyi mar ngan song du mi ltung bar lha mi'i lus rten tsam po ba tsam 'thob nus kyang /
rang res thar pa dang thams cad mkhyen pa sgrub pa la de tsam gyis mi chog par mngon mtho'i rten khyad par ba rnam smin yon tan brgyad ldan zhig thob na lam bsgom pa'i sa chod gzhan dang mi 'dra bas /
nges par yon tan brgyad ldan gyi rten zhig 'thob dgos te /
rje tsong kha pa chen pos| lam mchog sgrub la mtshan nyid tshang ba'i rten / /
ma rnyed bar du sa chod mi 'ong bas / /
de yi ma tshang med pa'i rgyu la bslab / /
ces gsungs /
des na 'di la gsum /
rnam smin gyi yon tan /
de'i byed las /
de'i rgyu bsgrub pa'o / /
dang po la brgyad /
tshe ring ba /
gzugs bzang ba /
rigs mtho ba /
dbang phyug che ba /
tshig btsun pa /
dbang che bar grags pa /
skyes pa nyid yin pa /
lus sems stobs dang ldan pa rnams so / /
de yang dper na /
'jig rten na zhing gi so nam legs pa las 'bras bu bzang po 'byung ba bzhin rang re rnams skye ba snga ma'i las bzang po'i mthu las da lta lus longs spyod sogs gang yang ma bslus tsam byung ba yin la /
'di lo'i ston 'bras byung tsam gyis mi phan @# / /
par phyi lo'i ston thog gi so nam la brtson dgos pa bzhin /
skye ba phyi ma la ji mi snyam pa dang /
phyi ma la bsam blo gtong mkhan yin yang 'jigs te bsdad pas mi phan zhing /
mngon mtho phal pa tsam gyi rgyu bsgrub pas kyang gang yang mi 'ong bas chos sgrub pa'i lus rten khyad par can zhig 'thob pa'i rgyu bsgrub dgos la /
de yang tshe ring ba /
gzugs bzang ba sogs rnam smin yon tan brgyad ldan zhig dgos /
gnyis pa de'i byed las ni /
yon tan brgyad kyi dang pos rang gzhan gyi don dge rtsa yun ring du bsgrub pas chos mthar phyin par byed /
gnyis pas ni /
mthong ba tsam gyis gdul bya 'du che ba jo bo rje lta bu yin /
gsum pas rang gis ji ltar bsgo ba ltar gzhan gyis nyan pa dang /
bzhi pa dbang phyug che ba ste /
dpal 'byor che zhing 'khor mang bas ni /
sems can rnams thog mar zang zing gis dbang du bsdu /
mthar chos kyis smin par byas te gzhan don rlabs chen byed nus pa dang /
lnga pas ni /
gzhan gyis bden par 'dzin par byed /
drug pas ni /
rgyal po'i bka' ltar bya ba thams cad ji ltar bsgo ba las mi 'da' bar myur du sgrub pa /
bdun pas ni /
'khor gyi dbus su mi 'jigs shing /
dben par gcig pur gnas te chos sgrub pa sogs la bgegs dang bar chad nyung ba /
brgyad pas ni /
lus stobs che bas rje mid la ltar dka' tshegs chen pos sgrub dgos pa'i chos rnams kyang dka' spyad kyis sgrub nus shing /
sems stobs che bas rang gzhan gyi don gang la'ang mi skyo zhing spro shugs che la brtan pas so sor rtog pa'i stobs thob nas mngon shes myur du 'char ba'i rgyu byed pa sogs 'byung /
gsum pa de'i rgyu bsgrub pa ni /
chos byed pa la de dag byung na legs mod /
de 'dra e yong snyam na /
de nges par 'ong ba dper na zhing pa tshos ston kar 'bras bu 'ong bar shes nas dpyid dus sa bon btab pas ston kar 'bras bu nges par 'ong ba ltar /
rang res kyang da res rten 'di la rnam smin yon tan brgyad ldan gyi rgyu bsgrubs nas smon lam rnam dag gis mtshams sbyar na phyi mar 'bras bu nges par 'ong ste /
rgyu ma tshang ba med pa las 'bras bu 'byung ba chos nyid yin pas so / /
de la brgyad las /
tshe ring ba'i rgyu ni /
sems can la gnod 'tshe dang srog gcod spong ba /
tshe thar gtong ba /
nye'u 'don pa lta bu srog blu zhing 'tshe ba las ldog pa /
zas sbyin pa /
btson las bton pa /
nad pa la sman ster zhing nad g.yog byed pa sogs so / /
gzugs bzang ba'i rgyu'i gtso bo ni /
bzod pa bsgom pa yin /
gzhan yang rten la mar me gsal po 'bul ba dang /
rten gsum gsar bzheng ngam /
rnying pa chag grum sogs la nyams gso dang /
gser dang tshon gyis gso ba /
na bza' gsar pa 'bul ba /
gzhan la gos rgyan gsar pa ster ba sogs yin /
rigs mtho ba'i rgyu ni /
ser skya gang yin yang yon tan dang /
rigs /
tshul khrims /
shes rab /
'khor /
go sa sogs kyi khengs sems mi byed par /
nga rgyal dang che ba'i nga rgyal thams @# / /
cad spangs te dman sa gzung /
bla ma slob dpon mkhan po dge 'dun sogs zhing khyad par can rnams la shin tu gus pa byed pa dang /
rab byung tshos rang las bslab pa rgan pa rnams la gus shing /
bslab pa gzhon pas rang la phyag dang bkur sti byed pa sogs rang rgyud kyi bslab pa la gus pas dwang du len dgos pa dge slong gi sdom pa 'bogs chog skabs byung ba de 'og ma rnams la'ang 'dra ba yin /
sprul sku dang chos mdzad sogs kyi lugs srol yod kyang bslab pa rgan pa la brtsi zhing gus pa bya dgos pa sogs sangs rgyas kyi sku dus nas yod pas de dag tshul bzhin byed dgos /
da lta gzhung sa dga' ldan pho brang pa chen po'i chab srid la yongs su grags pa'i mi chos gtsang ma bcu drug ces pa'i nang du'ang rgan gzhon brtsi 'jog gi bkur sti dang /
pha ma sogs bka' drin che ba'i yul rnams dang /
yon tan can gyi zhing la sri zhu byed pa /
dbul phongs dang nad pa nyam thag la phan gdags pa sogs ha cang gnad che ba mang po yod /
de ltar byung na yul spyi'i bde skyid la'ang phan te /
sngar mthun pa spun bzhis rgan gzhon go rim ltar bkur sti byas /
khrims bsrungs pas ka shi'i yul na bde skyid shin tu che ba byung tshul 'dul ba lung sogs nas gsungs /
de ltar mthun pa rnam bzhi lta bu dud 'gros kyang rgan gzhon brtsi 'jog byas pa la de 'dra byung na /
nged cag rab tu byung ba sogs chos pa tshos de 'dra bya dgos pa lta ci smos te| bde skyid lhag par du 'byung gsungs /
longs spyod 'byung ba'i rgyu ni /
rten gsum la tshon dang na bza' gsar pa 'bul ba /
slong mo ba la bza' btung rgyan gos sogs sbyin zhing /
mi slong yang phan 'dogs kyi zhing dang /
yon tan gyi zhing dang /
sdug bsngal gyis mnar ba rnams la yar mchod mar sbyin gang nus byed pa'o / /
tshig btsun pa'i rgyu ni /
ngag bag dang ldan par byas te ngag gi mi dge ba rnams nan tan du spong ba dang /
dbang che ba'i rgyu ni /
mkhan slob dang /
dkon mchog /
pha ma sogs zhing khyad par can dang /
rang las rgan pa sogs la gus shing mchod pa dang /
rang la yon tan sna tshogs 'byung bar smon lam 'debs pa sogs so / /
skyes pa nyid kyi rgyu ni /
skyes pa'i rten la dga' ba dang /
bud med kyi dngos po la mi dga' bar lus la nyes dmigs su bltas te /
skye ba 'di lta bu ma blangs na ci ma rung snyam du de la yid 'byung ba dang /
bud med kyi lus 'dod pa la 'dun pa rnams bzlog pa dang /
ye shes bla ma 'od kyi tog de bzhin smon lam blo gros dang / /
dbang po zhi dang 'jam dbyangs la / /
bdag ni gus pas phyag 'tshal lo / /
zhes byang sems chen po de dag gi mtshan brjod pa /
yul gnyan po la ngan smra mi byed pa /
pho dbang gcod pa las thar bar byed pa sogs so / /
lus sems stobs che ba'i rgyu ni /
gzhan gyis lus dang bsam pa sogs kyis mi nus shing mi lcogs pa'i las rnams rang gis sgrub pa dang /
gzhan gyi grogs byed cing /
gzhan la brdung gtag mi byed @# / /
pa dang bza' btung ster ba sogs byed pa yin /
de yang yon tan brgyad ldan gyi rten de dge ba'i snod du 'gyur ba'i smon lam btab na jo bo chen po sogs dang /
sngon gyi chos rgyal gong ma rnams ltar 'byung zhing /
smon lam bzang po ma byung bar mi dge ba'i rten du gyur na mtha' mi'i rgyal khab kyi rgyal po ltar rnam smin brgyad ldan gyi lus de 'dra thob kyang des mi dge ba stobs chen sgrub pa yod pas /
de ltar ma song bar dge ba'i rten du 'gyur ba'i smon lam nan tan byed pa gal che /
des na mi rtag pa'i chos skor sogs kyang thog mtha' bar gsum la gal che mod /
skyes bu chung ngu'i skabs 'dir nyams len gyi mthil dngos gzhi lta bu ni las 'bras la blang dor lag len byed pa 'di yin gsungs /
gsum pa las 'bras bsams nas 'jug ldog bya tshul la gnyis /
spyir bstan pa dang /
khyad par du stobs bzhis sbyong ba'i tshul lo / /
dang po ni /
thun gyi skabs dge sdig gi rnam gzhag yang yang bsams pa de thun mtshams su dran shes bag yod kyis blang dor byed pa dge bshes 'ban gyis dge sdig gnyis la rde'u dkar nag gis rtsis rgyag mdzad nas spang blang mdzad pa ltar bya dgos /
de yang spyod 'jug las /
mi dge ba las sdug bsngal 'byung / /
de las ji ltar nges thar zhes / /
nyin mtshan rtag tu bdag gis ni / /
'di nyid 'ba' zhig bsam par rigs / /
zhes dang /
dge ba'i phyogs ni thams cad kyi / /
rtsa ba mos par thub pas gsungs / /
de'i yang rtsa ba rtag tu ni / /
rnam smin 'bras bu sgom pas so / /
zhes gsungs pa ltar dkar nag gi las 'bras shes par byas nas rgyun du dran shes bag yod bsten te /
srog gcod dang rdzun sogs byed par nye ba na /
de ma thag tu mtshams bzhag /
phra mo byung ba dag kyang bshags sdom byed na /
bshes spring las /
gang zhig sngon chad bag med gyur pa la / /
phyis nas bag dang ldan par gyur de yang / /
zla ba sprin bral lta bur rnam mdzes te / /
dga' bo sor phreng mthong ldan bde byed bzhin / /
zhes gsungs pa sngar sbyor chos kyi skabs nas kyang bshad pa ltar /
'dod chags can gcung dga' bo /
sor phreng can mi dgu brgya dang dgu bcu go dgu bsad pa dang /
ma skyes dgra pha phyir mi 'ong ba bsad pa dang /
bde byed kyis rang gi a ma bsad pa yang sdig pa dag pa bzhin du sngar sdig pa bsags pa rnams 'dag par 'gyur bas bshags sdom la chig dril byed pa gnad che /
mdor na skyes bu chung ngu'i skabs 'dir nyams len gyi 'gag sdom lta bur las 'bras la rtsis chen po bya /
'di la jo bo chen pos kyang rtsal du 'don par mdzad /
sngon 'phan yul na mdo sde spang skong phyag brgya pa kha ton byed pa /
'bum gyi blus zos pa zhig shi ma thag tu gshin rje'i skyes bus sa 'og tu khrid de /
gshin rje chos rgyal gyi mdun du sleb pa na khos rdzun smras pas /
me long bstan te /
'bum tshong mkhan dang /
nyo ba po /
rin sran ma blangs pa dang /
de 'thor ba byis pas 'thu ba tshun gsal bas bya thabs ma rnyed par zangs mo cher 'dzud pa na /
spang skong phyag brgya par skyabs @# / /
'gro byas pas shi ba las log pa byung /
po to bas lo rgyus 'di gzhan la zlos shig ces gsungs tshul /
des na 'jig rten 'di nas rang gis sdig pa bsags pa mkhan slob dang dpon po sogs kyis ma mkhyen pas skyon med snyam pa byed kyang /
mdo ting 'dzin rgyal po las /
zla ba skar mar bcas pa gnas ltung zhing / /
ri dang grong du bcas pa'i sa zhig la / /
nam mkha'i khams ni rnam pa gzhan gyur kyang / /
khyod ni mi bden pa yi tshig mi gsung / /
zhes pa ltar sangs rgyas kyis las 'bras kyi rnam gzhag gsungs pa ni bden pa'i bka' nam yang bslu ba med pa yin zhing /
des na dge sdig phra mo'ang chud zos su mi 'gro bas blang dor tshul bzhin byed /
'on kyang thog ma med pa nas 'dris drags pas sdig pas cung zad re gos na'ang gnyen po stobs bzhi'i bshags sdom tshul bzhin bya dgos /
gnyis pa khyad par du stobs bzhis sbyong ba'i tshul la /
gong du sbyor chos skabs zhus zin kyang 'di shin tu gal che zhing sa bcad kyi dngos zin ltar mtshams 'dir yang bskyar mdo tsam zhu na /
'di la bzhi las /
rnam par sun 'byin pa'i stobs ni /
sngar byas kyi sdig pa la 'gyod sems shugs drag byed pa ste /
stobs bzhi nas gal che shos 'di yin /
stobs 'di byung na 'og ma rnams rang shugs kyis 'ong /
de yang las 'bras la yid ches kyi dad pa skyed pa la rag las /
gnyen po kun tu spyod pa'i stobs la sngar zhus zin pa ltar gtso bo bslab btus nas gsungs pa drug dang /
gzhan yang sdig pa 'dag pa'i phyir du dge sbyor gang byas rnams gnyen po kun spyod kyi stobs su 'gro /
nyes pa las slar ldog pa'i stobs ni /
phyin chad srog la bab kyang mi byed snyam pa'i sdom sems bsten pa ste| de yang dang po nas nyes spyod tshang ma gtan du spong thub pa dka' yang /
rtsa ba nas spong thub pa rnams rtsa ba nas dang /
de ltar mi thub pa rnams kyang nyin re bzhin du de ring yang mi byed /
de ring yang mi byed snyam pa'i sdom sems bsten pa yin /
rten gyi stobs ni /
skyabs 'gro sems bskyed byed pa yin pas /
rdor sems bsgom bzlas dang /
ltung bshags sogs kyi dbur yang skyabs sems 'byung ba de'i gnad kyis yin /
rang rer thog med nas bsags pa'i sdig pa sna re re nas rgyal po'i bang mdzod ltar yod kyang /
stobs bzhi'i bshags sdom shugs can byung na myong nges kyi las kyang 'dag nus pa sbyor chos skabs zhus pa ltar yin /
gzhan yang bslab btus nas gsungs pa'i nam snying gi bshags pa dang /
ltung bshags brkyang phyag dang 'brel ba /
gser 'od dam pa'i bshags mdo 'jam mgon tsong kha pa chen po'i bka' 'bum thor bu'i gras su bzhugs pa sogs ltar byas na mchog yin /
bshags pa byas pa'i mjug tu sdig pa lhag med du dag song snyam pa dang /
mi dmigs pa'i rgyas 'debs byas na sdig pa 'dag tshabs che gsungs /
sdig pa la snang chung byed pa dang /
'jigs drags nas bsdad pa gnyis kas mi phan par /
@# / /
rang cag las dang po bas bshags pa byed pa 'di rang gnad che bas skul byed kyi gzungs las gsungs pa'i sdig pa dag pa'i rtags gsal po yang yang ma byung bar du bshags pa shugs drag la rgyun ring ba bya dgos /
sngar zhus pa bzhin grwa rkyang rnams kyis tshogs chos r+wa 'grim pa dang /
thos bsam slob gnyer /
rtags gsal khyab skor gcig rtsod pa tshun chad kyang bsags sbyang gi don du byas na sdig sbyang dang /
tshogs gsog tu 'gro /
gsung rab la dpyad pa byas pa de dpyad sgom yang yin pas /
sgom zhes pa logs su brag phug tu lus gnad bca' dgos pa'i nges pa med /
de lta min par 'gyed phogs don gnyer dang /
gzhan tshar gcod pa'i ched tsam du thos pa byas na chos su'ang mi 'gro /
des na rtsod pa sogs kyi tshe yang phyir rgol la dam bca' ba de kho nar mi bzung bar /
rang rgyud la phyir rgol byas te de'i steng du rtags bkod /
des mtshon nas rang cag rab byung rnams kyis nam rgyun chos byed bzhin pa de nyid bsam pas chos su sgyur ba las lhag pa'i chos byed par logs su 'gro mi dgos /
gzhan khyim pa skya bo 'jig rten pa dag ni logs su chos la brtson dgos pa yin /
'on kyang dge bcu ni khyim pa tshun chad kyis kyang lag len la bkar /
skyes bu 'bring sogs phyi ma rnams kyang las 'bras kyi lag len 'di rgya che ru song ba yin zhes bdag gi bla mas gsungs /
lag len la 'gel lugs kyang shig lta bu gsod par nye nas sen mo'i steng du bzhag zin pa na'ang 'di mi rung snyam nas spong la /
rdzun zhig bshad par rtsom pa na'ang dran pas lce nas ma shor bar bzung bas mtshon te sdig pa chung ngu nas spong gang thub dang /
dge ba chung ngu nas bre gsog phul gsog byas te bsgrub dgos /
kha cig gis sdig pa phran bu byas kyang bshags pa bya chog pas skyon med snyam na /
sdig pa dang po nas ma byas pa dang /
byas nas bshags pas dag pa gnyis khyad par shin tu che ste /
dang po nas rkang pa ma chag pa dang /
chag nas 'ching sogs byas te 'byor ba gnyis khyad par che ba ltar /
sdig pa byas pa rnam smin myong mi dgos pa tsam gyi bshags sdom shugs drag byas te sbyong thub pa byung yang /
sa lam thob pa la ha cang rgyang thag bsring ba bskal pa'i yun tsam du 'gor 'gro ba'i gnod tshabs chen po byed pa 'ong /
de ltar bshad pa de dag zhus pa na /
sngar tshe 'di gtso bor byas te phyi ma don gnyer gyi blo zhar byung tsam las med pa la /
da res dal 'byor /
mi rtag pa /
ngan song gi sdug bsngal /
skyabs 'gro dang las 'bras kyi chos skor rnams thos pa la brten nas /
da ni skye ba phyi ma'i don zhig bsgrub dgos pa 'dug snyam du de phyin chad phyi ma don gnyer gtso bo dang /
tshe 'di'i snang shas zhar byung tsam du song na /
skyes bu chung ngu'i lam rim gyi rtogs pa'i sne dang po skyes pa red /
de ltar skyes kyang da dung yang yang goms par bya dgos te /
rje tsong kha pa chen pos /
'on kyang brtan par byed dgos pas de byung nas kyang 'bad de sbyang bar bya'o / /
zhes gsungs pa ltar ro / /
de'i phyir ngas byang chub @# / /
lam rim 'dir rtogs pa'i sne dang po chos gral 'di nas skye 'ong bya ba'ang de yin gsungs /
de nas 'bring du spros te bshad pa mdzad /
skyong tshul mdor bstan la /
sbyor chos sngon du btang /
bla ma spyi bor bzhugs pa la gsol 'debs byas nas /
las 'bras spyi bye brag rnams sa bcad bkram ste bsam /
'jug ldog bya ba ni rgyun gyi lag len yin pas 'dir dmigs pa skyong mi dgos /
thun mtshams su las 'bras kyi rnam gzhag ston pa'i skor mdo mdzangs blun dang /
las brgya pa /
rtogs brjod brgya pa /
dran pa nyer gzhag /
'dul ba lung sde bzhi sogs la yang nas yang du mjal dgos pa sngar gong du yang mdo tsam zhus pa ltar yin gsungs / /
! / /
nyin bcu bzhi par /
chos kyi rgyal po tsong kha pa chen po'i gsung /
lus srog g.yo ba chu yi chu bur bzhin / /
zhes sogs sh+lau ka gnyis 'dren par mdzad nas sngon 'gro kun slong bcos tshul mdor bsdus dang /
sngon du ji ltar song pa'i sa bcad rnams gsungs te /
'jig rten phyi mar bde ba'i thabs dngos las 'bras kyi skor la bskyar bshad mdzad /
gnyis pa skyes bu 'bring dang thun mong ba'i lam gyi rim par blo sbyang ba la gnyis /
thar pa don gnyer gyi blo bskyed pa dang /
thar par bgrod pa'i lam gyi rang bzhin gtan la dbab pa'o / /
dang po la gnyis /
'khor ba spyi'i sdug bsngal bsam pa dang /
so so'i sdug bsngal bsam pa'o / /
de yang sngar bshad pa'i skyes bu chung ngu dang thun mong ba'i lam rim la brten nas mi dge bcu spong gi khrims bsrung na gnas skabs ngan song gi sdug bsngal las thar te bde 'gror skye ba zhig 'byung yang /
de tsam gyis mi chog ste /
dper na mi nag can zla gcig nas gsod rgyur thag chod pa zhig gzhan gyis ngo chen zhus te /
rta lcag /
la thigs sogs nyin bstar gyi khrims kyi nyes pa re zhig yang du song yang /
phugs gsod rgyu las ma thar ba bzhin du 'khor ba 'di las gtan nas thar pa zhig ma byung na /
spyod 'jug las /
bde 'gror yang dang yang 'ong ste / /
bde ba mang po spyad spyad kyang / /
shi nas ngan song sdug bsngal ni / /
yun ring mi bzad rnams su ltung / /
zhes pa ltar nam zhig las bzang po'i 'phen pa zad nas slar ngan song du 'gro bar thag chod pa yin /
des na phyin chad sdug bsngal gyi rgyun gcod pa zhig 'dod na 'khor ba 'di las gtan nas thar ba zhig bya dgos /
de la skyes bu 'bring gi skabs 'dir thar pa don gnyer gyi blo bskyed dgos pa yin la /
de bskyed tshul la /
bden bzhi'i rang bzhin dang /
rten 'brel yan lag bcu gnyis bsam pa'i sgo nas bskyed pa gnyis yod /
de la thar pa zhes pa ni bcings pa las grol ba ste /
dper na thag pa la sogs pas bsdams pa las thar ba na /
de las thar ba zhes zer ba ltar rang re zag bcas nyer len gyi phung po'i steng du las nyon gyi thag pas bcings pa yin /
bcing lugs ni /
de gnyis kyi dbang gis khams kyi dbang du byas na 'dod khams sogs khams gsum dang /
'gro ba'i dbang du byas na rigs drug gam lam @# / /
rgyud lnga dang /
skye gnas kyi dbang du byas na mngal skyes sogs bzhi la phung po nying mtshams sbyar ba ni bcings pa'i ngo bo yin pas de las grol ba ni thar pa yin /
spyir 'khor ba zhes pa'i don srid rtse nas mnar med kyi bar lus blangs nas 'khor ba la byed /
slob gnyer ma byas pa tshos 'khor ba zer dus khyim de 'khor ba yin snyam pa dang /
rigs drug gi gnas de 'khor ba yin snyam du sems pa sgras brjod rigs tsam du rung yang de 'khor ba dngos min la /
mkhas pa 'ga' zhig gis 'khor bar yang nas yang du nyid mtshams sbyor ba'i cha sogs la bzhed pa yod kyang /
rgyal mchog bskal bzang rgya mtshos zag bcas nyer len gyi phung po'i skye ba'i rgyun gyi cha la bzhed pa ltar legs /
de'i phyir las nyon gyi dbang gis yang srid du nying mtshams sbyor ba'i rgyun chad pa na 'khor ba las thar ba yin /
de yang btson pa btson khang las thar ba la de las thar 'dod skye dgos /
de la btson r+wa'i skyon ma bsams na mi 'byung ba bzhin du /
'khor ba las thar 'dod med na thar ba'i thabs la mi brtson zhing /
thar 'dod skye ba la /
bzhi brgya pa las /
mkhas pa rnams la mtho ris kyang / /
dmyal ba dang mtshungs 'jigs bskyed 'gyur / /
zhes gsungs pa ltar 'khor ba la skyo shas skye dgos /
de la 'khor ba'i sdug bsngal bsam dgos /
de bsam tshul la bden bzhi'i sgo nas dang /
rten 'brel yan lag bcu gnyis kyi sgo nas bsam tshul gnyis gsungs pa las /
'dir dang po'i dbang du byas te 'chad na /
bcom ldan 'das kyis thog mar yul wA ra NA sir 'khor lo dang po'i skabs 'khor lnga sde bzang po la /
dge slong dag /
'di ni sdug bsngal 'phags pa'i bden pa'o| |'di ni kun 'byung 'phags pa'i bden pa'o / /
'di ni 'gog pa 'phags pa'i bden pa'o / /
'di ni lam 'phags pa'i bden pa'o / /
zhes sogs bden bzhi lan gsum rnam pa bcu gnyis su bzlas te bskor ba'i bden bzhi'i chos 'khor gsungs /
bden pa zhes pa 'phags pa rnams kyis ji ltar gzigs pa bzhin bden pas na de ltar brjod /
de yang rgyu 'bras kyi dbang du byas na kun 'byung sngon du gsungs dgos kyang /
'dir bden bzhi'i go rim ldog ste sdug bsngal bden pa sngon du gsungs pa'i gnad ni /
rim bzhin sdug bsngal la yid 'byung skye ba'i phyir dang por sdug bsngal bstan te /
de la yid 'byung med par de'i rgyu spong 'dod mi 'byung bas so / /
bral ba la thob 'dod dang por skyes nas de'i rgyur lam la brtson par 'gyur bas na /
'di gdul bya'i nyams len gyi dbang du byas te gsungs pas /
'di bzhi ni thar 'dod rnams kyis spang blang bya rgyu'i gtso bo zhig yin /
de yang rje btsun byams pas rgyud bla ma las sdug bsngal shes par byas nas sdug bsngal gyi rgyu med par byed dgos pa sogs kyi dpes gsungs te /
nad ni shes bya nad kyi rgyu ni spang bya la / /
bder gnas thob bya sman ni bsten par bya ba ltar / /
sdug bsngal rgyu dang de 'gog pa dang de bzhin lam / /
@# / /
shes bya spang bya reg par bya zhing bsten par bya / /
zhes gsungs pa bzhin /
rang re nad kyis na ba'i skabs de'i rgyu ngos bzung nas /
rgyu de gcod pa'i phyir sman bsten pa bzhin yin /
'di lnga pa chen pos chu la dper mdzad de /
thang bde bar nyal ba'i tshe 'og tu chu shor ba dang /
de gang nas shor ba de nas bkag 'dod skye ba bzhin yin par gsungs /
des na sdug bsngal gyi nad las thar ba'i thabs la brtson pa la sdug bsngal gyi rgyu dang bral 'dod dgos la /
de skye ba la sdug bsngal gyi rgyu rtsad gcod pa dgos /
de 'byung ba la sdug bsngal gyis mnar ba de nyid shes dgos te /
rje rin po ches /
sdug bden nyes dmigs bsams la ma 'bad na / /
thar pa don gnyer ji bzhin mi skye zhing / /
kun 'byung 'khor ba'i 'jug rim ma bsams na / /
'khor ba'i rtsa ba gcod tshul mi shes pas / /
srid las nges 'byung skyo shas bsten pa dang / /
'khor bar gang gis bcings pa shes pa gces / /
zhes gsungs /
bden bzhi re re la'ang rim bzhin mi rtag sdug bsngal stong pa bdag med bzhi /
rgyu kun 'byung rkyen rab skye bzhi /
'gog pa zhi ba gya nom nges 'byung bzhi /
lam rigs pa sgrub pa nges 'byin bzhi ste khyad chos bzhi bzhi yod| zag bcas nyer len gyi phung po la tshor ba bde sdug btang snyoms gsum las /
zag bcas kyi sdug bsngal gyi sdug bsngal ma gtogs gzhan gnyis la sdug bsngal yin par mi shes te /
sngar sngags pa zhig gis kho rang gi bu smad rnams la /
khyod tsho sdug pa las nga rang lta rig 'dzin zhing du 'gro chog chog yin zer /
rjes su sngags pa de nad kyis thebs te 'chi la nye ba na /
bu smad tshos sngags 'chang lags khyed lta rig 'dzin zhing du phebs chog chog red de /
nged tsho sdug byas pas /
sngags pa na re /
nga la sdod pa'i dbang med pa ma gtogs dbang zhig yod na lta rig 'dzin zhing du 'gro ba las khyed rnams dang mnyam du sdod rgyu byung ba rang dga' zer ba ltar dang /
a tsa ra ma nu'i gtam rgyud ltar rang cag gis 'khor ba la skyid po 'dug snyam nas chags pa las sdug bsngal gyi rang bzhin can du mi shes /
sdug bsngal gyi rgyu kun 'byung bden pa yin par shes nas spang dgos /
kun 'byung la las kyi kun 'byung dang nyon mongs pa'i kun 'byung gnyis yod /
sdug bsngal dang bral ba'i 'bras bu'i cha ni 'gog bden dang /
'gog bden de thob byed kyi thabs su gyur pa'i cha de lam bden yin /
'gog bden thob pa la lam bden nyams su blangs nas thob dgos /
des na sdug bsngal shes par bya ba la lam rim chen mo las gsungs pa'i sdug bsngal brgyad dang /
drug dang /
gsum bsam pa rnams su yod pa las /
brgyad mi'i sdug bsngal du bsdus /
gsum khyab pa 'du byed kyi sdug bsngal du bsdus te /
'dir 'khor ba spyi'i sdug bsngal bsam pa la sa bcad drug las /
dang po nges pa med pa'i nyes pa ni /
re zhig bde 'gror skyes kyang /
'khor ba 'dir skye ba zhig blangs phyin chad sdug bsngal kho na las ma 'das @# / /
te| 'khor ba'i bde skyid la yid brtan cung zad kyang med pa'i phyir /
de yang tshe snga phyi la mtshon na /
dgra gnyen pha ma sogs go ldog ste 'gyur nas 'gro ba /
sngar mi tshang zhig gi pha rgan des rtag tu khang rgyab kyi rdzing gi nya zos pa las /
kho shi nas de'i khang rgyab kyi rdzing du nyar skyes la /
ma de khyim la chags pas mi tshang de ga'i khyir skyes shing /
chung ma la byi byas pa'i dgra bsad pa chung ma la chags pa'i dbang gis de'i bur skyes nas yod pa las /
phyis pha de'i bus pha nya la skyes pa de bzung nas bsad de /
de'i sha za ba'i tshe /
ma'i skye ba khyi des nya rus za ba na bu des brdung ba dang /
dgra'i skye ba bu chung de pang du khur ba gzigs nas shA ri'i bus /
pha sha za zhing ma la 'tshog /
bsad pa'i dgra bo pang du khur / /
chung mas khyo yi rus pa 'cha' / /
'khor ba'i chos la gad mo bro / /
zhes gsungs /
der ma zad bshes spring las /
pha ni bu nyid ma ni chung ma nyid / /
skye bo dgrar gyur pa yang bshes nyid dang| |bzlog pa nyid du mchi bas de slad du / /
'khor ba dag na nges pa 'ga' ma mchis / /
zhes gsungs pa bzhin /
rang res dgra gnyen sogs rtag par de nyid du nges pa bzhin byed mod kyang nges pa med /
tshe 'di'i tshe stod tshe smad la'ang gnyen dgrar 'gyur ba dang /
dgra gnyen du 'gyur ba sogs dang /
phyug dbul yang dgras 'phrog pa sogs kyis kha sang gi phyug po de de ring sprang por 'gyur ba sogs mthong chos su yod pa bzhin skad cig skad cig la 'gyur 'gro /
khyim bdag dpal skyes kyi rabs rgyas par gsungs nas /
bud med cig gi ro la 'khor ba'i sbrul dang /
shing chen po zhig srog chags mang pos za ba /
mi gcig la gshin rje'i skyes bu mgo brnyan mi 'dra ba mang pos brdeg pa /
chu srin gyi rus sgrom ri rgyud tsam nyi ma'ang sgrib thub pa zhig rnams mthong ba las /
{maung+gala} bus /
dang po ni rang gi lus la chags pa bud med cig gi skye ba dang /
gnyis pa ni dge 'dun gyi shing la bag med du spyad pa dang /
gsum pa ni rngon pa zhig gi skye ba dang /
bzhi pa ni dpal skyes rang gi skye ba snga ma'i rus pa yin la /
de yang sngar rgyal po zhig la blon po rnams kyis mi nag can zhig zhal lce ji ltar gcod dris par rgyal po mig mang rtse ba la yengs nas yod pas khrims lugs ltar chod cig ces pa'i gtam zhig shor bas /
de'i rkyen gyis mi zhig bsad /
slar mig mang zin nas rgyal pos de ji ltar byas dris pa na /
blon po rnams kyis bsad zin tshul brjod par /
rgyal po shin tu 'gyod pa skyes kyang /
mi nag can de bsad pa'i sdig pas chu srin du skyes nas yun ring song /
nam zhig na kho'i khar rgya mtshor gru gzings kyis bgrod pa'i tshong pa 'ga' zhig sleb tu nye ba na /
tshong pa rnams skrag nas sangs rgyas la skyabs 'gro byas pa'i sgra chu srin des thos pas kha btsum ste ltogs grir shi ba /
de'i ro rgya mtsho'i klu rnams kyis mtsho kha der bskyal bar gsungs la /
de ltar dang por rgyal por skyes /
de nas @# / /
chu srin du gyur /
yang mir gyur pa ste nges pa med lugs de ltar yin /
gnyis pa ngoms pa med pa'i nyes pa ni /
phye ma leb gzugs dang /
ri {dwags} sgra dang /
bung ba dri dang /
glang chen reg bya la chags pas phung ba ltar 'khor ba'i bde skyid 'di ni lan {tshwa'i} chu 'thung ba bzhin ji tsam byung na'ang ngoms pa med pa /
dper na /
dngul srang gang do tsam las med pa zhig la /
srang bcu tsam byung na bsam /
de byung ba'i tshe na /
yang brgya byung na bsam /
de byung na stong byung na bsams nas ji tsam byung yang mi ngoms /
mdo rgya cher rol pa las kyang /
rgyal po lha yi 'dod pa gang yin dang / /
mi yi 'dod pa bzang po gang yin pa / /
'dod pa de dag mi gcig gis thob kyang / /
des kyang mi chog des kyang yang 'tshol lo / /
zhes gsungs pa ltar lha mi'i bde skyid lta bu la mtshon na /
rgyal po nga las nus gling bzhi lha gnas dang bcas par dbang ba byung yang ma ngoms par /
mthar bsod nams zad nas 'dzam gling 'dir mar lhungs pa'i skabs kha chems bzhag pa bzhin 'dod pas mi ngoms pa las skyon che ba med /
de bzhin du yul gcig la dbang na yul gnyis la dbang byed du yod na snyam pa dang /
de bzhin du ji tsam la dbang byar yod kyang mi ngoms shing /
ji tsam gyi dpal 'byor zhig byung yang da dung byung na bsams nas de'i don du ngal rtsol chen pos 'bad sgrub byed dgos pa 'ong /
chog shes med na nor longs spyod ji 'dra zhig 'dzoms kyang sprang po dang khyad med de /
sngon rgya gar na dbul po des pas nor bu rin thang bral ba zhig rnyed pa su dbul ba de la sprod dgos zhes rgyal po gsal rgyal la phul nas rgyal po khyod chog shes med pas dbul shos yin zhus tshul /
nor rdzas med kyang chog shes yod na de phyug po yin te /
bshes spring las /
kun tu chog shes mdzod cig chog mkhyen na / /
nor mi bdog kyang yang dag 'byor pa lags / /
zhes dang /
'gro mgon gtsang pa rgya ras pas /
chog shes can gyi sgo khang na / /
phyug po sgo nyal byed kyin yod de / /
'dod pa can gyis ma tshor bar yod pa yin / /
zhes gsungs pa ltar chog shes ma byung na ngoms pa'i mtha' med /
des na chog shes dang ngoms pa med pa 'di skyon che shos shig yin gsungs /
gsum pa lus yang nas yang du 'dor ba'i nyes pa ni /
lus ji ltar blangs kyang yid brtan med de /
bshes spring las /
lha yul 'dod bde shin tu chen po dang / /
tshangs nyid chags bral bde ba thob nas slar / /
mnar med me yi bud shing gyur pa yis / /
sdug bsngal rgyun mi 'chad pa bsten 'tshal lo / /
nyi ma zla ba nyid thob rang lus kyi / /
'od kyis 'jig rten mtha' dag snang byas te / /
slar yang mun nag smag tu phyin gyur nas / /
rang gi lag pa brkyang ba'ang mi mthong 'gyur / /
ces sngon chad tshangs pa dang brgya byin sogs kyi lus grangs med pa blangs kyang don gang yang ma byung la /
slar yang mnar med sogs dang /
yang bran sogs su skyes pa dang /
@# / /
skabs skabs su nyi ma dang zla ba'i lhar skyes te lus kyi 'od kyis gling bzhi gsal bar byas kyang /
de nas shi 'phos te gling bar gyi mun nag tu skyes te rang gi lag pa brkyang bskum tsam yang mi mthong bar gsungs pa dang /
sngar lha mi'i longs spyod kyang 'di yod ma myong zhes zer rgyu med pa lta bu gang yang longs spyod myong yang yid brtan med de /
sngon chad lha yul du skyes nas gdan du rdo rje pha lam sogs bting /
khang pa yang rin po che 'ba' zhig las grub pa la lan mang por longs spyad kyang /
da lta kom gdan sogs las mi 'dug pa 'di bzhin yin la /
brgya byin du skyes kyang slar dbul por gyur na brgya byin du skyes pa des ma phan pa yin /
gzhan yang /
mtho ris bu mo'i nu ma rked pa la / /
reg pas bde ba yun ring myong nas slar / /
dmyal bar 'thag gcod dbrad pa'i 'phrul 'khor gyi / /
reg pa shin tu mi bzad bsten 'tshal lo / /
zhes sogs ltar sngon chad lha yul du skyes te lha'i bu mo rnams dang mnyam du bde ba yun ring myong nas /
de las tshe 'phos te dmyal bar skyes nas las mkhan 'jigs su rung bas mtha' bskor te sdug bsngal myong ba dang /
lha'i 'chi med kyi bdud rtsi la spyad spyad kyang /
de las 'phos te dmyal ba'i khro chu khol ma 'thung sar skye dgos tshul /
sngon chad 'khor los bsgyur rgyal sogs byas nas 'bangs mi khyim 'bum phrag mang po dang rgyal srid sna bdun sogs la dbang bsgyur yang /
da lta de skabs kyi lag rjes phan thogs pa gang yang ston rgyu med cing /
da dung sngar zhus pa ltar 'dod yon la chags pa gong 'phel du song nas ngoms pa med par de'i don du sdig pa bsags nas ngan 'gror 'gro bas nyes dmigs de ltar yod /
bdag gi skyabs mgon bla ma rin po che'i zhal nas /
sngar bla ma zhig 'da' khar gzhan gcig gis zhal chems zhus par /
'khor ba'i bya ba la snying po med ces pa lan mang po bskyar te gsungs pa'i lo rgyus gsung gi na yod /
de bzhin du rang re yang 'khor ba 'dir lus ji 'dra zhig blangs te dpal 'byor longs spyod bzang po ji tsam thob kyang de sngon nang bzhin las snying po gang yang mi 'byung /
sngar rang cag 'khor bsgyur gyi rgyal por skyes skabs kyi lham gcig pu la'ang 'jig rten 'di'i 'byor pa thams cad gyis rin thang mi chod pa tsam gyon myong ba mang po byung yang ma phan /
rgyal po dang dbul po gnyis kyang bar do'i 'phrang 'grim pa'i tshe bzang ngan mi 'byung bar 'dra mnyam yin /
des na spyan snga ba'i zhal nas /
jo bo ston pa thog ma med pa nas ci 'dra'i lus shig blangs pa la /
da res bzhin du theg chen gyi chos byed ma myong bas 'bung dgos /
zhes gsungs pa bzhin gzab dgos gsungs /
bzhi pa yang yang nying mtshams sbyor ba'i nyes pa ni /
bshes spring las /
ma yi thug mtha' rgya shug tshi gu tsam / /
ri lus bgrangs kyang sa yis lang mi 'gyur / /
ces dang /
mya ngan bsal ba las kyang /
yang dang yang du dmyal ba na / /
zangs zhun bskol ba gang 'thungs pa / /
rgya mtsho'i nang gi chu la yang / /
de @# / /
yi tshad tsam yod ma yin / /
zhes gsungs pa ltar sngon chad dmyal bar skyes nas /
zangs zhun khol ma 'thung ba'ang rgya mtsho chen po'i chu las mang tsam btung zin kyang /
da dung 'khor ba'i skye rgyun gcod thub pa zhig ma byung na /
de las kyang lhag tsam 'thung dgos par 'gyur ba dang /
khyi dang phag tu gyur pa na / /
mi gtsang ba ni gang zos pa / /
ri yi rgyal po lhun po yi / /
tshad las shin tu lhag par 'gyur / /
ces sngon chad khyi dang phag tu gyur nas mi gtsang ba zos pa yang ri rab las che tsam zhig za myong mod /
phyin chad kyang 'khor ba'i phyi mtha' gcod ma thub na /
de las kyang lhag tsam za dgos pa dang /
mdza' bshes rab tu bral ba yis / /
'khor ba'i gnas su gang ngus pa / /
mig gi mchi ma'i thigs pa yi / /
snod du rgya mtsho'ang rung ma yin / /
zhes sngon chad pha ma bu spun sogs dang bral nas dus pa'i mchi ma rgya mtsho chen po las kyang lhag la /
da dung yang 'khor ba'i phyi mtha' chod pa zhig ma byung na /
de las mang ba zhig ngu ? rgyu bsdad yod /
phan tshun dag tu rtsod pa'i phyir / /
mgo bo bcad pa gang yin pa / /
spungs na de ltar mtho ba ni / /
tshangs pa'i 'jig rten las kyang thal / /
zhes sngon chad 'thab mo byas te /
dgras rang gi mgo bo bcad pa spungs na ri rab las kyang mtho la /
phyi nas kyang 'khor ba'i skye rgyun 'di gcod ma thub phyin snga ma bas lhag pa zhig gcod nges /
srin bur gyur cing rab bkres pas / /
sa lud zos pa gang yin pa / /
'o ma'i rgya mtsho che nang du / /
de yis bkang na shin tu 'geng / /
zhes pa ltar rang cag 'dam rdzab kyi srin bur skyes te mi gtsang sa lud zos pa mtha'i rgya mtsho chen po'i snod du bsags kyang mi shong ba'i tshod tsam zos zin la /
da dung 'khor ba las ma thar na de bas mang tsam za dgos pa dang /
klu sgrub kyis /
re res rgya mtsho bzhi bas lhag pa yi / /
'o ma 'thungs te da dung so so yi / /
skye bo'i rjes su 'brang ba'i 'khor ba bas / /
de bas ches mang nyid cig btung 'tshal lo / /
zhes pa ltar sngon chad 'khor ba 'dir lus yang yang blangs te ma'i nu zho rgya mtsho chen po bzhi bas lhag tsam btung zin cing /
da dung 'khor ba'i skye ba bzlog thub pa zhig ma byung na /
de las ches mang ba zhig 'thung dgos /
sngar skyes bu chung ngu'i skabs bsams pa ltar 'chi ba thengs re dang ngan song du skyes pa lan re la'ang sdug bsngal dang 'jigs pa de ltar yod na /
slar de lta bu'i skye shi sogs grangs med myong nges la sdug bsngal dang 'jigs pa chen po yod pa lta ci smos /
nged tshos da lta mthong na'ang skrag pa skye ba'i sdig pa {r+wa} can gyi lus blangs pa'ang spungs na ri rab dang mnyam pa tsam du yod la /
slan chad kyang 'khor ba 'di'i skye rgyun chod pa zhig bya ma nus tshe /
sdig pa {r+wa} can gyi skye ba'ang de las mang tsam pa zhig len nges gsungs /
lnga pa yang yang mtho dman du 'gyur ba'i nyes pa ni /
'dul ba lung las /
bsags pa kun gyi mtha' 'dzad cing / /
mthon po rnams kyi mtha' ltung 'gyur / /
@# / /
phrad pa'i mtha' ni 'bral ba ste / /
gson pa'i mtha' ni 'chi ba yin / /
zhes nor rdzas bsags pa'i mthar 'dzad pa dang /
mthon po'i mthar ltung ba /
'dus pa'i mthar 'bral ba /
skyes pa'i mthar 'chi ba ste 'dus byas kyi mtha' bzhir gsungs pa ltar 'khor ba'i phun tshogs ji 'dra ba zhig thob kyang mtha' rgud pas ma bsdus pa med pas na /
dge bshes gsang phu bas /
'khor ba 'dir gan bub mang po zhig byed dgos pa 'di nyams la re ma babs /
zhes gsungs pa red /
der ma zad rtsol ba du mas bsgrubs bsgrubs pa'i gnas khang 'byor pa sogs kyang /
yang na dgras 'phrog gam /
yang na bdag po rang nyid shi ba lta bu byung ste mtha' mi 'khyol /
rang re bla slob sogs da lta mnyam du 'dzoms pa 'di rnams kyang lo kha shas shig song mtshams nas nges par 'bral te 'gro /
rgyal mchog bskal bzang rgya mtshos /
mtho ba nyid kyang mi ring dus su rkang pas bsnun 'os bran du 'gyur / /
zhes dang /
bshes spring las /
brgya byin 'jig rten mchod 'os gyur nas ni / /
las kyi dbang gis phyir yang sa steng lhung / /
'khor los sgyur ba nyid du gyur nas kyang / /
'khor ba dag tu yang bran nyid du 'gyur / /
ces gsungs pa ltar mtho ba la tshangs pa brgya byin sogs kyang de ltar 'gyur /
dma' ba la rang re 'jig rten 'di'i thob go sa byung ba sogs la'ang snying po med de /
rje gung thang pas /
ming go sa skam po'i shing sdong la / /
je mtho je mthor 'dzeg ches na / /
phra sa nas chag pa a tsa ma / /
rked pa ru bsdad na chog pa la / /
zhes pa ltar tshe snga phyi ma zad /
tshe 'dir yang yid brtan med par rgyal po btson khang du sdod dgos pa sogs yod /
sngar sde srid sangs rgyas rgya mtsho zhes gzhung sa mchog gi chab srid kyi lugs srol mang po gsar du 'dzugs pa po /
stobs 'byor mnga' thang mkhyen pa shin tu che ba de yang mthar rgyal po lha bzang dang 'khon nas mgul shor te dbu yang stod lung khri zam khar nyin mang por lus pa sus kyang bdag sprod bya ma phod pa dang /
sras dang btsun mo sogs kyang sa mthar sprang 'khyam du 'gro dgos byung ba dang /
rgyal po lha bzang yang rjes su jun gar gyi dmag byung ste bkrongs pa sogs ltar yin gsungs /
drug pa grogs med pa'i nyes pa ni /
dang por a ma'i mngal sgo nas skye ba'i skabs kyang rang gcig pur skye /
bar du na tsha lta bu'i sdug bsngal byung na'ang rang gcig pus myong /
mthar shi ba'i tshe yang rang gcig pu mar gyi dkyil nas spu bton pa ltar shi 'gro ba las /
grogs bya mkhan med de /
spyod 'jug las /
skye ba gcig pur skye 'gyur zhing / /
'chi na'ang de nyid gcig 'chi ste / /
sdug bsngal skal gzhan mi len na / /
gegs byed mdza' bas ci zhig bya / /
zhes gsungs pas so / /
rje tsong kha pa chen pos /
yid brtan mi rung srid pa'i phun tshogs kyi / /
nyes dmigs rig nas /
zhes gsungs pa'ang 'khor ba'i bde skyed dang phun tshogs ji 'dra zhig byung yang yid brtan med @# / /
pa'i don yin pas 'khor ba'i mdza' bshes 'di la phugs brtan pa gcig kyang med /
de ltar 'khor ba'i sdug bsngal myong lugs dang /
de yang mtha' med tshul la bsams na yi thang chad dgos pa zhig yod pas /
spyir gyi 'khor ba la mtha' yod med ji ltar yin yang /
rang gi 'khor ba 'di'i mjug rdzogs thabs shig bya dgos /
rang gi 'khor ba mtha' can du byas te sdug bsngal la mtha' yod pa zhig byed 'dod na /
sngar zhus pa ltar 'khor ba'i skye rgyun gcod thub pa dgos gsungs /
gnyis pa so so'i sdug bsngal bsam pa la gnyis /
ngan 'gro'i sdug bsngal bsam pa dang /
bde 'gro'i sdug bsngal bsam pa'o / /
dang po ni chang nad can chang la zhen pa log pa bzhin sngar skyes bu chung ngu'i skabs bsams zin nas /
gnyis pa bde 'gro'i sdug bsngal bsam pa la gsum /
mi'i sdug bsngal bsam pa /
lha ma yin gyi sdug bsngal bsam pa /
lha'i sdug bsngal bsam pa'o / /
dang po la bdun las /
skye ba'i sdug bsngal bsam pa ni /
sngar bshad pa'i ngan song gi sdug bsngal de ltar yin na /
'o na lha dang mir skyes na sdug bsngal cung chung ngam snyam na /
'khor ba 'dir skyes phyin mngon mtho'i lus rten thob kyang sdug bsngal 'ba' zhig las ma 'das te /
rang cag mir skyes kyang chos byas na don che ba ma gtogs gzhan sdug bsngal shin tu che ste /
sngar skye ba'i sdug bsngal ji ltar myong tshul mngal grib sogs kyi rkyen gyis tshang ma brjed zin pas da lta mi dran mod /
phyis nas mi'i skye ba zhig len thub pa byung na de'i tshe skye ba'i sdug bsngal cha tshang myong dgos /
de yang ma'i mngal du zhugs pa nas phyir ma btsas pa'i bar la mngal gyi gnas skabs lnga dang lus kyi cha shas re re skye ba'i skabs su sdug bsngal re yod de /
dang po khu khrag gi dbus su rnam shes zhugs pa'i skabs lus kyi tshod de zho lta bu zhig las med pas de'i nang du rang gi rnam shes zhugs pa na /
dmyal ba'i zangs po che'i nang du 'tshod pa lta bu'i sdug bsngal dang /
de nas yan lag gi 'bur mgo lnga don pa na /
rgyang shing gis brgyang ba lta bu'i sdug bsngal dang /
yan lag rnams re re dod pa na'ang sdug bsngal lhag po re re yod| a mas btung ba tsha mo 'thung ba dang /
'gul bskyod byed pa /
nyal ba sogs kyi tshe chu tshan du 'tshod pa dang /
rlung gis 'khyer ba dang /
ri chen pos non pa lta bu'i sdug bsngal myong /
de dag gi skabs kyang slob spring las /
shin tu mi bzad dri nga mi gtsang bcer bas 'gags / /
rab tu dog pa mun nag thibs por 'dug pa yi / /
mngal gnas dmyal ba lta bu'i nang du de zhugs nas / /
lus yongs bskum la sdug bsngal chen po mnag dgos so / /
zhes gsungs pa ltar dper na /
rang re lcags kyi bum pa mi gtsang ba sna tshogs kyis bkang ba zhig tu bcug nas kha dam du bcad de nyin gcig tsam bzhag na sdod tshugs thabs ye med pa ltar ma'i mngal dog cing mun pa gnag la /
mi gtsang dri nga @# / /
ba'i nang du zla ba dgu dang ngo bcu'i ring sdod dgos /
de nas 'du shes lnga shar te mngal nang du skyugs bro ba'i rnam pas phyir thon 'dod byung nas mngal sgo nas phyir skye ba'i skabs kyang /
slob spring las /
de ni rim gyis til mar btsir spyad sra ba yi / /
btsir ba ltar byas de nas ci zhig ltar te btsas / /
zhes pa ltar rang gi lus 'jur mig nas drangs pa lta bu'i sdug bsngal dang /
btsas pa'i skabs ba glang gi pags pa dmar bshus byas pa lta bu dang| stan ji tsam 'jam pa'i steng du bzhag kyang tsher dong du bskyur ba lta bu dang /
phyi rol gyi rlung gis reg pa na gri mtshon gyis brdeg pa lta bu dang /
ma'i lag pas bzung ste khyer ba na bye'u khras khyer ba lta bu'i 'jigs skrag chen po 'byung /
gzhan yang tshe lnga ma'i yon tan thams cad 'grib nas shes rab sogs gyang yang med par /
za nyal 'gro 'dug tshun chad gzhi nas slob dgos pa yod /
skye ba'i sdug bsngal bsgom pa na'ang gzhan la phar ltad mo blta ba lta bu ma yin par rang nyid de ltar du skye nges pa dang /
skyes pa bzhin gyi nyams bton te dga' bo mngal 'jug gi mdo las gsungs pa ltar gyi sdug bsngal rnams bsam /
kha cig gis skye ba'i sdug bsngal myong tshar bas skyon med snyam pa 'ong yang /
'khor ba'i phyi mtha' ma chod kyi bar du skye ba'i sdug bsngal gcig pu mtha' med par myong dgos pas bzod dka' tshul sogs gsungs /
rga ba'i sdug bsngal ni /
mdo rgya cher rol pa las /
rga bas gzugs sdug gzugs ni mi sdug byed / /
rga bas gzi brjid 'phrog cing mthu stobs 'phrog /
rga bas bde ba 'phrog cing brnyas par byed / /
rga bas 'chi byed rga bas mdangs kyang 'phrog /
ces sogs ltar /
gzugs bzang po yongs su nyams pa /
mthu stobs nyams pa /
dbang po nyams pa /
yul la longs spyod pa nyams pa /
tshe yongs su nyams pa sogs kyi sdug bsngal te /
dbang po dang shes rab sogs rim gyis 'grib /
lus ni gzhu ltar gug /
mdangs nyams /
langs 'dug dka' zhing /
skra dkar gnyer ma mang ba sogs shin tu mi sdug pa skye ba 'phos pa lta bu 'byung ste /
rje mid la'i zhal nas /
brtod phur 'don pa'i ldang lugs dang gcig /
bya la 'jab pa'i 'gro lugs dang gnyis / /
sa do chad pa'i sdod lugs dang gsum / /
gsum de gsum 'dzom pa'i dus tshod na / /
a phyi sgyu lus rgud pa'i yid pham ma / /
zhes dang /
phyi pags pa 'dus pa'i gnyer ma dang gcig /
nang sha khrag zad pa'i rus 'bur dang gnyis / /
bar glen lkugs 'on long thom yor dang gsum / /
gsum de gsum 'dzom pa'i dus tshod na / /
a phyi mi sdug ston pa'i khro gnyer ma / /
zhes gsungs pa ltar yin /
'di thams cad kyang 'khor bar gnas pa'i skyon red /
bka' gdams pa'i dge bshes ka ma ba'i zhal nas /
rgas pa khad kyis khad kyis 'ong bas drag /
dus gcig la 'ong na bsran thabs med /
ces gsungs pa bzhin /
do nub gzhon nu bkrag mdangs lang tsho dang ldan bzhin du nyal nas /
sang nam langs pa na dbang po mi gsal ba dang /
lus rgas shing 'khog pa sogs @# / /
de ltar gyur 'dug na bsran thabs med /
des na da lta dbang po dang shes rab dang lus sogs ma nyams pa'i dus 'dir chos bya dgos kyi /
phyis nas rgas pa'i sdug bsngal gyis non te mi lus 'phos pa bzhin du lus kyi gnas skabs 'gyur /
dbang po nyams shing langs 'dug tsam yang mi thub par gyur na /
de'i tshe chos ji ltar 'byung /
gung thang bstan pa'i sgron mes kyang /
rgas pa a b+hi Sha'i ny+tsa'i chus / /
mgo nas dbang rab bskur ba 'dra / /
skra lo dung ltar dkar ba 'di / /
nag nog dri ma dag pa min / /
'chi bdag mchil ma'i rgyang mda' de / /
ba mo'i zol gyis babs pa yin / /
dpral ba'i r+wa gnyer khrig khrig 'di / /
bu chung rgyag pa'i zho gnyer min / /
tshe tshad lo mang 'das pa'i grangs / /
dus kyi pho nyas bris pa yin / /
zhes pa dang /
sna chu thigs thigs 'bab pa 'di / /
mu tig do shal bstar ba min / /
gsal 'tsher lang tsho'i chab rom de / /
gdung byed nyi mas bzhus pa yin| |so yi phreng ba ltung ba 'di / /
skye 'dod se'u brjes pa min / /
tshe 'di'i kha zas tshang ba yis / /
za byed lag cha bsdus pa yin / /
zhes dang /
bzhin ras bsdus shing mdog ngan pa / /
spre'u'i 'dra 'bag gyon pa min / /
g.yar po'i lang tsho phyir khyer bas / /
mi sdug rang mdog bstan pa yin / /
mgo bo yug yug byed pa 'di / /
gzhan gyi bya bar 'phya ba min / /
mthar byed dbyug pa'i sne phog pas / /
ma bzod klad pa 'dar ba yin / /
lam la kha gtad bsgur ba 'di / /
rgya khab bor nas tshol ba min / /
sa la lang tsho'i nor bu dang / /
dran bstor ba'i rnam 'gyur yin / /
langs tshe sug bzhi 'dzug pa 'di / /
phyugs kyi lad mo byas pa min / /
byin pas lus po ma theg pa'i / /
ram 'degs lag pas byed pa yin / /
sdod tshe chem gyis lhung ba 'di / /
grogs la 'khang ra byed pa min / /
spro dga'i sems kyi dbyang thag dang / /
lang tsho'i zungs thag chad pa yin / /
'gro tshe yom yom 'khyor ba 'di / /
mi chen gom stabs byed pa min / /
na tshod khur po ha cang rang / /
lci bas yo drang shor ba yin / /
lag pa yab yab 'dar ba 'di / /
nor la hab sha byed pa min / /
lag par 'ong tshad cig car du / /
gshin rjes phrogs kyis dogs pa yin / /
bza' btung nyung shas spyod pa 'di / /
zas la ser sna byed pa min / /
lto ba'i me drod nyams pa yis / /
mi rgan sgyel gyis dogs pa yin / /
gos chung srab bde gyon pa 'di / /
yang chas byas nas 'khrab rgyu min / /
nang gi lus stobs shor ba yis / /
gos kyang khur du song ba yin / /
stod dbugs 'tshang zhing phu 'deb pa / /
gzhan la sngags lcag brdeg pa min / /
dbugs kyi 'gyu ba breng breng 'di / /
nam mkhar yal 'dod snga ltas yin / /
bya spyod thams cad 'gyur ba 'di / /
col chung gang dran byed pa min / /
rgas pa'i gdon gyis zin pa yis / /
rang 'dod dbang ni med pa yin / /
las don thams cad brjed pa 'di / /
snang chung char rgyag byas pa min / /
rten gyi dbang po nyams pa yis / /
dran rig shes pa rdib pa yin / /
zhes @# / /
gsungs pa bzhin skra dkar dang gnyer ma byung ba sogs las kyi gshin rjes gsod rtags brgyab pa ltar yin /
gzhan yang 'chi bas 'jigs pa'i yid mi bde ba sogs kyi sdug bsngal mang du yod| na ba'i sdug bsngal ni /
rgya cher rol pa las /
dper na dgun smad rlung dang kha ba che / /
rtswa shing gel pa nags sman mdangs kyang 'phrog /
de ltar nad 'di 'gro ba'i mdangs 'phrog cing / /
dbang po gzugs dang stobs ni nyams par byed / /
ces pa ltar /
lus kyi rang bzhin 'gyur ba /
sdug bsngal dang yid mi bde ba 'phel zhing de la shas cher gnas pa /
yul gyi longs spyod yid du 'ong ba mi 'dod pa /
yid du mi 'ong ba la mi 'dod bzhin du spyad dgos pa /
srog dang 'bral bar 'gyur bas yid mi bde ba sogs kyi sdug bsngal te /
lus kyi stobs shor kha sna bskams shing brdzes / /
zhes sogs ltar skyes pa dar ma zhig yin yang mal sa na lhung /
lus kyi stobs shor zhing bkrag mdangs nyams pa sogs dang /
rgyas par na /
nad re re bzhin gyis mnar lugs bsam ste /
gnad gcod drag po byung nas mthar kha chems tsam yang 'jog mi thub pa'i tshul sems pa dang /
rgyal bu gzhon nu don grub kyis kyang na rgas 'chi ba sogs gzigs nas bsgoms te thar pa la gshegs tshul sogs gsungs /
'chi ba'i sdug bsngal ni /
rgya cher rol pa las /
'chi dang 'pho dang 'chi 'pho dus byed pa / /
phangs shing sdug pa'i skye bo rtag tu 'bral / /
phyir mi 'ong zhing phrad par 'gyur ma yin / /
shing las lo 'brul 'dra zhing klung rgyun mtshungs / /
zhes pa ltar /
longs spyod dang /
rtsa 'jing /
'khor /
lus rnams sdug pa phun sum tshogs pa dang 'bral ba dang /
'chi tshe sdug bsngal dang yid mi bde ba drag po myong ba sogs dang /
'chi ba byung tshe thabs gzhan gyis bzlog pa'ang mi nus par rgyal po la gdams pa'i mdo las gsungs pa sngar 'chi ba dran tshul gyi skabs su bshad zin pa ltar yin /
sdug pa dang bral ba'i sdug bsngal ni /
rang gi bla slob ma ched grogs pha ma mdza' bshes sogs gces shing phangs pa ja phor gang 'thung ba'i tshe'ang 'bral mi phod tsam byed pa de dag dang /
go sa stobs 'byor nor longs spyod sogs dang bral ba dang /
rab byung yin yang 'ga' zhig tshul khrims dang bral ba lta bu'i sdug bsngal sogs sna tshogs yod /
de dag kyang rang rang sger la mi 'os pa zhig byung ba min gyi /
'khor ba pa la rang chas su yod pa'i rtags yin| mi sdug pa dang phrad pa'i sdug bsngal ni /
mi sdug ces pa yid du mi 'ong ba ste /
dgra sogs dang 'phrad de brdung 'phrog byed pa dang /
nad gdon dang phrad nas mnar gcong smyo ba sogs dang /
kham chu /
rgyal po'i chad pa /
rkun po dang phrad pa sogs sdug bsngal la mtha' med /
rkyen ngan byung na brel ba'i dkyil du 'thum ste lus sems shin tu ngal dgos pa yang 'khor bar gnas pa'i skyon rang chas su byung ba ste /
bong bu lta bur sgal rma bzo ba dang /
@# / /
khal lci mo khur dgos pa tshun kho rang gi las dbang la rang chas su yod pas yin gyi /
mi srid pa zhig byung ba min /
dge bshes po to ba'i gsung las /
rigs drug gang du skyes phan chad na tsha dang 'chi ba la sogs pa'i sdug bsngal 'byung ba ni na rgyu cig na pa yin /
'chi rgyu cig 'chi ba yin gyi /
de la mi 'os pa zhig glo bur du byung ba min /
'khor ba'i mtshan nyid dam rang bzhin yin /
'khor bar gnas ring la de las ma 'das /
rang cag de la yid 'byung na skye ba spong dgos /
de la rgyu spong dgos /
zhes gsungs pa ltar yin pas rang cag 'khor ba'i sdug bsngal myong bar mi 'dod na 'khor ba las thar thabs byed dgos gsungs /
'dod pa'i dngos po btsal kyang mi rnyed pa'i sdug bsngal bsam pa la /
'di ni bkres skom dang 'tsho thabs la brten pas tsha grang ngal 'jigs sogs khyad du bsad nas sdug bsngal ba ste /
de yang dper na /
dpon po la don chen po zhig zhu ba na'ang /
dang por 'byung gi re ba'i sems ngal dang dka' las byas kyang /
rjes nas don de ma byung ba'i sdug bsngal chen po 'byung ba lta bu yin /
'ga' zhig gis longs spyod 'byung ba'i rgyu zhing sa yod mkhan tsho skyid snyam na /
de'ang sdug bsngal ba las ma 'das te /
zhing pa'ang zhing las kyi phyir zhogs pa snga bar tho rangs nas langs te las byed /
nyin mor nyi mas tshig bzhin lhags rlung gis gdungs bzhin thal ba'i dkyil du 'gre /
zhing khar sa bon btab zin nas 'bru bsdus te snod du blugs ma zin par sad ser btsa' than sogs zhing kha la dgra 'byung du dogs /
so nam byas kyang lo thog mi 'byung dogs pa'i sdug bsngal rgyun chad med /
zhing pas tshong pa tsho skyid snyam na /
tshong pa yang rang gi pha ma bza' zla bu phrug thams cad bzhag nas srog 'ben du btsug ste mi yul sa mthar 'khyams /
mtshan mo yang gnyid lhod bde zhig kyang nyal mi phod /
la klung chu 'phrang sogs brgal /
'ga' zhig tshong byas kyang khe spogs ma byung ba'i steng du ma rtsa yang brlag shor ba sogs dang /
dgra jag chom rkun sogs kyis srog tshun chad 'phrog pas sdug bsngal la /
de bzhin du rgyu nor longs spyod med na'ang med pa'i sdug bsngal yod de /
dbul pos de ring 'di zos nas sang nyin ci za snyam du de la blo mi bde bar zas de 'tshol du 'gro zhing /
btsal kyang mi rnyed pa'i sdug bsngal /
yod na yod pas sdug bsngal te /
phyug po nor rdzas yod pa de la sprang pos slong nas khyer /
gzhan gyis g.yar nas khyer /
dpon pos 'phrogs te khyer /
tha na byi la dang byi ba tshun chad kyis dgra byas te khyer bas de la gsog bsrung mi nus pa'i sdug bsngal /
brlag dogs pa'i sdug bsngal /
rna ba tsha ba'i sdug bsngal sogs yod /
shing bzo /
tshem bzo lta bu'i lag shes kyis 'tsho ba yang lto gos gla sogs gra mi 'grigs pa dang /
mi ma mgu ba'i dogs pa /
nga rgyal phrag dog sogs dang /
shing @# / /
dum tsam dang /
lhan pa'i tshal bu tshun chad brku ba dang gsog mi thub pa'i sdug bsngal /
rang cag rab byung yin yang 'dod chung chog shes kyis chos gsha' ma kho na byed pa zhig ma byung na sku rim grong chog tshun chad sdug bsngal yin /
dpon pos bltas na 'bangs tsho skyid snyam pa yod kyang /
'bangs tsho yang sdug bsngal las ma 'das te /
lto skya la gos hrul ba /
rang nor la rang dbang med par khral 'u lag /
kha ngan brdung gtag sogs kyi don du zad /
'ga' zhig lto za long tsam yang med par phu mda' bar gsum du ded 'gro ba /
'ga' zhig rtsam pa za rgyu med kyang khral /
chag sgo /
nyes chad drag po bab pa sogs mdor na nyin mtshan kun tu sems khral dang /
mi tshe ngal sdug gis skyel dgos pa yod /
'bangs kyis dpon po tsho skyid snyam pa byed kyang de 'dra med de /
bzhi brgya pa las /
mchog la yid kyi sdug bsngal te / /
tha mal rnams la lus skyes so / /
sdug bsngal gnyis kyis 'jig rten 'di / /
nyin re nyin re 'joms par byed / /
ces gsungs pa ltar yul gyi rgyal po chen po zhig yin yang /
lung pa de'i grwa ma 'grigs pa dang /
skad cha mi snyan pa phal cher de'i rtsar khyer nas| yul de'i sdug bsngal gyi khur len /
dgra ma thul gyis dogs /
gnyen ma 'khyongs kyis dogs /
khrims ma non gyis dogs /
dbang shor gyis dogs pa sogs de lta bu'i sdug bsngal yod /
rang res kyang tha na gung tshigs gcig las ma bzos na'ang las ka mang po zhig gi ngal ba byed dgos /
mdor na nor rta tsam yod na sdug bsngal yang rta tsam zer ba ltar /
dang por 'phrad skabs mi su 'dra yin yang skad cha snyan mdog kha ba re shod kyang /
phar tsam 'dris na gra ma 'grigs pa sha stag sdug skad tser tser byed pa re las med /
rgyal mchog bskal bzang rgya mtsho'i zhal nas kyang /
mtho dman skya btsun pho mo su 'dra la bltas kyang / /
cha lugs rnam 'gyur pho sgrob che chung tsam ma gtogs / /
sdug gis mi tshe skyel ba mnyam mnyam du 'dug pas / /
skal mnyam grogs mched rnams kyi snang tshul 'di skyo ba / /
zhes gsungs pa bzhin phyi rol gyi gos dang cha lugs sogs bzang ngan tsam las| don du sdug bsngal myong ba mnyam /
da lta rang cag la sdod sas mi 'grigs pa dang /
ka cas ma byung ba dang /
grogs kyis ma byung ba sogs sna tshogs yong ba dang /
gnas dang /
grogs dang /
longs spyod kyi nang nas drag shos re byung yang sdug bsngal las ma 'das te /
g.yog dang /
dge phrug /
grogs sogs brgya stong tsam re brjes kyang mi 'grigs pa sha stag las /
yid dang mthun pa gcig kyang med pa de yang grogs su dang 'grogs kyang sdug bsngal gyi grogs yin pa'i rtags red /
ja tshun chad kyi longs spyod gang la longs spyod kyang sdug bsngal gyi longs spyod yin /
dgon pa sogs gnas gang du gnas kyang sdug bsngal gyi gnas te /
da lta @# / /
rang re dang por grwa sar gnas /
der skyid po ma byung nas /
gzhan zhig tu song na e drag gi re bas ri khrod lta bur song /
der yang yid dang mthun pa zhig ma byung bar /
gnas skor lta bur song /
de dag tu skyid pa ma byung nas /
pha yul du song bas e drag bsams nas de ltar brel ba dang /
da lta rang gzhan gang la'ang gtam myul na /
lto gos gtam gsum gyi ngal ba byas te grwa ma 'grigs pa'i skad ngan tser tser las mi 'byung ba yang /
'khor ba'i skyon te /
de rnams mi'i sdug bsngal ngo sprad pa yin /
de ma sprad na sdug bsngal thams cad gnas dang grogs sogs kyis byas nas byung ba dang /
'khor ba zer ba de pha tshad thag ring zhig na yod par go nyen yod /
de ltar ma song bar sngar bshad pa'i sdug bsngal thams cad kyi rtsa ba yang 'khor ba'i skyon yin par shes dgos /
'khor ba 'di las ma ldog phyin gang du song yang sngar bzhin sdug bsngal mtha' med du myong ba las mi 'byung gsungs /
gnyis pa lha ma yin gyi sdug bsngal bsam pa ni /
'o na lha min du skyes na /
bde tsam zhig yod dam snyam na /
der skyes kyang sdug bsngal kho na las med de /
bshes spring las /
lha min dag na'ang rang bzhin gyis lha yi / /
dpal la sdang phyir yid kyi sdug bsngal che / /
de dag blo dang ldan na'ang 'gro ba yi / /
sgrib pas bden pa mthong ba ma mchis so / /
zhes gsungs /
gnas ni ri rab kyi chu mtshams man chad na 'od can dang /
zla ba'i 'phreng ba /
gnas bzang po /
mi g.yo ba ste grong khyer bzhi yod cing /
lha dang rgyang ring thung ma gtogs steng shag 'og shag gi tshod lta bu yod /
lha min ni spyir lha dang cha 'dra tsam las /
lha la 'gran mi thub kyang /
lha ma yin la bud med mdzes ma yod pa lhas 'phrog pa dang /
lha la 'chi med kyi btung ba sogs dpal 'byor che bas /
lha ma yin dus rtag tu phrag dog 'ba' zhig gi sdug bsngal gyi mes gdungs /
rang re dgra'i dpal 'byor chung ngu la phrag dog cung zad skyes tshe'ang ma bde pa de tsam yod na /
lha ma yin lha'i dpal 'byor chen po la mi bzod pa 'ong ba lta ci smos pas nam zhig na nad ma thegs nas /
'thab par phyin pa na /
lha'i glang chen sa srung gi bus sna sud tsam gyis sgyogs rdo chen po'ang gtor ba dang /
mtshon 'phangs kyang lha rnams ni ske ma chad kyi bar mi 'chi la /
lha ma yin ni mtshon cha gnad gang du phog kyang 'chi 'gro bas lha ma yin dus rtag tu pham pa sha stag ma gtogs rgyal ba'i dus med pa lta bu yin /
rang re mi yul gyi dmag dpung stobs che chung 'dra ba gnyis 'thab pa la'ang 'jigs skrag chen po byed dgos na /
lha dang de ltar dmag 'thab dgos pa la ci'i phyir mi 'jigs te 'jigs skrag tshad med pa yod /
lha min gyi dmag rnams la ni ma shi'i bar de ltar rtag tu 'thab rtsod byed dgos pa'i sdug bsngal dang /
mtsho kun mthong zhes pa'i nang du /
lha ma yin gyi dmag pham nas so so'i grogs rnams bsad pa sogs thams cad mthong @# / /
bas de dag gi bud med rnams kyang khyim du sdug bsngal gyis mnar tshul /
lha min ni shes rab dang ldan yang /
las sgrib can gyi rten can yin pas /
rten de la bden pa mthong ba'i skal ba med /
gsum pa lha'i sdug bsngal bsam pa ni /
'o na lha zhes pa de la bde ba zhig e yod ce na /
'dod lha rnams la 'chi 'pho ltung ba dang /
spa gong ba dang /
bcad dral gsong spyugs kyi sdug bsngal yod /
dang po ni /
bshes spring las| lus kyi kha dog mi sdug 'gyur ba dang / /
stan la mi dga' me tog phreng rnyings dang / /
gos la dri ma chags dang lus la ni / /
sngon chad med pa'i rdul 'byung zhes bgyi ba / /
mtho ris 'chi 'pho sbron byed 'chi ltas lnga / /
lha yul gnas pa'i lha rnams la 'byung ste / /
sa steng mi rnams 'chi bar 'gyur ba dag /
sbron par byed pa'i 'chi ltas rnams dang 'dra /
zhes pa ltar ring ba'i 'chi ltas lnga dang nye ba'i 'chi ltas lnga ste bcu phog pa'i sdug bsngal yod de /
lus kyi bkrag mdangs nyams /
gdan steng 'dug snying mi 'dod pa /
lus kyi me tog rnyings pa dang /
gos la dri ma chags pa /
rngul 'byung ba sogs dang /
lus kyi 'od chung ba /
khrus kyi tshe lus la chu chags pa /
gos rgyan las sgra mi snyan pa /
mig tshum pa /
yul gcig la chags pa sogs 'chi ltas phog pa na /
gnas khug khug cig tu nya bye tshan du 'gre ba ltar smre sngags 'don bzhin lha so so'i zhag bdun re ste rgyal chen rigs bzhi pa lta bu mi lo sum brgya lnga bcu'i ring sdug bsngal myong dgos /
lhag par lha rnams la skabs gsum pa zhes sngar gang gi rgyus lhar skyes pa dang /
da lta gnas skabs gang yin pa dang /
'chi ba'i 'og tu gang du 'gro ba ste gsum ga shes pas phyi mar gang du skye ba shes| lha'i rten de la sngar rang rgyu mtshan du byas nas nges 'byung dang /
gzhan sdug bsngal ba rgyu mtshan du byas nas snying rje sogs kyi dge ba sna gcig kyang mi byed /
bsod nams sngar bsags pa ni spyad de zad par 'gyur /
de yang dper na srang bcu ri ba'i gzan zhig gyon pa na /
gzhan srang gang ri ba'i gzan zhig gyon pa de las bsod nams kyi 'bras bu bcu 'gyur gyis bde spyad pa yin pa ltar lha yul na'ang /
bde skyid shin tu che bas bsod nams mang po zad par 'gyur /
des na rang re bsod nams bsags pa'i dus yin gyi /
bsod nams kyi 'bras bu la bed spyad pa'i dus min zhes gsungs pa ltar yin /
de'i phyir lha phal cher phyi mar ngan song du 'gro bas /
de rig nas sdug bsngal lhag par du 'phel /
lha'i gnas /
lus /
longs spyod grogs sogs phun sum tshogs pa de las bral te /
ngan song du skye bar mthong nas /
sems kyi sdug bsngal dmyal ba las bcu drug 'gyur gyis che /
rang re phyi ma'i skye ba bzang ngan the tshom bzhin du shi na'ang sdug bsngal dang yid mi bde ba de ltar yod na /
der nges par ngan song du skye bar thag chod par mthong bas /
kyi hud shing rta sna tshogs tshal / /
sogs skad 'don ching /
'chi ltas phog pa'i lha de la @# / /
lha'i bu dang bu mo sogs lha gzhan sus kyang mig gis blta ba tsam yang mi byed par ro bzhin du spangs te gcig pur bskyur /
sngar 'dris pa'i grogs dag la re zhig nga'i rtsar cung zhig sdod dang /
kho bo 'jig rten pha rol du skyas chen 'degs nas nyam thag pa dag tu skye bar 'gyur na da lta khyed cag mthong bar 'dod ces /
snying rje rje'i skad du smra ba na'ang /
mig gis blta ba tsam yang mi byed la /
sngar 'dris pa'i grogs brtan pa dag gis /
rgyang ring po nas dbyug pa sogs kyi rtse mos me tog mgo bor bzhag ste /
khyod 'di nas 'chi 'phos nas mi yul du skyes te /
der bsod nams bsags nas slar yang lhar skye bar gyur cig ces smon lam tsam 'debs pa las gzhan mi byed /
de'i tshe'ang mya ngan gyi bsnon par song ste yid mi bde ba chen po 'ong /
gzhan yang lha bsod nams che ba rnams kyis gzi brjid dang phun tshogs rnams lha bsod nams chung bas mthong na spa gong zhing /
gzhi de las sdug bsngal dang yid mi bde ba chen po myong ba dang /
lha dang lha ma yin 'thab tshe yan lag sogs bcad dral gsod pa'i sdug bsngal dang /
lha dbang che bas chung ba rnams rang gi gnas nas skrod pa sogs kyi sdug bsngal yod /
khams gong ma'i lhar skyes na ni 'chi ltas phog pa'i sdug bsngal med mod /
'du byed kyi sdug bsngal gyis non la /
nyon mongs dang ldan zhing /
sgrib pa dang bcas la /
'chi 'pho ba dang gnas pa la rang dbang med pas gnas ngan len gyis sdug bsngal ba yin /
tshogs kyi gtam las /
gang zhig gzugs can gzugs med pa'i / /
sdug bsngal sdug bsngal las 'das shing / /
ting 'dzin bde ba'i bdag nyid can / /
bskal par g.yo ba med par gnas / /
de yang shin tu nges grol min / /
de las slar yang ltung bar 'gyur / /
zhes pa ltar gzugs med lta bur dang por skyes tshe /
skyes song bsam pa zhig byung ba las /
ting 'dzin la mnyam par bzhag nas /
bskal pa mang po song mthar 'chi ba'i tshe gnas 'og mar ltung bas gnas pa la rang dbang ma thob pa'i sdug bsngal /
lha'i rten de la sngar bsags pa'i bsod nams zad /
der slar bsod nams gsog pa med pas tshe 'phos nas gnas 'og tu skyes pa na /
sngar so sor rtog pa'i shes rab kyi rgyun bkag pas /
shes rab med pa'i blun po gzhan las thu ba zhig 'byung /
'ga' zhig ni bsam gtan gyi dngos gzhi la thar par 'khrul nas de thob pa'i tshe thar pa thob song snyam /
phyis skye ba len par mthong ba na /
thar pa la skur 'debs kyis mnar med du skye /
de'i phyir der skyes kyang gnas skabs kyi mgo bskor lta bu las dmyal ba'i zangs kha na sdod pa dang khyad par med pas /
de las ni mi yul gyi dbul po rgan mo ma Ni bgrang mkhan zhig dga' /
des na rgyal mchog bskal bzang rgya mtshos /
khams gsum 'khor ba zhes grags lcags sreg gi khang pa / /
phyogs bcu gang @# / /
du phyin kyang sdug bsngal gyis bsreg pas / /
snying la gzan kyang rang gi snang tshul du 'dug pa / /
gnas ngan 'di 'drar 'khyams pa'i snang tshul 'di skyo ba / /
zhes gsungs pa ltar 'khor ba 'dir ni /
mtho srid rtse nas dma' mnar med par gang du skyes kyang /
lcags sreg gi khang pa thog drug ldan gyi nang du gnas pa bzhin sdug bsngal kho na las ma 'das /
dper na /
sngar mu ge byung ba na byis pa dag gis rtsam pa slong ba la nyung ma'i rigs 'ga' sprad par /
thams cad len du ma 'dod par de yo nyung ma red zer ba ltar /
rnam pa mi 'dra ba tsam las gang du skyes kyang sdug bsngal gyi rang bzhin te /
thams cad skyid sdug gcig pa bzhin no / /
mdor na sdug bsngal gsum gyis bar mtshams med par mnar bas sdug bsngal gyi mjug bsdu la sdug bsngal gsum gsungs /
rang cag gis da lta 'khor ba 'dir bde ba yin bsam pa rnams kyang /
don du sdug bsngal gyi rang bzhin sha stag dang /
btang snyoms yin snyam pa rnams kyang don du sdug bsngal gyi rang bzhin te /
rma 'bras tsha ba de la chu bsil ba btab na gnas skabs bde ba ltar snang ba lta bu ni 'khor ba pa rnams kyi tshor ba bde ba ste /
'di ni nam zhig pa na yang sdug bsngal bskyed pas na 'gyur ba'i sdug bsngal yin /
de bzhin zag bcas kyi tshor ba bde ba thams cad dang de dang mtshungs ldan gyi sems sems byung thams cad dang gang la dmigs nas skye ba'i yul zag bcas rnams ni 'gyur ba'i sdug bsngal /
rma 'bras tsha ba de dang por skyes tsam na tsha ba'i gdung ba dngos su med kyang tsha ba'i rang bzhin du yod mod /
'on kyang de la chu la sogs pa tsha grang gi reg pa gnyes ka dang ma phad pa'i gnas skabs lta bu ni zag bcas kyi tshor ba btang snyoms dang /
de dang mtshungs ldan gyi sems sems byung yul dang bcas pa rnams kyang las nyon snga ma'i gzhan dbang du gyur cing| sdug bsngal dang nyon mongs pa phyi ma rnams skye ba'i sa bon rjes su 'brel zhing kun tu 'gro ba'i gnas ngan len dang rjes su 'brel bas na khyab pa 'du byed kyi sdug bsngal /
rma 'bras tsha ba de la tsha chu lta bus reg pa na tsha ba'i sdug bsngal mngon gyur du skyes te ches sdug bsngal ba lta bu ni tshor ba sdug bsngal te /
de ltar lus sems gdung bar byed pa'i zag bcas kyi tshor ba sdug bsngal rnams dang /
de dang mtshungs ldan gyi sems sems byung yul dang bcas pa ni sdug bsngal gyi sdug bsngal te /
de yang rang tshos sdug bsngal yin snyam pa rnams sdug bsngal gyi sdug bsngal /
bde bar rlom pa rnams 'gyur ba'i sdug bsngal yin /
de bde ba min pa'i rtags kyang bde bar rlom pa de yun ring drags na sdug bsngal bskyed pas 'di sdug bsngal snga ma chung rim nas 'gag /
phyi ma chung rim nas skye ba'i bar du bde bar rlom pa yin /
dper na /
da lta rang re grib mar bsdad drags nas 'khyags pa na /
nyi @# / /
mar song bas re zhig bde ba ltar snang mod /
de yang bde ba min te /
de yin tshe /
dper na sdug bsngal de ji ltar bsten pa tsam gyis sdug bsngal ji 'phel du 'gro ba bzhin du nyi mar ji tsam bsdad kyang mi bde ba med par bde ru 'gro dgos pa las /
de ltar mi 'byung bar cung zad nas sdug bsngal te /
slar grib mar 'gro dgos pa'i phyir /
de'ang ma mngon pa ma gtogs sdug bsngal chung rim nas skyes pa yin /
de bzhin du phyin phyin nas thang chad pa na bsdad pas bde ba ltar snang mod /
de ni langs pa'i sdug bsngal che rim nas 'gag /
bsdad pa'i sdug bsngal chung rim nas skye bas mi mngon pa yin gyi /
de'i skabs su sdug bsngal med pa min la /
de bzhin du bsdad bsdad pa las yang sdug bsngal bar mngon pa na /
bcam bcam dgos zhes langs shing /
langs pa na bsdad pa'i sdug bsngal che rim nas 'gag /
langs pa'i sdug bsngal chung rim nas skyes pa ma mngon pa yin /
bzhi brgya pa las /
'phel bzhin pa yi bde ba la / /
ji ltar bzlog pa mthong gyur pa / /
de ltar sdug bsngal 'phel bzhin la / /
bzlog pa yod pa ma yin no / /
zhes gsungs /
zag bcas nyer len gyi phung po ni khyab pa 'du byed kyi sdug bsngal te /
'di grub pa'i rkyen gyis sdug bsngal thams cad kyi snod du gyur pa yin /
mdor na 'khor ba 'di'i sdug bsngal thams cad 'di blangs pas ma byung ba ste /
dmyal ba'i tsha grang gi sdug bsngal yang dmyal ba'i zag bcas nyer len gyi phung po blangs pa de'i rkyen gyis byung la /
yi dwags kyi bkres skom gyi sdug bsngal yang /
yi dwags kyi nyer len gyi phung po de nyid bzung bas byung /
dud 'gro bong bu lta bur yang bong bu'i lus grub na khal 'gel ba dang /
bong dbyug bzed pa sogs kyi sdug bsngal myong ba'i snod du rang shugs kyis grub zin pa ste /
mdor na tsher ma gcig btsugs pa na'ang mi bzod pa'i na tsha 'byung ba tshun chad kyang nyer len gyi phung po 'di blangs pas byung ba yin /
des na mi gcer bu'i rgyab tu tsher ma'i khur zhig bskur ba na /
de'i khur phog ma zin pa de srid du sdug bsngal dang mi 'bral ba bzhin /
ji srid zag bcas nyer len gyi phung po'i khur 'di dang ma bral ba de srid du /
sdug bsngal gang yang rung bas mi mnar ba'i skabs med pa yin /
khyim bdag dpal skyes rab tu byung tshul dang /
mkhan po maung gal gyis dpal skyes rgya mtsho'i 'gram du khrid de skye ba snga ma'i ro dang| rus pa sogs bstan nas yid dbyung ba'i lo rgyus gsungs /
nyer len gyi phung po zhes pa'ang /
tsher ma las byung ba'i me la tsher ma'i me zhes brjod pa ltar /
snga ma'i nye bar len pa nyon mongs pa las byung ba'i phung po yin pas rgyu ming 'bras la btags pa dang /
rgyal po la rag las pa'i mi la rgyal po'i mi zhes pa bzhin du nye bar len pa nyon mongs pa la rag las pa'i phung po yin pas na /
grogs ming grogs can la btags pa dang /
sman dang me @# / /
tog 'byung ba'i shing la sman dang me tog de dang de'i shing zhes brjod pa bzhin /
rang nyid las nye bar len pa nyon mongs pa 'byung bas na /
'bras ming rgyu la btags pa ste rgyu mtshan gsum mo / /
phung po 'di la sdug bsngal dang nyon mongs kyi gnas ngan len gtan chags par yod pas 'du byed kyi sdug bsngal /
de yod phyin chad tshor ba sdug bsngal da lta med pa'i skabs re byung yang de ma thag yang sgo sna tshogs nas sdug bsngal mang po bskyed par byed pas na 'du byed kyi sdug bsngal ni sdug bsngal thams cad la khyab pa dang /
sdug bsngal gzhan gnyis kyi rtsa ba yin /
des na 'dis ni skye ba 'di'i sdug bsngal gyi snod byed la /
skye ba phyi ma'i sdug bsngal gyi sne 'dren pa'i rten byed pa'i phyir /
phung po 'di ni sdug bsngal kun gyi nang nas ngan pa ste /
'khor ba zhes pa'ang rang la rang dbang med par las nyon gyi dbang gis zag bcas nyer len gyi phung po'i khur bzung nas srid rtse nas mnar med kyi bar du skye ba blangs te yang nas yang du 'khor ba la zer bas /
zag bcas nyer len gyi phung po 'di nyid 'khor bar 'jog pa yang rung ba de'i phyir 'khor ba la skyo shas skye ba ni /
zag bcas nyer len gyi phung po 'di la skyo shas skye dgos shing /
khyab pa 'du byed kyi sdug bsngal 'di la skyo ba ma skyes kyi bar 'khor ba la skyo ba rnal ma mi 'ong gsungs /
gnyis pa 'bring du spros te bshad pa mdzad / /
! / /
nyin bco lnga par /
slob dpon chen po 'phags pa lha'i zhal nas /
sdug bsngal rgya mtsho 'di la mtha' / /
rnam pa kun tu yod min na / /
byis khyod 'dir ni bying ba la / /
'jigs pa cis na skye mi 'gyur / /
zhes 'dren par mdzad de /
sngon 'gro kun slong 'chos pa mdor bsdus dang /
sngon du ji ltar song ba'i sa bcad rnams 'dren par mdzad nas /
'khor ba las thar 'dod kyi blo skyed pa la bskyar bshad mdzad /
skyong tshul mdor bsdus te bstan pa la /
sbyor chos sogs 'dra /
spyi bo'i bla ma lha bsgom bzhin du 'khor ba'i sdug bsngal bsam /
thun mtshams su 'khor ba'i nyes dmigs ston pa'i skor mdo dran pa nyer gzhag sogs blta /
de ltar bsams nas nges 'byung skyes pa'i tshad ni /
'khor ba'i bde skyid stobs 'byor sogs gang mthong yang /
'di dag ni bslu ba'i chos can yin /
sdug bsngal yin snyam du zhen pa log pa zhig dgos kyi /
kha nyes god kha sogs 'khor ba'i gra ma 'grigs pa 'ga' zhig gi sdug bsngal byung nas yid 'byung ba tsam ni sna thung spu sud kyi nges 'byung gzugs brnyan tsam yin /
'khor ba 'dir skyes phan chad sdug bsngal gyi rang bzhin kho na las ma 'das pas phyin chad sdug bsngal myong ba mi 'dod na skye ba'i rgyun gcod dgos /
'khor ba la skyo shas skyes nas nges par 'byung bar 'dod na nges 'byung gi bsam pa dang /
thar pa don gnyer gyi blo yang de yin /
des na rje tsong kha pa chen pos /
de ltar goms pas 'khor ba'i phun tshogs la / /
@# / /
yid smon skad cig tsam yang mi skye zhing / /
nyin mtshan kun tu thar pa don gnyer blo / /
byung na de tshe nges 'byung skyes pa lags / /
zhes dang /
kho bo la gzhan gyis stan bzang po btab pa dang /
sri zhu bkur sti sogs byed pa la /
'di thams cad mi rtag pa yin /
'di thams cad sdug bsngal ba yin snyam du yid 'byung mnan pas mi non pa 'ong ba zhig snga mo nas yod ces gsungs pa bzhin /
'khor ba'i phun tshogs ji tsam mthong ba de tsam du skyo shas che ru 'gro ba zhig dgos /
de bzhin du 'chi ba'i tshe tshe 'di'i grogs dang 'byor pa sogs dang 'bral bar mthong nas yid mi bde ba'ang sna thung gi mi rtag pa zhes tshe 'di'i snang shas mngon du gyur pa yin no / /
des na /
nges 'byung gi bsam pa rnam dag cig rgyud la skye thabs byed pa gal che ste /
rang re'i don du gnyer bya'i gtso bo sangs rgyas kyi go 'phang yin /
de 'ong ba la byang sems /
de 'ong ba la snying rje /
de 'ong ba la mar shes rnams rim bzhin sngon du 'gro dgos /
'khor ba'i sdug bsngal rang steng du bsgoms pas nges 'byung dang /
gzhan la bsgoms pas snying rje skye dgos pas skyes bu chen po'i skabs kyang nges 'byung bsgom pa med thabs med /
lhag par skyes bu 'bring skabs nges 'byung 'di lam gyi gtso bo zhig ste /
'di rgyud la skyes pa nas bzung ste dge ba ci byas thar pa'i rgyur 'gro zhing /
lam gyi gtso bo 'di lta bu bcos ma tshun rgyud la ma skyes kyi bar gyi dge ba gang byed /
zhing gi mthu la brten pa 'ga' re ma gtogs /
phal cher 'khor ba'i 'khor lo bskor ba yin te /
lam gyi gtso bo gsum la nan tan mi byed par logs su bzhag nas chos zab zab mo rtsa rlung bsgom pa dang /
lha bsgom /
sngags bzlas sogs la ji tsam brtson kyang /
thar pa dang thams cad mkhyen par bgrod pa'i lam gyi phyogs tsam du'ang mi 'gro bas /
de lta bu'i don med pa'i ngal ba dang /
zab zab mo skad zer ba rnams re zhig bzhag nas| thog mar nges 'byung byang sems /
yang dag pa'i lta ba gsum la ci nus su 'bad pa gal che /
gnyis pa thar par bgrod pa'i lam gyi rang bzhin gtan la dbab pa la gnyis /
kun 'byung 'khor ba'i 'jug rim bsam pa dang /
thar par bgrod pa'i lam gyi rang bzhin gtan la dbab pa dngos so / /
dang po la gsum /
nyon mongs pa skye tshul /
des las gsog tshul /
'chi 'pho ba dang nying mtshams sbyor tshul lo / /
dang po la bzhi /
nyon mongs ngos gzung ba /
de ji ltar skye ba'i rim pa /
nyon mongs pa'i rgyu /
nyon mongs pa'i nyes dmigs so / /
kun 'byung 'khor ba'i 'jug rim bsam pa'i sa bcad 'di sa bcad snga mar yar sbyar ba dang /
phyi mar sbyar ba'i lugs gnyis yod pa las /
'dir ni bde myur gyi khrid srol ltar thar par bgrod pa'i lam gyi rang bzhin gtan la dbab pa'i nang du mar bsdus yod pa yin la /
de yang sngar 'khor ba spyi dang so so'i nyes dmigs bsams pas 'khor ba las yid 'byung ste thar @# / /
'dod skye ba na de ltar 'khor ba'i rgyu gang gis byas 'dug snyam du rgyu rtsad bcad nas ngo shes par byas te /
de'i rgyun gcod dgos /
des na kun 'byung la las kyi kun 'byung dang nyon mongs pa'i kun 'byung gnyis yod /
nyer len gyi phung po'i khur thogs dgos pa 'di las kyis byas shing /
las de nyon mongs pas skyed /
sngar bsags kyi las grangs med yod kyang lhan cig byed rkyen nyon mongs pa'i sred len med na rlan dang bral ba'i sa bon bzhin du las rkyang pas skye ba 'phen mi thub cing /
nyon mongs yod na las sngar bsags med kyang de ma thag nyon mongs pas las gsar du bsags nas 'khor ba'i phung po phyi ma len par byed pas /
rnam 'grel las kyang /
srid pa'i sred las rnam brgal ba'i / /
las gzhan 'phen nus ma yin te / /
lhan cig byed pa zad phyir ro / /
zhes dang /
sred pa ni / /
yod na slar yang 'byung phyir ro / /
zhes gsungs /
des na 'khor ba skyed byed kyi rtsa ba ni nyon mongs nyid yin no / /
nyon mongs zhes pa rang nam skyes ma thag tu /
rang stobs kyis rang rgyud ldan gyi gang zag sems rgyud ma zhi zhing ma dul bar byed pa'i byed las can zhig yin /
de yang ngos zin dgos kyi /
ngos ma zin na dgra ngos ma zin par gsod byed kyi mda' 'phen pa bzhin /
gang la gnyen po bsten dgos pa mi shes pas /
dang po nyon mongs ngos gzung ba la gnyis /
rtsa nyon dang /
nye nyon no / /
dang po la /
mdzod las /
srid pa'i rtsa ba phra rgyas drug /
'dod chags de bzhin khong khro dang / /
nga rgyal ma rig lta ba dang / /
the tshom yin te /
zhes gsungs pa bzhin rtsa nyon drug las /
dang po 'dod chags ni /
yul yid du 'ong ba nor dang lus /
zas skom sogs mthong ba na /
de la dmigs nas de dang mi 'bral bar 'dod pa'i sems pa lta bu ste /
dper na nyon mongs gzhan ras la rdul zhugs pa ltar dbyung sla yang /
'dod chags ni yul la zhen cing chags pa ras la snum zhugs pa snum gyis je cher khyab ste dbyung dka' ba bzhin yul de dang de blta ba dang reg pa la sogs par 'dod pas sems zug pa bzhin du chags yul la sred zhen je cher song ste dbral bar dka' /
'dod sred zhags pas 'khor ba'i btson r+war bcings / /
gsungs pa ltar 'khor ba la yid 'byung skye mi 'jug pa'i rtsa ba yang 'dod chags yin pas /
'khor bar 'ching byed kyi gtso bo yin /
'di'i gnyen por mi sdug pa bsgom pa sogs bsten /
de la mi sdug pa ni /
rnam par dmar ba dang /
rnam par 'thor ba dang /
rnam par bam pa dang /
rus gong gi 'du shes bskyed de /
yul sems can sogs la chags pa na /
mi gtsang ba'i rdzas so drug gis gang ba'i rkyal par bsam /
sha sogs zos nas chags pa na'ang /
de'i rgyu la mi gtsang ba dang /
sbyor ba srog gcod lugs sogs bsams pas @# / /
chags sred chung du 'gro /
gnyis pa khong khro ni /
sems can dang sems can ma yin pa la dmigs nas kun nas mnar sems pa sems rtsub mo yul de rnams la gnod pa bya 'dod pa ste /
dgra sogs yid du mi 'ong ba mthong ba na /
sems shin tu rtsub pa'i rnam pa can zhig yin /
de yang dper na me 'bar ba ltar khong khro 'di skyes pa na dge rtsa 'joms pa sogs byed pas skyon che /
srog gcod brdeg 'tshog sogs 'byung ba'ang khong khros byed /
deng sang kha cig gis /
nged kyi bla ma thugs gtum zer ba lta bu khong khro la ming snyan po btags nas skyon du mi brtsi yang /
zhe sdang lta bu'i sdig pa med / /
bzod pa lta bu'i dka' thub med / /
ces dang /
khong khro'i mtshon gyis mtho ris srog 'phrog cing / /
zhes sogs ltar khong khro yod na nyon mongs kyi nang nas dge rtsa 'joms byed thu shos dang /
ngan 'gror 'phen byed kyi gtso bo zhig yin pas skyon che /
dge rtsa 'joms lugs la yul rten gyi khyad par yod /
de la bzod pa bsgom pa sogs gnyen po bsten dgos /
bzod pa'i skor 'og tu phyin drug skabs nas kyang 'chad /
dge phrug la khong khro mi byed par phan sems kho nas brdung brdeg byed pa lta bu rung bar gsungs /
gsum pa nga rgyal ni /
rang nyid kyi stobs 'byor yon tan rigs rus shes rab /
tshul khrims gtsang ba sogs dang /
tha na skad bzang ba dang shed mo che ba tshun chad kyis yul bzang ngan gang la'ang dmigs nas sems khengs pa /
dper na /
ri mthon po nas blta ba na /
gzhan dma' zhum zhum pa byed pa bzhin rang nyid mchog tu 'dzin cing gzhan pha rol po dma' bar bzung nas sems khengs pa ste /
mtho ba'i rnam pa can du 'jug pa'o / /
'di ni dmigs yul rgyu mtshan cung zad las mi dgos par skye /
bka' gdams gong ma'i gsungs las /
dpyid kyi dus su ri mgo gang mtho ba nas sngo phyur gyis 'ong ngam /
gshong bu gang dma' ba nas 'ong ltos gsung ba dang /
nga rgyal gyi sgang bu la yon tan gyi chu mi 'brub gsungs pa ltar nga rgyal yod pa la yon tan gang yang skye dka' zhing /
bla mas chos gsung yang nga rgyal chen po yod pa'i mi de la phan mi thogs /
des na 'di'i gnyen por khams kyi rab dbye la dmigs nas rang gis mi shes pa'i rnam grangs bsams nas /
re zhig rang gi spyi bo nas rkang pa'i bar re re la'ang phyi nang gi gnas lugs ji yod rang gis mi shes pa shin tu mang po yod pa rnams bsam ste nga rgyal gcog dgos /
bzhi pa ma rig pa ni /
spyir ma rig ces pa mthong ma mthong rig ma rig zer ba ltar rig pa la dgag sgra ma rig sbyar ba ste ma rig pa /
ma mthong ba /
mi shes pa /
mi gsal ba sogs te /
dper na mig btsum pa lta bu'i nag thom me ba'am /
mun pas khyab pa'i dngos po mi mthong ba bzhin du bden bzhi dang /
las 'bras /
dkon mchog sogs la dmigs nas @# / /
rang gi ngo bo'am gnas lugs mi mthong ba'i rmongs pa ste /
'di ni nyon mongs thams cad kyi rtsa ba yin /
de yang 'jig lta dang /
ma rig pa gcig tu bzhed pa'i lugs ltar na /
'jig lta nyid ma rig pa dang /
tha dad du bzhed pa'i lugs ltar na /
dper na /
thag pa la sbrul lo snyam du 'khrul ba lta bu 'jig lta dang /
de'i rgyu thag khra'i steng du mun pa bab ste thag pa'i gnas lugs mi gsal ba lta bu ni ma rig pa yin /
lugs snga ma dpal ldan zla grags dang /
chos kyi grags pa sogs kyis bzhed /
phyi ma 'di thogs med sku mched bzhed pa yin /
lnga pa the tshom ni /
bden bzhi dang /
dkon mchog dang /
las 'bras sogs la dmigs nas yod dam med /
yin nam min snyam pa lta bu ste /
dkon mchog gsum la the tshom pa'i rkyen gyis rtogs pa skye ba la gegs byed /
de yang rje rgyal ba'i dbang po dge 'dun grub pas /
kun tu rmongs pa'i mkha' la rab rgyu zhing / /
nges pa don du gnyer la lhag par 'tshe / /
thar pa'i srog la rgol ba'i gdug pa can / /
the tshom sha za'i 'jigs pa bskyab tu gsol / /
zhes gsungs pa lta bu yin /
las 'bras la the tshom pas ni mngon mtho dang /
bden bzhi la the tshom pas ni /
thar pa thob pa'i gegs byed pas skyon che /
'di yan la lta min lngar 'jog /
drug pa lta ba la lta ba nyon mongs can lnga las /
'jig lta ni /
'jig pa'i chos can gyi phung po'i tshogs pa la dmigs nas nga dang nga'i zhes bdag dang bdag gir blta ba'i shes rab nyon mongs pa can te /
dper na rang la gzhan gyis bstod smad sogs phan gnod byed pa na /
nga la de ltar byed pa ci zhes /
blo phugs su ling ling ba zhig shar yong ba de ltar du yod par 'dzin pa ste /
de ni nyes pa'i rtsa ba yin /
'jig lta 'di srog chags grog sbur yan chad la yod de /
'bu 'gro ba'i snar rtsa thur btsug na de ma thag nga gcig byed 'gro snyam du skrag nas 'khums te shi ba ltar bcos /
re zhig nas kha tshur slog ste bros yong ba de 'jig ltas byas pa red gsungs /
mthar lta ni /
'jig ltas gang bzung ba'i nga de nyid rtag brtan ther zug bden grub sogs su blta ba'am /
shi nas nga de nyid rgyun chad par lta ba sogs te /
'di ni gtso bo phyi rol pa dag la yod mod /
rang cag gis kyang bden grub dang /
cang med du lta ba sogs yod do / /
lta ba mchog 'dzin ni /
'jig lta dang log lta dang rtag chad kyi lta ba sngar bshad pa de dag gang rung dang /
de dag gang la brten nas 'byung ba'i lta ba po'i phung po la dmigs nas mchog tu 'dzin pa'i shes rab nyon mongs pa can no| |tshul khrims dang brtul zhugs mchog 'dzin ni /
rkang pa ya gcig gis 'greng ba'i tshul khrims dang /
me lnga bsten pa dang /
mdung rtse gsum gyi steng du mchong ba sogs thar lam du 'dzin pa dang /
g.yang @# / /
gzhi 'chang ba'i brtul zhugs sogs la mchog tu 'dzin pa dang /
'ga' zhig gis mngon shes phra mos bltas nas /
tshe snga ma khyir skyes par mthong nas rmongs te /
phyi mar yang mi lus 'dod pas /
khyi skad dang /
khyi'i cha lugs su bsgyur ba sogs cha byad mang po dang /
de la mchog tu bzung nas lus ngag gi 'jug pa ngan pa byed pa dang /
de bsrung ba'i tshul khrims ngan pa ste de dag grol byed kyi rgyu'i gtso bor 'dzin pa lta bu'o / /
log lta ni /
bden bzhi dang dkon mchog las 'bras sogs med par lta ba gtso bo dang /
gzhan yang med pa la yod par sgro 'dogs pa dang /
yod pa la med par lta ba chad lta skur 'debs te gnyis las /
phyi rol pa 'ga' zhig gis 'jig rten 'di khyab 'jug gi 'jug pa bcus byas pa dang /
grangs can pas shes bya la grangs nyer lngar phyes nas spyi gtso bos byas pa dang /
dbang phyug gis byas pa sogs su mos pas /
de dag gis ma byas pa la byas par 'dod pa'i sgro btags nas log par lta ba dang skur ba btab pa'o / /
gong gi lta min lnga dang /
de'i steng du lta ba lnga gcig tu brtsis pa'i drug po de dag ni rtsa ba'i nyon mongs pa phra rgyas drug go /
des na /
de dag so sor skyes pa na /
gnyen po bsten cing /
'on kyang bzhi brgya pa las /
lus la lus dbang ji bzhin du / /
gti mug kun la gnas gyur te / /
gsungs pa ltar gti mug gis nyon mongs gzhan thams cad la khyab cing rgyu byed pas /
de ni ngos 'dzin dka' bas 'og tu 'chad gsungs /
gnyis pa /
nyon mongs pa ji ltar skye ba'i rim pa ni /
rtsa nyon drug sogs nyon mongs thams cad kyang bdag 'dzin dang 'jig lta las byung ba'i phyir sdug bsngal dang las nyon thams cad kyi rtsa ba 'jig lta dang ma rig pa gcig tu bzhed pa ltar na 'jig lta las byung la /
mi bzhed pa'i lugs la ma rig pa nyid gtso bo'o / /
des na /
dbu ma thal 'gyur ba'i lugs ltar na /
'jig lta nyid rtsa ba yin la /
de la'ang kun btags dang lhan skyes gnyis las phyi ma dang /
de la'ang nga dang nga yir 'dzin pa gnyis las /
ngar 'dzin pa'i 'jig lta nyid do / /
de ni nga la snyan par smra ba sogs kyi tshe /
nga la de smra ba legs 'dug snyam pa sogs /
nga dang nga zhes pa'i ling po zhig blo phugs su bzhag pa de nyid de /
de yod pas de nyid la bdag tu bzung ste longs spyod pa por shar /
de yod pas nga la sred /
gzhan la sdang ba skyes te phan btags pa la 'dod chags /
gnod pa byed mkhan la khong khro /
bar ma la gti mug skye ba'i phyir /
rnam 'grel las /
bdag yod na ni gzhan du shes / /
bdag gzhan cha las 'dzin dang sdang / /
'di dag dang ni yongs 'brel las / /
nyes pa thams cad 'byung bar 'gyur / /
zhes dang /
'jug pa las /
nyon mongs skyon rnams ma lus 'jig tshogs @# / /
la| |lta las byung bar blo yis mthong gyur cing / /
zhes dang /
dang por nga zhes bdag la zhen gyur cing / /
bdag gis 'di zhes dngos la chags bskyed pa / /
zhes sogs gsungs /
phra rgyas drug gi rtsa ba ma rig pa'am /
'jig lta la brten nas chags sdang /
the tshom sogs skye /
de la brten nas las bsags /
de la brten nas 'khor bar 'khor /
'khor ba'i rtsa ba 'jig lta ma rig pa ngar 'dzin lhan skyes nyid yin pas /
nyon mongs gtan nas spong ba la bdag 'dzin ma rig pa'i gnyen po bdag med rtogs pa'i shes rab bskyed pa la 'bad dgos /
de'i phyir /
nyes brgya 'joms pa'i sman dkar po chig thub lta bu ni /
bdag med rtogs pa'i shes rab yin te /
bzhi brgya par /
de phyir nyon mongs thams cad kyang / /
gti mug bcom pas bcom par 'gyur / /
zhes dang /
sa bcu pa'i mdo las kyang /
'jig rten du nyes par spyod pa skye ba gang ji snyed pa de thams cad ni bdag tu mngon par zhen pa las byung ba yin te /
bdag tu mngon par zhen pa dang bral na mi 'byung ngo / /
zhes gsungs /
'on kyang de ma rtogs gong nas /
mgo gnon thabs 'phral sel du byed dgos la /
de la rgyu 'gog dgos pas| gsum pa nyon mongs pa'i rgyu la drug las /
dang po rten ni /
sa bon nam bag la nyal te rang re nad kyi sa bon drungs 'byin ma thub pa na zas sogs cung zad tsam gyis slong ba bzhin /
rkyen dang phrad na nyon mongs pa'i sa bon yod pa'i rkyen gyis rang rgyud la nyon mongs skye chog chog gi rten nam bag chags yod pa de yin /
rgyu gnyis pa dmigs pa'am yul ni /
yid du 'ong ba dang yid du mi 'ong ba sogs te /
de dag dang 'phrad na /
rang re nyon mongs kyi sa bon ma spangs pas /
mdzod las /
phra rgyas spangs pa ma yin dang / /
yul ni nye bar gnas pa dang / /
tshul bzhin ma yin yid byed las / /
nyon mongs rgyu ni tshang ba yin / /
zhes pa ltar nyon mongs skye bas /
de dag dang rgyang bsring gang thub byed pa ste /
rab byung rnams dgon pa dang ri khrod sogs na sdod pa'ang yul las byol ba yin /
rang re las dang po pas re zhig yul ma mthong na nyon mongs mi skye ba la phan pas /
de las byol gang thub byed /
blo sbyong rnams las /
gnyen po bsten pa pas yul ngan spong ba gtso /
zhes dang /
rgyal sras thogs med pas /
yul ngan spangs pas nyon mongs rim gyis 'grib / /
rnam g.yeng med pas dge sbyor ngang gis 'phel / /
rig pa dwangs pas chos la nges shes skye / /
dben pa bsten pa rgyal sras lag len yin / /
gsungs pa ltar nyon mongs skye ba'i yul spangs te mthun yul la gnas pa gal che gsungs /
rgyu gsum pa 'du 'dzi ni /
grogs ngan pa'i g.yeng ba spong ba ste /
de yang chang dang /
rtsed mo sogs nyon mongs pa dang mthun pa'i gtam bshad nas tshe 'dir sbyor ba thams cad grogs ngan pa yin pas kho'i khar mi nyan pa dang /
kho'i dbang du mi 'gro ba dgos /
de lta min par @# / /
grogs ngan pa'i dbang du song na /
des nyon mongs skyed cing bya ba ma yin pa la zhugs par 'gyur /
sngon 'phan po rgyal du chang 'thung ba dang mi 'thung ba'i mi gnyis yod pa las /
chang 'thung ba de r+wa sgreng du phyin /
mi 'thung ba de lha sar phyin pa na /
r+wa sgreng du song ba de bka' gdams pa'i dge bshes rnams dang mjal /
lha sar song ba de grogs ngan pa dang 'grogs pas /
grogs bzang ngan gyi dbang gis de gnyis phyis mnyam du phrad pa na /
sngar chang 'thung ba des phyis mi 'thung ba dang /
sngar mi 'thung ba phyis chang 'thung mkhan zhig tu gyur pa lta bu yin /
rang re ser sna la ru ngar zhes dang /
khong khro la thugs gtum po dang /
sna thung ba sogs ming snyan po re 'dogs kyang de dag skyon che /
dge rgan nor rdzas la kun 'dzin dam pa lta bu ru ngar po zhig bsten na dge phrug kyang ser sna che bar 'gyur la /
khong khro can yang de dang 'dra /
grogs ngan gyi spyod pa 'go sla bas /
grogs ngan pa spong dgos /
'on kyang /
deng sang phal cher tshe 'di don gnyer can gyi grogs ngan pa sha stag yin pas thams cad spang ma thub kyang de dag la bag zon byas te ha cang 'grogs 'dris mi byed pa gal che /
sngon lung pa zhig na /
gzhan thams cad kyis smyo chu 'thungs bas myos la /
rgyal po 'ba' zhig ma smyo bar lus pa na /
gzhan gyis rgyal po myos 'dug ces smras pa bzhin /
deng sang chos byed pa rnams mi khyur mi tshud mod /
bud snyegs thob gsum lag tu len dgos pas /
de tsam du skyon med /
grogs ngan pas bslab bya byed pa na /
de'i kha rjes su mi gtong bar g.yag rgan gyi 'jing pa bzhin byas te thebs med rdo rje sngon du btang /
ye shes rdo rje rang dang 'grogs /
khrel med rdo rje rjes la bzhag pa sogs bka' gdams phugs nor bcu la nyams len byed /
rgyu bzhi pa bshad pa ni /
gdams ngag ltar snang nyon mongs skye ba'i dpe blta ba ste /
gling ge sar gyi sgrung bshad pa sogs dang /
chags lam gyi bstan bcos dang /
las tshogs dang 'khyud dpyad kyi be'u bum sogs bshad pa ngan pa la bltas na chags sdang gti mug 'phel zhing rgyas par byed pa'i rgyur 'gyur la /
skyes bu dam pa'i mdzad pa rnam thar yid la byas na thar pa'i sa bon thebs nus pas na skyes bu dam pa'i rnam thar sogs blta dgos /
gzhan yang mi mang po dang mnyam du /
rgyal po dang /
dmag dang /
bud med /
kha mchu sogs chags sdang 'phel ba'i skad cha mang du shod pa yang nyon mongs skye ba'i rgyu yin /
rgyu lnga pa goms pa ni /
zhang rin po ches /
blo ngan goms kyi bag chags shog dril 'dra / /
gsungs pa ltar nyon mongs la goms 'dris ches pas sems yengs pa'i skabs kyang chags sdang sogs ngam ngam shugs kyis 'byung /
rang re'ang skye ba snga ma'i goms pa che chung gi dbang gis /
tshe 'dir nyon mongs shas che chung yod de /
'ga' zhig yul chung ngu re la'ang chags sdang sogs chen po skye ba dper na /
khong khro la goms pa dag gis mig log @# / /
blta ba tsam yang mi bzod pa sogs ltar ro / /
'di dag la ni gnyen po bsten nas 'phro gcod ci thub byed pa las gzhan med /
rgyu drug pa yid la byed pa ni /
'dod chags kyi yul dang /
zhe sdang gi yul sogs la yang nas yang du sgro btags te tshul bzhin ma yin pa yid la byed pa ste /
'dod chags kyi yul gos lta bur /
mdog legs pa /
dbyibs mdzes pa /
thag bzang ba sogs bsams pa dang /
zhe sdang gi yul dgra lta bus rang la gnod pa 'di dang 'di byas /
de'i rjes su yang 'di dang 'di 'dra byas snyam pa sogs yul yid du 'ong ba dang mi 'ong ba la yang yang sems pa dang /
mi 'dis ni chos byed pa yin mod /
sdug bsngal dang gra ma 'grigs pa de 'dra 'ong 'dug pas las 'bras e bden bsam pa sogs te /
rgyu de dag skye ba na nyon mongs 'byung ba yin pas /
de dag dgag ci thub byed /
gnyen po ma bsten na nyon mongs je cher 'gyur la /
bsten pas ni je 'grib tu 'gyur bas /
de la 'bad do / /
bzhi pa nyon mongs pa'i nyes dmigs ni /
mdo sde rgyan las /
nyon mongs rnams kyis bdag 'joms sems can 'joms shing tshul khrims 'joms / /
nyams bcas rnyed pas dman zhing srung dang de bzhin ston pas smad / /
rtsod pa mi snyan de ni gzhan du mi khom gnas su skye / /
thob dang ma thob nyams pas yid la sdug bsngal chen po 'thob / /
ces gsungs pa bzhin nyon mongs pa'i nyes dmigs mang du yod de /
nyon mongs skyes pa na sems de mi dge ba'i ngo bor 'gyur ba dang /
yul dmigs pa las phyin ci log tu byed pa dang /
nyon mongs pa'i sa bon bag la nyal ba de brtan par byed pa dang /
chags sdang sogs ris mthun kyi nyon mongs rgyun mi 'chad pa skye ba dang /
skyes bu dam pas smad pa'i gnas kha na ma tho ba la zhugs te 'di phyi gnyis kar mi bde ba'i las bskyed pa dang /
thar pa dang thams cad mkhyen pa gnyi ga las phyir nur te rgyang ring du byed pa dang /
dge ba'i bya ba nyams par byed pa sogs kyis rang dang gzhan ma rungs par byed /
tshul khrims nyams par byed /
rnyed pa dang bkur bsti'ang chung du 'gro /
sangs rgyas dang chos skyong rnams kyis kyang smad /
'ga' zhig gis gsod res sogs byed pas rang gzhan sdug bsngal ba dang /
tshe 'dir kha mchu rtsod pa sogs kyis grags pa mi snyan pa 'phel ba dang /
phyi mar mtha' 'khob dang ngan song du skye ba sogs te /
mdor na nyes dmigs mtha' yas pa thams cad nyon mongs pas bskyed pa yin gsungs /
des na 'di dag skyes pan skyes ma thag tu dgra'i dwangs mar shes nas dgag thabs bya dgos te /
spyod 'jug las /
gal te lha dang lha min rnams / /
thams cad bdag la dgrar langs kyang| |de dag gis kyang mnar med pa'i / /
me nang 'khrid cing 'jug mi nus / /
nyon mongs stobs chen dgra 'dis ni / /
gang dang 'phrad na ri rab kyang / /
thal bar yang ni mi lus pa / /
der bdag skad cig gcig la 'dor / /
zhes gsungs @# / /
pa bzhin /
dgra zhig la 'di las thu ba med de /
tha mal pa'i dgra bor phar bstun na khro ba zhi zhing gnod pa mi byed la /
nyon mongs la phar bstun kyang tshur gnod pa byed /
sngon chad mnar med kyi mer bsreg pa yan gyi sdug bsngal ji snyed cig myong ba thams cad nyon mongs pas byas shing /
phyin chad kyang myong bar byed pa sogs 'khor ba na sdug tu 'jug mkhan nyon mongs yin pas khams gsum gyi dgra las nyon mongs pa 'di thu /
bka' gdams gong ma'i zhal nas /
nyon mongs la zur bstan nas ci gnod dang /
sems can la mthil bstan te ci phan du sbyong /
gsungs pa dang /
dge bshes 'ban gyis nga ni sems kyi mkhar sgo na gnyen po'i mdung thung zhig bzung nas sdod pa min pa gzhan med /
kho bsgrim na nga yang bsgrim /
kho glod na nga yang glod gsungs pa bzhin nyon mongs la dgra'i drangs mar bltas te 'phral du gnyen po bsten dgos /
gnyis pa des las gsog tshul ni /
las la sems pa'i las dang /
bsam pa'i las gnyis /
dang po sems pa'i las ni /
kun btus las /
sems pa gang zhe na /
sems mngon par 'du byed pa'i yid kyi las te /
dge ba dang mi dge ba dang lung du ma bstan pa rnams la sems 'jug par byed pa'i las can no / /
zhes pa ltar dper na tshig rtsub lta bu smra snyam du g.yo bar byed pa'i sems dang /
tshig rtsub smra bzhin pa la g.yo zhing bskul bar byed pa'i sems byung yid kyi las de sems pa'i las yin /
bsam pa'i las ni /
sems pa des kun nas bslang ba'i lus ngag gi las rnams te /
mdzod las /
las ni sems pa dang des byas / /
sems pa yid kyi las yin te / /
des bskyed lus dang ngag gi las / /
zhes gsungs pa ltar ro / /
nyon mongs pas bsod nams ma yin pa dang /
bsod nams dang /
mi g.yo ba'i las gsum bskyed pa las /
rim bzhin tshe 'di don gnyer gyi bsam pas srog gcod sogs kyi las bsags pa ni bsod nams ma yin pa'i las te 'dis ngan song du skye bar byed /
phyi ma'i 'dod bde don gnyer gyis bsod nams kyi las bsags pas 'dod khams kyi lha mir skye /
mi g.yo ba'i las la /
phyi 'dod pa'i bde bas yid sun te nang ting nge 'dzin gyi tshor ba bde ba la gzhol bas bsam gtan gsum pa man chad nas dang po'i bar gyi lhar skye /
ting nge 'dzin las skyes pa'i tshor ba bde bas kyang yid sun nas tshor ba btang snyoms don gnyer gyi sgo nas las bsags pa ni bsam gtan bzhi pa yan chad du skye ba'i rgyu byed /
'dod pa'i skye ba 'phen byed kyi bsod nams kyi las dang /
bsod nams ma yin pa'i las ni 'bras bu g.yo ba'i las te /
dper na dmyal ba'i bar do grub zin yang bla ma dang cho ga /
gsang sngags sogs kyi nus pa'i mthus bar do'i gnas bsgyur te bde 'gror skye thub pa 'byung ba lta bu yin /
'brom rin po ches /
{r+wa} sgreng gi dge bsnyen thams cad rgyu rdzas gcig tu sgril na /
shi nas dge rtsa byed pa la phan pa'i khyad yod par gsungs pa ltar rgyu rdzas gcig pa'i dge @# / /
rtsas gshin po bar dor yod pa la phan che bar gsungs /
khams gong ma'i skye ba 'phen byed kyi las ni /
dper na /
bsam gtan dang po'i las bsags tshar nas bsam gtan dang por skye ba las bsam gtan gnyis pa sogs sa gzhan du mi 'gyur ba yin pas na mi g.yo ba'i las zhes bya ste /
mdzod las /
bsod nams 'dod khams dge ba'i las / /
mi g.yo gong ma las skyes pa / /
gang phyir sa rnams de dag tu / /
las rnam smin phyir mi g.yo'i phyir / /
zhes gsungs /
lam gtso gsum gang rung gis ma zin pa'i las ji 'dra zhig bsags kyang 'khor ba'i rgyu yin zhing /
khams gsum la yid 'byung ste las gang byas thar pa'i rgyu las 'gros med| nges 'byung sogs kyis ma zin na chos bya snyam du tshe blos btang nas ri khrod du zhi gnas bsgoms te bsdad kyang /
stabs legs na /
bsam gzugs kyi rgyu byed pa las lhag mi 'ong bas chos byed par 'dod na tshang la ma nor ba'i gdams ngag tshol ba gal che gsungs /
gsum pa 'chi 'pho ba dang nying mtshams sbyor ba'i tshul la gsum las /
dang po 'chi ba ji ltar 'byung tshul ni /
'chi ba'i rkyen tshe zad pa /
bsod nams zad pa /
ya nga ba ma spangs par 'chi ba'i rkyen mdo nas gsungs pa'i 'chi rkyen dgu sogs kyis byed /
'chi ba'i sems ni /
'chi khar skye ba phyi mar 'phen byed kyi las la gsos 'debs la /
'debs byed sred pa dang len pas 'debs /
ji ltar 'debs pa ni /
lus 'di dang bral bar 'dug snyam du da lta'i lus 'di la sred pa dang /
len pa ni tsha dmyal du skyen tsha ba 'dod pa sogs so / /
gsos 'debs yul ni /
las dkar nag mang po'i nang nas las gang stobs che ba dang /
de mnyam na /
gang goms pa che ba dang /
de mnyam na /
gang sngon la byas pa de nyid la gsos 'debs so / /
gsos 'debs pa'i dus ni /
'chi khar rang gis dran pa'am gzhan gyis dran du bcug pa gang rung gi sgo nas dad pa dang snying rje 'dod chags khong khro sogs dge ba dang mi dge ba'i chos gang rung 'du shes rags pa 'byung ba'i bar du sems la spyod pa yin /
'du shes rags pa 'gags nas 'chi sems phra mo'i skabs sems lung ma bstan du 'gyur bas dge mi dge gang yang dran mi nus /
des na /
'chi kha ma'i sems la dad pa sogs byung na /
dge ba la gsos btab par 'gyur bas 'chi kha'i sems la gsos btab ran pa na dge sems gsal 'debs pa gnad che ste /
rgyun du dge ba byed mkhan gyi chos pa zhig yin kyang /
'chi khar khong khro lta bu skyes te 'chi sems mi dge ba la gsos btab na sngon du mi dge ba smin nas ngan song du 'gro /
rgyun du sdig pa byed mkhan la'ang des rigs 'gre /
de'i skabs su bde 'gro dang ngan 'gro gang du 'gro ba sogs ni /
bde 'gror 'gro na drod smad nas yar snying gar bsdu ba dang /
ngan 'gror 'gro na de las ldog pa sogs drod stod smad nas bsdu lugs dang /
gnad gcod che chung sogs la brtag pas shes /
gnad gcod ni @# / /
lus kyi gnad che sa dag gi srog chad pa la zer /
'ga' zhig 'chi ka nas 'khrul snang shar te /
steng du ja brtsigs pa dang /
mis mnan pa lta bu shar ba /
sngar lha sar gzhung sa'i phyag mdzod nang zan ja brku ba zhig 'chi khar ja sgam mang pos mnan 'ong ba'i 'khrul snang ngan pa byung ste shi ba gzigs tshul dang /
gtsang nas dpon po zhig 'chi khar nga'i steng nas mi mang pos mnan byung zer te 'jigs skrag gi ngang nas tshe 'phos pa sogs dang /
dge ba byed pa'ang sngar sprang po lam zan bsgugs nas sdod pa zhig 'chi bar nye ba na /
khang bzang dang 'od dkar po'i snang ba byung ba dang /
chu bzang du ma Ni mang po bton pa'i rgan mo zhig 'chi khar dge ba'i snang ba bzang po byung tshul /
de lta bu'i rtags rnams ma 'chi'i gong nas sngon 'gro ltar 'byung ba yin /
gnyis pa shi nas bar do 'grub lugs ni /
'chi srid 'gags pa dang dus mnyam du srang mda'i mtho dman bzhin du sngon dus kyi srid pa'i gzugs can te /
skye ba phyi ma'i lus kyi byad dbyibs can du grub la /
sngon dus kyi srid pa zhes pa'i don gang du skye 'gyur gyi skye ba phyi ma de'i 'chi srid kyi sngon du 'byung ba'i skye ba'i phung po de'i byad dbyibs can yin /
kha cig gis gshin po de gson pa'i skabs kyi rnam pa dang cha byad ji 'dra yod pa bzhin bar do la bsdad 'dug pas 'phrin dang lan bskur tshul sogs zer ba zog rdzun yin /
de 'dra re gnyis mthong ba srid kyang gshin po ma yin par mi ma yin gyis gshin po'i gzugs bzung nas 'jig rten phal pa slu bar byed pa yin zhes rje mid las bon po'i khyim tshang zhig gi pha shi ba drangs pa'i rnam thar bcas gsungs /
des na bar do ba ni dbang po kun tshang ba /
mngon shes yod pa /
las kyi rdzu 'phrul dang ldan pas rten byin can dang /
skye gnas ma gtogs gang la'ang mi thogs pa /
dmyal ba /
yi {dwags /
} dud 'gro /
'dod pa'i lha mi rnams kyi bar do mas rim bzhin /
sdong dum mes tshig pa dang /
chu dang /
du ba dang| gser bzang po lta bu'i mdog ltar dang /
gzugs khams pa'i bar do dkar por yod la /
gzugs med du skye na bar do med /
mi dge ba byed pa'i bar srid ni mtshan mo mun nag tu snang ba lta bu dang /
dge ba byed pa'i bar srid ni snam bu dkar po'am /
zla 'od dang bcas pa'i mtshan mo'i snang ba lta bur yod /
bar do ba'i tshe tshad la gsungs tshul mang yang /
phal cher zhag bdun du bshad pa phyi ma'i tsho'i zhag yin 'dra /
zhag bdun nas 'chi chung re byas te skye gnas ma rnyed tshe /
lan bdun gyi bar de ltar 'chi chung re byed gsungs /
gsum pa skye srid du nying mtshams sbyor tshul ni /
mngal skyes la mtshon na pha ma'i khu khrag la pha ma nyal po byed par mthong /
der chags sdang gis rgyugs pas pho mo'i mtshan ma las mi snang ba na /
khong khros shi ste skye srid du nying mtshams sbyor /
de dag gis lam rim 'bring po dang /
bde myur nas 'byung ba ltar kun 'byung 'khor ba'i 'jug rim bsam pa song la /
da ni lam rim bde myur @# / /
gyis bcad du mi gsal zhing /
lam rim chen mo nas gsungs pa ltar rten 'brel yan lag bcu gnyis kyi sgo nas /
kun 'byung 'khor ba'i 'jug rim bsam tshul 'jam dpal zhal lung las gsungs pa bzhin /
sa bcad tsam zhu ba la /
de ltar kun 'byung 'khor ba'i 'jug rim bsam tshul bsdus pa byed na sngar bshad pa des chog mod /
'on kyang mtshan nyid kyi gzhung la sbyangs pa song ba sogs kyis rten 'brel 'di las brtsam ste bsam na /
gang zag gi khyad par 'ga' zhig la 'di legs te /
sngon yul dbus kyi rgyal pos mtha' 'khob kyi rgyal po u tra ya na la ston pa'i bka' bzhin srid pa 'khor lo'i ras bris skyes lan du bskur ba las skyo shas skyes pa'i rabs dang /
dge bshes phu chung bas rten 'brel la blo sbyong mdzad cing 'di'i sgo nas skyes bu chung 'bring la 'khrid tshul gsungs /
'dir yang skyo ba shugs drag pa sogs kyi phyir spros nas rten 'brel yan lag bcu gnyis kyi sgo nas /
kun 'byung 'khor ba'i nyes dmigs bsam pa ste /
'di ston pas sa lu ljang pa'i mdo gsung ba'i skabs gsungs shing /
de yang /
'di yod pas 'di 'byung /
'di skyes pas 'di skye ba ste 'di ltar /
ma rig pa'i rkyen gyis 'du byed ces sogs ltar rten 'brel yan lag bcu gnyis las /
dang po ma rig pa ni /
'khor bar 'khor ba'i rtsa ba yin /
shes rab kyis bdag med par bzung ba la ma rig pas gang zag gam chos la dmigs nas bdag yod pa dang rang gi mtshan nyid kyis grub par 'dzin pas /
rig pa ye shes dang 'dzin stangs dngos 'gal du zhugs pa la ma rig pa zer te /
de ni rmongs pa long ba lta bu zhig go /
de la las 'bras la rmongs pa dang /
de kho na nyid la rmongs pa'i ma rig pa gnyis /
gnyis pa 'du byed ni /
las ka byed pa ltar ma rig pas kun nas bslang ste /
yang srid phung po mngon par 'du byed pa'i las byed pa yin pas /
las 'bras la rmongs pa'i ma rig pas kun nas bslang ste bsod nams ma yin pa'i las 'du byed /
gnas lugs la rmongs pa'i ma rig pas kun nas bslang ste bsod nams kyi las dang /
mi g.yo ba'i las 'du byed /
gsum pa rnam shes la rgyu dus dang 'bras dus kyi rnam shes gnyis las /
dang po ni /
'du byed kyi las kyi bag chags bzhag ma thag pa'i rnam shes dang /
gnyis pa ni skye srid du nying mtshams sbyar ma thag pa'i dus kyi rnam shes de yin /
dper na ma rig pas kun nas bslang ste srog gcod kyi las 'du byed pa'i tshe /
las lam rdzogs pa'i de ma thag de 'dra'i las kyi bag chags bzhag sa de rgyu dus kyi rnam shes yin /
las de'i mthu la brten nas dmyal ba'i skye srid du nying mtshams sbyar ma thag pa'i gnas skabs kyi rnam shes de 'bras dus kyi rnam shes yin /
mi dge ba'i las re res kyang ngan song gi skye ba mang po 'phen nus /
de bzhin bsod nams kyi las sogs la rigs 'gre /
de ltar @# / /
bye ma la snum zhugs pa'am shog bu la thel tshe brgyab pa ltar rnam shes la las kyi bag chags bsgos pa'am bzhag pa la sred len gyis gsos btab na skye ba nus pa mthu can du song ba yin /
bzhi pa ming gzugs la mngal skyes kyi dbang du byas na tshor ba 'du shes 'du byed rnam shes bzhi ni ming gi rten 'brel dang /
rnam shes zhugs pa'i khu khrag gi mer mer po sogs ni gzugs kyi rten 'brel te de lta bu'i rten 'brel de la ming gzugs ci rigs pa'i rten 'brel zer /
lnga pa skye mched kyi rten 'brel ni /
mig rna sogs kyi skye mched drug grub pa nas bzung yul dbang rnam shes gsum 'dus nas yul gyi 'gyur ba gcod mi nus pa tshun chad yin /
lus dang yid kyi dbang po ni mer mer po'i skabs nas yod par gsungs /
rdzus skyes lta bur khams 'og ma gnyis su ming gzugs kyi rten 'brel dang /
skye mched kyi rten 'brel cig car du 'grub /
gzugs med la ming gi rten 'brel dang /
yid kyi skye mched kyi rten 'brel tsam las gzugs dang skye mched gzugs can lnga'i rten 'brel med /
drug pa reg pa ni /
de ltar grub pas yul dang dbang po rnam shes gsum 'phrad cing 'dus nas yul yid du 'ong mi 'ong bar ma gsum yongs su gcod pa reg pa'i rten 'brel /
bdun pa tshor ba ni /
reg pa'i rkyen gyis tshor ba bde sdug btang snyoms gsum ci rigs skye ba ste /
yul yid du 'ong ba dang 'phrad pa la brten nas tshor ba bde ba skye ba lta bu /
brgyad pa sred pa ni /
tshor ba bde ba la mi 'bral bar 'dod pa'i sred pa dang /
sdug bsngal ba la 'bral 'dod kyi sred pa ste 'bral bar zhen pa /
btang snyoms la mi nyams pa'i phyir du sred pa yin /
tshor ba'i rkyen gyis sred pa skye bar bshad pa ni ma rig pa'i 'dus te reg pa'i rkyen gyis byung ba'i tshor ba las sred pa skyed par dgongs kyi /
ma rig pa med na tshor ba yod kyang sred pa mi skye /
dgu pa len pa ni /
sred pa je cher 'phel bas yul la 'dun cing chags pa ste /
'di la bzhi las 'dod pa nye bar len pa ni 'dod yon la chags pa /
lta ba nye bar len pa ni 'jig lta ma gtogs pa'i lta ngan la chags pa /
tshul khrims dang brtul zhugs nye bar len pa ni lta ngan dang 'brel ba'i tshul khrims dang brtul zhugs dman pa la chags pa /
bdag tu smra ba nye bar len pa ni bden par zhen pa dang /
gtso bor phung po'i 'jig tshogs la zhen pa yin /
bcu pa srid pa ni /
sngar 'du byed kyis rnam shes la las kyi bag chags bsgos pa de srid len gyis gsos btab nas phyi ma'i lus 'phen pa'i nus pa mthu can du song ba de yin /
bcu gcig pa skye ba ni /
de ltar gsos btab pas yang srid 'grub pa'i las nus pa mthu can du song ba de la brten nas skye gnas bzhi po gang rung du dang por rnam shes nying mtshams sbyar ma thag pa de yin /
de nas bcu gnyis pa rga shi ci rigs pa'i rten 'brel rim gyis 'grub pa yin /
de yang rga ba ni phung po'i gnas skabs rim gyis gzhan @# / /
du 'gyur zhing smin pa yin /
shi ba ni phung po'i ris mthun dor ba'am 'jig pa la zer /
de ltar rten 'brel yan lag bcu gnyis kyi dbye ba legs par ngos bzung nas /
de yang yan lag bzhir bsdu lugs shes dgos /
de ni 'phen byed kyi yan lag /
'grub byed kyi yan lag /
'phangs pa'i 'bras bu'i yan lag /
mngon par grub pa'i 'bras bu'i yan lag ste bzhir bsdu zhing /
de yang ma rig pa ni sa bon 'debs pa po lta bu dang /
des kun nas bslang ba'i 'du byed kyi las ni sa bon lta bu dang /
sa bon sa la bzhag pa lta bu ni /
rgyu dus kyi rnam shes la las bsags pa de'i bag chags bzhag pa ste /
ma rig pa /
'du byed /
rnam shes la rgyu 'bras kyi rnam shes gnyis su dbye ba'i rgyu dus kyi rnam shes te rten 'brel dang po phyed dang gsum ni 'phen byed kyi yan lag dang /
sa bon la chu lud /
drod gsher gyis bskyangs pa lta bu ni las la 'bras bu skyed nus su gsos 'debs par byed pa'i sred len gnyis dang /
chu lud drod gsher sogs kyis myu gu skyed pa'i nus pa mthu can du byas pa'i sa bon bzhin sred len gyis gsos btab nas las de nyid yang srid phyi ma'i skye ba'i phung po 'phen nges su byed pa ni srid pa ste /
sred len srid pa gsum ni 'grub byed kyi yan lag /
sa bon gyi myu gu skyes pa bzhin skye srid du nyid mtshams sbyor ba ni skye ba'i rten 'brel te grub pa'i yan lag ya gcig yin /
gong du bshad pa ltar gyi 'bras dus kyi rnam shes dang ming gzugs ci rigs pa'i rten 'brel /
skye mched /
reg pa /
tshor ba ste rten 'brel phyed dang lnga ni 'phangs pa'i 'bras bu'i yan lag dang /
rga shi ci rigs pa'i rten 'brel ni grub pa'i yan lag ya gcig ste /
skye ba dang /
rga shi'i rten 'brel gnyis ni mngon par grub pa'i yan lag yin /
des na lhar skye ba lta bu la mtshon na /
de kho na la rmongs pa'i ma rig pa'i dbang gis lha'i skye ba 'phen byed kyi skyes nas myong 'gyur gyi las bsags pa'i bag chags rnam shes kyi steng du bzhag pa la /
der skyes na ci ma rung snyam du smon lam sogs kyis 'dun pa byed pa ni sred pa dang /
'dun pa de nyid che ru brtson pa ni len pa dang /
de gnyis kyis 'chi khar las de nyid 'phen nges su byas pa'i las ni srid pa ste /
'phen byed gsum dang /
'grub byed gsum bcas rgyu dus kyi rten 'brel drug tshe 'dir rdzogs /
de nas phyi mar lhar skye ba na ming gzugs skye mched reg tshor te 'phangs 'bras bzhi dang /
skye ba dang rga shi bcas grub 'bras gnyis te 'bras bu'i rten 'brel drug skye ba phyi ma lha'i rten de la rdzogs pa ste /
'di ni rten 'brel tshar gcig gi dbang du byas pa'i yan lag bcu gnyis tshe gnyis la rdzogs tshul yin /
ngan 'gro lta bur mtshon na /
las 'bras la rmongs pa'i ma rig pas mi dge ba'i las gsog cing /
de la sred len gyis gsos 'debs pa sogs gong gis rigs 'gre /
des na las gcig gi dbang @# / /
du byas pa'i rten 'brel cha tshang gcig tshe gcig la rdzogs mi srid pas /
mgyogs kyang tshe gnyis ni nges par dgos la /
yang las la sred len gyis gsos btab ma nus par 'gyangs na| 'phen byed kyi yan lag gsum tshe gcig la dang /
'grub byed gsum tshe gcig dang /
'phangs 'bras bzhi dang /
grub 'bras gnyis tshe gcig ste /
tshe gsum du tshang ba'ang yod de /
de yang dper na /
tshe 'dir ngan song gi las bsags nas bag chags bzhag kyang /
'chi khar bla ma sogs kyis dge sems la btsud de /
mir skye 'gyur gyi las shig la gsos btab nas phyi ma mir skyes /
de 'chi khar sngon gyi mi dge ba'i las der sred len gyis gsos btab /
de nas ngan song du skyes pa lta bu yin /
des mtshon nas 'phen byed dang 'grub byed kyi bar du tshe du mas chod kyang /
rten 'brel gzhan gyi tshe yin pas grangs su mi 'dren /
mdor na rten 'brel tshar gcig gi dbang du byas pa'i yan lag rnams myur na tshe gnyis /
yun ring na tshe gsum ste /
de las myur 'gyang mi srid /
rten 'brel 'di dag snga ma snga ma las /
phyi ma phyi ma bskyed nas /
skye ba rga shi sogs sdug bsngal thams cad 'khor mor myong ba yin zhing /
las gcig gi 'bras bu'i rten 'brel gyi yun la /
las gzhan gyi rgyu dus kyi rten 'brel sna tshogs skye zhing /
rga shi skye ba las 'byung ba nas /
'du byed ma rig pa las 'byung ba sogs yin pas /
gcig gis gcig drangs nas 'khor ba'i 'khor lo 'khor ba'i rtsa ba ni ma rig pa nyid yin /
des na mgon po klu sgrub kyis /
gsum po dag las gnyis 'byung ste / /
gnyis las bdun 'byung bdun las kyang| |gsum 'byung srid pa'i 'khor lo de / /
nyid ni yang dang yang du 'khor / /
zhes gsungs pa ltar /
nyon mongs gsum las las gnyis dang /
de las sdug bsngal bdun 'byung zhing /
bdun po las kyang nyon mongs gsum 'byung ba sogs sngar bzhin 'khor bas srid pa'i 'khor lo rgyun mi 'chad par 'khor zhing sdug bsngal gyi 'khor lo bskor ba yin /
de dag lugs ldog tu 'gog nus pa'i lam zhig nyams su len na /
ma rig pa 'gag pas 'du byed 'gags pa nas rga shi'i bar sdug bsngal thams cad 'gag par 'gyur ro / /
mdor bsdu na /
rten 'brel yan lag bcu gnyis las dang nyon mongs sdug bsngal gyi rten 'brel gsum du 'du ste /
ma rig pa dang /
sred pa /
len pa gsum nyon mongs dang /
'du byed dang srid pa gnyis las dang /
lhag ma bdun sdug bsngal yin te klu sgrub kyis /
dang po brgyad pa dgu nyon mongs / /
gnyis pa bcu pa las yin te / /
lhag ma bdun ni sdug bsngal yin / /
zhes gsungs pa ltar ro / /
'di'i tshig rkang dang po'i de gsum kun slong dang /
gnyis pa'i 'du byed dang srid pa gnyis lus ngag gi las /
gsum pa'i de rnams longs spyod yin /
rten 'brel bcu gnyis lugs 'byung ldog tu @# / /
bsams pa'i sgo nas 'khor ba spyi'i sdug bsngal bsgoms pas btson pa btson khang nas thar 'dod 'byung ba bzhin 'khor ba las thar 'dod byung na nges 'byung skyes pa yin /
de lta bu'i thar 'dod kyi blo skyes na thar par bgrod pa'i lam la bslab dgos pas /
gnyis pa thar par bgrod pa'i lam gyi rang bzhin gtan la dbab pa dngos bshad pa la gnyis /
rten ji lta bu zhig gis 'khor ba las ldog pa dang| lam ji lta bu zhig gis 'khor ba las ldog pa gnyis las /
dang po ni /
de ltar 'khor ba'i nyes dmigs bsams nas /
'khor ba'i mtshan nyid ni snod bcud kyi 'khor ba rlung gis bskyod pa'i chu zla ltar skad cig kyang mi sdod par 'jig pa'i mi rtag pa dang /
'khor ba'i bde 'byor rnams ni dug sbrul gyi gdengs ka'i grib ma dang 'dra bar mnog chung la nyen che ba /
'gro ba lnga gang du skyes kyang sdug bsngal gyis bar med du mnar bar mthong nas /
me 'bar ba'i khyim dang /
btson rar chud pa rnams gnas de dag la mi 'dod cing /
de las thar 'dod skye ba ltar /
'khor ba las thar 'dod kyi blo bcos min skyes pa na /
'khor ba'i rgyu rtsad bcad pa na las nyon gnyis dang /
de'i nang nas kyang nyon mongs dang /
de'i rtsa ba ma rig pa nyid yin par shes nas /
de gzhom pa'i thabs la 'bad dgos /
de yang rten ni dal 'byor tshang zhing tshangs spyod bslab gsum ldan pa'i dal 'byor kyi mi lus thob pa'i dus 'dir 'khor ba las bzlog dgos te /
po to bas /
sngar de tsam zhig 'khyams pa la rang log ma byung tsa na da yang rang log mi 'ong bas bzlog dgos zlog pa'i dus kyang da res dal 'byor thob pa'i dus 'dir yin zhes gsungs pa ltar lus rten 'di nyid las lhag pa med la /
gnyis pa ni /
rang cag gis 'khor ba'i rtsa ba gcod pa la /
'khor ba'i rtsa ba de kho na nyid la rmongs pa'i ma rig pa ngar 'dzin lhan skyes nyid yin pas kho rtsa ba nas gcod dgos /
de ma bcad na gnyen po gzhan gyis nyon mongs pa re zhig 'grib kyang gtan du mi zad pa'i phyir /
des na ngar 'dzin lhan skyes la dge ba gzhan gyis gnod mi nus par de dang 'dzin stangs dngos 'gal du song ba'i blo zhig gis bzlog nus /
de yang bdag med rtogs pa'i shes rab nyid kyis nga rang bzhin gyis med par rtogs pas /
nga rang bzhin gyis grub par 'dzin pa'i blo dang 'dzin stangs dngos su 'gal ba yin pas bdag 'dzin lhan skyes rtsa ba nas gcod pa la bdag med rtogs pa'i shes rab dgos /
'di med na dge ba gzhan ji 'dra zhig la 'bad kyang bdag 'dzin gyi grogs su 'gyur ba las kho la gnod mi nus /
shes rab de rgyud la legs par bskyed par byed pa la /
lhag pa ting nge 'dzin gyi bslab pa ma skyes par mi 'byung ste /
dper na shing @# / /
gi sdong po gcod pa la sta re rnon po zhig dang de 'dzin byed dpung pa brtan po gnyis 'dzoms dgos /
de yang sta re rnon po med na shing sdong gcod mi nus la /
dpung pa brtan po med na sta re gnas gcig tu mi 'bab pa dang /
mtshan mor gyang ris blta ba la /
mar me gsal zhing rlung gis mi bskyod pa zhig dgos pa bzhin /
bdag med rtogs pa'i shes rab sta re rnon po dang 'dra ba'am yin lugs gsal ba'i mar me lta bu de nyid kyis /
bden 'dzin gyi shing gi sdong po gcod cing /
gnas lugs ji bzhin mthong ba la ni sta re 'dzin byed kyi dpung pa brtan po dang /
mar me rlung gis mi g.yo ba lta bu'i sems nang gi g.yeng ba phra mo las kyang ldog cing rtse gcig pa'i ting nge 'dzin brtan po zhig dgos /
sems nang gi g.yeng ba dang bral ba'i ting nge 'dzin brtan po rgyud la skye ba la'ang /
sems phyi rol gyi g.yeng ba rags pa dang bral byed lhag pa tshul khrims kyi bslab pa skye dgos so / /
mdor na /
tshangs pas zhus pa sa'i dngos gzhir drangs pa las /
rtsa ba shin tu brtan pa dang / /
zhi ba'i sems la dga' ba dang / /
'phags pa'i lta dang sdig pa'i lta / /
ldan par bya zhing bral bar bya / /
zhes gsungs pa ltar /
bdag 'dzin gyi gnyen po yang dag pa'i gnas lugs stong nyid rtogs pa'i 'phags pa'i lta ba dang ldan pa'i lhag mthong skye ba la /
de'i sngon du zhi gnas 'grub pa dgos shing /
tshul khrims kyi bslab pa med par zhi gnas kyi rgyu tshogs mi tshang ngo / /
des na bshes spring las /
mgo'am gos la glo bur me shor na / /
de dag phyir bzlog bgyi ba btang nas kyang / /
yang srid med par bgyi slad 'bad 'tshal te / /
'di las ches mchog dgos pa gzhan ma mchis / /
tshul khrims dag dang shes rab bsam gtan gyis / /
mya ngan 'das zhi dul ba dri med pa'i / /
go 'phang mi rga mi 'chi zad mi 'tshal / /
sa chu me rlung nyi zla bral thob mdzod / /
ces gsungs pa ltar /
skyes bu 'bring gi nyams su blang bya ni /
lhag pa'i bslab pa gsum yin pas skyes bu chen po'i chos skor mi 'khrid na skabs 'dir bslab pa gsum ka 'chad dgos /
'on kyang /
skyes bu 'bring dang /
thun mong ba'i lam la 'khrid pa las /
'bring gi lam dngos la 'khrid pa min pas /
ting nge 'dzin dang shes rab kyi bslab pa gnyis skyes bu chen po'i zhi lhag gi skabs su 'chad pas /
'dir tshul khrims kyi bslab pa rtsal du bton nas 'chad pa'i phyag bzhes yod la /
de yang bshes spring las /
khrims ni rgyu dang mi rgyu'i sa bzhin du / /
yon tan kun gyi gzhi rten lags par gsungs / /
zhes pa ltar yon tan thams cad kyi gzhi yin pas tshul khrims rnam par dag pa gal che /
'di ni sangs rgyas kyi bstan pa'i rtsa ba /
bsrung na phan yon che zhing /
ma bsrungs na nyes dmigs kyang shin tu che @# / /
ste /
gsrung ba'i phan yon /
sangs rgyas kyi bstan pa yod med kyang rtsa ba so thar gyi tshul khrims la rag las /
dge slong 'dul ba 'dzin pa bstan pa yod la /
de med na byang sems rig 'dzin su 'dra zhig yod kyang /
bstan pa yod pa'i go mi chod /
des na /
so thar gyi mdo las /
nga ni mya ngan 'das gyur na / /
'di ni khyod kyi ston pa zhes / /
zhes gsungs pa bzhin /
rang rgyud kyi tshul khrims la ston pa'i sku tshab yin snyam du gces spras byas nas bsrung dgos /
bslab pa gsum nas shes rab dang /
ting nge 'dzin gyi bslab pa rang cag las dang po pas 'phral du lag tu lon dka' yang /
rang re'i rgyud la yod nges dang lag tu lon nges kyi rtogs pa'i bstan pa rang rgyud kyi so so thar pa'i tshul khrims yin pas sangs rgyas kyi bstan pa yod med dge 'dun la rag las zhes pa'ang de yin zhing /
sdom pa gong ma gnyis kyi gzhi'am snod lta bu'ang so thar yin /
bstan pa 'dzin zhes pa chos khri'i steng nas chos bshad pa gcig pu la mi zer bar /
rang rgyud kyi sdom pa tshul bzhin du bsrung na bstan pa 'dzin pa de nyid yin te /
lung chos la thos bsam byas na lung gi bstan pa 'dzin pa dang /
khas blangs pa'i tshul khrims rnam dag bsrung na rtogs pa'i bstan pa 'dzin pa yin /
sdom pa gsum nas kyang rang res lag tu lon nges so thar yin /
mdo las /
tshul khrims ldan pa'i dge slong 'od dang ldan / /
zhes sogs dang /
gang na dge slong 'dul ba 'dzin pa yod pa'i phyogs der snang ba dang bcas /
'od dang bcas /
sa phyogs de nga nyid kyis ma stongs par mthong /
sa phyogs der nga'ang thugs las chung ngur bzhugs gsungs pa sogs ltar khyad chos che /
rang re bod gangs can la phyi'i rgyal khab na med pa'i khyad chos 'phral dang yun gyi phan bde'i rtsa ba gcig pu ni /
sangs rgyas kyi bstan pa 'di yin la /
de dag mi dag ni /
khang pa dang /
mi mang ba dang /
mchod rdzas bkra ba sogs min gyi /
bstan pa'i rtsa ba so so thar pa'i tshul khrims 'di nyid la rag las /
de nyid rnam par dag pa zhig ma byung bar rang rgyud kyi tshul khrims nub na spyir 'jig rten na bstan pa sa dar rdo dar yin yang rang la bstan pa sgos nub tu 'gyur ba yin /
mdo ting 'dzin rgyal po las /
bskal pa bye ba {gang+gA'i} bye snyed du / /
dang ba'i sems kyis zas dang skom rnams dang| |gdugs dang ba dan mar me'i 'phreng ba yis / /
sangs rgyas bye ba khrag khrig rim gro byas / /
gang gis dam chos rab tu 'jig pa dang / /
bder gshegs bstan pa 'gag par 'gyur ba'i tshe / /
nyin mtshan du ni bslab pa gcig spyod pa / /
bsod nams 'di ni de bas bye brag 'phags / /
zhes pa ltar nyin mtshan dus drug tu dus gsum gyi sangs rgyas la mchod pa phul ba las snyigs dus 'dir tshul khrims bsrung ba phan yon che ba dang /
@# / /
byang shar sangs rgyas dbang phyug rgyal po'i zhing na /
tshul khrims bskal pa'i bar bsrung ba las /
mi mjed 'jig rten gyi khams su ston pa shAkya thub pa'i bstan pa 'dir tshul khrims nyin gcig la bsrung ba phan yon che ba dang /
bskal pa snga dus bslab gzhi yongs rdzogs bsrung ba las /
deng sang bslab pa sna gcig bsrung pa phan yon che bar gsungs pas sangs rgyas mang por bskal pa bye bar mchod pa las kyang de lhag la /
tshul khrims ldan pa sangs rgyas 'byung dang 'phrad / /
ces sogs /
zla ba phyed phyed na 'don pa'ang /
mdo 'don pa pos rgyug sprad pa dang grangs gsog pa sogs min gyi /
dran pa gso ba'i phyir yin pas /
de las 'byung ba bzhin bsam ste /
khas blangs pa'i bcas mtshams rnams tshul bzhin bsrung /
bstan pa'i snying po ring du gsal byed shog /
ces dang /
blo bzang rgyal ba'i bstan pa rgyas gyur cig /
ces sogs ltar bstan pa'i snying po yang thog mar rang rang gi rgyud la rgyas pa zhig dgos /
ma bsrungs na ni /
dge slong la rab tu gces pa'i mdo las /
la la'i tshul khrims bde ba ste / /
la la'i tshul khrims sdug bsngal yin| |tshul khrims ldan pa bde ba ste / /
tshul khrims 'chal ba sdug bsngal lo / /
zhes dang /
tshul khrims yang dag par ldan pa'i mdo las /
dge slong dag srog dang bral zhing shi ba ni bla'i /
tshul khrims nyams shing zhig pa ni de lta ma yin no / /
de ci'i phyir zhe na /
srog dang bral zhing shi bas ni skye ba 'di nyid kyi tshe zad par 'gyur gyi /
tshul khrims nyams shing zhig pas ni skye ba 'bum phrag brgya'i bar du rigs dang bral zhing bde ba spangs te rnam par ltung ba chen po nyams su myong bar 'gyur ro / /
zhes gsungs pa bzhin /
skye ba 'bum phrag mang por sdug bsngal myong la /
lung ma rnam 'byed las /
gang zhig ston pa thugs rje'i bstan pa la / /
yang bar sems shing cung zad 'da' byed pa / /
de ni de las sdug bsngal gzhan dbang 'thob / /
smig tshal bregs pas a mra'i tshal nyams bzhin / /
'di na la las rgyal po'i tshig chen yang / /
'das na lan 'ga' chad pa 'thob mi 'gyur / /
thub pa'i bka' lung tshul min 'da' byas na / /
dud 'gror 'gro 'gyur e la'i 'dab klu bzhin / /
zhes pa ltar /
'jig rten 'dir dbang che ba rgyal po chen po'i bka' las 'das na /
dus 'ga' zhig gi tshe chad pa 'byung la /
'ga' zhig la mi 'byung ba'i skabs yod mod /
ston pa thugs rje can gyi bcas mtshams las 'das na /
gang zhig gang gi tshe 'das na'ang kun la chad pa myong ste /
klu e la'i 'dab ma'i byung ba ltar yin tshul /
klu e la'i 'dab kyang ltung byed tsam khyad du bsad pas der skyes pa yin na /
rang res pham lhag sbom po sogs mang po khyad du gsod pa 'di ltar na /
phyi ma'i 'gro ba ji ltar @# / /
'gyur /
des na chos zab zab mo dang rgya chen po'i skad grags can gzhan ma rgya cher ma byung na'ang /
rang rang gi rgyud kyi dge tshul slong gi sdom pa legs par bsrung na /
rang re dge 'dun du byed pa'i byed chos su 'gro /
bstan pa 'dzin pa yang de nyid yin /
dge tshul slong gi sdom pa sogs lta ci /
khyim pa sogs kyis kyang bsnyen gnas kyi sdom pa nyin gcig tsam bsrung na'ang phan yon che ba 'dul ba lung dang /
mdo mdzangs blun sogs su sngon gyi byung ba'i lo rgyus gsal ba ltar yin /
des na /
bsnyen gnas dang /
dge bsnyen /
de'ang sna bzhi /
sna gsum /
sna gcig sogs blo nus ci yod kyis bsrung ci thub byed /
rab byung sogs kyis theg chen gso sbyong yang len ci thub byas na 'di nyin zhag gcig gi sdom pa yin pas rnam par dag par 'gyur ba sogs dgos pa che /
rang res bslab pa gsum sogs kyi gtam yang yang shod khul byed mod /
gzhan gnyis ni rang rgyud la gzugs brnyan tsam yang med kyang /
so thar gyi bslab pa dngos su bsrung du yod pas 'di la 'bad dgos /
bslab pa bsrung ba la'ang ltung ba 'byung ba'i sgo dgag dgos /
de la bzhi las /
dang po mi shes pa ltung ba 'byung ba'i sgo yin pas de bkag pa ni /
bslab gzhi gang zhig bsrung dgos pa ma shes na /
ltung ba byung ma byung mi shes pas na /
blo dang bstun te /
'dul ba'i gzhung chen mo dag gam /
bslab bya'i sdom tshig /
gzhi gsum bslab bya /
lung gzhi'i bar sdoms sogs bltas nas bcas mtshams rnams kyi grangs 'dren tshun chad shes par byed /
ma gus pa ltung ba 'byung ba'i sgo yin pas ston pa dang /
de'i bcas pa dang /
grogs tshangs pa mtshungs par spyod pa rnams la gus pa dang /
lhag par rang rgyud kyi bslab pa la ston pa sangs rgyas kyi 'du shes bzhag cing gus pa byed dgos kyi /
de la mnangs chung mi bya ste /
ston pa mya ngan las 'das rjes kyi sku tshab lta bu yin /
nyon mongs mang ba'ang ltung ba 'byung ba'i sgo yin pas /
nyon mongs 'dod chags zhe sdang sogs gang shas che ba de la brten nas ltung ba'ang de'i rjes su 'brang bar 'gyur bas /
dgra mgo gnon pa na /
dpa' bo dmag dpon sogs gang shugs che ba de sngon la btul dgos pa ltar /
gang mgo mtho ba'i rang rgyud kyi nyon mongs pa de dang de'i gnyen po bsten /
de yang 'dod chags shas che ba la mi sdug pa bsgom ste /
lus mi gtsang ba'i rkyal pa yin pa dang /
rnam par dmar ba dang /
rnam par bam pa dang /
'bus gzhig pa dang /
rus gong gi 'du shes sogs bskyed pa dang /
zhe sdang gi gnyen por byams pa bsgom pa /
nga rgyal gyi gnyen por na rga 'chi ba dang /
nges pa med pa dang /
yang yang mtho dman du 'gyur ba'i nyes pa sogs @# / /
dang| khams kyi rab dbye bsam ste /
de la re zhig rang lus la'ang phung po dang khams dang /
skye mched dang /
dbang po dang lus kyi 'dus te reg pa sogs rang nyid kyis phyogs tsam yang mi shes pa mang po yod na gzhan ci shes zhes bsgom pa dang /
gti mug gi gnyen por rten 'brel dang /
nyon mongs spyi'i gnyen por stong nyid kyi lta ba bsgom /
bag med pa ltung ba 'byung ba'i sgo yin pas| rang 'gro 'chag nyal 'dug bza' btung sogs spyod lam gyi skabs kun tu blang dor mi brjed pa'i dran pa dang /
'phral 'phral du rang gi sgo gsum la nyes ltung gis gos ma gos brtag cing /
nyes ltung 'byung ba'i sgo rnams bkag ste /
dran pa dang shes bzhin dang /
ngo tsha shes pa dang /
khrel yod pa'i sgo nas /
brgya la gal te ltung bas gos pa byung na'ang /
gso sbyong sogs su yang yang song nas bshags /
'dul ba'i gzhung las lhag ma sogs spo mgu dbyung gsum gyis bshags dgos par gsungs kyang /
dben sa pa yab sras kyis 'gyod sdom legs par byed na lhag ma man chad 'dag nus par bzhed /
rang res mnyam med jo bo chen po dang /
'jam mgon tsong kha pa chen po yab sras sogs ltar tshul khrims cha thams cad nas nyes pas ma gos pa'i bsrung sdom byed mi nus kyang /
rtsa bzhi chang dang bcas pa srog dang bsdos te bsrung /
so thar gyi sdom pa ni mkhan slob dge 'dun dang bcas pa las khas blangs pa yin pas /
de'i bslab bya dang 'gal ba'i sdig ltung bshags pa'i tshe'ang dge 'dun gyi mdun du bshags dgos kyi /
rang gcig pur bshags pas sdig pa 'dag thub kyang /
ltung ba 'dag mi thub pas mi phan /
de'i nang nas kyang chab len lham phud tshun mi byed pa dang /
gos phu dung can gyon dgos byung ba tshun la /
de las lhag pa bsrung mi nus pa dper byas nas mnangs chung mi bya ste /
pham lhag sogs las /
phra mo gong smos de dag bstan pa'i mig ltos la gnod tshabs che ba yin /
spang ltung byin rlabs sogs kyang ci nus kyis byed| 'jig rten 'di na gung tshigs dang ja sogs bzo pa la'ang /
mar dang tshwa dang sha sogs sne grangs mang po zhig tshang dgos pa bzhin /
rang res phyi mar don du gnyer bya'i rten sgrub pa la'ang tshul khrims bsrung ba dang /
sbyin pa btang ba sogs sna res mi chog pas /
rab byung dag gis kyang tshul khrims gtsang ba'i ngos nas /
sbyin gtong sogs kyang gang 'grub byed dgos /
'ga' zhig gis /
so thar gyi 'dul ba'i spyod pa ni /
dbang po dman pa rnams kyi spyod yul yin gyi /
dbang rnon yang rab rnams kyis /
de 'dra'i gu dog byed mi dgos par gsang sngags kyi myur lam dug gsum lam 'khyer byed pas chog ces /
bslab pa la @# / /
cir yang mi brtsi ba'i bag med du spyod par byed mod /
gsang sngags pa yin yang so thar gyi sdom ldan yin na tshul bzhin bsrung dgos te /
dpung bzang gi rgyud las /
rgyal ba ngas gsungs so so thar pa yi / /
tshul khrims rnam dag 'dul ba ma lus las / /
sngags pa khyim pas rtags dang cho ga spang / /
lhag ma rnams ni nyams su blang bar bya / /
zhes dang /
'jam dpal rtsa rgyud las /
tshul khrims 'chal la thub dbang gis / /
sngags 'grub par ni ma gsungs te / /
mya ngan las 'das grong 'gro ba yi / /
yul dang phyogs kyang ma yin no / /
byis pa ngan pa 'di la ni / /
sngags 'grub pa ni ga la yod / /
skye bo tshul khrims 'chal 'di la / /
de la bde 'gro ga la yod / /
mtho ris su yang mi 'gyur zhing / /
bde ba mchog tu'ang mi 'gyur na / /
rgyal bas gsungs pa'i sngags rnams ni / /
'grub par 'gyur ba smos ci dgos / /
zhes gsungs /
yang 'ga' zhig gis nges 'byung byang sems yang dag pa'i lta ba gang yang med par sems ngo bskyangs pa'i sgom zhig la mi tshe bskyal ba ni /
brtson pa don med du song ba ste /
des ni rab na mi g.yo ba'i las su 'gro tshul sogs dang /
bskyar bshad bcas stsal / /
! / /
nyin bcu drug par /
dang por rtsis bzhag gnang ba sogs phyag bzhes ltar zin nas /
ji skad du /
khams gsum chos kyi rgyal po tsong kha pa chen po'i zhal nas /
nges 'byung de yang rnam dag sems bskyed kyis / /
zhes sogs 'dren par mdzad nas nges 'byung gi steng du byang sems dgos tshul las brtsams pa'i sngon 'gro kun slong 'chos tshul /
sa bcad song zin pa rnams ji ltar song tshul dang /
thar par bgrod pa'i lam gyi rang bzhin gtan la dbab pa nas bskyar bshad mdzad /
rang re 'khor bar gang gis 'khor na las kyis 'khor la /
de yang nyon mongs kyis bskyed /
nyon mongs pa'i nang nas kyang rtsa ba ma rig pas bskyed pa nyid yin zhing /
de rtsad nas gcod pa la lhag pa shes rab kyi bslab pa bskyed dgos la /
de bskyed pa la ting nge 'dzin dang tshul khrims kyi bslab pa sngon du 'gro dgos pa'i phyir tshul khrims ni yon tan gyi gzhi ma yin tshul dang /
nyon mongs pa'i gnyen po bsten skabs /
dang po nyon mongs pa skyer bcug /
de nas nyon mongs de ngos zin par byas te gnyen po bsten na /
yengs na'ang ngos zin pa'i gnad yod tshul sogs gsungs /
gsum pa skyes bu chen po'i lam gyi rim par blo sbyang ba la gsum /
theg chen gyi 'jug sgo sems bskyed kho nar bstan pa phan yon dang bcas pa /
byang chub tu sems bskyed pa'i tshul /
sems bskyed nas spyod pa la slob tshul lo / /
dang po ni /
de ltar skyes bu chung 'bring gi skabs su nges 'byung gi bsam pas kun nas bslangs /
lhag pa'i bslab pa gsum la 'bad pas rang gcig pus thar ba'i go 'phang thob tsam dang 'khor ba las ldog tsam 'byung yang /
de tsam gyis mi chog ste /
spang bya thams cad ma spangs /
thob bya yon tan thams cad kyang yongs su ma rdzogs pas rang don dang @# / /
gzhan don yang nyi tshe ba las mi 'byung zhing /
slar theg chen la gzhi nas 'jug dgos la /
de ni phar phyin bsdus pa las /
'jig rten don sgrub tshul la mthu med pa'i / /
theg pa gnyis po gtan du spang byas shing / /
thub rgyal theg pa snying rjes bstan pa la / /
gzhan phan ro gcig rang bzhin de dag 'jug /
ces dang /
dge bshes po to bas /
rab brgal gcig la brdze bcang gnyis min / /
dang po nyid nas theg chen lam 'jug /
ces pa ltar chu gcig la brgal thengs gnyis byed dgos byung ba ltar 'gyur la /
der ma zad dgra bcom pa de dag zhi bde'i dbyings la snyoms par zhugs pa na bde ba'i nyams bsam gyis mi khyab pa yod pas /
de las slar mi ldang snyam nas de la bskal pa mang po'i bar mnyam par bzhag ste /
de'i yun ring thung dmyal ba na gnas pa 'ga' zhig dal 'byor thob cing theg chen gyi lam la zhugs nas 'tshang rgya thub pa'i tshod tsam du sdod pas /
sangs rgyas kyi go 'phang thob pa la 'gyangs shin tu che bas na theg chen rigs can theg dman gyi lam du zhugs te dgra bcom thob pa las /
theg chen gyi chos thos nas bag chags bzhag cing log lta skyes te dmyal bar skyes na /
'tshang rgya bar myur ba la de bzang ba byung ba yin te /
dper na sngon nyan thos 'od srung gis theg dman gyi chos bstan na dgra bcom pa 'thob rgyu'i dge slong drug cu la 'jam dpal dbyangs kyis sngon du phebs te theg chen gyi chos bstan pas blor ma chud par log lta byas te /
dmyal bar skyes pa 'od srung gis ston pa la zhus pa na /
ston pas 'jam dbyangs kyis thabs mkhas bstan pa de nyid legs par gsungs pa bzhin du /
nyan rang dgra bcom rnams zhi mthar mnyam gzhag skabs sangs rgyas kyis bskul te theg chen la btsud na'ang /
sngar zhi bde'i ro la mnyam par bzhag pa la goms ches pas /
sems bskyed sogs rgyud la bskyed par mi brtson zhing /
brtson kyang rang sdug bsngal las grol bas snying rje sogs skye dka' /
mchog zung gis ston pas theg chen gyi lam 'bras bu dang bcas pa bstan pa shin tu ngo mtshar ba 'dug kyang bdag cag ni sdong dum mes tshig pa bzhin du gyur pas ci byar mi 'dug ces gsol bar gsungs pa 'phags pa shA ri'i bu lta bu sprul pa'i nyan thos yin pas de 'dra mi 'byung yang /
nyan thos rang mtshan pa gzhan la dgongs nas gsungs pa bzhin 'tshang rgyab la bar chad che /
des na /
rang res nges 'byung gi blo la myong ba thon pa na theg chen gyi lam la nges par 'jug dgos /
skyes bu 'bring dang thun mong ba'i lam la blo sbyangs pa ni /
nges 'byung rgyud la skye ba'i ched yin gyi /
lam dngos la 'gro ba'i phyir min no / /
lam gyi dngos gzhi ni /
skyes bu chen po'i byang chub sems sbyong ste /
chung 'bring gnyis sngon 'gro dang /
spyod pa spyi bslab ni mjug bsdu yin /
des na skyes bu chen po'i lam la slob pa la dang po spro ba bskyed pa'i phyir du /
'jam dpal zhal lung las gsungs pa bzhin phan yon sngon du blangs nas 'chad pa phyag len du @# / /
yod pas de ltar bshad na 'di la bcu /
theg chen gyi 'jug sgo sems bskyed kho na ra bstan pa /
rgyal ba'i sras zhes bya ba'i ming thob pa /
nyan rang rigs kyi sgo nas zil gyis non pa /
mchod pa'i zhing mchog tu 'gyur ba /
tshogs rgya chen po bde blag tu rdzogs pa /
sdig sgrib myur du sbyang ba /
ci bsam pa 'grub pa /
gnod pa dang bar chad kyis mi tshugs pa /
sa lam thams cad myur du rdzogs pa /
'gro ba'i bde skyid ma lus pa 'byung ba'i zhing sar 'gyur ba'o / /
dang po ni /
de la theg chen gyi gral du chud mi chud kyang /
byang chub kyi sems 'di rgyud la skyes ma skyes kyis byed pa yin /
rje bla mas kyang /
chos theg chen yin pas mi chog gi /
gang zag theg chen par tshud pa zhig dgos /
theg chen par byed pa yang byang chub kyi sems nyid la rag las pas sems de go ba tsam las med na theg chen pa yang de dang 'dra la /
zhes sogs gsungs pa bzhin /
byang chub kyi sems 'di rgyud la med na rgyud rgyal mthar thug dpal gsang ba 'dus pa lta bu'i bskyed rdzogs nyams su blangs kyang 'tshang rgya rgyu lta zhog /
theg chen tshogs lam tsam du'ang zhugs mi thub /
de phar zhog /
theg pa chen po'i chos su'ang mi 'gro la /
sems 'di yod na ma Ni tshar gcig bton pa'ang theg chen gyi chos su 'gro /
'tshang rgya ba'i rgyur 'gro ste /
rin chen phreng ba las /
bdag nyid dang ni 'jig rten 'dis / /
bla med byang chub thob 'dod na / /
de yi rtsa ba byang chub sems / /
ri dbang rgyal po ltar brtan dang / /
zhes gsungs /
sems 'di med na ni /
gsang sngags kyi bskyed rim bsgom pa lha khang la ltad mo blta ba lta bu dang /
rdzogs rim bsgom ste /
rngub dang dgang dang gzhil ba dang / /
zhes pa ltar rlung sbyor sogs byed pa'ang sbud pa bus pa lta bu las mi 'ong /
gsang sngags kyi myur khyad kyang sems 'di lhag tu btang ba las 'byung ba yin /
lcang skya rol rdor gyis /
phur lcog ngag dbang byams pa la chos gsan te /
bla ma byams pas dbang chen gnang ba na'ang /
dbang bshad du lam rim sha stag gnang ba la /
gzhan gyis bltas na gsang sngags kyi gsung bshad byed rgyu med pa ltar snang mod /
khong gi de lam gyi gnad mkhyen pa'i gsung yin zhes bsngags pa mdzad /
byang chub kyi sems med pa'i kyai rdo rje'i rnal 'byor pa zhig rgyun zhugs thob pa'i gtam jo bo chen pos gsan pas /
ya mtshan du mdzad nas /
nga'i byang chub kyi sems med pas lan /
he b+dz+ra bsgom pa dmyal bar 'gro ba yang yod gsungs pa re /
da dung de yang drag shos yin gyi /
byang chub kyi sems 'di med na /
yi dam khro bo mang po'i sngags 'don 'don sgrub sgrub mang na /
gdug 'dre dang dmyal ba sogs su skye ba'ang mang zhing /
chu shur gyi gzhi bdag kyang sngar bsnyen chen btang ba zhig gzhi bdag tu skyes tshul /
gong gi rgyun zhugs thob pa'i kye rdor gyi rnal 'byor pa de la byang chub kyi sems yod na tshe der 'tshang rgya rgyu yin yang kho la 'tshang rgya rgyu'i tshod du theg dman gyi 'bras bu thob pa sems de med pas @# / /
lan| chos zab ces pa de 'dra la zer /
gzhan yang sngar bshad pa'i bram ze'i khye'u tsa na kya'i byung ba dang /
rgya gar na gshin rje gshed sgrub pa'i rnal 'byor ba zhig gdug 'drer skyes te bod du 'ongs par jo bos gtor ma byin nas phar bskrad pa dang /
'phan po'i 'jigs byed kyi rnal 'byor pa zhig yi dwags yi dam gyi gzugs can zhig tu skyes te sngar gyi nye gnas la gsur bsgugs pa'i lo rgyus ltar yin /
da lta'ang phal cher gyis yi dam gyi zhal gzigs dang mngon shes rdzu 'phrul sogs la rtsigs che bar byed kyang /
byang chub kyi sems med na ngan song du 'gro ba'ang yod /
des na mngon shes rdzu 'phrul gang dang ldan yang phan mi thogs /
sems 'di yod na ni gzhan ci la'ang ma brtson kyang /
theg pa chen po'i chos kyi rtsa ba byung ba yin te /
mdo sngags gang gi skabs kyang theg chen du 'gyur mi 'gyur sems 'di yod med kyi rjes su 'gro /
'dis zin na /
dud 'gro la zan changs gcig byin pa tshun dang /
kun spyod lung ma bstan rnams kyang rdzogs byang thob pa'i rgyur 'gyur la /
byang sems bdag nyid chen pos ni /
mi dge ba'ang 'dis zin nas dge bar bsgyur nus pa yin /
'di med na ni /
stong nyid rtogs pa'i shes rab rkyen dang phrad na /
theg pa gsum ga'i byang chub kyi rgyur 'gro bas ma lta bu yin la /
byang sems ni bla med byang chub kho na'i rgyur 'gyur bas pha dang 'dra ba yin no / /
des na snga ma la yum yang zer /
mdor na sangs rgyas kyi go 'phang zhig don du mi gnyer na ma gtogs /
thams cad kyis byang chub kyi sems la thugs dam gyi mthil du bya dgos te /
theg gsum gyi yon tan sogs legs pa ci yod thams cad phar ded na byang chub kyi sems las byung /
rang re la thugs dam gyi mthil gang yin dris na /
rta mgrin yin /
phyag rdor yin /
'jigs byed 'dra 'don gyin yod zer mod /
phal che ba ni nyon mongs dug gsum thugs dam gyi mthil du byed pa mang ngo / /
jo bo chen pos kyang sngar chos thams cad la mkhas par gyur kyang des thugs ma tshim par sems rin po che 'di'i phyir rgya mtshor gru gzings bcas te zla ba bcu gsum gyi ring dka' ba spyad de byon /
bla ma gser gling pa la 'di'i gdams ngag yongs rdzogs gsan te byang chub kyi sems la thugs dam gyi mthil dang /
de ston pa'i bla ma la bla ma gzhan las gus zhabs che bar mdzad /
gzhan lta ba ni gser gling pa sems tsam yin pas dma' ba yin no / /
de'i phyir rang res byang chub kyi sems 'di nyid rgyud la bskyed e thub blta dgos te /
sems skye ba'i lus rten da res las lhag pa 'byung du med cing /
chos kyang byang chub sems sbyong gi gdams pa gcig la /
chos byang chub lam gyi rim pa 'di las mchog tu gyur pa med pas /
de lta bu dang mjal nas byang chub kyi sems rgyud la skye ba zhig bya rgyu ma byung na shin tu phangs pa yin /
phyogs phan tshun du mi tshe gcig la 'tsho ba rde'u'i bcud len gyi dka' thub tsam la brten nas /
chos pa'i yang rtser rloms kyang byang chub kyi sems 'di la gal chung du song ste rdzogs @# / /
byang du bgrod pa'i lam las gol ba mang po mthong chos su yod /
rang re'ang rab na sems 'di rgyud la bcos min zhig bskyed thub pa /
de ma byung na rtsol bcas kyi myong ba thon pa /
de'ang ma byung na nyams 'og tu tshud pa tsam e 'byung blta dgos kyi /
'di la thun gcig gi ring dmigs skor mi skyong bar /
lha bsgom sngags bzlas kho na la brtson pa ni ngal ba don med de ha cang phangs pa yin gsungs /
gnyis pa ni /
byang chub sems skyes gyur na skad cig gis / /
'khor ba'i btson rar bsdams pa'i nyam thag rnams / /
bde gshegs rnams kyi sras zhes brjod bya zhing / /
zhes dang /
de ring sangs rgyas rigs su skyes / /
sangs rgyas sras su da gyur to / /
zhes pa ltar /
rgyal ba'i sras su 'gro mi 'gro 'di la rag las te /
de ma skyes na mngon shes rdzu 'phrul ldan pa'am /
rig gnas lnga la mkhas pa /
stong nyid mngon sum du rtogs pa /
nyon mongs zad par spangs pa sogs yin kyang byang chub sems dpa' dang /
rgyal ba'i sras min zhing /
theg chen pa'i gras su'ang mi tshud la /
sems 'di rgyud la skyes pa na /
de khyi phag sogs dud 'gro dang /
yon tan gzhan med pa'i glen pa bong bu dang 'dra ba zhig yin yang theg chen pa'i gras su tshud /
byang chub kyi sems skyes skabs sa g.yo zhing sangs rgyas thams cad kyi bzhugs khri g.yo ba sogs 'byung ste /
de ni sa chen po 'di sems can spyi mthun gyi las dbang las grub cing /
byang sems skyes pa des sems can mang po 'dren cing 'khor ba la bsgul bskyod thongs pas sa 'dis ma bzod par g.yos pa yin /
sems de skyes pa'i gang zag re byung na byang chub sems dpa' rnams kyis spun ltar dgongs shing /
phyogs bcu'i sangs rgyas thams cad la /
'khor bsgyur la sras gsar pa re 'khrungs pa lta bu'i thugs dgyes pa 'byung bas rgyal ba'i sras su 'gro /
sems de dang nam bral ba na theg chen gyi gral nas bud pa yin /
rang res sngon chad mngon shes rdzu 'phrul mang po thob kyang phugs su phan pa gang yang ma byung bas de las byang chub lam rim la go ba chags pa dga' ba yin /
mngon shes rdzu 'phrul ni dkon la don che ba zhig ma yin par /
skye ba re 'phos te bar dor slebs res bzhin 'thob 'ong gsungs /
gsum pa ni /
sdong po bkod pa'i mdo las /
rgya mtsho'i nor bus 'dzam bu gling 'di'i mching bu thams cad zil gyis gnon pa bzhin du /
byang chub kyi sems rgyud la skyes pa des nyan rang gi tshogs thams cad zil gyis gnon par gsungs /
byams pa'i rnam par thar pa'i mdo las /
rgyal po'i sras chung ngus blon po'i tshogs rgan po rnams kyang zil gyis gnon pa bzhin dang /
mkha' lding gi phru gus kyang bya'i tshogs gzhan zil gyis gnon pa bzhin /
byang chub kyi sems rgyud la skyes pa'i byang sems las dang po pas kyang nyan rang gi tshogs thams cad zil gyis gnon par gsungs la /
de'ang lhag pa'i bsam pa'i stobs kyis yin /
de bzhin du rdo rje rin po che @# / /
chag kyang /
rdo rje rin po che'i ming yang mi 'dor la /
gser gyi rgyan zil gyis gnon cing /
dbul ba sel ba bzhin du byang chub kyi sems rgyud la skyes te rgyal sras kyi spyod pa la slob mi nus pas kyang /
de'i rgyud kyi sems de'i mthus rgyal ba'i sras zhes pa'i ming mi 'dor zhing /
dge ba'i tshogs kyi rin po che thams cad las mchog tu gyur pa dang /
nyan rang gi tshogs kyi gser gyi rgyan yang zil gyis gnon la /
'khor ba'i dbul ba sel bar gsungs so / /
des na chos phung brgyad khri bzhi stong gi snying po ngos 'dzin na 'di nyid las med /
jo bo rje lha cig gis kyang /
tshe 'di blos thongs /
byams snying rje byang chub kyi sems sgoms bya ba kho na gsung ba yin /
bzhi pa ni /
byang chub kyi sems rgyud la skyes na /
'jig rten lha mir bcas pas phyag byar 'gyur / /
ces pa ltar lha dang bcas pa'i mchod pa'i zhing mchog tu 'gyur la /
sems de yang dus thung ngu re la sbyangs pas mi skye ste /
jo bo chen pos kyang lo bcu gnyis su sbyang bar mdzad /
'ga' zhig gis lha bsgom sngags bzlas tsam la'ang lo mang por brtson 'grus byed pa la ltos na /
rang res 'di la dka' las byas kyang byed rin chog pa yod /
bka' gdams gong mas kyang bsgom rgyu'i lha gzugs re dang /
'dren rgyu'i sngags re kun la yod de bsam rgyu'i chos shig med pas lan par gsungs /
des na sems 'di la bag chags 'jog thub pa tsam byung yang gnad che ste /
sngar sangs rgyas kyi gsung gi sgra thos pa tsam gyis ngang pa lnga brgya lhar skyes nas bden pa mthong ba dang /
rgyal po ma skyes dgra la stong nyid kyi bag chags shin tu che ba yod pas /
gdugs tshod gcig gi skabs /
'jam dbyangs la gos gser srang stong ri ba zhig phul bas /
de 'bul ba'i yul ma rnyed par stong par yal ba na /
rgyal po rang gis gyon pas rang nyid kyang yal te stong nyid rtogs pa byung ba'ang sngon bag chags bzhag pa'i mthu sad pa yin /
sems 'di skyes pa na tshangs pa dang /
brgya byin sogs kyang 'ongs nas mchod cing /
sku lus la mdangs bskyed /
de'i bsam pa thams cad 'grub pa'i grogs byed /
rdzogs pa'i sangs rgyas byang chub sems dpa' las dang /
de byang chub kyi sems la brten nas byung bas sangs rgyas kyis kyang byang chub sems dpa' la gus pa mdzad par gsung ste /
mdo las kyang zla ba tshes pa la phyag bya yi /
nya ba la ni ma yin no / /
de bzhin du gang dag nga la rab tu dang ba de dag gis byang chub sems dpa' la phyag bya yi /
de bzhin gshegs pa la ni ma yin no / /
zhes sogs dang /
byang chub sems dpa' shing rtar zhugs nas 'dod yon lnga la dga' mgur spyod cing rtse ste de'i shing rta 'dren pa gzhan med na /
sangs rgyas kyis kyang shing rta 'dren pa'i thag pa dbu la bzhes par gsungs shing /
'phags pa shA ri'i bu lta bus nyer zhi'i dbyings la bskal par mnyam gzhag tu gnas kyang /
de la de bzhin gshegs pas bkur sti mi mdzad par gsungs pa dang /
sangs rgyas kyis lhung bzed @# / /
kyi zas bsod pa'i phud 'jam dpal la ma phul bas lhung bzed sar nub pa'i sngon byung bcas gsungs /
lnga pa ni /
snyug rum pas /
byang chub kyi sems 'di gcig skye ru btub na dang po tshogs kho rang gis gsog /
sgrib pa yang kho rang gis sbyong /
bar chad kyang kho rang gis sel /
zhes dang /
rje bla mas /
tshogs gnyis kun la gser 'gyur rtsi lta bu / /
rab 'byams dge tshogs sdud pa'i bsod nams gter / /
zhes gsungs pa bzhin /
tshogs rgya chen po bde blag tu gsog la /
gser 'gyur rtsi yi rnam pa mchog lta bu / /
mi gtsang lus 'di blangs nas rgyal ba'i sku / /
rin chen rin thang med par bsgyur bas na / /
byang chub sems zhes bya ba rab brtan zungs / /
zhes dang /
dge ba gzhan kun chu shing bzhin du ni / /
'bras bu bskyed nas zad par 'gyur ba nyid / /
byang chub sems kyi ljon shing rtag par yang / /
'bras bu 'byin pas mi zad 'phel bar 'gyur / /
zhes gsungs pa bzhin bsod nams kyi tshogs rdzogs pa la 'di las lhag pa med de /
sems 'dis ma zin par sems can 'bum phrag gcig la /
bskal pa 'bum phrag mang por stong gsum nor gyis bkang ste sbyin pa byin pa yang 'bras bu zad du yod la /
rgyal sras kyi spyod pa min zhing /
sangs rgyas kyi rgyur mi 'gyur yang /
sems 'dis zin nas dud 'gro la zan changs gcig sbyin pa tsam yang 'bras bu zad du med cing /
rgyal sras kyi spyod pa dang /
sangs rgyas pa'i rgyur 'gro /
sems 'dis zin pa'i sgo nas spos rkang gcig phul ba na /
sems can gyi grangs dang mnyam pa'i spos phul ba'i phan yon yod par gsungs /
des na sems des zin pas ma Ni tshar gcig bton kyang sems can gyi grangs dang mnyam pa'i phan yon 'thob /
sngon sangs rgyas zhal bzhugs skabs /
dbul po gcig gis sems des zin pa'i sgo nas mar me kong bu chung ngu gang phul ba /
kun dga' bos bsad ma nus pa na /
de bzhin gshegs pas bskal pa'i 'thor rlung gis kyang gsod mi nus par gsungs pa'ang /
bsod nams 'phel bas yin /
spyod 'jug las kyang /
gang nas bzung ste sems can khams / /
mtha' yas rab tu sgrol ba'i phyir / /
mi ldog pa yi sems kyis su / /
sems de yang dag blangs gyur pa / /
de nas bzung ste /
gnyid log gam / /
bag med gyur kyang bsod nams shugs / /
rgyun mi chad par du ma zhig /
nam mkha' mnyam par rab tu 'byung / /
zhes pa ltar 'jug sdom blangs nas bzung /
gnyid log pa'am bag med par gyur kyang dge ba rgyun mi 'chad par 'byung la /
sems can gcig gi klad nad tsam bsal 'dod bskyed kyang /
phan yon chen po yod na /
sems can thams cad sdug bsngal gyi nad dpag tu med pa las sgrol 'dod kyi blo bskyed pa ni bsod nams ci'i phyir mi che ste /
spyod 'jug las /
sems can rnams kyi klad nad tsam / /
bsal lo snyam du bsams na yang / /
phan 'dogs bsam pa dang ldan te / /
bsod nams dpag med ldan 'gyur na / /
sems can re re'i mi bde ba / /
dpag tu med pa bsal @# / /
'dod cing / /
re re'ang yon tan dpag med du / /
sgrub par 'dod pa smos ci dgos / /
zhes dang /
'gro ba nyung zad nar ma'i zas sbyor ba / /
skad cig zas bcas sbyin par byed pa dang / /
brnyas bcas nyin phyed 'grangs par byed pa yang / /
dge ba byed pa yin zhes skye bos bkur / /
sems can grangs mtha' yas la dus ring du / /
bde bar gshegs kyi bde ba bla na med / /
yid la bsam pa mtha' dag rdzogs byed pa / /
rtag tu sbyin pa lta zhig smos ci dgos / /
zhes sogs gsungs pa ltar yin /
mdor na sems des kun nas blangs te dge ba gang byas kyang /
de'i phan yon sems can thams cad kyi grangs dang mnyam par 'byung gsungs /
drug pa ni /
sdig pa dag pa la'ang 'di las lhag pa med de /
spyod 'jug las /
sdig pa stobs chen shin tu mi bzad pa / /
de ni rdzogs pa'i byang chub sems min pa / /
dge gzhan gang gis zil gyis gnon par 'gyur / /
zhes pa ltar /
bshags pa gzhan gyis mi 'dag pa'i sdig sgrib shin tu che ba'ang /
'di skyes pas zad par 'gyur te /
'phags pa thogs med kyis lo bcu gnyis su bsgrub pa'i dge ba las snying rje lan cig bskyed pa de sdig sgrib sbyong ba la ches lhag pa byung tshul| gzhan yang /
sdig pa shin tu mi bzad byas na yang / /
dpa' la brten nas 'jigs pa chen po ltar / /
gang la brten nas yud kyis sgrol 'gyur ba / /
de la bag can rnams kyis cis mi brten / /
zhes gsungs pa ltar /
sems de yod na sdig sgrib dang de'i 'bras bu 'jigs pa'i 'phrang gang du 'grim pa na'ang /
grogs dpa' po chen po dang mnyam du 'grogs pa ltar 'jigs pa mi 'byung zhing /
des ni dus mtha'i me bzhin sdig chen rnams / /
skad cig gcig gis nges par sreg par byed / /
ces pa ltar sdig pa'i phung po ji ltar che yang /
bskal pa'i mes bud shing sreg pa bzhin du 'dag par byed de /
de'i phyir /
sdig pa 'joms par byed pa la'ang /
sems 'di dang ma 'brel bar sdig sbyong gzhan la lo brgyar brtson pa las /
'di nyid thun gcig bsgom pa mchog yin /
bdun pa ni /
sems 'di skyes pa na gnas skabs dang mthar thug gi don thams cad 'bad med du 'grub ste /
don mchog tu gyur pa sems can thams cad kyi mi 'dod pa sdug bsngal spong ba dang /
'dod pa'i bde ba 'grub par byed pa'i phyir spyod 'jug las /
'dis ni tshad med skye bo'i tshogs rnams kyi / /
bde mchog bde blag nyid du thob par gsungs / /
zhes sogs gsungs /
gzhan yang sems 'di rgyud la skyes na rgyud sde sogs nas bshad pa'i rig sngags dang las tshogs mi phal dang phal gyis mi 'grub pa thams cad kyang tshegs med par 'grub mod /
nged tshos /
mdo dang /
rgyud sde /
be'u bum sogs las bshad pa'i char 'bebs ser srung sogs las phran tshegs rnams kyang bshad pa bzhin mi 'grub pa 'di dag byang chub kyi sems med pas lan /
des na rang gzhan gyi na tsha sogs bar chad sel zhing nus pa che bar 'dod na /
sems 'di bskyed dgos kyis /
las @# / /
mi 'grub pa de dag las tshogs ston pa'i man ngag gis lan snyam pa lta bu bya mi rung /
der ma zad hUM hUM phaT phaT sogs sngags dang rdzas sogs la ltos mi dgos kyi /
bden tshig tsam gyis 'grub ste| byang sems rtag tu dus bden tshig gis sku lus gsos pa dang /
lha sar gtsang chu shor ba sus kyang bzlog ma nus pa'i tshe rje smon lam dpal bas smon lam dpal ba byang chub sems dpa' yin na /
bden pa 'dis chu khyod phar myur du ldog cig /
ces pa rdo la bris nas chu 'gram du bskyal bas de ma thag chu bo phar log pa byung ba'ang bden tshig tsam gyis bzlog pa yin /
de'i phyir /
don gyi gtso bo thams cad mkhyen pa'i go 'phang nas ma mtha' las tshogs phra mo zhig yan chad 'dis 'grub /
brgyad pa ni /
'khor los bsgyur ba'i rgyal po la lag na rdo rje dang tshangs pa brgya byin rgyal chen bzhi sogs kyis gnyid nyal ba'i gnas skabs tshun chad du srung ba yin la /
byang chub sems dpa' la 'khor bsgyur gyi srung ma nyis 'gyur gyis nyin mtshan kun tu srung bar 'gyur bas /
gnod pa dang /
gdon dang /
bgegs sogs ci'ang mi 'byung la /
sems 'di med na da lta bskang gso rnga rol sogs kyis de rnams gdan drangs kyang 'byon mi 'byon nges pa med /
sems 'di skyes na rgyal po rnam thos sras sogs rgyal chen sde bzhi spyan ma drangs kyang bran bzhin du bsrung skyob byed /
sdong po bkod pa'i mdo las /
rnam par mi gdung ba'i rtsi lus la 'chang na /
nad sogs kyis gnod mi nus pa dang /
rtsi'i rgyal po chu zhes bya ba lus la bcang na /
sbrul byer ba dang /
rtsi'i rgyal po gzhan gyis mi thub pa lus la 'chang na /
dgras mi thub pa bzhin byang chub kyi sems 'di yod na nyon mongs pa'i nad sogs kyis mi thub par gsungs pa dang /
dge bshes khams lung pa 'phan po yung ba'i phur byang sems bsgom bzhin bzhugs skabs yul de'i mi ma yin rnams kyis gnod skyel bar brtsams pa na /
btsan zhig gis /
khong gis kho rang las nged tsho la gces par byas nas rtag tu du bzhin 'dug pas gnod pa skyel mi phod /
ces smras tshul dang /
gzhan yang ston pa thugs rje can gyis bdud dmag byams pa'i mthus pham par mdzad pa /
rgyal po byams pa'i stobs bzhugs yul gyi phyugs rdzi rnams gnod sbyin lngas mdangs 'phrog par ma nus pa /
pe har gyis bu ston dang bla ma dam pa gnyis la lcags smyug phul zhing /
dngul chu rgyal sras pa la phul ma nus pa'i rabs dang /
bu ston bsnyun skabs rgyal sras rin po che gdan drangs nas des byang chub kyi sems bsgoms pas phan pa'i lo rgyus sogs ltar gnod pa dang bar chad kyis mi tshugs pa'i phan yon mtha' yas pa yod /
sems 'di bsgoms pas mi min gyi gnod pas mi tshugs pa myong grub yin byas pas chog gsungs /
dgu pa ni /
byang chub kyi sems med par stong nyid kyi lta ba rkyang pas ye shes las bsod nams kyi tshogs rdzogs mi nus la /
tshogs gnyis rdzogs shing sgrib gnyis bag chags dang bcas pa spang ba ni /
gtso bor @# / /
kun rdzob byang chub kyi sems kyi mthu las byung ba yin /
sems 'di yod na gsang sngags kyis tshe gcig la 'tshang rgya bar nus kyang /
'di med na sngags kyis theg chen gyi tshogs lam chung ngu'ang 'thob mi nus /
mdor na dge chos thams cad skyed pa'i rtsa ba byang chub kyi sems 'di yod pas ni bya rog la zas kham gcig byin pa tshun gyi dge ba kun sangs rgyas kyi go 'phang gi rgyu kho nar bsgyur nus pas /
sa lam myur du rdzogs pa 'ong gsungs /
bcu pa ni /
'jug pa las /
nyan thos sangs rgyas 'bring rnams thub dbang skyes / /
sangs rgyas byang chub sems dpa' las 'khrungs shing / /
zhes sogs ltar /
'jig rten 'di'i bde skyid /
nyan rang /
'khor bsgyur sogs thams cad sangs rgyas kyi mthus byung ba yin la /
sangs rgyas ni byang chub sems dpa' las 'khrungs /
byang chub sems dpa' ni byang chub kyi sems las 'byung bas na /
'gro ba'i bde skyid thams cad kyi rtsa ba byang chub kyi sems kho na yin zhing /
der ma zad chos kyi phung po thams cad kyi snying po /
rgyal sras dam pa rnams kyi thugs dam gyi mthil /
gang gi mthus gsang sngags la khyad thon par byed pa'ang sems 'di yin /
dge bshes ston pas mi zhig la sku mched gsum gyi lo rgyus dris par /
so so'i tshul zhus pas /
ngo mtshar che /
de yang gcig yin gsungs /
khams pa lung pa'i gnas tshul /
khong grog po'i khar bzhugs nas res spyan zim me pa dang /
res bshum pa 'ba' zhig mdzad nas bzhugs 'dug zhus pas phyag thal mo sbyar /
chos bya ba khong gis byas 'dug gsungs te /
bsngags pa mdzad tshul /
des na spyod 'jug las /
dam chos 'o ma bsrubs pa las / /
mar gyi nying khu byung ba yin / /
zhes pa ltar chos kun gyi snying po'i yang snying lta bu ni byang chub kyi sems 'di yin pas /
thams cad kyis gang thub ci thub kyis 'di bskyed thabs la gzhol bar zhu zhing /
theg chen gyi bstan pa yod med kyang byang chub kyi sems yod med kyi rjes su 'gro ldog byed pas| thams cad kyis chos zab zab mo yin zer ba gzhan rnams re zhig bzhag nas /
'di la nan tan mdzad dgos /
'di lta bu'i gnad ma shes par sa dge bka' rnying gi chos pa mang pos 'tshang rgya bar 'dod kyang byang chub kyi sems mi dgos par gsang sngags kyi rim gnyis bsgom ste lam myur mor bgrod du re ba ni /
'jig rten khyim pa'i kha skad du /
ske 'dod la lba ba mi 'dod zer ba dang 'dra /
dus gsum gyi sangs rgyas thams cad kyis byang chub kyi sems ma bskyed par sangs rgyas pa med pas /
byang chub kyi sems mi dgos pa'i sangs rgyas shig yod na sngar ma grags pa zhig 'ong nyen yod /
de'i phyir sangs rgyas kyi go 'phang zhig 'dod phyin chad byang sems 'di med na mi 'byung zhing /
'di dang bral na sangs rgyas kyi go 'phang 'thob pa'i re ba bral ba yin pas 'di la nan tan byed dgos /
re sgo a tsa ras rje sgrub khang pa la /
khyed 'ongs pa na byang chub kyi sems kyi gtam stod khog yangs seng nge ba re byed du yod /
gzhan deng sang gi mi la gtam de shod @# / /
sa med gsung /
de bzhin du rang re kha cig gis byang chub kyi sems de dka' bas mi skye zer nas yar phud /
kha cig de theg chen thun mong ba'i yin /
de bas zab pa rim gnyis sogs bsgom zer te mar phud nas don du nyams len byed mkhan nyung /
de ni dper na yid bzhin gyi nor bu rgya mtshor mi btsal bar ba glang gi rmig rjes kyi chu las tshol ba dang 'dra /
rje bla mas kyang /
de ltar shes nas rgyal sras dpa' bo rnams / /
rin chen sems mchog thugs dam mthil du 'dzin / /
ces thugs dam gyi mthil du bsngags pa byang sems 'di kho na yin /
deng sang kha cig thugs dam gyi mthil lha re la byed zer /
kha cig rgya nag skag zlog dang /
kha mchu nag po zhi byed kyi gzungs sogs la byed zer te /
byang chub kyi sems bsgom pa'i skal ba med na sangs rgyas 'thob dus mi 'ong /
jo bos gser gling pa bla ma rnams kyi mchog tu 'dzin pa dang /
phyag bsnyung skabs 'brom la khyod sems bzang bas 'di la byin rlabs kyis gsungs pa byang chub kyi sems la bsngags brjod mdzad pa yin /
bla ma d+ha rma rak+Shi ta dang por bye smra'i lta ba 'dzin kyang /
byang sems kyi stobs kyis mthar dbu ma par gyur tshul /
jo bo rgya bod gnyis kar 'phrin las dar rgyas che ba yang bshes gnyen bsten tshul dang /
byang chub kyi sems kyi mthu las byung /
bka' gdams gong ma'i zhal nas /
sems 'di med na rna rtsar rnga bo che brdungs kyang mi go ba'i ting nge 'dzin yod kyang gar yang mi phyin zhes dang /
bla ma rA hu la gu p+tshasa kyang /
yi dam gyi lha'i zhal mthong ba dang /
mngon shes dang rdzu 'phrul thob pa dang /
ting nge 'dzin ri rgyud tsam yod pas gar yang mi phyin /
byams snying rje sgoms gsungs /
gzhan yang mdo las byang chub kyi sems ni 'khor bsgyur gyi 'khor lo rin po che dang /
skyes bu'i srog gi dbang po dang /
lag pa dang yang 'dra bar gsungs pa dang /
rgyud bla ma las /
theg mchog la mos sa bon shes rab ni / /
sangs rgyas chos bskyed ma dang /
zhes gsungs pa ltar /
dper na /
pha ni rigs kyi thun mong ma yin pa'i rgyu dang /
ma ni thun mong ba'i rgyu yin pa ltar /
byang chub kyi sems rin po chen ni sangs rgyas kyi rgyu thun mong ma yin pa dang /
stong nyid rtogs pa'i shes rab ni byang chub gsum ga'i thun mong ba'i rgyu yin pas shes rab stong nyid ni theg pa che chung gang dang phrad kyang de'i byang chub kyi rgyur 'gro /
des na byang chub kyi sems med pa'i phyag rdzogs dang /
rim gnyis bsgom pa /
lha tshogs mang po'i zhal mthong ba sogs las kyang byang chub kyi sems la go ba tsam chags pa ma 'ongs pa na 'tshang rgya ba la myur bas de gal che ba yin /
bstan pa 'di'i dam chos thams cad mkhyen cing grub pa'i jo bo chen po'i gsung gi mthil la /
byams snying rje byang chub kyi sems sgoms gsungs 'dug na /
lha bsgom sngags bzlas tsam la mi re bar 'di la brtson par mdzad dgos /
de 'dra ba'i chos kyi snying po 'di rgyud la skye ba'i don du dka' ba spyad de /
'di la brtson na'ang brtson rin chog @# / /
pa yin zhing bsgom na mi skye ba'ang min te 'dus byas so na mi gnas pas nges par skye la /
de yang jo bo chen po ma byon gong bod du sems bskyed mchod ba'i cho ga 'bogs nas /
cho ga'i 'gor /
ma sems can thams cad kyi don du sangs rgyas thob par bya /
zhes brjod pa tsam gyis byang sems kyi go chod pa byed mkhan byung yang /
byang sems rgyud la skye bar byed pa la blo sbyangs dgos pa las /
blo ma sbyangs par so thar gyi sdom pa 'bogs pa ltar byas pas sems skye ba lta ci /
de tsam gyis byang chub kyi sems ngo shes pa'ang dka' ste /
sngon jo bo chen pos bod pa rnams la /
byams pa dang snying rje ngos 'dzin mi shes pa'i byang chub sems dpa' bod kyis shes par 'dug ces mi mnyes pa'i tshul gsungs /
'o na gang dgos zhus pas /
rim can du sbyangs pa yin mod gsungs /
des na rang res kyang snying rje chen po la myong ba ma thon par byang chub kyi sems skye thabs med pas blo rim gyis sbyangs pa dgos gsungs /
gnyis pa byang chub tu sems bskyed pa'i tshul la gnyis /
byang chub tu sems sbyong ba'i rim pa dngos dang /
sems bskyed cho gas gzung ba'i tshul lo / /
dang po la rgyu 'bras man ngag bdun gyi sgo nas blo sbyang ba dang /
bdag gzhan mnyam brje'i sgo nas blo sbyang ba gnyis las /
rgyu 'bras man ngag bdun gyi sgo nas sems can thams cad yid 'ong gi rnam pa can du sgrub pa ni slob dpon zla ba grags pa dang /
tsan+d+ra go mi zhi 'tsho sogs kyi luD yin la /
bdag gzhan mnyam brje'i sgo nas blo sbyang ba ni zhi ba lha'i lugs te de ltar ston pa nas byams 'jam dbyangs sogs la brgyud pa'i gdams pa gnyis yod pa gang gi sgo nas sbyang na'ang skye mod /
gdams pa 'di gnyis ka mnga' ba'i bla ma gser gling pa'i man ngag jo bos lam sgron sogs su bkral zhing /
bka' gdams rnying ma'i skabs rgyu 'bras bdun ma khyab gdal du mdzad kyang /
mnyam brje'i man ngag lkog chos bka' rgya'i tshul du gnang ba mtha' dag rje rin po che la brgyud de| rje bla mas gdams pa gnyis ka dang sbyar ba'i blo sbyong tshul gsungs pa'i man ngag ltar 'dir yang de gnyis ka gcig tu dril nas nyams su len pa dgos /
de yang byang chub kyi sems sbyong ba'i skabs man ngag gnyis bsres nas bsgom dgos kyang bshad pa'i skabs so so nas bshad dgos pas /
de yang rgyu 'bras man ngag bdun gyi sgo nas blo sbyang ba la /
tshad med btang snyoms /
mar shes /
drin dran /
drin gzo /
yid 'ong gi byams pa /
snying rje /
lhag bsam /
byang chub kyi sems te brgyad las /
mar shes nas lhag bsam bar drug ni rgyu dang /
sems bskyed ni 'bras bu yin /
'di dag rgyu 'bras su 'gro lugs kyang /
sems can thams cad kyi don du sangs rgyas thob par 'dod pa'i sems bskyed kyi sngon du /
gzhan don khur du khyer ba'i lhag bsam 'gro dgos la /
de yang /
sems can thams cad sdug bsngal gyis mnar ba la mi bzod pa'i snying rje med na mi skye /
de skye ba la sems can thams cad bu yid du 'ong ba ltar gces @# / /
la phangs pa'i rnam pa can du 'char ba'i yid 'ong gi byams pa bskyed dgos /
de lta bu'i byams pa'ang /
da lta gnyen la yid 'ong skye zhing /
dgra la mi skye bas /
sems can thams cad gnyen du blta ba sngon du 'gro dgos shing /
gnyen gyi mthar thug kyang a ma nyid yin pa'i phyir /
sems can thams cad mar bsgrubs nas drin dran pa dang /
drin gzo ba byung na gces la phangs pa'i byams pa'ang 'byung ngo / /
des na rgyu 'bras zhes pa'ang phyi ma phyi ma skye ba la /
snga ma snga ma sngon du 'gro ba zhig dgos /
'di la blo sna thung ngus ? lam thag ring mo zhig tu mi sems par rim gyis sbyangs na nges par skye nus te /
spyir bka' gdams kyi man ngag zab cing /
lhag par 'jam mgon tsong kha pa chen po'i bstan pa 'di ni rje btsun 'jam pa'i dbyangs kyi zhal chab dron mo ltar mdo sngags gang la'ang cha tshang zhing dri ma dang bral la /
snga ma dag las kyang ches cher zab tu song ba yin pas /
bdag gi skyabs mgon bla ma rin po ches /
bod snga rabs kyi bstan pa rnams rje bla ma'i bstan pa gser sbyangs btso ma lta bu 'di ltar 'byung rgyu'i gra sgrigs kyi tshul du byung ba yin gsung /
blo gzu bor gnas na /
stag tshang lo tsA bas /
mdo sngags mtha' dag khyad par rdo rje theg /
rgyud sde mtha' dag khyad par bla med don / /
rim gnyis mtha' dag khyad par sgyu lus la / /
sngon med legs bshad gter chen khyod la bstod / /
ces dang /
rdzogs chen dpal dge'i gsung las| mdo sngags legs bshad 'byung gnas tsong kha pa / /
zhes pa lta bu don la gnas pa'i bsngags brjod yin /
gzhan du na /
sangs rgyas sbar bcang zer ba'i kha po che'i chos yod kyang des tshogs lam chung ngu'ang sbar bcangs su gtod dka' /
lam rim 'di la brten na sangs rgyas sbar bcangs su 'byung /
de yang lam gyi go rim ltar ma sbyangs na mi skye bas de'i phyir 'dir /
dang po mar shes nas sbyang ba yin /
'di la nan tan mi byed pa ni /
gang dag bde ba 'dod pas sdig pa sgrub na go log tu song ba ltar /
'dod pa sangs rgyas kyi go 'phang 'dod la /
sems 'di sbyong ba la mi 'bad na lag len go ldog pa yin pas /
gsang sngags kyi myur lam la brtson kyang /
gtsang du 'gro dgos pa'i mi zhig rta lta bur zhon nas song song ste mthar gtsang du slebs so snyam tsa na gtsang du ma slebs par kong po rong du slebs pa ltar 'gyur bas byang chub kyi sems sbyong thabs la 'bad dgos /
mar shes skye ba la'ang dper na| ri mo bri ba la gzhi zhal ba 'jam por khod ma snyoms na mi 'ong ba bzhin du sems can thams cad la sems ma snyoms na /
byams snying rje sogs gang bsgom kyang /
phyogs ris can las mi skye bas /
dang por btang snyoms tshad med bskyed dgos so / /
rgyu 'bras man ngag bdun gyi sgo nas blo sbyang ba 'di la /
bdag gzhan mnyam brje'i sgo nas blo sbyang ba mi tshang la /
bdag gzhan mnyam brje'i sgo nas blo sbyang ba la man ngag bdun ma tshur tshang nas yod /
rgyu 'bras bdun @# / /
gyi thog mar bsgom rgyu'i btang snyoms 'di tshad med btang snyoms yin pas /
'di la rang ngos nas sems can thams cad la sems snyoms pa dgos /
de yang rang re'i rgyud la 'ga' zhig la sdang| 'ga' zhig la chags nas mi snyoms par yod pa yin la /
de la dmigs yul /
dang po bar ma la dmigs te blo sbyangs /
de nas gnyen dang dgra sogs la rim gyis dmigs nas bsgom pa dang /
dgra gnyen bar ma gsum ka la mnyam du dmigs pa'i lugs gnyis las /
phyi ma nyid khyab che bar snang bas /
mdun du dgra gnyen bar ma gsum bsgoms nas de la dmigs pa na /
yid la chags pa dang sdang ba dang /
btang snyoms kyis yal bar 'dor blo bcas mi 'dra ba gsum 'char 'ong bas /
de'i tshe rang res da ltar dgrar bzung ba de la khong khro sogs skyes te mi dga' ba'i don gang yin snyam brtag na des sngar rang la gnod pa byas pa'i rgyu mtshan la bsams nas byung ba yin yang| de ni sngar 'khor ba spyi'i sdug bsngal bsam pa'i skabs bshad pa ltar nges pa med pa'i tshul bsgom ste /
dgra des sngar tshe rabs mang por gnyen byas tshul bsams nas zhe sdang dgag /
da lta gnyen du bzung ste dga' lhang lhang ba bya sa ? de'i rgyu mtshan brtag na khos da lta zas gos sbyin pa sogs gnas skabs kyi rgyu mtshan phran bu zhig gis byung ba red mod de /
des kyang sngar dgra byas pa la grangs kyis mi chod snyam du chags pa dgag /
da lta dgra gnyen gang yang min pa'i bar ma'i sems can zhes yal bar 'dor ba 'dis kyang sngar dgra gnyen gnyis ka byas pa yin pas kun kyang dgra byas pa dang /
gnyen byas pa 'dra na de thams cad dgra gnyen bar gsum byed mnyam yan 'dug pas su la chags shing su la sdang /
gnyen la chags don ma mchis te /
des sngar dgra mang du byas pa dang /
dgra la'ang sdang don med de des sngar gnyen yang mang du byas pa'i tshul rnams bsam /
der ma zad da lta re zhig mig sngar mthong ba 'dir dgra gnyen du snang ba tsam las /
dus gtan du dgrar nges pa dang /
gnyen du nges pa ni gcig kyang med pas rang gzhan gnyis las rang gi ngos la ltos nas chags sdang byed don med par mnyam par ma zad /
sems can kho rang tsho'i ngos nas kyang mnyam ste nyam thag par mnyam pa dang /
bde ba 'dod cing sdug bsngal mi 'dod par mnyam pas gzhan ngos la ltos nas kyang sems can thams cad la phyogs ri sa ? bya sa ? med par mnyam pa yin /
de mi 'dra ste /
'di dag gis tshe 'di la phan btags pa dang /
gnod pa byas pa yin pas khyad yod snyam na /
de yang min te /
sngar phan btags pa dang /
da lta phan btags pa gnyis kyang mtshungs la /
sngar gnod pa byas pa dang /
da res gnod pa byed pa gnyis kyang mtshungs pa /
dper na na ning mgo la dbyug pas bsnun pa dang /
da lor mgo la dbyug pas bsnun pa gnyis gnod pa byed par mtshungs la /
na ning ja sbag gcig byin pa dang /
'di lor ja sbag gcig byin @# / /
pa'ang mtshungs pa bzhin dang /
dper na sprang po bcu slong bar 'ongs pa la /
de dag kho rang tsho'i ngos nas bkres skom gyis nyam thag par mnyam la /
slong bar yang mnyam zhing rang gi ngos nas kyang phan gnod med par mnyam pa bzhin no / /
de ltar bsams pas dgra gnyen bar ma gsum la sems snyoms pa byung na sems can thams cad la kha spos nas sems snyoms pa bsgrub /
de dag la sems snyoms pa na dgra gnyen ris su mi gcod pas dgra 'dul gnyen skyong gi 'jig rten pa'i spyod tshul ngan pa yang gtan 'gog tu 'gro /
de lta min par sems can thams cad ces pa'i gseb nas 'di dang 'di ma gtogs snyam du 'ga' zhig dmigs kyis bsal te phyir dor mkhan gyi rigs la byang chub kyi sems skye ba'i gnas med /
btang snyoms 'di gcig pu la'ang lo dang zla bar sbrel te dka' las brgyag dgos kyi /
dmigs pa thun re tsam gyis rdzogs pa'i byang chub kyi rtsa ba tshugs pa'i re ba byed pas ni sa chod ci yang mi 'byung /
byang chub sems sbyong gi skor 'di lta bu la dka' ba spyad de 'bad na /
don chung ba'i lha bsgom /
sngags bzlas /
sems ngo skyong ba sogs la mi tshe bskyal ba dang mi 'dra bar dka' las byas rin dang bsgom rin chog pa yod gsungs te slar yang bskyar bshad mdzad / /
! / /
nyin bcu bdun par /
rgyal sras chen po zhi ba lha'i zhal nas /
gang la sems kyi dam pa rin chen de / /
skyes pa de yi sku la phyag 'tshal zhing / /
gang la gnod pa byas kyang bde 'brel ba / /
bde ba'i 'byung gnas de la skyabs su mchi / /
zhes gsungs pa ltar /
gang zhig rgyud la skyes pa de la /
skur ba 'debs pa sogs ngan pa'i 'brel ba bzhag pa tshun kyang gtan gyi bde bar 'god par mdzad pa'i phan yon can zhes sogs kyi byang chub kyi sems kyi phan yon 'ga' zhig gsungs nas /
mdor na sems 'dis zin pa'i byas tshad chos dang /
de'ang sangs rgyas kyi rgyu theg chen gyi chos su 'gro ba yin pa'i phyir /
sgrub pa nyams len byed pa la /
lha bsgom sngags bzlas tsam las byed rgyu med pa bzhin mi byed par /
sgrub pa nyams su blang bya'i gzhi ma byang chub lam rim dang /
de'i nang nas kyang byang chub kyi sems 'di la byed dgos kyi /
'di med par mi tshe ri stong du bskyal te gzhan ji 'dra zhig bsgom khul byas kyang /
sangs rgyas kyi go 'phang dang cung zad kyang nye ru mi 'gro bas /
'di nyid thugs dam gyi mthil du gnang dgos tshul dang /
de lta bu'i sems de bskyed pa la'ang /
sems sbyong gi man ngag la ltos dgos tshul sogs /
kun slong 'chos lugs mdor bsdus shig stsal nas /
sngon du ji ltar song ba'i sa bcad rnams gsungs rjes /
byang chub kyi sems kyi phan yon dang btang snyoms bsgom pa la bskyar bshad mdzad /
de nas byang chub sems sbyong gi man ngag bdun gyi dang po ni mar shes yin la /
'di rgyud la skye shin tu dka' zhing /
ma skyes na drin dran sogs rgyu 'bras @# / /
phyi ma rnams mi 'byung bas 'di la nan tan 'bad dgos /
de la rgyu dang po mar shes ni /
sems can thams cad gnyen gyi mthar thug mar shes pa ste /
'di rgyud la ma skyes na byang chub sems kyi skal ba chad pa yin /
gzhan zab mo stong pa nyid sogs ni rigs pa'i sgo rnam grangs mang po nas bsam chog pas /
de tsam du rtogs par mi dka' mod /
'di la lung zhig gis bsam na'ang /
bsam pa'i gting nas nges shes rnyed pa zhig 'byung dka' la /
dbang rnon chos kyi rjes 'brang la rigs pas bsgrub dgos shing /
'dir rnam 'grel gyi /
skye ba yongs su len pa na / /
'byung rdub dbang po blo dag ni / /
rang gi rigs la ltos med can / /
zhes sogs kyi rigs pa gcig las med pas rtogs dka' la /
'di la dang po rig pa'i ya mtha' thug med du bsgrub dgos pas /
de ring gi sems 'di kha sang gi sems kyi rgyun yin zhing /
de'ang kha nyin gyi rig rgyun yin pa nas bzung /
ma'i mngal nas skyes ma thag pa'i sems de /
skye kha ma'i rgyun yin zhing /
mngal du zhugs ma thag pa'i sems de zhugs kha ma'i rig pa'i rgyun yin pa'i phyir /
'khor ba la thog ma'i mtha' med pas sems kyi 'go brtsom pa 'di'o / /
zhes pa zhig gang du'ang mi rnyed pas na rang gi skye ba la'ang thog ma'i mtha' med par grub la /
de grub pas skye ba grangs kyis mi chod pa zhig yod par grub pas skye ba la ya mtha' med /
des na tshe 'di'i a ma yod pa bzhin du tshe snga ma'i mngal skyes dang sgong skyes gnyis kyi skabs a ma re dgos pas de 'dra'i skye ba gcig len pa la a ma gcig dgos pa bzhin du /
skye ba brgya len pa na ma brgya /
stong len pa na ma stong sogs ma grangs med dgos pas sems can thams cad kyis ma ma byas pa'i thabs med /
de la 'di ltar /
a ma mang du dgos mod /
sems can ni mtha' yas pas de thams cad ni a ma cang min no zhe na /
spyir rang gi skye ba mang bar ma zad kyi| bye brag ri dwags sha ba dgo ba /
'bu srin sogs re re nas kyi lus blangs pa'ang grangs med cing /
de ltar sems can gyi rigs grangs med pa re re'i 'ang lus grangs med pa blangs pa'i phyir /
sems can las kyang grangs mang ba'i skye ba blangs la /
de'i tshe na a ma'ang grangs de mtshungs dgos pas /
sems can thams cad kyis a ma byas pa tsam ma zad lan grangs mang po re ma byas na mi 'dang ba yin no / /
'dir bshes spring gi /
ma yi thug mtha' rgya shug tshi gu tsam / /
zhes sogs kyi dngos bstan ma'i ma /
de'i ma sogs la sbyar yang /
skabs 'dir bla ma'i gsung rgyun ltar kha bsgyur nas /
sa chen po 'di rgya shug gi tshi gu tsam gyi ril bur byas te rang gi tshe 'di'i ma /
skye ba sngon ma'i ma /
de'i sngon ma'i ma zhes ri lu re bzhag kyang rdzogs te /
ma'i grangs kyi brgya stong gi char yang mi 'gro bas /
sems can thams cad kyis ma ma byas na mi 'dang ba dang /
der ma zad sems can thams cad 'tshang @# / /
rgya nges yin pas sems can la zad rgyu yod cing /
rang nyid kyi 'khor ba'i ya mtha' med pas na sems can las rang gi skye ba mang bas sems can kun gyis ma grangs med re ma byas na mi 'dang bas sems can thams cad kyis rang gi ma byas shing /
re res kyang mang du byas te /
sems can 'di'i lus ma blangs bya ba med /
blangs pa la grangs kyis mi chod tshul bsam /
de'ang mi'i skye ba blangs pa lta bur mtshon na gling 'di'i sa phyogs 'dir ma skyes bya ba med /
skyes pa la grangs kyis mi chod /
de bzhin du shar lho nub byang sogs 'jig rten re re la'ang grangs med pa re blangs pas /
sems can las kyang mang ba'i phyir /
ma byas pa ma zad mi'i rten la a ma ma byas pa'ang med pas sems can thams cad a ma cis kyang yin snyam du bsam /
de ltar bsams kyang ma skyes na rang la ma gtan nas med dam zer na skye ba 'di'i ma mngon sum yod snyam pa 'ong bas /
des skye ba 'di'i snga ma sogs kyi ma la sbyar te spogs chog bya /
mar shes bsgom tshul 'di dag bde myur du mdor bsdus tsam las med kyang /
bdag gis bla ma'i mdun du dka' ba spyad pa'i lag rjes /
man ngag ltar gyi sa bcad 'di rgyas su btang ba yin pas rgyun du nyams len mdzad mkhan dang /
bstan pa'i khur bzhes pa rnams nas phyag len ma nyams pa byung na lam gyi rim pa'i rtogs pa'i skyed thon pa la khyad che ba yod 'di bsgom pa na /
dang por tshe 'di'i a mas skye ba snga ma'i ma mang du byas par bsgom /
de nas pha la bsgom /
de nas gnyen gzhan dang /
de nas bar ma dang /
de dag la myong ba legs par thon na /
dgra la dmigs nas ma byas par bsams rjes sems can thams cad la dmigs te sbyong /
'o na ma yin na ngo shes dgos pa la /
de mi shes pas ma min no snyam na /
sangs rgyas kyis kyang /
ma ma byas pa'i sems can gcig kyang ma gzigs pas /
rang res ngo ma shes pa ma gtogs ma dngos gnas yin te /
tshe 'di'i ma yang phyis khyi lta bur skyes nas yod kyang rang gis mi shes la /
tshe 'di'i ma dngos gnas pa yang ngo mi shes pa yod pa /
dge slong ma ut+pa la'i ? mdog gi lo rgyus dang| pha sha za zhing ma la 'tshog /
ces pa'i lo rgyus ltar yin pas ngo mi shes pa tsam ma min pa'i rgyu mtshan du mi 'gyur /
'das zin pas na ma min par mi 'gyur te /
de 'gyur na tshe stod kyi ma yang tshe smad kyi ma min par 'gyur zhing| kha sang gi ma yang de ring gi ma min par 'gyur te /
de 'das zin pas so / /
'di ni phra ba'i mi rtag pa ste /
thos pa ma byas pas rtogs par dka' mod /
dper na /
gzan 'di lta bu yang na ning gsar pa'i skabs dri ma can min zhing /
bug rdol yang med pa la /
de'i rgyun deng sang gi gzan 'di dri ma can /
bug ral can du 'dug pas /
de gnyis tha dad pa lta bu yin /
de lta na'ang skye ba snga phyi'i ma gnyis kyis a ma byas pa la khyad med du bsam @# / /
dgos te /
na ning srog bskyabs na de'i drin da lo yang dran dgos pa bzhin no / /
de ltar yang yang sbyangs pas mar shes rgyud la skyes pa'i tshad ni /
sems can grog sbur gcig mthong ba na'ang rang de'i bur gyur skabs rang gi skyid sdug tshang ma de la re dgos byung ba sogs lhang lhang dran pa ste /
mar shes rgyud la 'khrungs pa jo bo rje lta bu dgos tshul bcas gsungs /
gnyis pa /
drin dran pa ni /
de ltar sems can rnams a ma yin par mnyam na /
a ma byas skabs drin shin tu che bar bsam dgos pas /
da lta tshe 'di'i ma 'di lta bur mtshon na /
thog mtha' bar gsum du drin che ste /
thog mar zla dgu ngo bcu'i bar lus la khur ba na /
bu la gnod kyis dogs nas ma rang nyid kyis zas skom 'gro 'dug thams cad gzab ste gces par bskyangs /
de'i tshe mas de ltar bskyangs mkhas pa zhig ma byung phyin /
rang re da lta chos dang mjal zhing /
dam pa'i chos la slob tu yod pa 'di mi 'byung zhing /
'di dag kyang rang nyid rgod drags nas byung ba min gyi /
a ma de nyid kyi drin yin /
bar du skyes pa na'ang gang yang mi shes pa sha'i 'bu lta bu de sor bcu'i rtse la blangs /
gter rnyed pa lta bu'i dga' tshor byas te /
sha'i drod la bcar /
'jam pa'i stan la bzhag /
brtse ba'i 'dzum gyis bsus /
snabs lag pas phyi chog pa yang gnod dogs nas khas phyis /
mi gtsang ba shing la sogs pas brad chog pa'ang gnod dogs nas lag pas phyis /
de'i skabs su rang nyi ma gcig gam chu tshod gcig tsam ring yal bar dor na'ang /
yang na khyis za ba'am yang na byas 'thog pa /
g.yang du lhung ba sogs kyis 'chi bar 'gyur ba las 'os med pas nyi ma re rer yang srog mgo brgya brgya bton /
bu la sdug bsngal byung ba las rang la sdug bsngal byung ba zhe nas 'dam zhing /
tha na gnyid kyi tshe 'ang bu la sems pa 'ba' zhig gis sngar rgyun ltar gyi lhod bder nyal ma phod /
der ma zad rkang pa 'dzug pa tshun chad dang /
gtam smra ba /
zas za stangs tshun nas rim bzhin bslab pas /
da lta 'gro 'dug dang /
gtam smra ba sogs la thogs pa med pa 'di byung /
mthar rang gi dngul kha gang tsam la'ang sdig dang /
gtam ngan| sdug bsngal khyad du bsad nas bsags pa'i nor rang gi sha las gces par bzung nas longs spyad mi bra ba'ang byin te /
bu bu mo la khyim 'bogs pa /
mna' mar brdzangs pa /
rab tu byung ba'i sgor bcug pa sogs ma rang la 'khos ka gang yod pa'i bka' drin gyis bskyangs /
mdor na rang gis shes tshad dang nus tshad kyis phan bde gang yin 'bad pas sgrub /
gnod pa dang sdug bsngal sel bar byed pa sogs kyi drin tshad mtha' med /
de bzhin du pha sogs sems can gzhan thams cad kyis kyang drin gyis bskyangs pa 'dra ba yin /
de ltar sems can thams cad kyis mi'i rten la rang gi ma byas pa gcig pu 'ang grangs kyis mi chod /
de'i tshe yang da lta'i ma bzhin drin gyis bskyangs /
@# / /
de bzhin du 'gro ba gzhan gyi ma byas skabs kyang ri dwags lta bur skyes pa'i tshe /
de'i mar byas te byams pa'i las tha na'ang lces bldag pa tshun chad kyis byams par bskyangs /
bya lta bu'i ma byas skabs kyang zla ba gcig tsam gshog pas rum /
mis dbyug pa sogs kyis dgra byas pa na'ang /
rang nyid gshog pa yod pas 'phur nus mod kyang /
bu la gces nas srog kyang yal bar dor nas srung /
phyis nas 'bu gcig las ma rnyed na'ang byin nas gso bar byed /
de ltar yang thang re thang gnyis tsam min par gnas skabs thams cad du drin gyis bskyangs pa la grangs kyis mi chod cing /
sngar mgo log gi jag pa zhig gis rta zhig la gri btab pa lto ba la thebs te /
rte 'u sar lhung ba na /
shi kha ma'i ma des kyang rte 'u la lces bldag ste byams par byed pa mthong nas /
jag pa des jag las gcod pa byung ba red /
de'i dus kyi rte 'u de rang yin la /
rta de gzhan 'di min pa'i nges pa ci yod /
de ltar tshe 'di'i mas rang la drin gyis ji ltar bskyangs pa ltar /
sems can thams cad kyis kyang drin gyis de bzhin du bskyangs par bsam /
gsum pa drin gzo ba ni /
bslab btus las /
nyon mongs kyis smyo gti mug ldongs / /
g.yang sa mang po'i lam du ni / /
gom pa re re rdeg 'cha' ba / /
bdag dang gzhan rtag mya ngan gzhi / /
'gro ba rnams ni sdug bsngal mtshungs / /
zhes gsungs pa ltar /
dper na /
tshe 'di'i a ma mig long zhing long khrid dang bral nas /
sems myos te g.yang sa zhig gi khar mchong bar nye ba na /
bu de der yod na a ma des kyang bu de la mi re na su la re /
bu des kyang a ma de mi bskyab na su la bskyab /
de bzhin du sems can thams cad kyang chos dang chos ma yin pa'i blang dor lta ba'i mig dang ni bral /
skad cig re re zhing 'dod pa dang lag len phyin ci log tu byed pa'i nyes spyod kyis gom pa rdeg 'cha' /
'di byed dang 'di ma byed zer ba'i slob mkhan bshes gnyen gyi long khrid dang ni bral /
nyon mongs dug gsum gyi gdon gyis sems dkrugs nas shes pa la rang dbang ma thob pas smyo nas /
bskal pa mang por me dang lus dbyer med du 'gyur ba'i ngan song gi g.yang sa chen por mchongs nas 'gro ba 'di la /
da lan rang cag dge ba'i bshes gnyen dang mjal /
theg pa chen po'i chos dang phrad /
blang dor yang cung zad shes phyir de dag las rang ches cher bzang bas na /
de dag de las skyob thabs kyi khur byed mkhan rang la babs tshul bsam pa dang /
yang slob spring las /
nye du 'khor ba'i rgya mtsho'i khongs su chud gyur pa / /
klong gi nang du lhung ba lta bur snang bzhin du / /
skye shi 'phos pas ngo ma shes pa de bor nas / /
gal te gcig thar byed na de las khrel bor med / /
ces pa ltar ma sems can 'khor ba'i rgya mtsho'i klong du chud pa rnams da res rang la 'don pa'i thabs yod bzhin du ma bton na ma rabs tha chad yin pas de dag 'don pa'i khur da res rang nyid la babs 'dug @# / /
snyam du drin gzo bsgom /
drin gzo ba de yang dbu ma snying po las /
gzhan yang sngon chad nyon mongs pa'i / /
gdon gyis brlams pa bdag gis ni / /
rmas la 'gyur byed 'debs pa bzhin / /
sdug bsngal nad pa gang sdug byas / /
skye ba gzhan du gang dag gis / /
byams dang bsnyen bkur phan pa byas / /
de la lan du phan gdags pa / /
mya ngan bzla las gzhan ci yod / /
ces pa ltar zas dang gos sogs ster ba tsam gyis ni /
gnas skabs kyi bkres skom las grol tsam las phugs su phan pa zhig mi 'byung /
bde ba thams cad dang ldan pa dang /
sdug bsngal thams cad dang bral ba zhig byung na /
sems can de dag la'ang phan pa brtan cing che la /
de yang sangs rgyas kyi go 'phang la bkod na bde ba thams cad dang ldan zhing /
sdug bsngal thams cad bral ba'i gnas thob pa yin pas sems can thams cad sangs rgyas kyi go 'phang la 'god par bya'o snyam pa dgos /
dper na /
rang gi a ma smyo nas gri khyer te bu rang nyid gsod par rtsom na'ang a ma la mi khro bar smyo nad de sel thabs la brtson dgos pa bzhin du dgra la'ang drin gzo bya dgos gsungs /
bzhi pa yid 'ong gi byams pa bsgom pa la /
de'i rnam pa ni sems can rnams snying du sdug cing gces la phangs pa'i rnam par 'char ba zhig ste /
dge bshes po to bas a ma rgan mo zhig la yid 'ong gi byams pa ni khyod kyi bu thod le kor la ji ltar byams pa de ltar yin gsungs pa ltar sems can thams cad bu yid du 'ong ba dang 'dra bar mthong ba la yid 'ong gi byams pa zer /
'di la dmigs pa logs su mi dgos par gong gi mar shes drin dran drin gzo gsum la sngon du myong ba thon yod na 'di rang shugs kyis 'byung bas /
sems can thams cad kyi rgyud la zag med kyi bde ba lta ga la yod de zag bcas kyi bde ba tsam yang mi 'dug /
da lta kho rang tshos bde bar rlom pa de yang sdug bsngal gyi rang bzhin las ma 'das pas /
da ni sems can thams cad bde ba thams cad dang ldan na ci ma rung /
ldan par gyur cig /
de lta bu dang ldan pa zhig bdag gis bya'o snyam du bsam /
de ltar byams pa bsgoms pa'i phan yon ni| rin phreng las /
rdzi 'u tshos sum brgya'i kha zas dag /
nyin re dus gsum sbyin pas kyang / /
byams pa yud tsam thang gcig gi / /
bsod nams dag la char mi phod / /
lha mi byams par 'gyur ba dang / /
de dag kyang ni srung ba dang| |yid bde ba dang bde mang dang / /
dug dang mtshon gyis gnod med dang / /
'bad pa med par don 'thob dang / /
tshangs pa'i 'jig rten skye 'gyur te / /
gal te grol bar ma gyur kyang / /
byams chos yon tan brgyad 'thob bo| |zhes gsungs pa ltar /
byams chos yon tan brgyad 'thob pa sogs phan yon shin tu che'o / /
byams pa bsgom pa 'di'i dmigs yul du ci tsam khyab pas /
de tsam la dbang ba'i 'khor bsgyur dang tshangs par skye bar 'gyur /
@# / /
'di la tshangs pa'i gnas zhes bya ba'ang de'i phyir yin la /
nam mkha'i mtha' khyab kyi sems can thams cad la dmigs pas ni /
tshangs pa chen po mi gnas pa'i myang 'das 'thob par 'gyur ro / /
lnga pa snying rje chen po ni /
sangs rgyas kyi thun mong min pa'i nye rgyu grung po zhig yin la /
rje rin po ches kyang /
lam rim chen po'i nang byang chub sems sbyong gi rim pa'i sa bcad mdzad pa na /
snying rje chen po theg chen gyi lam gyi rtsa bar bstan pa dang /
rgyu 'bras gzhan rnams de'i rgyu 'bras su 'gro tshul zhes dmigs kyis bsal te gsungs la /
mdo las kyang /
'khor bsgyur gyi 'khor lo dang /
mi'i srog gi dbang po ltar theg chen gyi lam 'bras bu dang bcas pa thams cad kyang 'di la rag las par gsungs shing /
dpal ldan zla bas kyang 'jug pa brtsams pa'i thog mar /
gang phyir brtse nyid rgyal ba'i lo tog phun tshogs 'di'i / /
sa bon dang ni spel la chu 'dra yun ring du / /
longs spyod gnas la smin pa lta bur 'dod gyur pa / /
de phyir bdag gis thog mar snying rjer bstod par bgyi / /
zhes gsungs pa bzhin /
thog mar theg chen du nges par byed pa dang /
byang chub tu sems bskyed pa'i rtsa bar gyur pas sa bon ltar gal che ba /
bar du rgyal sras kyi spyod par mi zhum pa'i go cha'i brtson 'grus skyed pas chu lud ltar gal che ba /
tha mar sangs rgyas thob nas kyang gzhan don 'phrin las rgyun mi 'chad par byed pas 'bras bu la longs spyod pa ltar gal che ba'o / /
byang chub kyi sems shugs drag lod kyang 'di'i rjes su 'gro zhing /
byang sems rnams kyang sa lam bgrod tshul myur bul sna tshogs 'byung ba'i rtsa ba snying rje shugs che chung las byung /
byang chub sems dpa' sngags la zhugs nas myur lam 'tshol zhing /
bgrod pa shin tu myur ba yang snying rje'i stobs te /
bu me dong du lhung na de'i pha mas myur du 'don la /
nye 'brel gyis de ma thag 'don mi nus pa lta bu'i snying rje'i shugs drag zhan gyis byung ba yin /
snying rje 'di bsgom pa na thog mar bshan pas gsod bzhin pa'i lug lta bu la dmigs nas bsgom na skye sla ste /
'di ltar gnam sa mgo mjug ldog pa ltar gan rkyal du bsgyel /
yan lag ni tha gus gcings /
shed rgyags kyang mi thub /
srog la bab par ni mngon sum du shes /
bros pas ni mi thar /
mgon dang skyabs med par mig mchi ma tsa rer bshan pa'i gdong du rig rig tu blta bzhin 'jigs skrag dang sdug bsngal mi bzad pa'i ngang nas gsod lugs ngan pa sna tshogs zhig gis 'chi lugs la bsam dgos /
rang res de ltar gsod par mthong ba na /
lug des cang bsam e shes na snyam yang /
sngon bshan pa zhig gis lug mang po gsod skabs /
snga ma 'ga' bsad zin nas /
gcig gsod rgyur thag pas bsdams pa'i bar der /
bshan pa'i gri de lug gcig gi nye 'gram na yod pa /
lug des gri de la lag pas sa bkab ste sba ba'i tshul byas pa'i rabs ltar 'jigs skrag dang sdug bsngal bzod dka' @# / /
ba yod /
de ltar ci drag la thug pa de bzhin du da lta gsod sar ma slebs par /
ri la rtswa khar 'grim pa'i lug de dag kyang /
snga phyi'i khyad tsam las de dang khyad par med pa zhig 'ong /
de dag tshe rabs snga ma'i rang gi ma byas tshul bsams nas snying rje bsgom /
de la myong ba skyes pa na /
sngar rang steng du bsgoms pa'i ngan song gi sdug bsngal rnams bsams te /
sems can gzhan rnams kyang de ltar sdug bsngal myong dang myong bzhin pa rnams bsgoms nas /
a ma de dag 'ga' zhig ni dmyal bar lcags sreg tu bsreg /
khro chur 'tshod /
'ga' zhig ni yi dwags su skyes nas bkres skom gyis gdung ba sogs bsams nas snying rje bskyed /
de la snying rje skyes pa na| dper na /
ri la yod pa'i lug dang gsod bzhin pa'i lug gnyis gsod pa snga phyi tsam las khyad med pa bzhin /
da lta mi yul na sdig pa byed par pho skyen mdog kha ba rnams kyang ngan song du ltung bar nges pas da lta lhung zin pa rnams dang khyad med tshul bsam /
de nas tshe 'di'i a mas kyang sdug bsngal gyi rgyu la longs spyod pa la snying rje bsgom /
de nas gnyen 'brel sogs gzhan rnams kyis kyang tshe 'di'i so tshis sdig ltung kho na la brtson zhing /
da lta mtho ris kyi gnas skabs na'ang sdug bsngal gsum gyis mnar bzhin du /
da dung de las ches che ba'i ngan 'gro'i sdug bsngal myong 'gyur gyi rgyu la brtson pa dang /
der ma zad /
sems can thams cad kyang sdug bsngal dang sdug bsngal gyi rgyu la spyad spyad pa yin pas a ma drin can 'di dag sdug bsngal dang sdug bsngal gyi rgyu dang bral na ci ma rung /
de ltar bdag gis bya'o / /
zhes snying rje chen po bskyed cing /
skye dka' ba rnams la dmigs su bkar te bsgom /
tshangs pa sogs la skye dka' na skyes bu 'bring gi skabs ltar bsams pas skye ba 'ong /
snying rje chen po rgyud la skyes pa'i tshad ni /
sems can thams cad sdug bsngal dang bral 'dod a mas bu gces pa nad drag po lta bu'i sdug bsngal can zhig la sems pa bzhin bza' btung gi tshe tshun chad du byung na skyes pa yin zhing /
de yang sdug bsngal las bral 'dod tsam gyi snying rje ni /
nyan rang dang thun mong ba'i snying rje yin la /
sdug bsngal las skyob 'dod kyi snying rje ni theg chen thun mong ma yin pa'i yin pas phyi ma 'di bskyed par byed /
des na /
'di dag skye dka' yang skye thabs la brtson pa chen po bskyed de 'bad dgos /
sngar rang nyid na myong ba'i nad drag po de 'dra zhig mi gzhan na ba mthong na rang nyid kyi myong ba rgyu mtshan du byas nas snying rje skye ba bzhin /
skyes bu chung 'bring gi skabs su 'khor ba dang ngan song gi sdug bsngal rang steng du legs par bsgoms pa rnams la skye sla /
sems can la gces shing phangs pa'i yid 'ong gi byams pa dang /
bde ba dang ldan 'dod kyi byams pa gnyis byams par mtshungs kyang spyi bye brag lta bu'i khyad par cung zad yod /
yid 'ong gi byams pa ni mar shes drin dran drin gzo gsum gyis drangs shing /
des @# / /
snying rje chen po skyed par byed pas snying rje chen po'i sngon du nges par 'gro dgos /
bde ba dang phrad 'dod kyi byams pa dang snying rje la rgyu 'bras go rim gyi nges pa med /
lam rim chen mor drin gzo'i mjug thogs der bde ba dang phrad 'dod kyi byams pa bsgom tshul gsungs pa ltar 'ga' zhig la de ltar snying rje'i sngon du bsgom na'ang rung mod /
skyong tshul man ngag lugs ltar byed na bde ba dang phrad 'dod kyi byams pa snying rje'i rjes su bsgom /
de nas lhag bsam la 'jug pa yin pas de ltar na bde ba dang ldan 'dod kyi byams pa gtso bor mtshams 'dir bsgom zhing /
lam rim chen mo'i sa bcad ltar /
snying rje'i sngon du'ang yid 'ong gi byams pa dang sbrags nas cung zad bsam dgos gsungs /
drug pa lhag bsam ni /
ma'i khur bu la babs pa bzhin /
sems can thams cad kyi sdug bsngal sel ba dang /
bde ba thams cad sgrub pa'i khur rang gis khyer nas sangs rgyas kyi sa la bdag rang gis 'god ces thag bcad pa ni /
nyan rang las lhag pa'i bsam pa ste /
dper na /
mi zhig g.yang du lhung ba mthong ba ma bzod nas de 'don mkhan byung na ci ma rung snyam pa lta bu ni byams pa snying rje gnyis dang mtshungs shing /
de ltar ma bzhag par rang gis 'don rgyur blo thag bcad pa ni lhag bsam dang 'dra bas /
spyir byams pa dang snying rje tsam nyan rang la yod kyang /
lhag bsam de 'dra nyan rang la med| lhag bsam 'di dang drin gzo'i skabs kyi khur khyer lugs ni /
dper na tshong pas nor rdzas nyo bar brtsom pa dang /
tshong thag bcad pa bzhin gyi blo thag bcad pa dang /
ma bcad pa'i khyad par yin zhes bla ma rin po che gsung gsungs /
bdun pa sems bskyed ni /
de ltar khur du khyer ba na /
rang la de 'dra'i nus pa e yod brtag na /
rang la ni sems can gcig gi don byed pa'i nus pa'ang med /
'on kyang don byed par nus mkhan zhig btsal nas /
de'i go 'phang thob par e nus blta dgos pas /
re zhig 'jig rten 'dir che ba tshangs pa dang brgya byin sogs kyis ni /
sems can gyi don cha tsam yang mi nus shing /
nyan rang dgra bcom pa yang 'ching ba thams cad ma spangs pas /
sems can gyi don yang de lta bu zhig las mi nus /
byang sems sa dang po ba lta bur sems can gyi don mdzad pa shin tu rgya che yang des skye ba gcig thogs kyi byang sems kyis sems can gyi don mdzad pa'i cha tsam mi bsgrun la /
des kyang byang sems srid pa tha ma pa byang chub shing drung gi gnas skabs kyi nyin gcig gi sems can gyi don gyi cha shas tsam yang mi bsgrun no / /
byang chub kyi shing drung gi sems dpa'i sems can gyi don 'byung ba des ni /
sangs rgyas kyi dper yang mi bzod pa nam mkha' dang lag mthil tsam gyi khyad yod pas des na sems can gyi khams dang bsam pa /
rgyud tshod dang mthun par gzhan don 'bad med lhun grub tu 'byung ba 'gran zla med pa ni /
sangs rgyas nyid yin zhing /
de'i go 'phang thob na yon tan 'di dang 'di @# / /
zhes sngar skyabs 'gro'i skabs kyi yon tan rnams 'dir sbyar nas /
gzhan don byed pa la rnam mkhyen thob pa med mi rung du nges pa bskyed de /
gzhan don du rdzogs byang don gnyer gyi blo bskyed /
'di dag nas btang snyoms /
mar shes /
drin dran /
drin gzo rnams ni gzhan don don gnyer gyi blo skye ba'i gzhi sgrub pa yin la /
byams pa /
snying rje /
lhag bsam gsum ni /
gzhan don don gnyer gyi blo bskyed pa dngos yin pas| de nas rdzogs byang thob 'dod skyes pa na /
sems bskyed pa ni gzhan don phyir / /
yang dag rdzogs pa'i byang chub 'dod / /
ces gsungs pa ltar mtshan nyid yongs su rdzogs pa'i sems bskyed la ni gzhan don la dgos par mthong ba tsam gyis drangs pa'i sangs rgyas thob 'dod tsam gyis mi chog par rang nyid spangs rtogs phun sum tshogs pa'i don la yang sangs rgyas kyi go 'phang ma thob ka med du mthong nas de thob 'dod dang /
de yang rang kho na'i don min par sngar byams pa snying rje lhag bsam rnams kyi skabs gzhan don don gnyer gyi blo ji ltar bskyed pa ltar gzhan don du yang rdzogs byang thob 'dod kyi bsam pa zhig bskyed dgos /
de ltar bsgoms kyang 'thob e thub snyam na /
de nges par 'thob nus te byang chub kyi sems 'di bskyed pa'i dus da res las lhag pa med de /
rten ni sangs rgyas kyi go 'phang lus rten 'di la sgrub pas chog pa'i rten thob /
chos ni sangs rgyas kyi bstan pa /
de'i nang nas theg pa chen po'i chos dang| lhag par tshe gcig la 'tshang rgya bar nus pa'i gsang sngags kyi bstan pa dang mjal /
'di grub mtha' ris med la yod pa'i khyad chos yin /
rje tsong kha pa chen po'i snyan brgyud kyi bstan pa 'di la mi lo bcu gnyis tsam la 'tshang rgya bar nus shing /
de las kyang ches myur ba lo gsum phyogs gsum tsam la'ang zung 'jug gi go 'phang thob pa mang po byung ba sngar rgyal ba yab sras sogs dam pa gong ma du ma'i rnam thar ltar yin /
nga tshos deng sang snyigs dus red zer yang rang la da res las dus bzang ba sngon chad rnyed ma myong ba'i tshod yin la /
rje mid la dang dben sa bas thob pa'i lus kyang rang gi lus rten 'di las lhag pa med pas /
gru gu zha bos rkyang la zhon pa ltar da res 'bad dgos /
rang res lam rim bsgom pa la shi ba las mtsher ba tsam byed /
de bas dpe klog pa dang slob gnyer kha ton lta bus mi tshe bskyel ba la dga' ba ni gnad ma shes pa yin /
phyis nas rten 'di lta bu e rnyed mi shes /
rnyed kyang bstan pa dang /
yang sgos tshang la ma nor ba'i rgyal ba gnyis pa'i bstan pa 'di lta bu dang mjal ba shin tu dka' la /
de'i phyir rten 'di dang ma bral ring de la rdzogs byang gi rgyu byang chub kyi sems 'di e skye zhig blta dgos /
'di gcig skyes na des rang gzhan gnyis kyi don 'byung ste /
sngar yul khams gcig la mu ge byung ste mi tshang zhig gi pha bu thams cad shi bar nye ba na /
nyin gcig sha gzug cig byung ba dang /
pha des bsam par /
de nyid thams cad la @# / /
bgos te zos kyang /
nyung ngu re las mi thob pas bkres pa mi sel zhing yud tsam las mi brtan par shes nas /
de bas 'di tshang ma rang gis zos nas zas tshol bar 'gro nus pa'i stobs bskyed la| de nas khong tsho gso snyam nas sha thams cad pha des zos te zas tshol bar phyin nas thams cad gsos pa bzhin no / /
des na gsang sngags nyams su len pa dang /
ma Ni phreng skor gcig bgrang ba tshun dang /
grwa rkyang lta bus tshogs chos grwa thengs gcig 'grim pa tshun kyang sems 'dis zin pa'i sgo nas byed /
sems can gyi don du sangs rgyas thob 'dod kyi rtsol bcas kyi myong ba thon na bu ram gyi shun pa lta bu'i byang chub kyi sems skyes pa yin /
de tsam du ma zad /
sems can mthong tsam nas de'i don du rdzogs byang thob 'dod kyi sems la rtsol med kyi myong ba nam thon pa na byang chub kyi sems dngos gnas pa rgyud la skyes pa yin pas /
des theg pa chen po'i tshogs lam du zhugs shing| bskal chen grangs med gsum du tshogs gsog pa'i 'go rtsom pa yin /
de lta bu'i myong ba thon na byang chub sems dpa' dang rgyal ba'i sras zhes bya ba'i ming thob pa sogs yon tan mtha' yas pa 'byung /
de'i thog sngags lam gyi snon ma btab nas nyams su blangs na 'tshang rgya ba la myur nges shes pa 'ong /
sems bskyed la ngo bo'i sgo nas smon 'jug gnyis dang /
sa mtshams kyi sgo nas mos spyod sogs bzhi dang /
sems bskyed tshul gyi sgo nas rgyal po lta bu sogs gsum dang /
gzhan yang sems bskyed nyer gnyis sogs kyi rnam gzhag kyang shes pa gal che gsungs /
des rgyu 'bras man ngag bdun gyi sgo nas sems bskyed pa song nas /
da ni rgyal sras chen po zhi ba lha'i lugs kyi bdag gzhan mnyam brje'i sgo nas blo sbyang ba 'chad pa la /
de yang rgyu 'bras bdun ma'i sgo nas sngar bshad pa ltar sbyangs pas kyang byang sems skye mod /
'on kyang blo de shugs drag pa'i phyir bdag gzhan mnyam brje'i sgo nas blo sbyang ba la /
phyi ma 'di sngar bka' dam par mdzad cing /
'di dang gtong len gnyis zur du bkol ba la /
blo sbyong zhes grags bdag gzhan brje'i chos 'di /
spyod 'jug las /
gang zhig bdag dang gzhan rnams ni / /
myur du bskyab par 'dod pa des / /
bdag dang gzhan du brje bya ba / /
gsang ba'i dam pa spyad par bya / /
zhes gsungs pa ltar snod min gyi blor mi chud pas /
jo bo chen po nas /
mchad kha ba'i bar lkog chos su mdzad nas bka' rgya mar gnang /
blo sbyong gi skor la /
rma bya dug 'joms sogs mang yang blo sbyong gi lam gyi lus yongs su rdzogs pa ni /
don bdun mar grags pa 'di nyid yin pas 'di bstan nas nyams su blang na snga ma bas kyang phan tshabs che ba'i phyir da lam 'dir don bdun ma'i rtsa ba'i yig rnying gi steng nas khrid 'bul ba yin /
'di la bshad lugs mi 'dra ba mang yang da res 'dir dngul chu yab sras kyi khrid rgyun ltar byed pa yin pas /
dang por mdzad pa po'i che ba ston pa thub ba'i dbang @# / /
po nas brgyud de jo bo chen po'i bar dang /
des 'brom rin po cher bka' rgya dang bcas gnang /
des slob ma rnams la lam rim tshogs chos dang /
'di gsang ba'i sgo nas po to ba sogs la gnang zhing| po to bas glang shar gnyis la gnang /
sha ra bas khong gi slob ma byang chub sems kyi bka' bab pa dge bshes mchad kha ba la gnang zhing /
mchad kha ba'i sku dus nas tshogs chos su byung ba yin la /
dge bshes mchad kha ba ni rnying ma'i sngags 'chang chen po zhig gi gdung rgyud du 'khrungs /
rig gnas lnga sogs la shin tu mkhas kyang ma tshim par /
khe dang rgyal kha gzhan la btang / /
gyong dang bub kha rang gis len / /
zhes sogs glang thang pa'i blo sbyong tshigs brgyad ma gzigs pa'i don rtsad bcad par byon pa na /
glang thang pa gshegs zin shul sha ra ba dang mjal nas /
blo sbyong gi gdams ngag zhus te bsgoms pas byang chub kyi sems thugs rgyud la 'khrungs /
mdze nad can mang por yang gdams pa 'di gnang nas bsgoms pas nad las grol bas mdze chos su grags pa'ang byung /
phyis gsang chos su byas na shin tu phangs par dgongs nas tshogs bshad du gnang ste /
de nyid yi ger bkod pa don tshan bdun du bcad pa'i blo sbyong don bdun ma 'di mdzad /
man ngag bdud rtsi'i snying po zhes pa ni /
'chi ba med pa sangs rgyas kyi go 'phang thob byed kyi gdams pa'i mthar thug blo sbyong la byed /
chos kyi che ba /
rdo rje pha lam dang 'dra tshul sngar phan yon gyi skabs zhus pa ltar dang nyi ma'i 'od kyi cha shas tsam gyis kyang mun pa sel nus pa bzhin gces 'dzin gyi mun pa sel ba dang /
sman gyi ljon shing cung zad tsam gyis kyang nad sel nus pa ltar gces 'dzin gyi nad sel ba dang /
snyigs ma lnga bdor chos lam du mi 'gro ba'i skabs blo sbyong gis grogs byas nas rkyen ngan gyis mi 'khrugs pa sogs kyi che ba du ma dang ldan /
'di'i thog mar thugs rje chen po la phyag 'tshal lo / /
zhes pa ni 'phags pa spyan ras gzigs la phyag 'tshal ba min gyi /
slob dpon zla ba grags pas /
dbu ma 'jug pa'i dbur snying rje la mchod brjod mdzad pa bzhin 'dir yang snying rje chen po la mchod par brjod pa'o / /
de nas blo sbyong dngos gzhi la don tshan bdun las /
dang po sngon 'gro rten gyi chos bstan pa zhes pa skyes bu chung 'bring gi lam la blo sbyangs pa de yin la /
de ni lam rim las bshad pa dang khyad med pas gsar du bshad mi dgos so / /
gnyis pa byang chub kyi sems gnyis sbyang ba la /
don dam sems bskyed dang /
kun rdzob sems bskyed gnyis las /
theg chen gyi rigs can dbang rnon dag gi dbang du byas nas /
snga rabs kyi khrid yig rnams su dang por don dam sems bskyed kyi sgo nas blo sbyang ba 'dir gsungs kyang /
sngon du thabs kyi cha ma bstan par don dam sems bskyed kyi blo sbyong tshul bshad na grub chen glang po'i ko ba pa'i lo rgyus ltar 'gro ba yang srid pas /
'dir tshe gling yongs 'dzin gyi @# / /
phyag srol ltar don dam sems bskyed kyi blo sbyong ba sngon du mi 'chad par shes rab kyi phar phyin 'og tu 'byung bas don dam sems bskyed de dang sbrags nas 'og tu 'chad gsungs /
gnyis pa kun rdzob byang chub kyi sems la blo sbyong ba la /
'di'i man ngag gi khungs ni mdza' bo'i bu mo'i gtam rgyud ltar dang /
sogs khongs su yod pa ston pa thugs rje can sngon slob pa lam gyi gnas skabs su dmyal ba'i shing rta 'dren pa'i gyad du 'khrungs skabs thugs bskyed pa sogs yin /
de la lnga las /
dang po bdag gzhan mnyam par bsgom pa ni /
thog mar sngar gong du bshad pa'i btang snyoms nas yid 'ong gi byams pa la ma thug bar gong du bshad pa ltar sngon du btang /
de nas bla mchod las /
sdug bsngal phra mo tsam yang mi 'dod cing / /
sogs ltar bsam dgos pas da lta rang res bdag zer ba na /
shin tu gces shing phangs la gzhan de ltar du mi blta ba ni /
bdag gzhan ma mnyam pa yin 'dug kyang /
bdag gzhan gnyis la khyad par chen po de tsam mi rigs te /
bde ba 'dod cing sdug bsngal mi 'dod pa rang dang gzhan gnyis ka mtshungs pas so snyam du bsam dgos /
dang po 'di la de tsam las gzhan rigs pa'i rnam grangs mang po med /
blo sbyong gi skabs 'dir mar shes drin dran drin gzo gsum dang /
mjug gi lhag bsam dang /
byang sems la sngar rgyu 'bras bdun gyi skabs dang khyad med kyang /
yid 'ong gi byams pa dang snying rje gnyis la stobs che chung gi khyad par yod /
de gnyis la khyad 'don tshul yang /
drin dran gyi skabs su /
snga ma la a ma byas pa'i skabs kyi drin dran tshul las med la /
'dir ni a ma ma byas pa'i gnas skabs su'ang drin dran tshul yod /
bdag gzhan brje ba la de'i sngon du 'gal rkyen bdag gces 'dzin gyi skyon dang /
mthun rkyen gzhan gces 'dzin gyi yon tan bsam dgos pas /
gnyis pa bdag gces 'dzin gyi skyon sgo du ma nas bsam pa ni /
bla mchod las /
rang nyid gces par 'dzin pa'i gcong nad 'di / /
mi 'dod sdug bsngal bskyed pa'i rgyur mthong nas / /
sogs dang /
spyod 'jug las /
'jig rten sdug bsngal ji snyed pa / /
de kun bdag bde 'dod las byung| |zhes dang /
'jig rten dag na 'tshe ba gang yod dang / /
'jigs dang sdug bsngal ji snyed yod gyur pa / /
de kun bdag tu 'dzin pa las byung na / /
'dre chen des ko bdag la ci zhig bya / /
zhes dang /
'di'i rtsa tshig las kyang /
le lan thams cad gcig la bda' / /
zhes pa ltar rang la mi 'dod pa gang byung ba thams cad rang gces 'dzin las byung ba yin te /
mtshon dang /
dug dang /
lha klu sogs mi ma yin gyi gnod pa dang /
dmyal ba yi dwags dud 'gro sogs su skye ba'ang rang bde thabs kyi khe zhig thob pa'i re ba byas nas gzhan gyi srog bcad pa dang /
ser sna byas pa dang /
gzhan khyad du bsad pa sogs kyi skyon yin /
de bzhin du da lta rlung mkhris bad kan sogs na tsha /
dgra'i 'jigs pa dang /
gyod @# / /
kha mchu /
dpon po'i khrims kyi 'jigs pa sogs thams cad rang gces par bzung nas zas kyi tshod ma zin pa sogs dang /
lto gos gtam gsum blos ma thongs pa dang /
nad ma theg pa'i skyon kho na yin zhing /
mtho sa nas 'jig rten gyi rgyal blon dang rgyal khag phan tshun 'thab pa nas bzung ste /
dma' sa nas 'bangs mi khyim sogs mi mthun pa dang /
grwa rkyang phan tshun 'thab pa tshun rang gces par bzung ba'i skyon te /
gces 'dzin ma byas par /
nga la khyad par med khyod gang dga' gyis zer ba zhig byung na /
snga ma'i skyon de dag thams cad mi 'byung /
rkun ma /
jag pa /
tha na byi bas rtsam khug la bu ga phug nas mi bde ba byung ba tshun kyang rang gces 'dzin gyis byas /
dug gis shi ba dang /
zas ma 'phrod nas shi ba'ang rang gces par bzung nas zas mi za dgu za mang po zhig zos pa las byung phyir dug gis bsad pa min gyi /
rang gces 'dzin gyis bsad pa yin /
da res phar gang yang ma byas par rkun khag byung ba lta bu yang rang gces 'dzin gyis gzhan la gnod pa bskyal ba'i 'bras bu yin /
der ma zad /
mtho ris dang thar pa'i srog gcod pa'i bshan pa lta bu /
dug gsum gyi rkyal pa khur nas dge ba'i lo tog brku ba'i chom rkun lta bu /
ma rig pa'i zhing sa la las ngan pa'i sa bon btab nas 'khor ba'i lo tog 'grub par byed pa'i so nam mkhan lta bu /
mda' mdung gri kha 'thab pa'i dkyil tshun nas khe zhig thob tu re ba'i brnab sems mkhan /
gyong 'dug na bla ma mkhan po pha ma tshun gyi thog tu'ang g.yug phod pa'i khrel med gzhung ngan po /
thog med nas legs pa'i yon tan gang gi'ang don ma grub pa'i sgren mo lag stong can /
re dogs med pa la re dogs byed mkhan /
mtho mnyam dman gsum la phrag dog 'gran sems /
khyad gsod byed cing /
bstod na dregs shing smad na khro ba /
'jig rten gyi mi legs pa thams cad 'gugs mkhan /
mi dge thams cad kyi 'byung khungs /
thog med nas rang nyid sdug bsngal la sbyor mkhan phung byed 'ug pa'i mgo can dang 'dra ba'ang rang gces 'dzin yin pas /
gtad rang gi snying dbus su yod pa la /
bskul dang gtor ma brgyag na 'di thog tu brgyag dgos pa las /
nged tshos gtor brgyag gi skabs dgra a ma zhig yin zer nas ma rgan sems can gyi steng du gtor rgyag byed pa go nor ba red /
gces 'dzin la ltas ngan bye'u mgo sngon dang /
blo sbyong la 'gong po 'gong rdzong gi chos zhes gsungs pa'ang de'i gnad kyis yin /
sngar gcod pa zhig gis btsan gyi gnas sa 'phrogs te bsdad pa'i 'phrul gyis /
nyin gcig gcod pa'i sbyin bdag gnyis 'thab rtsod byung ba na /
gcod pa des sbyin bdag gnyis la bar 'dum byed par song bas sbyin bdag gcig gis mtshon 'phangs pa gcod pa la thebs te bsad tshul bdag gi bla ma rin po ches gsungs /
de lta bu'i grir shi ba sogs kyi rtsa ba'am lan rtsa yang rang gces @# / /
'dzin 'di kho na la thug cing /
spyod 'jug las kyang /
yid khyod rang don byed 'dod pas / /
bskal pa grangs med 'das gyur kyang / /
ngal ba chen po de lta bus / /
khyod kyis sdug bsngal 'ba' zhig sgrub / /
ces gsungs pa bzhin rang re 'khor ba thog med nas sdug tu 'jug mkhan ni rang gces 'dzin 'di nyid yin /
bdag gces 'dzin dang bdag 'dzin gnyis so so yin yang blo sbyong las gcig lta bur gsungs pa de gnyis phyogs mthun pas yin /
mdor na de gnyis ni nyes pa kun gyi rtsa ba lta bu ste /
gcig gis nga nga snyam du nga bden grub tu bzung zhing /
gcig gis nga blos ma thongs par gces par bzung nas bsdad yod pa yin| mdor na nyes pa thams cad nga bde ba zhig dgos zhes blo phugs su bzhag pa de las byung /
de ltar rang gces 'dzin ma btul na skyid mi 'byung bas /
de sngon rang la sdug bsngal byung ba'i lan rtsa rtsad ma bcad pas lan par 'dug /
da phyin chad lan rtsa rtsad chod pas rang gces 'dzin 'di la dgrar bltas te spong thabs bya dgos gsungs /
gsum pa gzhan gces 'dzin gyi yon tan sgo du ma nas bsam pa ni /
zhi ba lhas /
'jig rten bde ba ji snyed pa / /
de kun gzhan bde 'dod las byung / /
zhes dang /
bla mchod las /
ma rnams gces bzung bde la 'god pa'i blo / /
mtha' yas yon tan 'byung ba'i sgor mthong nas / /
zhes sogs dang /
blo sbyong las /
kun la bka' drin che bar bsgom / /
zhes pa ltar mngon mtho'i lus longs spyod /
'khor phun tshogs thams cad gzhan gces 'dzin las byung ste /
gzhan gyi srog la gces par bzung nas srog gcod ma byas pas srog gcod spangs pa'i dge ba'i 'bras bu rnams smin te bde 'gro dang tshe ring ba sogs 'byung /
gzhan gces par bzung nas sbyin pa btang ba dang ma byin len spangs pa sogs kyis 'byor ba che ba sogs bskyed /
mdor na /
mang du bshad lta ci zhig dgos / /
byis pa rang gi don byed dang / /
thub pa gzhan gyi don mdzad pa / /
'di gnyis kyi ni khyad par ltos / /
zhes dang /
bla mchod las /
mdor na byis pa rang don kho na dang / /
thub dbang gzhan don 'ba' zhig mdzad pa yi / /
skyon dang yon tan dbye ba rtogs pa'i blos / /
zhes sogs gsungs pa bzhin ston pa dang rang gnyis dang por 'khor bar 'khyams pa 'dra mnyam yin yang /
thub pa mchog des ni sngon skabs shig nas /
gzhan gces par bzung bas skyon thams cad zad cing yon tan thams cad rdzogs nas don gnyis mthar phyin la /
rang res 'khor ba thog med nas rang gces 'dzin sha stag byas te nga rang bde ba zhig dgos snyam du brtson brtson kyang /
da lta rang don sne gcig tsam dang /
tha na ngan song du mi 'gro ba'i thabs tsam yang bya ma thub pa tsam du ma zad /
da dung sdug bsngal kho nas mnar ba 'di ltar yin /
rang res de las go ldog ste sngar zhig nas ston pa thugs rje can gyis mdzad pa bzhin byas yod na /
da lta rang gi sdug bsngal kun zad cing /
bde ba'i mchog dang ldan @# / /
la gzhan don yang phun sum tshogs par the tshom med de /
de ltar ma byung bas deng sang gi kha stabs 'di byung ba red /
bskang gso sogs kyi tshe dwags po dge bshes shig gis blo sbyong mtshon cha 'khor lo'i /
de ltar lags pas dgra bo bdag gis zin / /
zhes pa nas /
e ma bdag 'dzin 'di yin the tshom med / /
ces sogs yod pa'i blo sbyong gi bskul de dgon pa zhig tu bskang gso'i skabs 'dzud par mdzad /
de la 'tshub chen po byung bar dgra dngos gnas pa ngos zin pa'i gnad kyis yin /
sngon sngags pa zhig gis mthu byas te rkun ma mang po shi ba na /
lab sgron gyi sras rgyal ba don grub kyis gces 'dzin la mthu thebs par smon te rang gces 'dzin ma byas pas sngags pa'i mthus gnod ma nus pa'i lo rgyus ltar dang /
'brug pa kun legs kyis gcung chos rgyal gyi rim gro mdzad pa na gtor zor phyir ma 'phangs par /
gces 'dzin la brgyag pa'i bsam pas gcung gi sku pang du 'phangs pa'i rabs gsungs /
ston pa thugs rje can gyis gzhan gces par bzung ba yang sngar rgyal po padma can du 'khrungs skabs nad yams zhi ba'i phyir nya ro hi ta'i skye ba bzhes te /
de'i shas sems can mang po'i yams nad gsos pa dang /
rus sbal du 'khrungs skabs rgya mtshor lhung ba'i tshong pa lnga brgya rgya mtsho'i tshu rol tu bsgral zhing /
sku lus sbrang 'bu brgyad khri la byin pa dang /
rgyal po dpal gyi sdes sku lus kyi phyed byin pa dang /
gtsug na rin chen gyis dbu'i gtsug tor gyi nor bu sku sha las dngos su bcad de gzhan la gnang ba dang /
rgyal sras snying stobs chen pos stag mo bkres pa rang gi bu la zar nye ba zhig la lus byin pa dang /
zla 'od kyis dbu byin pa sogs kyi rabs rgyas par gsungs nas /
ston pa thugs rje can des de ltar mdzad la /
nged tshos rang 'ba' zhig ma gtogs bsam rgyu med pa 'dis de ltar dka' yang smon lam tshun btab ste sbyong dgos /
gzhan yang /
gzhan gces par bzung 'os te /
dper na 'bras bu phun sum tshogs pa skye ba'i zhing sa lta bu dang /
yid bzhin gyi nor bu dang 'dra bar gnas skabs kyi zas gos sogs kyang sems can la brten nas 'byung zhing /
sems can gyis rang cag la a ma byas pa'i tshe drin chan pas bskyangs par ma zad /
a ma ma byas pa'i gnas skabs na'ang de dag gi drin kho nas rang cag 'tsho ba ste /
dper na rtsam pa khug ma gang yang dang por sems can 'ga' zhig gis rmos 'dren /
'ga' zhig gis chu btang /
'ga' zhig gis phyugs bcag skor ba sogs dka' ba dpag med byas /
sdod gnas 'di'ang sems can gyi drin te /
mi dang dud 'gro mang pos sa bskyal /
rtsig pa brtsigs /
shing bzos /
chu bskyal ba sogs las byung /
gzan 'di'ang dang por lug mang po zhig gi bal bton /
de rjes 'ga' zhig gis 'thags /
'ga' zhig gis btsem /
da lta gyon chog tu gyur /
gzhan yang gnas skabs dal 'byor gyi rten rnyed pa dang /
mthar thug byang chub tu sems @# / /
bskyed cing /
spyod pa la slob pa /
sangs rgyas thob pa man chad sems can gyi bka' drin te snying rje skye yul dang /
sems bskyed yul dang /
sbyin yul dang /
tshul khrims kyi gzhi dang /
bzod pa bskyed yul sogs sems can yin pas /
de thams cad kyang sems can gyi drin las byung /
des na spyod 'jug las /
sems can rnams dang rgyal ba las / /
sangs rgyas chos 'grub 'dra ba la / /
rgyal la gus bya de bzhin du| |sems can la min ci yi tshul / /
zhes gsungs pa bzhin sangs rgyas kyi go 'phang yang phyed bla ma'i bka' drin dang /
phyed sems can gyi drin gyis thob pa yin phyir glang thang pas kyang /
bdag ni sems can thams cad la| |yid bzhin nor bu las lhag pa'i / /
don mchog sgrub pa'i bsam pa yis / /
shin tu gces par 'dzin par shog ces pa ltar sems can ni rang gi gnas skabs dang mthar thug gi don thams cad sgrub pa la yid bzhin gyi nor bu rin po che dang 'dra bas na gzhan gces par 'dzin 'os pa yin gsungs / /
! / /
nyin bco brgyad par /
chos kyi rgyal po tsong kha pa chen po'i gsung /
shugs drag chu bo bzhi yi rgyun gyis khyer / /
zhes sogs 'dren par mdzad de /
sngon 'gro kun slong 'chos pa mdor bsdus dang /
sa bcad sngon du ji ltar song ba rnams gsungs rjes /
byang chub sems sbyong skor nas rgyu 'bras bdun la bskyar bshad mdzad /
dngos gzhi byang chub kyi sems sbyong ba zhes pa'i don tshan gnyis pa la bdag gzhan mnyam pa /
bdag gces 'dzin gyi skyon sgo du ma nas bsam pa /
gzhan gces 'dzin gyi yon tan sgo du ma nas bsam pa /
bdag gzhan brje ba'i bsam pa dngos /
de la brten nas gtong len bsgom tshul te lnga las /
dang po gsum la'ang bskyar bshad mdzad /
bzhi pa bdag gzhan brje ba'i bsam pa dngos ni /
sngar skyon yon la bsams pa de lta bus brtags nas /
rang nyid gces par 'dzin pa'i gcong nad 'di| |zhes sogs shaul ka bzhis bstan pa bzhin /
skyon yon mthong ba'i sgo nas rang gces par 'dzin pa'i blo dang /
gzhan yal bar dor ba'i blo gnyis go sa spo ba ni bdag gzhan brje ba ste /
de yang gzhan bdag dang /
bdag gzhan du bsam pa min gyi /
sngar rang gces par bzung nas gzhan yal bar dor ba yin pa la /
da de nyid go sa ldog ste /
rang gces par 'dzin pa de gzhan la spo ba la brje ba zhes zer bas /
sngon chad gzhan yal bar dor ba ltar da phyin chad rang yal bar dor /
sngon chad rang gces par 'dzin pa bzhin du phyin chad gzhan gces par 'dzin par bya'o snyam du blo sbyong /
de ltar goms na brje nus pa 'ong ste /
dper na pha ri la sdod pa na tshu ri go ldog pa'i blo 'byung ba lta bu yin gsungs /
lnga pa de la brten nas gtong len bsgom tshul ni /
snying rje'i dmigs pa rtsal du bton nas len pa dang /
byams pa'i dmigs pa rtsal du bton nas gtong ba sbyang ba ste /
rtsa bar /
gtong len gnyis po spel mar @# / /
sbyang| |zhes gsungs la /
'di ni snga ma'i bsam pa de nyid gong 'phel du byed pa'o / /
gtong ba dang len pa gnyis las snga ma sngon du byed par khrid yig mang po las 'byung yang /
lag len la phyi ma sngon du bya zhing /
gtong ba mi byed par len pa gcig pu byed pa'ang rung /
dang por sdug bsngal ma blangs na bde ba btang yang mi phan pas snying rje'i dmigs pa rtsal du bton nas ma sems can thams cad sdug bsngal dang bral bar bya snyam pa'i snying rje bskyed nas /
de'i sdug bsngal thams cad spu gris skra bzhar ba ltar 'od nag po'i rnam par rang gi snying gar gces 'dzin la thim par bsam zhing /
rgyas par na /
tsha dmyal ba'i tsha ba'i sdug bsngal me dang bcas pa rang gi snying gar tsha 'ub kyis gces 'dzin gyi 'gong por thim par bsam /
de bzhin du grang dmyal ba dang /
yi dwags /
dud 'gro /
lha min /
mi| lha sogs nas byang sems sa bcu pa ba man gyi sdug bsngal dang /
sdig sgrib sogs rang steng du len par bsams nas /
sdug bsngal dang bral zhing sdig sgrib byang bar mos pa dang /
de ltar bdag la smin par gyur cig ces kyang smon /
len pa'i skabs bla ma dang sangs rgyas gnyis la len du med /
gang zag gi rigs la blo'i nus pa mtho dman can mang bas na /
las dang po ba kha cig gtong len bsgom pa mi nus pa'ang 'byung bas /
de lta bu'i rigs la /
len pa'i go rim rang nas brtsams / /
zhes pa ltar rang la phyi dro 'ong rgyu'i sdug bsngal de snga dro la len cing bsgom /
de nas sang gi de de ring la len pa dang /
de nas zla ba rjes ma'i dang /
lo rjes ma'i dang /
mi tshe 'di dang /
skye ba phyi ma /
tshe rabs gtan dang /
pha ma| nye 'brel /
bar ma /
dgra sogs dang| sems can thams cad kyi bar sbyang ste /
snga ma snga ma la 'byongs pa na /
phyi ma phyi ma la dmigs pa spos kyi na sdug bsngal sdig sgrib sogs rang steng du blang /
de ltar go rim 'di bzhin du byas nas sbyong dgos kyi /
dang po nas dgra sogs kyi sdig sdug len blo mi 'byung /
des na skabs rer rang nas phar brtsams nas de ltar bsgom /
skabs rer dmyal ba nas byang sems sa bcu pa ba'i bar dang /
skabs rer lung pa'i phu nas mar dang /
skabs re mda' nas yar rim 'ded kyis de ltar bsgom /
tha na khyi la rdo brgyab pa'i sdug bsngal tshun blang /
blangs pa de nyid kyang yal ba'am /
'gram du bzhag pa lta bu min par /
snying gi dbus su len /
de dag gi tshe 'jigs dang ngas skyes na legs pa yin /
de ltar bsams na /
dngos su len ma nus kyang bsod nams kyi tshogs rlabs po che rdzogs pa dang /
blo goms na dngos su len nus pa'ang 'byung ba byams pa'i rnal 'byor pa'i lo rgyus ltar yin gsungs /
byams pa'i dmigs pa rtsal du bton nas gtong ba ni /
sems can rnams don sgrub pa'i phyir / /
yid bzhin gyi ni lus su bsgyur / /
zhes dang /
sdong bkod dang /
rdo rje rgyal mtshan gyi mdo sogs las kyang lus longs spyod sogs gtong bar gsungs @# / /
pa bzhin rang gi lus gang 'dod kyi dngos por sprul nas snod dang bcud la btang bas /
dang por bcud kyi sems can tsha dmyal ba lta bur sbrang char gyi rnam par sprul te sdug bsngal sbyang /
lus dal 'byor gyi rten du bsgyur nas de 'thob par byas /
de nas gnas dang khang brtsegs yid du 'ong bar bsgyur nas btang bas de la bde bar longs spyod pa dang /
zas skom phun tshogs su bsgyur nas btang bas tshim par byas /
gos su bsgyur nas bkon /
dge ba'i bshes gnyen du bsgyur nas chos bstan pas 'tshang rgya la khad du byas par bsam /
de nas grang dmyal ba la nyi 'od dang gos sogs kyi rnam pa /
yi dwags la zas skom sogs dang /
dud 'gro la chos rab tu rnam 'byed kyi shes rab /
lha min la go cha /
lha la 'dod pa'i yon tan lnga /
mi ni 'dod pa che bas gang la gang 'dod du bsgyur nas btang /
de bzhin du longs spyod dang /
dge rtsa sogs kyang gtong zhing /
bla ma dang sangs rgyas la'ang lus mchod sprin du sprul te phul bas /
bla ma'i sku tshe mdzad 'phrin rgyas par bsam /
dge rtsa dus gsum ga'i de gtong chog cing /
lus dang longs spyod gnyis ni 'di dang phyi ma gnyis ma gtogs /
'das tshar ba gtong du med /
gtong ba'i skabs sems can rnams sngar bshad pa ltar bde bas phongs lugs bsams nas byams pa gtso bor bskyed cing /
blo sbyong gi dmigs pa 'di nyid la thugs dam gyi gtso bor byed dgos /
gzhan yang /
de la dran pa bskul ba'i phyir / /
spyod lam kun tu tshig gis sbyang / /
zhes pa ltar gtong len la dran pa gso ba'i phyir gnas skabs thams cad du gtong len gyi tshig 'don /
'di la gser 'od nas gsungs pa'i tshig 'ga' zhig yod kyang /
de rang res ma shes na /
des na rje btsun bla ma thugs rje can / /
zhes sogs bton pas rung /
sngon gyi bla ma 'ga' res 'di nyid grangs gsog tu mdzad pa'i lo rgyus kyang yod /
der ma zad spyod lam thams cad kyang byang chub kyi sems 'phel thabs su 'gro ba bya dgos shing /
de ni mdo phal chen las gsungs pa dang /
spyod yul yongs su dag pa'i mdo las gsungs pa sogs la blta dgos /
gzhan yang byang chub kyi sems la thugs dam gyi gtso bor byed 'dod pa dag gis 'jam mgon tsong kha pa chen po'i rnam thar ltar mdo phal chen la yang nas yang du thos bsam byed /
de gnyis rlung la bskyon par bya / /
zhes pa ltar gtong len gyi dmigs pa cung zad 'byongs pa'i tshe dbugs phyir 'gro skabs gtong ba dang /
nang du 'jug pa na len pa dang sbyar /
rlung la bskyon pa 'di dang por mi nus kyang /
yang yang goms nas rlung la bskyon na rlung sems 'jug pa gcig pas bdag gzhan mnyam brje'i byang chub kyi sems skye sla ba'i 'phrul 'degs chen po yin /
'di ni sngags kyi skabs nas bshad pa'i rdo rje'i bzlas pa dang cha 'dra zhing /
mkhas grub rjes rje bla mar /
mgon po khyod kyi zhal gyi dbugs tsam yang / /
mtha' @# / /
dag 'gro la sman pa'i rgyur 'gyur na / /
zhes sogs bstod pa mdzad pa'ang 'di la dgongs pa red /
'di dag la man ngag gzhan yang yod mod /
rgyun du chags med mi byed pa'i rigs la 'chad du mi rung gsungs /
gsum pa rkyen ngan byang chub kyi lam du bsgyur ba ni /
snyigs ma'i dus 'dir 'di shin tu phan yon che ste /
chos byed la bar chad mang zhing rkyen spang mi thub pa'i skabs 'gal rkyen mthun rkyen du bsgyur thub pa dgos /
de med na rkyen bzang ngan gang byung yang chos shor 'gro /
de yang chos pa 'ga' zhig ni go sa sogs byung bas dregs nas chos shor /
'ga' zhig nor byung bas de'i 'tsho tshis kyis chos shor /
'ga' zhig ni rkyen ngan pa byung ba na yi chad nas chos shor bas /
de ltar byung na chos byed par dka' /
chos cung zad byed khul byed pa yang shor na shin tu nas tha chad pa yin pas /
des na rkyen ngan pa gang byung chos la mi gnod pa'i lam du bsgyur thub pa dgos /
de la bsam pas bsgyur ba dang /
sbyor bas bsgyur ba gnyis /
dang po la spyod pas bsgyur ba dang /
lta bas bsgyur ba gnyis las /
dang po ni bla mchod las /
snod bcud sdig pa'i 'bras bus yongs gang ste / /
zhes sogs dang| blo sbyong rtsa bar /
snod bcud sdig pas gang ba'i tshe / /
rkyen ngan byang chub lam du bsgyur / /
ces pa ltar na tsha dgra 'dre sogs yid dang mi mthun pa byung ba na /
da lta rang res le lan gzhan la 'gel zhing /
nad byung ba thams cad las kyis bskyed par mi shes par zas dang gdon sogs kyis bskyed par smra mod kyang /
rtsa ba'am lan rtsa gang la thug bltas pa na /
sngar skyes bu chung ngu'i las 'bras kyi skabs su bstan pa ltar mi 'dod pa byung tshad las kyis byas pa yin la /
de'ang rang gces 'dzin gyis byas pa yin pas /
le lan rtsa ba ni rang gces 'dzin la thug /
des na /
rkun mas nor brkus pa tshun chad kyang le lan rkun ma la bda' sa med kyi /
rang gi las ngan dang /
de skyed byed gces 'dzin la bda' dgos /
de'i phyir na tsha dang sdug bsngal rkyen ngan sogs byung ba na /
byang chub thob pa'i grogs su bsam dgos te /
na tsha sdig sgrib kyi phyags shing yin / /
zhes pa bzhin na tsha sogs ci byung yang sngon gyi las ngan sdig sgrib ngan song myong nges rnams rten 'di la smin pas go bcad snyam du yid bde lhang lhang ba bya zhing /
der ma zad /
ngas sngon gtong len byas te sems can gyi sdig sdug bdag la blangs pa yin pas da don grub song snyam du dga' ba bskyed nas /
slar sdug bsngal gyi lhag ma rnams kyang smin par smon nas sems can rnams kyis sdug bsngal myong 'gyur tshang ma des go chod par bsgom zhing /
da dung sems can gyi sdug bsngal dngos su len pa'i dus da res byung bas da legs po byung snyam du gtong len byas nas blos rbad kyis btang na /
na tsha yang bar chad du mi 'gyur bar /
dge sbyor spel byed du 'gro ba sngar kun spangs grags rgyan pa'i slob ma mdze nad byung ba zhig skyi @# / /
mo rdza 'phreng nas nad sangs pa'i lo rgyus ltar yin /
gzhan yang /
rkyen ngan dge ba'i bskul ma yin / /
zhes pa ltar sdug bsngal mi 'dod na sdig pa spongs shig ces pa'i brdar bsams nas tshogs gsog sgrib sbyong la 'bad /
rang re la rkyen ngan pa ma byung na snang ba skyid thag chod pas chos mi dran la /
kha nyes god kha na tsha sogs rkyen ngan pa byung na /
des yid 'byung skyes nas snyom las las bslangs te dge bar 'jug pa 'ong| 'dre gdon rgyal ba'i cho 'phrul yin / /
sdug bsngal chos nyid kyi yo lang yin / /
zhes pa ltar rgyal 'gong 'dre gdon sogs kyi gnod pa byung na /
ngas sngon chos ma dran par 'jig rten la mgo 'khor nas yod pa la da 'dis chos la bskul ba bka' drin che snyam du bsgom /
rang gi blos 'khyer stangs shes na /
sdug bsngal gyis kyang chos nyid rtogs pa'i rkyen lta bu byed pa srid /
na tsha sogs rang gces 'dzin las byung bas /
nad gdon rnams rang gi dgra btul ma thub pa'i dgra bo gces 'dzin kho 'dul rogs byed mkhan yin pas drin che snyam pa dgos /
rang tshos rkyen ngan pa zhig byung skabs nyams len bskyur rkyang byed mod /
de lta mi bya bar dper na| 'grul pas 'phrang dog por slebs dus gzab gzab byed pa ltar /
na tsha rkyen ngan sogs byung skabs lhag par gzab ste nyams len mi bshol bar gtong len sogs nan tan du byed pa gal che gsungs /
spyod 'jug las gsungs pa'i /
gzhan yang sdug bsngal yon tan ni / /
skyo bas dregs pa sel bar byed / /
'khor ba pa la snying rje skye / /
sdig la 'dzem zhing dge la dga' / /
zhes sdug bsngal byung ba na skyo nas nga rgyal sel zhing rang sdug bsngal ba rgyu mtshan du byas nas gzhan la snying rje ba dang /
de'i rgyu la spong 'dod sogs 'byung /
rang res sdug bsngal byung ba las /
bde zhing skyid pa byung na legs par 'dzin kyang /
de lta ma yin te /
skyid na mi dga' sdug na dga' / /
skyid na sngon bsags bsod nams zad / /
sdug na las ngan sdig sgrib byang / /
zhes gsungs pas /
go sa lta bu mtho na rang gcig pu bzang btson du bcug pa dang 'dra bar gang 'dod sar 'gro sa med pa bla chen dpon chen tsho lta bu ste /
grub mchog blo bzang rnam rgyal gyis kyang /
mtho na bzang btson du 'gyur bar gsungs pa dang /
dman sa rgyal ba'i gdan sa yin / /
zhes pa ltar sngon gyi mkhas grub thams cad dman bzung nas 7rgyal ? ba'i go 'phang du gshegs shing /
'brom rin po ches kyang /
zhang 'phrang ka ber chung la phyag 'tshal bar mdzad pa bzhin /
rang re'ang dman sa bzung nas 'og tu 'gro ba chu las med pa byed na /
grogs dang yang mthun pa 'byung che /
bstod na mi dga' smad na dga' / /
smad na rang skyon ther la 'bud / /
ces pa ltar gzhan gyis bstod ra btang na nga rgyal je cher 'gyur zhing /
des 'di phyi gnyis kar phung /
rang gi skyon mi mthong @# / /
la| smad na gnas skabs mi snyan yang /
phyis nas rang gi las de la brtags nas 'dor len gzab par byed pa'ang 'dis 'byung la /
mi kha lha yi pham phab yin / /
zhes lha'i dngos grub lta bu yin par gsungs /
des na mi kha sdang ba sogs rkyen ngan ru 'dzings pa'i skabs 'dir de ltar bsam /
rang bde zhing skyid pa byung na /
dge ba'i 'bras bu byung snyam du lhag par byang chub kyi sems bsgom pa la spro shugs bskyed pa sogs bya gsungs /
gnyis pa lta bas bsgyur ba ni /
'khrul snang sku bzhir lta ba yi / /
zhes sogs kyi gzhung 'di yin zhing /
'di ni snga rabs pa'i lugs yin pas /
rang res brtags na cung mi bde ste /
sdug bsngal gang byung yang de'i ngo bo la bltas na /
dang po gang nas ma skyes pa chos sku sogs gsungs mod /
gnad che ba tsam mi snang bas /
mdor na rang la bde sdug dang rkyen bzang ngan ci byung yang rang rang gi ngo bo la dpyad de rgyu rkyen rten 'brel tshogs tsam las rkyen bzang ngan dang bde sdug ces tha snyad tsam mngon sum bsnyon med du snang ba las don du ngo bos ma grub pa dang /
nga dang gzhan zhes pa bden par med tshul la bltas nas yid mi bde ba chags pa sogs dgag pas chog /
lta ba ma shes na /
da lta rang nyid la skyid sdug ci byung thams cad rang 'chi ba'i skabs rmi lam rmis pa ltar dran pa'i yul tsam du 'gyur bas da lta tshe thung yud tsam 'dir chags sdang byed don mi 'dug snyam pa dgos gsungs / /
! / /
nyin bcu dgu par /
byams pa'i smon lam las /
ngan 'gro'i lam ni bzlog bgyid cing / /
zhes sogs las brtsams pa'i sngon 'gro kun slong 'chos pa mdor bsdus shig mdzad nas /
sngon du ji ltar song ba'i sa bcad rnams gsungs rjes /
bdag gzhan brje ba'i tshul dang| de la brten nas gtong len bsgom tshul gnyis la bskyar bshad dang /
don tshan bdun las /
dang po gnyis la'ang bskyar bshad dang 'brel /
de ltar gces par 'dzin pa'i blo dang /
yal bar 'dor ba'i blo gnyis po de gang la bskyed pa'i gzhi /
rang dang gzhan go sa brje ba'am spos nas /
de'i rjes su gong 'phel du bya ba'i phyir sngar zhus pa ltar snying rje'i dmigs pa rtsal du bton nas sdug bsngal len pa dang /
byams pa'i dmigs pa rtsal du bton nas lus longs spyod dge rtsa dang bcas pa btang zhing /
de 'byongs pa na dbugs 'gro 'ong la gtong len sbyar /
de mi brjed pa'i phyir du spyod lam kun tu tshig gis dran pa gso /
des na byang chub sems sbyong gi man ngag gnyis po gcig tu bsgril nas skyong tshul gyi go rim /
sa bcad /
dbye bsdu'i khyad par gyis grangs mang nyung byed tshul 'ga' re yod kyang mdor @# / /
bsdu na /
dmigs skor bcu gcig tu byed tshul ni /
dang por btang snyoms /
mar shes /
drin dran dang drin dran khyad par ba /
drin gzo bzhi bsams rjes /
bdag gzhan mnyam pa /
bdag gces 'dzin gyi skyon sgo du ma nas bsam pa /
gzhan gces 'dzin gyi yon tan sgo du ma nas bsam pa /
bdag gzhan brje ba'i bsam pa dngos dang 'brel bar snying rje'i dmigs pa rtsal du bton te de dang sbrags nas len pa /
byams pa la gnyis yod pa'i bde ba dang ldan 'dod kyi byams pa'i dmigs pa rtsal du bton te /
de dang sbrags nas gtong ba rnams bya /
de'i mjug tu /
de ltar bdag gis gtong len byas pa bzhin de ltar gyur 'dug gam mi 'dug brtag pa'i tshe /
rang gi mos pa tsam las /
da lta dngos gnas par phan bde dngos su grub pa de ltar gyur mi 'dug par mthong nas da ni de ltar dngos su 'ong ba zhig byed snyam du rang gi ngos nas khur du khyer ba'i lhag bsam bskyed /
de nas de'i phyir rdzogs byang thob 'dod kyi sems dngos bskyed /
de ltar na dmigs skor bcu gcig po 'di rgyu 'bras bdun dang bdag gzhan mnyam brje'i man ngag gnyis ka bsgril nas nyams su len tshul yin /
mthar gsang sngags kyi dkyil 'khor rgyal mchog dang mthun par rten 'brel gyi gnad dang /
ma 'ongs pa na bram ze rgya mtsho'i rdul dang rgyal po rtsi bas kyi mu khyud kyi smon lam dang cha mthun par /
sems can thams cad kyang bde ba thams cad dang ldan par gyur song snyam pa re byas na tshogs rdzogs tshabs che /
de lta bu'i sems bskyed 'bras bu lam byed kyi dmigs pa byed tshul la /
rang thub dbang gi skur gyur /
de las 'od zer 'phros pas sems can gyi sdug bsngal sbyang /
sems can thams cad kyang ston pa thub pa'i dbang po'i skur gyur par mos la dga' spro bsgom /
yul gsum dug gsum dge rtsa gsum / /
zhes pa ni /
yul yid du 'ong mi 'ong bar ma gsum la dmigs nas chags sdang sogs skye ba na /
yul gsum po gang rung de dang de la dmigs nas sems can gzhan rgyud la chags sdang sogs kyi nyon mongs gang skyes pa de thams cad dang /
de gsum la brten pa'i ngan 'gro /
'khor ba'i sdug bsngal rgyu dang bcas pa thams cad rang steng du blangs nas /
sems can thams cad chags sdang gti mug med pa'i dge rtsa dang ldan par byas song snyam pa'ang re re bzhin du byed /
rkyen ngan pa 'thab rtsod dang na tsha sogs thams cad kyi lan rtsa gces 'dzin du mthong nas /
rang gi las ngan pa'i 'bras bu zad pa'i rgyu dang /
gzhan gyi sdug bsngal blangs pa rnams smin par shes nas yid bde ba 'ba' zhig byed pa de'i @# / /
phyir blo sbyong bsgom pa de la rkyen ngan grogs su shar nas yid mi bde ba mi 'byung bas /
blo sbyong la grong khyer skyid pa'i 'byung gnas zhes pa'i tha snyad mdzad /
rkyen ngan cung zad tsam yang mi theg pa mi byed par /
dper na tshong pa lam du 'gro ba'i tshe char babs pa rkun ma mi 'byung ba dang /
kha ba babs pa 'gel khal rmig pa mi 'theng ba'i grogs su 'khyer ba bzhin dgos /
spyod 'jug las /
gal te bcos su yod na ni / /
de la mi dgar ci zhig yod / /
gal te bcos su med na ni / /
de la mi dga' byas ci phan / /
zhes pa ltar /
sdug bsngal byung ba na yid mi bde ba byas kyang des ci'ang mi phan pas grogs su 'khyer dgos /
de yang 'ga' zhig la na tsha sogs kyis mnar te ma shi tsam byung ba na /
lam rim sogs la thos pa byas pa lta bu min kyang mi rtag pa'i blo rang 'khrungs lta bur 'byung ba mthong chos su yod /
de ltar rkyen ngan pa byung tshe nga rang ci byung yang rung /
sems can thams cad kyi chags che nyam nga bdag gi steng du 'bab par shog snyam du bsam na phan yon de las che ba med tshul dang /
slar yang rkyen ngan byang chub kyi lam du bsgyur ba'i bsam pas bsgyur tshul yan gyi bskyar bshad gnang /
de nas sbyor bas bsgyur ba la /
sbyor ba bzhi ni /
tshogs gsog /
sgrib sbyong /
'byung por gtor ma btang ba /
chos srung la 'phrin las bcol ba ste| blo sbyong la legs par goms pa des chos srung sogs la'ang na tsha sogs byung ba'i tshe sems can thams cad kyi sdug bsngal bdag la smin pa 'di ngas gtong len byas pa'i dgos pa grub pa yin pas /
slar yang da lta'i nad 'di las da dung je thur thongs shig ces phrin las bcol /
'byung po la gtor ma btang ba na /
khyed kyis bdag la gnod pa byed pa des bdag gi sdig sgrib dag /
tshogs rdzogs /
nyams len la bogs thon pas drin che /
da dung yang gnod pa sngar las kyang che ba dang mang ba thongs zhes bsam /
blo cher ma 'byongs pa dag gis de ltar mi nus shing 'jigs na /
na tsha sogs mi 'byung ba'i grogs bcol ba sogs spyi ltar byed /
sdug bsngal byung tshe rang sdod sar chu shor ba na| rtsa ba rtsad gcod byas nas 'gog pa ltar sdug bsngal gyi rgyu sdig pa spong zhing bde ba'i rgyu tshogs gsog dge ba sgrub /
gtor ma brgya rtsa'i mjug tu ltung bshags kyi sgo nas bshags pa zhig byed na /
de la sbyor ba bzhi ka rgyas par tshang zhing /
brgya rtsa'i mjug blo sbyong smon lam byed pa'ang de dang bstun pa yin /
'phral la gang thug sgom la sbyor / /
zhes pa ni glo bur du rkyen bzang ngan gang byung na'ang /
de 'phral lam du khyer te blo sbyong la sbyar ba dgos gsungs /
bzhi pa tshe gcig gi nyams len bsgril nas ston pa la /
stobs lnga ste /
dkar po sa bon gyi stobs /
goms pa'i stobs /
'phen pa'i stobs /
rnam par sun 'byin pa'i stobs /
smon lam gyi stobs so / /
de'i nang nas 'phen @# / /
pa'i stobs 'di gal che ste /
nangs par langs ma thag nas /
spyir tshe 'di dang /
yang sgos lo 'di dang /
khyad par de ring gi nyi ma 'di don med du mi btang bar dgra bo bdag gces 'dzin btul te don ldan byed snyam pa'i blo shugs drag bskyed dgos /
'phen pa 'dis bya spyod dge mi dge dang theg pa che chung gi las thams cad bskyed de /
tha na shig gcig bsad pa'am /
gung tshigs bzo ba tshun 'phen pa btang nas byas pa yin la /
rang cag da nangs yar ldang ste ske rags 'ching skabs nas bzung /
lto gos gtam snyan sogs tshe 'di'i bde thabs shig la 'phen pa gtong mod /
de ltar mi bya bar rang gis mi brjed pa'i phyir du ske rags la mdud pa tshun gyi brjed tho btab nas sngar bshad pa'i 'phen pa btang ste /
blo phugs nas thag gcod /
dkar po sa bon gyi stobs ni /
byang chub kyi sems 'phel ba'i phyir /
sbyor chos sogs kyi sgo nas tshogs bsags sgrib sbyang byed pa yin| rang tshos dge ba byas tshad tshe 'di pa la shor ba phal che bas de ltar ma song ba gal che /
goms pa'i stobs ni /
'gro 'chag nyal 'dug gi skabs kun tu byang chub kyi sems gnyis 'phel thabs la sbyangs te sgrub pa rgyun mi 'chad pa byed pa yin /
byang sems bdag nyid chen po rnams kyis| rang cag gi blor mi chud cing /
lag len du byed par dka' ba'i byang sems kyi spyod pa mgo dang rkang lag sbyin par btang ba sogs kyang blo goms pa las byung ba yin te /
dang por mi shes pa'i lcags bzo /
shing bzo sogs kyang rjes su shes pa na mi dka' ba bzhin du rang gi lus srog sbyin par gtong ba'ang /
phyis goms pa na sngo tshod ster ba tsam du las sla ba 'byung ste /
goms na sla bar mi 'gyur ba'i / /
dngos de gang yang yod ma yin / /
zhes gsungs /
sngon gyi skyes chen 'ga' res chibs rta la chibs pa na /
zhabs ya gcig yob tu btsud nas /
cig shos rgyab kyi yob la ma btsud pa'i bar na'ang /
lam rim la bshar sgom tshar ba yod par gsungs pa'ang goms pa las byung /
goms pa dang bsgom pa don gcig cing /
rang res ja phor gang tsam 'thung ba la'ang ma goms na las sla ba ji ltar 'byung /
rnam par sun 'byin pa'i stobs ni /
gces 'dzin kho na ma skyes pa na dgag ste khyi rkun brdung ba ltar 'bur 'joms byas la gces 'dzin sun dbyung ba yin /
smon lam gyi stobs ni /
nyin re'i dge rtsa gang byas pa rnams do nub nyal khar byang chub kyi sems gnyis 'phel ched du bsngo ba'o / /
de ni tshe 'di'i stobs lnga yin la /
'chi ka ma'i stobs lnga ni /
blo sbyong gi 'pho ba ste /
theg chen 'pho ba'i gdams ngag ni / /
stobs lnga nyid yin spyod lam gces / /
zhes gsungs pa de yin /
blo sbyong gi 'pho ba la hi ka dang phaD ? med kyang 'pho ba gzhan las 'di zab /
de la grangs 'dren sngar bzhin la /
'phen pa'i stobs ni /
bdag gis 'chi kha dang bar do sogs su'ang byang chub kyi sems dang ma bral ba byed snyam nas 'phen pa btang /
dkar @# / /
po sa bon gyi stobs ni /
gang la chags zhen che ba'i ka cas mtshon /
ka ca thams cad yar mchod mar sbyin byed pa sogs zhing khyad par can la btang ba'am yo byad gang yod phar bcad tshur bcad kyis gtong rgyur bsngos te chags zhen med par byas na shi ba'i rjes su gzhan gyis dge rtsa btang ba dang mi 'dra bar de phan tshabs che /
de ltar ma bsngos na /
lhung bzed la chags pa'i dge slong zhig sbrul du skyes pa sangs rgyas kyis nags su bskrad pa na /
kho khros nas khong khro'i mes nags tshal dang kho rang gnyis ka tshig ste dmyal bar skyes shing dge slong de'i skye ba snga phyi gsum gyi lus la me 'bar ba gsum dus mnyam du byung ba dang /
yang gser sa 'og tu sbas pa la yid chags pa zhig sbrul du skyes nas gser sangs rgyas la phul du bcug pa'i rabs ltar yin /
de bzhin du rang gi lus la chags na'ang /
de'i nang gi 'bur skye ba lta bu 'ong ste /
sngon rgya mtsho'i 'gram du bud med kyi ro zhig la srin bu sbrul 'dra ba zhig gis kha sna mig rna ba sogs su phar thal tshur thal du 'dzul te ro de la 'khor nas sdod pa zhig yod pa sngar bud med cig rang gi lus la chags te me long la rtag tu blta ba zhig shi nas de 'dra zhig tu skyes par gsungs pas /
'chi khar tshogs gsog pa /
byang sems 'phel ba'i smon lam shugs drag byed pa /
gtso bo lus la ma chags pa byed pa rnams gal che /
yang grwa zhig dngul la shin tu chags pas shi nas sbal par gyur te dngul de la sbar mos 'tham nas sdod pa zhig tu skyes tshul /
'ga' zhig ni chags pa'i dbang gis 'chi khar 'chi yang mi thub pa lta bu byung ste /
a mdo'i grwa rgan zhig zhag la chags nas shi dka' ba byung ba la /
gung thang 'jam dpal dbyangs nas thabs mkhas kyis /
dga' ldan gyi zhing du 'dun pa thongs dang der nga tsho'i rigs grwa'i zhag las ches bzang ba yod par gsungs pas de ma thag tu dbugs chad thub pa byung /
rang cag la'ang de ltar 'ong nyen yod pas chags sogs spong ba gal che /
sun 'byin pa'i stobs ni /
'chi khar bshags sdom stobs chen byed pa ste /
gsang sngags pa yin na /
rang gis bdag 'jug len pa'am /
dbang bskyar nas zhus te byang sdom sngags sdom sor chud par byed /
de min yang bshags sdom gang nus legs par byed /
'di ni spyir dus rgyun du dang /
lhag par 'chi khar shin tu gnad che /
de ltar ma byas na 'dis sgrib nas /
dag zhing sogs su 'gro chog chog yin yang 'gro mi nus /
smon lam gyi stobs la /
'di ni dag zhing sogs la smon pa min gyi /
sems can thams cad kyi sdug bsngal sdig sgrib rang la smin pa dang /
byang chub kyi sems skye ba'i smon lam 'debs pa yin /
goms pa'i stobs ni /
dus rgyun du byang chub kyi sems la goms 'dris byas te 'chi khar yang blo goms pa'i stobs kyis byang sems bsgom bzhin pa'i ngang nas 'pho thabs byed pa ste /
de las lhag pa byar med /
spyod lam ni /
ston pa thugs rje can mya ngan las 'das skabs bzhin du spyod @# / /
lam gzhogs g.yas sa la phab nas seng ge'i nyal stabs kyis 'pho ba ste /
'di tsam gyis kyang dag zhing du bgrod pa la khyad che /
spyir na skyes bu chung du lta bu ni skyabs 'gro'i ngang nas 'pho ? la /
skyes bu chen po ni byang sems bsgom bzhin du 'pho ba sogs dgos /
des dag zhing du bgrod lugs med snyam na /
de nges par yod de /
mchad kha ba 'da' kar nye gnas la mchod pa la 'ur gshoms dang /
ngas sems can thams cad kyi don du mnar med du 'gro bar smon par byas kyang /
mi 'gro bar 'dug /
dag zhing gi snang ba shar byung gsung ba dang /
dge bshes po to bas kyang de bzhin mdzad tshul /
sngar ma smad gnyis chus khyer ba'i tshe /
gnyis kas phan tshun sems bzang po bskyed pas dga' ldan du skyes pa dang /
yang lho kha'i bya sa'i ko ba thengs cig lci drags te rdib par nye ba na bang chen pa zhig sems bzang po bskyed de chur mchongs kyang ma shi bar 'ja' zug pa byung ba ltar sems bzang tshul khyad par can byang chub kyi sems bcos ma tshun gsal btab na ni /
gnas bzang bar skye bar the tshom med /
nga tshos hi ka dang phaD zer ba'i 'pho ba la 'gangs cher byed cing /
'pho ba'i rtags thon pa la rtsa ba che bar brtsi yang| dmigs pa gang yang med par hi ka mang du sbyang na spyi gtsug tu 'pho rtags thon pa sogs 'byung bas de rlung gi 'phrul yin pa las de tsam ngo mtshar che rgyu med /
blo sbyong gi 'pho ba la /
hi ka dang phaD med kyang 'pho ba thams cad las zab shos 'di yin pas /
'pho ba gzhan nyams su blangs kyang 'chi khar ngan song gi skye sgo khegs mi khegs the tshom yod la /
'di'i stobs lnga'i sgo nas 'phos na ni /
skye gnas ngan par mi ltung ba nges pa can yin gsungs /
don tshan lnga pa /
blo 'byongs pa'i tshad ni /
chos kun dgongs pa gcig tu 'dus / /
zhes pa ste /
bcom ldan 'das kyis chos phung ji snyed cig gsungs pa thams cad bdag gces 'dzin gyi gnyen por gzhol zhing 'bab la /
chos dang chos min pa'i gnam thig kyang nyon mongs kyi gnyen por song ma song la gsungs shing /
grub rtags kyi mchog nyon mongs je chung la song ba ste /
de min par gnam la bya rgod sogs kyis kyang 'phur /
sa la byi ba'ang 'dzul /
chu la nyas kyang 'phyo ba'i phyir na grub rtags gzhan la tig po med /
blo sbyong 'di la chos dang chos min brtags pa'i srang du gsungs pas /
chos byas pa'i lag rjes la bdag gces 'dzin chung du song bar 'dug na 'byongs pa'o / /
dpang po gnyis kyi gtso bor bzung / /
zhes pa ni /
rang gzhan gyi dpang po gnyis te /
rang la nyams len gsha' ma med kyang tshul 'chos bgyis te /
gzhan gyis tshad du 'dzin cing /
tshul khrims gtsang mdog kha la bzang por brtsi ba tsam byung yang| de tsam ni /
a mra'i 'bras bu phyi nang smin ma smin rigs bzhir gsungs pa las phyi smin la nang ma smin pa dang 'dra bas /
byi la 'jab pa'i g.yo 'phrul can de lta bu la chos gzhan mi shes pa dag gis bzang po'i gral du 'dzin @# / /
mod| de 'dra ba dag mi bya zhing /
gzhan yang nang smin la phyi mi smin pa'ang min par /
phyi dul bas gzhan gyis khrel ma dgos pa dang /
nang dul bas rang rgyud nyams len gyis phyug pa'i phyi gtsang nang gtsang ba dgos /
byang chub sems dpa' rnams ni /
grags pa ngan pa spong mi byed / /
ces pa ltar /
phyi'i kun spyod kyang grags pa ngan pa'i gzhi rnams spangs nas gzab ste gtso bor rang gis rang la mi khrel ba zhig gal che gsungs /
yid bde 'ba' zhig rgyun du bsten / /
zhes pa ni /
'byor pa sogs byung ba na spel ba dang srung ba'i rnam rtog mang pos yid mi bde ba mi byed cing /
med na'ang 'tshol ba'i sems ngal med par yod pa dag gi skyon bsams la rkyen bzang ngan gang byung yang lam du 'khyer shes pa'i yid bde dang /
chog shes bya /
de bzhin du bstod smad sogs chos brgyad mgo snyoms par byed cing skyid na'ang de lugs dang /
sdug na'ang de lugs kyi rgyu mtshan brtags pas yid mi bde ba med par 'gyur ba 'ong gsungs /
yengs kyang thub na 'byongs pa yin / /
zhes pa ni /
rta rtsal cher med pa dag sems ma yengs na rtas mi bskyur yang /
yengs na bskyur la /
rta rtsal can yengs kyang mi bskyur ba bzhin du /
blo sbyangs kyang ma 'byongs pa ni /
rta rtsal med pas rta zhon pa bzhin /
sems yengs pa'i skabs gzhan zhig gis tshig ngan smras na /
dang por khro ba skye zhing /
phyis nas dran pas zin pa na khong khro zhi 'gro ba yin zhing /
blo 'byong ? sa pas ni /
sems yengs pa na'ang /
gzhan gyi brdeg 'tshog ngan smra sogs la khong khro mi skye ba ni blo 'byongs pa'i tshad do / /
byang ba'i tshad ni log pa yin / /
zhes pa 'chi ba mi rtag pa dang /
nges 'byung gi blo 'byongs pa'i tshad tshe 'di'i snang shas dang /
'khor ba'i phun tshogs la yid smon ldog pa sogs yin pa bzhin du 'dir bdag gces 'dzin log pa ni byang ba'o / /
'byongs rtags chen po lnga ldan yin / /
zhes pa sdug bsngal dang gnod pa sogs gang byung yang nyon mongs pas yid mi bskyod pas bzod nus pa'i dka' thub pa chen po /
bdag pas gzhan gces par 'dzin pa'i sems dpa' chen po /
spyod lam kun tu chos spyod bcu'i nyams len las mi 'da' ba'i dge sbyong chen po| sdig pa mi dge ba phra mos kyang ma gos par zhi dul du gnas pa'i 'dul 'dzin chen po /
theg chen gyi lam rnal ma la 'byor ba'i rnal 'byor pa chen po ste lnga po 'di blo sbyong 'di lta bu bsgoms pa la 'ong gsungs /
don tshan drug pa blo sbyong gi dam tshig la bco brgyad las /
spyi don gsum la rtag tu bslab / /
ces gsungs pa'i /
dang po blo sbyong khas blang dang mi 'gal ba ni /
blo sbyong la bsnyad btags nas 'dul ba sogs bslab pa 'og ma la khyad du gsod pa mi byed pa dang| gnyis pa blo sbyong thob cor ma shor ba ni /
blo sbyong la bsnyad btags nas gces 'dzin med mdog gis mi dang mi min gyi phog thug sogs la mi 'dzem par shing gnyan gcod pa sogs kyi tho co'i spyod pa can min pa dgos /
gsum pa @# / /
blo sbyong phyogs re bar ma song ba ni /
gnyen la bzod cing dgra la mi bzod pa dang /
mi la bzod cing mi min la mi bzod pa sogs min pa ste /
de dag ni spyi don gsum mo / /
'dun pa bsgyur la rang sor bzhag /
ces pa ni /
rang gi rgyud kyi sems gyong po sngar gnas su 'jog pa min par je bzang du btang nas 'chos thabs byed cing /
rab na zhag skyed /
'bring zla skyed /
tha ma lo skyed tsam e 'ong blta dgos /
de tsam yang med na /
rab tu byung zin nas na tshod rgan por song yang /
sngar rab tu ma byung gong gi sems de so na gnas pa /
khang ltag gi brag gong bzhin mi byed par 'dun pa bsgyur /
gang gis bsgyur na /
byang sems /
nges 'byung /
mi rtag pa sogs kyis bsgyur dgos kyang /
phyi'i kun spyod so na gnas pa las /
nang du skye rgyu'i yon tan skar lnga tsam yang med par /
phyi rol gyi spyod pa mig lpags zing zing ba sogs nyams len yod mdog gi 'dra gang chags mi byed cing /
nyams myod dang yar skyed sems kho na'i steng du bton nas mngon mtshan med cing sa chod che ba su gang gis ma shes par spangs rtogs mthon por gshegs pa rgyal sras zhi ba lha dang /
'phags pa lam chung ba lta bu dgos /
dpal ldan zla ba'ang paN+Di ta dkyus ma tsam las mthong chen po byed pa ma byung zhing /
nang du ri mo'i ba las 'o ma bzho nus pa'i grub pa brnyes pa'i rabs sogs gsungs /
de dag gis kyang mngon che ba ma mdzad cing /
bka' gdams kyi lugs 'di la'ang bla ma gong ma rnams kyis sgrub pa byas byas /
grub rtags bstan bstan sogs kyi skad grags cher med par mdzad pa ltar bya /
gzhan du yid bzhin gyi nor bu mi gzhan la ngom pa ltar bsgrags ches na bar chad mang /
rang res yang na 'jig rten pa dang khyad med du tshe 'di la shor /
gal srid chos shig byas kyang spo la dar bzhin du 'phyar bar snang yang /
de lta ma yin par jo bo bka' gdams pa'i lugs 'dir yon tan bum nang gi mar me bzhin sba dgos par gsungs /
yan lag nyams pa brjod mi bya / /
zhes gzhan gyi skyon nas mi brjod cing /
gzhan phyogs gang yang mi bsam mo / /
zhes gzhan gyi skyon gyi phyogs gang la'ang mi dpyod par rang skyon la brtag dpyad byed pa dgos /
de min chos grogs dang /
grwa tshang| khams tshan gyi grwa pa sogs mi gzhan la skyon kho na 'tshol te bltas na ston pa sangs rgyas la'ang skyon mthong ba chos nyid yin zhing /
de ltar byas na khyad gsod skur 'debs sogs spel ba las ma 'das pas gzhan la skyon gdags par mi bya /
nyon mongs gang che sngon la sbyang / /
zhes rang rgyud la nyon mongs gang shas che ba sngon la sbyangs te /
de yang 'dod chags shas che ba la mi sdug pa bsgom pa sogs kyi gnyen po bsten nas sbyang ba yin /
'bras bu re ba thams cad spang / /
zhes pa /
dge ba zhig sgrub pa na'ang bzang lan 'ong du re ba lta bu dang /
rnam smin bzang po 'ong du re ba lta bu mi byed pa dang /
du gcan gyi zas spang / /
zhes sogs ni rim pa ltar /
bdag gces 'dzin gyi dug dang @# / /
'dres pa'i dge ba'i zas mi bsten /
nyon mongs pa skyes pa na gnyen po mi bsten par rgyun 'thud pa'i gzhung bzang po mi byed /
dge sbyong gi byed chos bzhir gsungs pa ltar /
gzhan gyis gshags ngan smra ba na lan du gshags ngan mi 'debs /
chos bzhi'i byed chos mi ldan na dge sbyong du mi 'gro ste /
'di dag mkhan slob kyi mdun nas khas blangs pas so / /
des na tshur khyi rgan zer ba na /
phar rkun ma zer ba lta bu dang /
tshur gcig brdeg pa na /
phar gnyis brdeg pa sogs mi byed /
gzhan la gnod lan byed pa'i phyir 'phrang la bsgug pa bzhin gnod pa skyel ba'i dus skabs sgug par mi byed /
'di yang kha 'dzum gting nag gi g.yo sgyu /
'jig rten pa blun po dag gis legs par brtsi ba de yin pas /
chos dang 'jig rten 'gal ba yang gnad de'o / /
gzhan gyi skyon chen po rang gis shes pa na /
mang po'i dbus su dma' 'beb pa'am gnad nas dbab ste skyon mtshang mi smra /
'dis mtshon mi ma yin sogs tshar gcod phyir drag sngags 'don pa sogs kyang mi byed /
rang gis ma yin pa'i las byas pa g.yo thabs kyis gzhan gyi steng du 'gel ba'am /
khag ngan byung ba thabs kyis gzhan la 'gel bar mi byed pa ste mdzo khal glang la mi 'byo /
blo sbyong 'di bdag gces 'dzin 'dul ba'i phyir yin pa la /
mi min gyis mi gnod pa dang rnyed bkur snyan grags kyi phyir byed pa sogs gces 'dzin 'phel ba'i rgyur bsgom pa'i lto bcos log pa ltar mi bya /
thun mong du dbang ba'i ka ca lta bu mgyogs por rang la 'ong thabs byed pa'am bzang shos de rang la sngon du thob thabs byed pa'i mgyogs kyi rtse mi gtod /
blo sbyong bdag gces 'dzin gyi gnyen por mi 'gro bar grogs su 'gro ba lta bu lha bdud du mi dbab /
rang gi bde skyid kyi phyir dgra gud na dang shi na snyam pa lta bu skyid kyi yan lag tu sdug mi 'tshol ba ste /
de dag ni dam tshig bco brgyad do / /
bdun pa bslab bya nyer gnyis la /
rnal 'byor thams cad gcig gis bya / /
zhes sogs ni /
'di nyams su len pa pos dge sbyor sne mang po mi dgos par thams cad bdag gzhan mnyam brje'i sems kyi steng du bsgril te /
zas za ba yang rang lus sems can la byin zin pas /
sems can gyi don sgrub phyir lus 'di gso snyam pa lta bu spyod lam gzhan thams cad la de bzhin sbyor zhing gzhan du rig sngags dang bka' bsgo sogs thams cad 'di'i steng nas byed /
sman pas sman gyis ma phan na gtar sreg byed pa bzhin du /
na tsha nyon mongs kun gyi gnyen por mnyam brje'i sems gcig pu 'dis brgya go gcig chod bya /
kun slong 'chos pa dang bsngo ba gnyis dge ba kun gyi thog mthar bya zhing /
nyin mor yang 'phen pa btang ba ltar byed kyin 'dug mi 'dug blta ba gal che /
skyid sdug gnyis gang byung yang blo sbyong gi nyams len ma shor ba byed dgos kyi /
'ga' zhig go sa dang 'byor pa sogs skyid kyis chos shor /
'ga' zhig ni dgra sogs byung ste sdug bsngal bas chos shor ba @# / /
yin pas /
de gnyis gang byung yang blo sbyong gi nyams len ma shor ba dgos /
chos spyi'i dam tshig dang /
blo sbyong gi dam tshig gnyis srog dang bsdos te bsrung /
nyon mongs ngos zin dka' ba dang /
gnyen po bsten dka' ba dang /
rgyun gcod dka' ba gsum la nan tan du shes par byas nas bslab /
bla ma bzang po dang mjal ba dang /
blo las su rung ba /
mthun rkyen zas gos tshang ba ste /
chos byed pa'i rgyu'i gtso bo gsum 'dzom thub pa'i smon lam 'debs /
bla ma la mos gus dang /
blo sbyong la spro ba dang /
dran shes kyis bslab bya bsrung ba gsum nyams pa med par bya /
lus ngag yid gsum dal bar ma bzhag par dge ba la bkol /
lus kyi dge ba ni phyag skor sogs rkyang pa min gyi /
lus 'dug lugs drang por bsrang ba tshun kyang lus kyi dge bar 'gro /
blo sbyong byed yul yang dgra dang gnyen zhes ris su bcad pa dang /
sems can dang sems can min pa sogs la phyogs ris mi byed par sbyong ba dang /
de lta'i yul thams cad la khyab par blo gting nas 'byongs par byed pa mchad kha ba ltar dgos /
khyad par dgra la bzod pa sogs skye dka' ba dang /
yul gnyan pa bla ma /
pha ma| shag rogs lta bu la zur du bkol nas gting 'byongs par bsgom /
de yang zas gos sogs mthun rkyen 'dzoms ma 'dzoms la ma bltos par bsgom pa las /
lto 'grangs nyi mas dros tshe chos pa'i gzugs / /
rkyen ngan thog tu babs tshe tha mal ba / /
zhes pa lta bur ma song ba bya /
da res bskyed dka' la don che ba'i byang chub kyi sems bsgom pa sogs kyang rang gzhan gyi don gnyis sgrub pa'i ched du byed pa dgos kyi /
tshe 'di pa'i ched du bya mi rigs te /
tshe 'di las phyi ma dang /
'jig rten las chos /
chos bshad sgrub gzhan byed pa las blo sbyong bsgom pa gtso bor bya dgos pa yin gsungs /
go log mi bya /
zhes sogs kyis rim bzhin go log drug las /
chos kyi bya ba la snying rus dka' spyad mi bzod par 'jig rten gyi bya ba la dka' spyad bzod pa'i bzod pa go log dang /
thos bsam sgom gsum sogs chos kyi ro myang dgos kyang /
de la mi rtog par /
'jig rten gyi gtam dang tshong dang dmag sogs rtog cing dpyod la de'i ro myang ba ro myang go log dang| sdig can la snying rje mi bsgom par /
chos phyir dka' ba spyod pa la snying rje bar byed pa snying rje go log dang /
chos rnam dag sgrub pa la yid mi 'dun par /
'jig rten gyi bde skyid stobs 'byor la yid smon pa 'dun pa go log dang /
rang la re ltos 'cha' ba dag phyi mar phan pa'i chos la mi sbyor bar /
tshong dang kha mchu sogs phyi mar gnod tshabs che ba zhig slob pa sogs gnyer sems go log dang /
rang gzhan gyi dge ba dang gzhan gyi bde ba la yi rang mi byed par mi dge ba dang /
dgra bor sdug bsngal byung ba la yi rang ba lta bu yi rang go log ste /
sngar dge slong zhig gis rang gi 'gran zla zhig la pham pa byung bar go nas yi rang byas pa dge bshes po to bas gsan pas pham pa byung ba de bas kyang @# / /
yi rang byed pa de sdig che ba byung bar gsungs pa bzhin no / /
bla mar chos thos pa sogs kyi tshe nges 'byung spu sud skyes nas /
nyin kha shas bsgrims drags pa'i dge sbyor mi byed dgu byed la 'bad kyang skabs shig nas thang chad de dge sbyor la mi 'jug pas /
de ltar res 'jog mi bya bar /
sgom pa rin chen bla mas /
mig rgyang bsring /
yid rgya bskyed /
khong srang lhod gsungs pa ltar dge sbyor la thang lhod ran par byas nas snyugs bsrings te /
ldang ba'i rnal 'byor nas bzung ste rang gis rang la bsgrig bzos nas /
phyis nas rgyas su btang /
de sa chod che ste /
shig dang lji ba'i dpe ltar yin gsungs /
dol chod du sbyang ba ni /
blo sbyong la blo lings kyis 'gel ba la gsungs kyang /
sman pas khrag gtar ba na rtsa dang lpags pa gting chod par mnyam du bcad pa bzhin blo sbyong dang rang gi rgyud rdo rus thug par byed cing /
de yang blo sbyong la rtog dpyod kyis dpyad sgom byed bzhin du mtha' chod par sbyang /
nyon mongs gang shas che ba'i gnyen po bsten /
sems can gyi don rang gis bsgrub 'os shing /
bsgrub par khas blangs zin pas /
de sgrub pa na gzhan su la'ang yus mi byed /
mang po'i dbus su gzhan gyis dma' dbab pa sogs la mi khro ba sogs ko long mi sdom /
rkyen phra mo res dga' chog sdug chog dpyid ka'i gnam ltar yud tsam pa mi bya /
phan btags pa la legs so'i gtam sogs re ba chen pos don du mi gnyer ba ste /
de dag ni bslab bya'o / /
de ltar byas na tshe'i snyigs ma sogs snyigs ma lnga bdo ba yang rkyen ngan byang chub kyi lam du bsgyur bar nus shing /
man ngag 'di gser gling pa nas brgyud pa yin la /
mchad kha ba rang nyid kyis brod rnyed pas shi yang mi 'gyod par gsungs so / /
de dag gis lta ba'i skor las gzhan zhus zin la /
'di'i 'grel pa mang por snga rabs pa'i lta ba ltar 'di yin gtang so med pa zhig tu yod la /
blo sbyong nyi ma'i 'od zer ni lta ba'i skor rnams dbu ma thal 'gyur ba dang mthun par yod pas na /
thal 'gyur ba ltar bsam dgos /
gser gling pa ni dang por sems tsam pa'i lugs kyi lta ba 'dzin pa la /
phyis dbu ma par zhugs par gsungs yod /
lam rim nyams 'khrid 'chad skabs sems bskyed yan ma gtogs /
de man la bshad pa gsum bzhi bskyar ba'i phyag len mi mdzad gsungs / /
! / /
nyin nyi shu par /
yon tan rin po che sdud pa las /
rgyal ba 'das dang ma byon da ltar gang bzhugs pa / /
kun lam pha rol phyin pa 'di yin gzhan ma yin / /
zhes sogs 'dren par mdzad nas /
dus gsum gyi sangs rgyas rnams gang nas gshegs pa'i gshegs shul phar phyin drug gi spyod pa la ma 'dus pa'i lam gzhan mdo rgyud gang na'ang med pa sogs dang /
de 'dra ba'i lam de yang gzhung 'di lta bu las ston pa yin pas zhes sogs kyi 'grel mdzad de /
sngon 'gro kun slong 'chos pa mdor bsdus dang /
sngon du ji ltar song @# / /
ba'i sa bcad rnams kyi grangs tsam 'dren par mdzad nas /
rkyen ngan byang chub kyi lam du bsgyur ba /
tshe gcig gi nyams len dril nas bstan pa man la bskyar bshad mdzad /
des byang chub mchog tu sems bskyed pa'i tshul song nas /
gnyis pa sems bskyed cho gas bzung ba rjes su gnang rgyu yin zhes 'jog par mdzad de /
byang sems 'di med par sangs rgyas kyi go 'phang 'thob tu re bas phyag rdzogs dbu ma bskyed rdzogs sogs ji 'dra zhig bsgoms kyang sangs rgyas kyi go 'phang la cung zad kyang nye ru mi 'gro ba lta ci /
theg chen gyi sgor tshud pa tsam yang mi 'byung la /
des na sems 'di la thams cad kyis nyams len gyi mthil du byed dgos te /
sangs rgyas kyi rnam pa thams cad mkhyen pa'i ye shes kyis bskal pa mang por gzigs kyang /
'di las lhag pa'i thabs dang /
'di med pa'i lam gyi 'jug sgo gzhan ma gzigs pa yin gsungs /
gnyis pa sems bskyed nas spyod pa la slob tshul la /
de ltar sems bskyed pa'i 'og tu /
dper na 'di nas rgya gar du 'gro mi des 'gro ba'i bya ba la ma zhugs na mi slebs pa bzhin du sems bskyed pa tsam gyis mi chog par spyod pa la slob dgos /
de yang rgyal ba'i chos gzugs kyi sku gnyis thob par byed pa la bsod nams dang ye shes kyi tshogs gnyis zung 'brel du gsog cing /
thabs shes ya ma bral ba la slob pa dgos la /
rgyal sras kyi spyod pa'ang bsdu na thabs shes gnyis su 'du zhing /
de'i thabs ni phar phyin dang po lnga dang /
shes rab ni phar phyin tha ma lhag mthong du 'du /
des na gsum pa sems bskyed nas rgyal sras kyi spyod pa la slob tshul 'chad pa la gnyis /
rang rgyud smin par byed pa phar phyin drug la slob tshul dang /
gzhan rgyud smin par byed pa bsdu ba'i dngos po bzhi la slob pa'i tshul lo / /
dang po la gsum /
rgyal sras kyi spyod pa spyi la slob tshul dang /
khyad par du phar phyin tha ma gnyis la slob tshul /
rdo rje theg pa la slob tshul lo / /
dang po la sbyin pa /
tshul khrims /
bzod pa /
brtson 'grus /
bsam gtan /
shes rab la slob tshul te drug /
dang po sbyin pa la /
lus longs spyod dge rtsa bcas gtong 'dod kyi sems pa ni sbyin pa'i ngo bo yin /
dbye na gsum las /
zang zing gi sbyin pa ni /
che ba lus srog nas chung ba rtsam pa thur ma gang sbyin pa tshun chad yin /
gtong mi nus na /
sngon tshangs pa dang brgya byin 'khor sgyur sogs su skyes skabs dpal 'byor rgya chen po yod kyang sbyin pa ma btang bas snying po gang yang ma lon par brten deng sang kha stabs 'di 'dra zhig tu gyur tshul sogs bsams nas /
da res lan dang rnam smin la mi re bar gtong dgos /
dbul phongs sogs dang 'bu grog ma tshun la bsam pa byang sems kyis zin pa'i sgo nas zas kham gcig dang phye rtsa ma gtsang ma phran bu re tsam sbyin pa yan chad sbyin pa'i phar phyin gyi nyams len dang rgyal sras kyi spyod par 'gro /
de yang 'bras bu chung du mi 'gro ba'i phyir gang byin pa des sbyin yul 'tshengs pa zhig byed /
rang res dkon mchog la bsnyen bkur rgya chen po zhig 'bul @# / /
tshe ngas dga' rab gcig btang yod snyam pa'i khengs pa 'byung mod /
de yang ma dag pa'i sbyin pa yin la /
yang| btang zin pa'i rjes su btang ches 'dug snyam pa dang /
gtong yul nor 'dug snyam pa sogs phyis nas 'gyod pa byed pa de 'dra'ang bya mi rung /
gtong skabs /
dang po dang tha mar sems can gyi don du 'gyur ba'i kun slong legs par bcos shing /
smon lam shugs drag gdab /
sbyin pa che chung gang gtong yang rnyed bkur sogs rang don la mi re ba dgos gsungs /
chos kyi sbyin pa ni nyan 'dod can la phan sems kyis chos tshig bzhi pa gcig bstan pa yan dang /
dge phrug la dpe cha khrid pa tshun chad chos kyi sbyin par 'dra ba las /
bla ma zer nas chos khri'i steng du 'dzegs te 'chad pa zhig nges par dgos pa min cing /
chos sbyin 'di sbyin pa gzhan las mchog yin /
dpe cha 'dzin skyor sbyang sogs kyi tshe'ang rang gi mtha' skor du dkar phyogs kyi lha sogs dang sems can thams cad 'khod nas nyan par bsams nas byas na chos kyi sbyin par 'gro ste /
chos sgra thos pas 'bu srin sogs kyi rgyud la'ang bag chags 'dzeg na gzhan ci smos /
'di ni sbyin bdag rtsar gsung rab klog 'don byed pa tshun chad du'ang bsam /
grong chog skabs lhag par gzab dgos te /
ston pa thugs rje can gyis tshe gcig la 'tshang rgya ba'i thabs su gsang sngags gsung ba grong chog gi rnyed bkur dang brjes na nor phyir chos 'tshong pa ste /
rgyal po khri las phab ste gad bdar byed bcug pa dang 'dra bas kun slong bzang pos zin dgos /
spyir chos dngos ston pa lta ci /
skad cha sogs las 'phros nas gzhan dngos dang brgyud pas chos la bkri thabs byed pa'ang chos sbyin du 'gro /
rab byung gis ni chos sbyin gtso bor byed cing /
de'i steng 'bad med 'byor na zang zing sbyin pa'ang byed dgos /
'on kyang rab byung la bka' gdams dge bshes sha ra bas /
ngas ni khyed la gtong ba'i phan yon mi brjod kyi /
'dzin pa'i nyes dmigs brjod pa yin gsungs /
gzhan yang btson rar sdug bsngal ba btson nas 'don pa dang /
chus khyer ba de las 'don pa lta bu dang /
dbyar dgun gyi dus su 'bu sogs tsha grang las bskyab pa sogs kyang mi 'jigs pa'i sbyin pa ste /
mi 'jigs pa'i sbyin pa zhes pa rgyang ring por mi dgos kyi /
lus kyi shig tshun chad la'ang sbyin du yod /
srog chags chus khyer ba 'don pa lta bur ni /
lag pa 'gul tsam las mi dgos pas bya sla ba yod /
blo sbyong gi nyams len skabs kyi gtong ba'i dmigs pa rnams kyang sbyin pa'i nyams len yin /
gtso bo ni sbyin pa'i phar phyin zhes pa spyod 'jug las /
gal te 'gro ba dbul bor ba / /
sbyin pa'i pha rol phyin yin na / /
da dung 'gro bkren yod na sngon / /
skyob pa ji ltar pha rol phyin / /
zhes pa ltar /
sems can dbul ba bor ba tsam zhig min cing /
ser sna med pa tsam nyan rang dgra bcom la'ang yod pas 'dir ni de tsam zhig min par /
spyod 'jug las /
bdog pa thams cad 'bras bcas te / /
skye bo kun la btang sems kyis / /
sbyin pa'i pha rol phyin gsungs te / /
de ltas de ni @# / /
sems nyid do / /
zhes gsungs pa ltar phan yon dang nyes dmigs bsam pa'i sgo nas rang gi lus dang longs spyod dge rtsa rnams la ser sna med par snying nas btang ba'i 'bras bu dang bcas pa gzhan la gtong ba'i blo'i goms pa yongs su rdzogs pa la sbyin pa'i phar phyin du gsungs pas gtong sems spel bar byed pa ni gnad dam pa ste /
chos gos gsum lta bu'ang dbul pos slong ba na /
de ma thag gtong phod snyam pa'i blo thag chod pa zhig dgos shing /
de'ang goms pa la rag las phyir chung rim nas sbyangs te mthar lus kyang gtong nus pa tsam du ma goms kyi bar gtong sems spel ba yin no / /
spel lugs kyang /
rang nyid shi ba'i skabs nor rdzas rnams gcig kyang 'khyer du med par slad du lus te chud zos su 'gro ba sogs mi rtag pa'i tshul bsam ste /
snying thag pa nas gzhan la bsngos na /
bdag 'brel gyi ltung ba sogs nyung bar 'gyur zhing /
sbyin pa'i nyams len du 'gro ba yin /
'on kyang de tsam gyis chog par mi 'dzin par dngos su'ang gang thub btang dgos /
des na sprang pos slong ba tshun la gang thub sbyin /
yang sbyin rgyu'i rdzas med bzhin du log 'tshos bsgrubs nas ster ba mi rung /
spyir phar phyin dang po gsum ni khyim pa'i lag len gyi gtso bo yin te /
sbyin sogs chos gsum de dag phal mo che / /
bde bar gshegs pas khyim pa rnams la bsngags / /
zhes gsungs /
gtong du mi rung ba'ang lus lta bu ni /
gtong sems spel ba tsam las /
da lta ma goms pas lus btang bar mi bya zhing /
phyis nas spyod 'jug las gsungs pa ltar tshod ma btang ba tsam las dka' ba med par byung tshe btang chog /
sbyin du mi rung ba ni /
sbyin pa po rab byung gis rang gi chos gos rnam gsum sogs sbyin pa dang /
rab byung la phyi dro'i kha zas dang /
bram ze sogs gtsang sbra can la sgog btsong sogs mi gtsang ba dang /
dri nga ba'i rigs ster ba dang /
klan ka tshol 'dod la glegs bam sbyin pa dang /
'chi 'dod par dug dang mtshon sbyin pa dang /
snod min la gsang ba ston pa dang /
bstan pa dang sems can la gnod pa byed nges kyi nag can khrims las bton pa sogs yul dang dus dang dngos po sogs kyi sgo nas dmigs bsal gyi dgag bya can rnams sbyin par mi bya /
sbyin pa byas par 'bras bu med do snyam pa'i log lta dang /
'gro ba gcig gi ched du sems can gzhan mang po yal bar dor nas de gcig pu skyob pa lta bu don chung dang /
phyugs kyi mchod sbyin lta bu lta ngan dang /
brnyas smod /
'gran 'dod /
khengs sems /
grags 'dod /
zhum pa /
'gyod sems /
phyogs ris sogs kyis ma gos par bslab /
gzhan yang bslab btus las /
lus gtong sems spel ba dang /
dus la ma bab kyi bar du 'gal rkyen las lus bsrung ba dang /
mi dge bar mi bkol bar dag par byed pa ste /
btang srung dag pa gsum dang /
lus rten 'dis rgyu bsgrubs nas /
phyi ma'i rnam smin yon tan brgyad ldan bskyed pa ni spel ba ste bzhi gsungs la /
longs spyod la'ang btang ba dang /
gtong @# / /
sems spel ba dang /
zhing khyad par can la ma song gi bar du bsrung ba dang /
log 'tsho dang sdig pas mi gos par byed pa dag pa dang /
phyi nas kyang longs spyod 'byung ba'i phyir btang ba bsgrubs nas spel ba ste bzhi dang /
dge ba'ang sems can la snying thag pa nas btang ba dang /
khong khros mi 'joms par bsrung ba dang /
tshe 'di'i bde ba don gnyer dang /
phyi ma ngan song ldog tsam gyi ched sogs rang don kun slong dri ma can gyis ma gos par dag pa dang /
yi rang gis spel ba ste /
de ltar bzhi bzhi gsungs pa ltar slob dgos /
gnyis pa tshul khrims kyi phar phyin gyi nyams len ni /
spyod 'jug las /
spong ba'i sems ni thob pa las / /
tshul khrims pha rol phyin par bshad / /
ces pa bzhin /
gzhan la gnod pa gzhi dang bcas pa las yid log nas spong ba'i sems la byed cing /
'di la goms pa gong du yongs su rdzogs pas tshul khrims kyi pha rol tu phyin par 'gyur ba yin /
tshul khrims la gsum las /
nyes spyod sdom pa'i tshul khrims ni /
sdom pa gsum lta bu ste /
lam sgron las /
so so thar pa rigs bdun gyi / /
rtag tu sdom gzhan ldan pa la / /
byang chub sems dpa'i sdom pa yi / /
skal ba yod kyi gzhan du min / /
zhes pa'i dngos zin la /
byang sdom len pa'i rten la so thar gyi tshul khrims yod dgos pa lta bur gsungs pa ni /
sngags kyi skabs sngags sgrub pa'i rten la dge slong mchog tu bshad pa bzhin byang sems kyi bslab par slob pa'i rten mchog la dgongs pa las rnam pa thams cad la ni ma yin te /
byang sems kyi bslab pa la slob pa'i rten du gyur pa'i lha dang klu yang yod /
'o na gang 'dra zhig dgos she na /
so thar gyi sdom ldan byang sems kyi bslab par slob pa zhig yin na so thar gyi sdom pa de dang thun mong ba'i spong sdom de skabs 'di'i sdom pa'i tshul khrims la ngos 'dzin cing /
so thar sdom ldan min na mi dge bcu spong gi spong sdom la sdom pa'i tshul khrims su 'jog /
byang sems kyi rgyud kyi mi dge bcu spong gi tshul khrims dang /
so thar gyi sdom pa ni /
byang sems kyi sdom pa las ngo bo tha dad par gsungs pa red /
dge ba chos sdud kyi tshul khrims ni /
byang sems kyi bslab pa dang ldan pas zhing khyad par can la phyag dang mchod pa /
bkur sti rim gro /
thos bsam sgom sgrub /
chos 'chad nyan byed pa sogs sgo gsum gyi dge ba'i bya ba la brtson pa thams cad dang /
mdor na /
rang gzhan gyi rgyud smin par byed pa'i phyin drug gi spyod pa kun de yin /
rgyal sras kyi spyod pa thams cad tshul khrims rnam pa gsum du 'du zhing /
spyir na lam gyi rim pa thams cad tshul khrims rnam pa gsum nyid je 'phel du btang ba yin /
sems can gyi don byed pa'i tshul khrims ni /
bsdu bzhi'i spyod pa la sogs pa ste /
de la yang don byed tshul /
bya ba byed pa dang sdug bsngal gyi grogs byed pa /
thabs la rmongs pa'i don byed pa /
phan 'dogs pas don byed pa /
'jigs pas nyen pa'i don byed pa /
mya ngan gyis gzir ba'i don byed pa /
phongs pa'i don byed pa /
gnas 'cha' bar 'dod pa'i don byed pa /
blo @# / /
mthun par 'dod pa'i don byed pa /
yang dag par zhugs pa'i don byed pa /
log par zhugs pa'i don byed pa /
rdzu 'phrul gyis don byed pa ste rnam pa bcu gcig yod la /
de'i nang nas rdzu 'phrul gyis don byed pa ma gtogs pa'i lhag ma bcu ni /
rang res nus pa kho na ste /
mdor na gzhan phan gyi bsam pas kun nas bslangs pa'i sgo gsum gyi bya ba kun kyang 'dir gtogs pa yin /
des na so thar gyi sdom pa ma blangs kyang mi dge bcu spong gi tshul khrims sogs la bslab ste /
rang rgyud smin pa'i phyir phyin drug la slob cing /
de nas gzhan la gang phan gyi spyod pa la slob pa ni /
tshul khrims gsum la slob tshul lo / /
gsum pa bzod pa la slob tshul la /
bzod pa'i ngo bo ni /
gnod byed dang sdug bsngal la yid mi 'khrugs pa'i sems so / /
de yang spyod 'jug las /
sems can mi bsrun nam mkha' bzhin / /
de dag gzhom gyis yongs mi lang / /
khro ba'i sems 'di gcig bcom na / /
de dag thams cad choms dang 'dra / /
zhes pa ltar khro ba bcom pa ste /
de ma bcom par khong khros na nyes pa ches lci ba /
zhe sdang lta bu'i sdig pa med / /
bzod pa lta bu'i dka' thub med / /
ces gsungs pa ltar yin /
de la gsum las /
gnod byed la ji mi snyam pa'i bzod pa ni /
dgra sogs gzhan gyis rang la gnod par byed pa'i tshe na /
de la mi khro bar bzod pa bsgom /
de yang khong khro'i nyes dmigs shes dgos /
'di ni mi dge ba'i nang nas thabs rdug shos te /
khong khro re res bskal pa stong gi dge rtsa yang 'joms par gsungs pas khong khro la skyon du shes par byas nas /
rang re rgyun du bzod pa bsgoms pa 'di la brtson pa bskyed dgos /
yul byang chub sems dpa' gang na yod mi shes pas /
de la khros na /
byang sems stobs chung bas che ba la khros tshe bskal pa brgya'i dge ba 'joms la /
byang sems min pas byang sems la khros na bskal pa stong gi dge ba 'joms pa dbu ma 'jug pa dang /
spyod 'jug las gsungs pa ltar nyes dmigs shin tu che bas na /
bzod pa bsten dgos shing /
de yang khong khro ma byung gong nas dang /
byung ba'i tshe rkyen thub par byas te nyes dmigs bsams nas bzod pa bsgom dgos /
de min rang gzhan tshang ma mi bde bar byed pa dang /
gzhan lta zhog /
rang srog rang gis bcad cing lceb pa sogs kyang khong khros byed cing /
dgra mang ba'ang des bskyed /
de lta mod de 'on kyang khong khro'i yul mang bas bzod par mi nus snyam na /
spyod 'jug las /
sa steng 'di dag kos g.yog tu / /
de snyed ko bas ga la lang / /
lham mthil tsam gyi ko bas ni / /
sa steng thams cad g.yogs dang mtshungs / /
gsungs pa bzhin /
dgra btul nas e rdzogs bltas na sems can gyi mtha' ma zad bar du dgra rdzogs dus dang thul dus med la khong khro btul na ni dgra gcig kyang mi 'byung bar thams cad thul ba dang 'dra /
bzod pa'i ngo bo dang rab dbye khong khro'i nyes dmigs sogs yang dag par shes pa yin pa la /
khong khros lus ril @# / /
por khengs nas bsdad na ci yang ma byung ba yin /
sngon du slob ma zhig gis rkun ma brdung ba'i tshe bla mas bar mdzad kyang ma thub pa na kho'i sna la phyag mdzub btsugs te bzod pa bzod pa zhes gsungs pas gdod khos bzod pa dran pa bzhin /
khros nas las ka tshar rgyu gang po zin nas bzod khul byas pas ci phan /
de yang dang por dka' yang blo sbyangs te goms na bzod pa bsgom pa sla bar 'byung /
gnod byed la khro mi 'os pa'i rgyu mtshan yang /
dper na mi zhig gis dbyug pas mgo la bsnun pa na /
bsnun mkhan la mi khro bar 'di dag bsam ste /
re zhig na tsha dngos su skyed pa po la kho na dbyug pa la kho dgos /
de la dbang med par bskul bas so snyam na /
bsnun pa po la'ang dbang med par /
de'i rgyud kyi nyon mongs pas byas pa yin pas de la khro ba las mi kho la khro bar mi rigs /
rnam pa gcig tu na /
dbyug pa phog pa 'phral rkyen rang gi byed spyod ma legs pa dang /
rtsa ba ni sngon chad gzhan gnod byas pa sogs kyis las ngan bsags pas lan pa yin pas /
rang gis byas pa'i las 'bras rang steng du smin pa la ci'i phyir khro /
der ma zad bzhi brgya pa las /
thub pas nyon mongs dag gzigs kyis / /
nyon mongs dang 'brel gang zag min / /
zhes gsungs pa ltar /
nad pa smyo nas sman par brdeg pa dang /
bu smyo nas pha la brdegs kyang /
nad pa dang bu la mi khro ba /
smyo ba sel thabs la brtson pa bzhin gnod byed de rnams kyang nyon mongs kyis smyos nas rang dbang ma byung bas na kho la mi khro bar kho'i nyon mongs sel thabs la brtson dgos /
gzhan yang lag pa mes tshig pa na rang gis phar reg pas lan pa'i phyir /
me la khro mi rigs pa bzhin /
rang gis bskul bas lan pas /
pha rol por khro ba mi rigs /
me rang bzhin tsha zhing sreg pa ltar sems can kho rang gi rang bzhin yin na /
mes bsreg tshe me la mi khro ba ltar kho la khro mi rigs /
kho'i rang bzhin yin na khro mi rigs mod kyang kho las glo bur du byung ba yin pas khro snyam na /
'o na nam mkha' las ser ba byung ba na /
nam mkha' la khro rigs pa la der khro don med pa bzhin yin pas khro mi rigs /
gzhan gyis brdung brdeg dang /
tshig ngan smras pa sogs kyis lus sems la mi bde ba'i sdug bsngal byung na /
slar ngan lan slog ste ngan song gi sdug bsngal gyi rgyu mi bsgrub par khong khro'i gnyen po bsten cing bzod par byed dgos pa spyod 'jug las /
da lta'i sdug bsngal 'di tsam la'ang / /
bdag gis bzod par mi nus na / /
des na dmyal ba'i sdug bsngal rgyu / /
khro ba ci ste bzlog mi byed / /
ces pa ltar yin /
gnod byed la ji mi snyam pa'i bzod pa 'di gnod byed la bsgoms pa las /
phan byed la bsgom du med cing /
gnod byed mang na bzod pa bsgom rgyu mang bas gnod byed 'di rnams rang gi bzod pa 'phel ba'i grogs su bsam dgos pa /
jo bo'i mdun du rgyal po a sang g+ha bya ba'i a tsa ra gshis ngan zhig rgyun du bsten par 'di 'dra mi bsten par zhu zhus pa @# / /
na| 'di la bsten nas bzod pa'i yon tan rdzogs pa yin zhes gsungs pa ltar dang /
mdor na rang don sgrub pa'i nyan thos kyang gnod byed la mi khro na bdag theg chen par khas 'ches pas ga la rigs snyam du drang srong bzod par smra ba'i lo rgyus ltar slob dgos gsungs /
sdug bsngal dang len gyi bzod pa ni /
bde ba la ma chags par ma zad /
sdug bsngal la rgyan du mthong nas sman ltar bsten pa zhig dgos /
chos phyir dka' spyad bzod pa dang /
gzhan yang na tsha dang /
mi 'dod pa'i dgra dang /
tha na rmi lam gyi sdug bsngal sogs byung yang /
sngar blo sbyong gi skabs su zhus pa bzhin /
de thams cad chos kyi grogs su bsgyur te /
las ngan zad pa'i rgyur bsam pa dang /
des dpags te /
gzhan la snying brtse ba dang /
'khor ba'i skyon bsam pa sogs spel nas bzod par byed /
sdug bsngal byung ba na'ang phyi ma ngan song du myong dgos pa'i sdug bsngal gyi go 'dis bcad do snyam du yid dga' bar bya dgos pa dper na /
gsad bya'i mi lag pa bcad de thar ba la yid dga' bar bya 'os pa bzhin yin /
gzhan yang gtar sreg gi sdug bsngal bsten pas nad kyi sdug bsngal zhi ba ltar /
rang res chos phyir dka' ba spyad na des ngan song gi sdug bsngal mang po'i go bcad pas legs snyam pa dang /
de'i skabs sdug bsngal gyi yon tan yang dran dgos te /
spyod 'jug las /
gzhan yang sdug bsngal yon tan ni / /
skyo bas dregs pa sel bar byed / /
'khor ba pa la snying rje skye / /
sdig la 'dzem zhing dge la dga' / /
zhes gsungs /
der ma zad /
rab tu byung bas ni gnas khang zas gos sogs dman pa re las ma byung yang chos gos dang /
bsod snyoms dang gnas mal sogs ngan ngon tsam gyis chog shes pa sogs 'phags pa'i rigs bzhi la bslab tu yod pa skal ba re bzang snyam du dka' ba spyad de 'dod chung chog shes byed pa sogs tshangs spyod 'phel ba'i gnas la brten pa'i sdug bsngal dang len byed dgos /
de ma byung na zas nor la sogs pa legs pa zhig 'dod de /
rgyu nor spel ba'i thabs byed byed nas chos mi bsam par mi tshe don med du 'da' ba las ma 'das te /
sngon shing 'tshong zhig gis /
ston pas gter gzigs nas dug myur du khyab pa'o / /
dug drag po'o / /
zhes gsungs pa thos nas /
de'i rjes su bltas pas gser rnyed nas phyug por gyur pas /
rgyal pos rgyu dris pa na /
rdzun smras pa /
rgyal pos shes nas gsod par nye ba na| dug myur du khyab pa'o / /
dug drag po'o / /
zhes brjod pas /
slar rgyu mtshan dris pa na sngar gyi lo rgyus bshad pas btang ba'i rabs bzhin nor ni de lta bu'i dug yin /
des na /
'dod chung chog shes byas na /
rang cag grwa rkyang rnams kyang mthun rkyen 'grigs nas 'ong ste /
rje rin po ches kyang bya bral la gshegs skabs dpon slob dgu la dngul zho brgyad las med par 'dod chung chog shes mdzad pa ltar dang /
gos kyang shin tu ngan pa min tsam gyi @# / /
gang byung gis chog par byed /
zas gos sogs kyis nyams len la mi gnod bzhin du rang gi bsod nams kyis rnyed na ni longs spyad kyang chog /
gzhan gyi smad ra sogs mi snyan pa byung ba'ang bzod par byed /
gzhan yang lus drang por bsrangs ba'i dka' spyad sogs spyod lam gyi sdug bsngal dang len /
dkon mchog mchod pa sogs chos yongs su 'dzin pa la brten pa'i sdug bsngal dang len /
gzugs mi sdug pa dang gos ngan pa sogs ji 'dra byung yang de dag la dwangs 'dod kyi chos spangs nas 'dod yon las ldog pa 'tsho ba la brten pa'i sdug bsngal dang len /
dge ba la brtson pas dub pa la brten pa'i sdug bsngal dang len /
gzhan srog gcod pa las skyob pa'i phyir rang la sdug bsngal 'byung bar rig na bzod par byed pa sogs sems can don byed la brten pa'i sdug bsngal dang len /
tshong dang zhing las sogs nor spel thabs byed pa'ang spang pa sogs 'phral gyi bya ba la brten pa'i sdug bsngal dang len sogs sdug bsngal dang len gyi bzod pa 'di shin tu rgya che /
chos la nges sems kyi bzod pa ni /
myur lam las rgyas par gsungs la /
dge sbyor nyams len gyi gnad la bsgom pa dang /
'dzin skyor byed pa sogs kyi sgo nas gnas dang gnas ma yin pa'i blang dor dang /
dkon mchog gi yon tan dang /
thob bya'i byang chub dang /
der bgrod pa'i lam dang /
bdag med dang /
sde snod zab cing rgya che ba'i don la dpyod pa dang /
skabs 'di lta bur lam rim gyi tshig don nges par byed pa'ang chos la nges sems te mtshan nyid pas rtags gsal rtsod pa'i skabs rtags gsal gyi don sems pa'ang de ltar yin /
bzod pa 'di gsum las| dang po ni gnod byed la brten nas 'byung ba dang /
gzhan gnyis ni skabs kun tu 'byung ste /
bka' chos kyi dus su'ang rgyun ring ba sogs bzod par byas te /
rtse gcig tu nyan nas don sems pa dang /
tshogs chos rar 'gro ba'i skabs /
lus kyi spyod lam gzab cing /
bkres skom bzod la /
'dzin skyor la rtse gcig tu sems pa dang /
der ma zad tha na grong chog tu 'gro ba tshun la /
bzod pa phyi ma gnyis tshang bar byar yod do / /
bzhi pa brtson 'grus ni /
brtson gang dge la spro ba'o / /
zhes dge ba'i bya ba la spro ba ni brtson 'grus kyi ngo bo yin /
'di ni dge ba gang yang mthar phyin par byed pa'i thabs mchog ste /
mdo sde rgyan las /
dge ba'i tshogs kyi nang na brtson 'grus mchog /
'di ltar de la brten nas de rjes thob / /
brtson 'grus kyis ni mod la bde gnas mchog /
dngos grub 'jig rten 'das dang 'jig rten gtogs / /
brtson 'grus kyis ni srid spyod 'dod pa 'thob / /
brtson 'grus kyis ni dag pa rab 'gyur ldan / /
brtson 'grus kyis ni 'jig tshogs 'das nas grol / /
brtson 'grus kyis ni byang chub mchog sangs rgyas / /
zhes brtson 'grus ni dge ba kun gyi mchog yin pa dang /
de las sangs rgyas kyi go 'phang man chad 'byung bar gsungs @# / /
la| 'jug par yang /
yon tan ma lus brtson 'grus rjes 'gro zhing / /
zhes gsungs /
des na kha ton sogs kyi tshe bong bu chad pa gyen du 'ded pa ltar mi byed par dge ba la spro shugs dang ldan par 'jug dgos /
'di'ang dang po nas chung rim dang nyung rim nas goms par byas te brtson pa je che je cher bya /
brtson 'grus kyi bar chad le lo rnam pa gsum las /
sgyid lug pa'i le lo ni /
dge ba gang yang phyi bshol gyi dbang du shor nas zhag 'gyangs nyin 'phul gyis 'phral 'phral du byed snying mi 'dod pa ste /
de'i gnyen por 'chi ba mi rtag pa dang /
dal 'byor don che rnyed dka' bsgom dgos /
bya ba ngan zhen gyi le lo ni /
rnyed bkur dang 'du 'dzi /
bre mo'i gtam dang /
zhing las dang /
tshong dang /
tshem bu dang /
skud pa 'khel ba sogs 'jig rten gyi bya ba dang mi dge ba'i las la skyo dub med par zhen cing 'jug pa ste /
de dag la brtson 'grus mi zer gyi /
sdug rus zer ba yin| 'di'i gnyen por spyod 'jug las /
dga' ba'i rgyu ni mtha' yas pa'i / /
dam chos dga' ba'i mchog spangs nas / /
sdug bsngal rgyu yi g.yeng ba dang / /
rgod sogs la khyod ci phyir dga' / /
zhes pa ltar 'khor ba'i bya ba la snying po med cing sdug bsngal gyi rgyur bsams nas bzlog dgos /
zhum pa'i le lo ni /
nga lta bus sangs rgyas ga nas sgrub nus shing /
sems can thams cad kyi don byed pa'ang ga nas nus /
mgo dang rkang lag gtong ba sogs kyang bdag lta bus ji ltar nus zhes pa lta bu snying zhum pa ste /
de'i gnyen por sangs rgyas kyi chos re re ste /
dper na /
dal 'byor rnyed dka' lta bu'i dmigs skor sne re re la'ang mi tsher bsgril te sbyang dgos pa byung yang bzod snyam pa dang /
'jig rten 'dir don min pa la brtson pa cher bskyed pa'i tshong pa sogs kyis kyang khe cung zad tsam gyi phyir du dka' ba'i las ji ltar bzod par byed pa'i tshod tsam zhig bdag gis kyang 'bad de byang chub sgrub phyir brtson na nges par 'grub nus snyam pa dang /
gzhan yang spyod 'jug las /
bdag gis byang chub ga la zhes / /
sgyid lug par ni mi bya ste / /
'di ltar de bzhin gshegs pa ni / /
bden par gsung bas bden 'di gsung / /
sbrang bu sha sbrang bung ba dang / /
de bzhin srin bur gang gyur pa / /
des kyang brtson pa'i stobs bskyed na / /
byang chub 'thob dka' bla med 'thob / /
bdag lta rigs kyi mir skyes la / /
phan dang gnod pa ngo shes pas / /
byang chub spyod pa ma btang na / /
bdag gis byang chub cis mi 'thob / /
ces gsungs pa bzhin ston pa bden par gsungs pas /
sbrang bus kyang sangs rgya bar gsungs na /
nga lta bu'i mir skyes shing smra shes don go bas byang chub cis mi 'thob ste 'thob nus snyam du bsam /
de lta mod de mgo dang rkang lag gtong ba sogs bya dka'i spyod pa rnams mi nus so snyam na /
spyod 'jug las kyang /
'on te rkang lag la sogs pa / /
btang dgos bdag ni 'jigs zhe na / /
lci dang yang ba ma dpyad par / /
rmongs pas bdag ni 'jigs par zad / /
ces dang /
tshod ma la @# / /
sogs sbyin pa la / /
'dren pas thog mar sbyor bar mdzad / /
ces sogs dang /
gang tshe rang gi lus la yang / /
tshod sogs lta bu'i blo skyes pa / /
de tshe sha la sogs gtong ba / /
de la dka' ba ci zhig yod / /
ces gsungs pa ltar /
chung rim nas btang na goms par gyur nas /
mgo dang rkang lag gtong ba la tshod ma btang ba'i tshod tsam las mi sems pa 'byung bas de'i tshe gtong ba la dka' ba med snyam spro ba bskyed /
sangs rgyas kyi yon tan mtha' yas pas bsgrub dka' snyam na /
de sgrub byed kyi lam yang zab cing rgya che mtha' yas pas rang gis bsgrub na 'thob par nus nges su bsam /
'o na sems can gyi don du ngan song du 'gro pa sogs kyi dka' las yod do zhe na /
spyod 'jug las /
sdig pa spangs phyir sdug bsngal med / /
mkhas pa'i phyir na mi dga' med / /
ces sogs ltar sems can gyi don du mnar med du gnas kyang rang gis sdig pa spangs pas na /
las ma byas pa dang mi 'phrad par gsungs pas /
sdug bsngal med cing mi bde ba med pas na /
der mi dga' ba med par dag zhing du 'jug pa dang 'dra ba nyid do snyam du bsam /
brtson 'grus la gsum las /
go cha'i brtson 'grus ni /
bla mchod las /
sems can re re'i phyir yang mnar med pa'i / /
sogs ltar sems can re re'i phyir du bskal pa 'bum phrag mang por dmyal mer gnas dgos kyang bzod pa'i bsam pa sbyangs shing /
sngags kyi skabs /
rang ngos nas de ltar bzod nus kyang /
sems can gyi ngos nas sdug bsngal yun ring bas /
bu sdug pa chus khyer ba'i ma bzhin sdug bsngal las myur du 'don 'dod kyi blos 'jug pa dgos /
go cha'i brtson 'grus skabs rang sems can gyi don du dmyal ba mnar med na'ang 'jug bzod pa'i sems sbyang ba dang /
skyes bu 'bring skabs rang 'khor ba las thar 'dod kyi blo bskyed pa gnyis 'gal lo zhe na /
mi 'gal te /
byang chub sems dpa' yang las nyon gyi dbang gis ngan 'gror skye ba la 'jigs shing /
der ni gzhan don lta zhog /
rang don yang mi 'grub pa yin la /
byang sems la blo sbyangs sbyangs te rang mi 'jigs pa'i gdeng thob nas snying rje dang smon lam gyi dbang gis skye ba bzhes pa la ni spro bzhin du 'jug pa las /
sdug bsngal dang yid mi bde ba cung zad kyang med /
gzhan gyi don la rang gi dka' ba dang /
chos nyams pa la dmigs nas mi sgrub pa sogs kyi tshe /
go cha'i brtson 'grus la slob par gsungs /
dge ba chos sdud kyi brtson 'grus ni /
bsags sbyang /
mchod 'bul /
phyin drug gi nyams len la brtson pa sogs dang /
sems can don byed kyi brtson 'grus ni /
bsdu ba rnam pa bzhi la brtson pa lta bu ste /
sems can don byed kyi tshul khrims dang 'dra bar slob pa yin /
brtson 'grus phyi ma gnyis dang /
tshul khrims phyi ma gnyis dang /
bzod pa phyi ma gnyis sogs khyad med 'dres 'gro ba lta bur mthong+s+rid mod de /
gzhi gcig gi steng du spro ba dang /
sgrub @# / /
'dod dang /
mi mthun phyogs spong 'dod kyi cha so so nas ma 'dres par bzhag chog cing /
des na /
bskyed rim thun gcig bsgom pa lta bur yang sems bskyed kyis zin na phar phyin drug ka'i nyams len tshang ba zhig 'ong ba yin no gsungs /
de nas bsam gtan dang /
shes rab kyi phar phyin gnyis kyang ngo bo ngos 'dzin tsam re mdzad de /
rgyas par phar phyin tha ma gnyis kyi skabs 'og tu 'chad gsungs / /
! / /
nyin nyer gcig par /
rgyal tshab byams pa mgon po'i gsung las /
'di na dang por thos la brten nas tshul bzhin yid la byed pa 'byung / /
tshul bzhin yid la byed pa las ni yang dag don yul ye shes 'byung / /
zhes gsungs pa 'dren par mdzad nas /
sngon 'gro'i chos bshad mdo tsam gsungs /
ji ltar sngon du song ba'i sa bcad rnams drangs rjes /
rgyal sras kyi spyod pa spyi la slob tshul la sbyin sogs dang po bzhi la bskyar bshad mdor bsdus gnang nas /
gnyis pa khyad par du phar phyin tha ma gnyis la slob tshul la gnyis /
bsam gtan gyi ngo bo zhi gnas la slob tshul dang /
shes rab kyi ngo bo lhag mthong la slob tshul lo / /
dang po la drug /
zhi gnas kyi tshogs bsten pa /
zhi gnas sgrub tshul dngos /
de la brten nas sems gnas dgu sgrub tshul /
de stobs drug gis 'grub lugs /
de la yid byed bzhi yod tshul /
de las zhi gnas dngos skye tshul lo / /
de yang skyes bu 'bring skabs ting nge 'dzin dang shes rab kyi bslab pa ma gsungs pa phar phyin tha ma gnyis kyi skabs 'chad pa'i dbang du mdzad /
zhi gnas rang gi ngo bo ni /
phyi rol pa dang thun mong ba ste /
phyi rol pa'i bsam gzugs kyi nyams len nas dma' shos yin yang rang res 'dir nges 'byung gi bsam pas zin na thar pa'i rgyu dang /
skyabs 'gros zin na chos su 'gro /
'di med na mdo phyogs kyi stong nyid dang sngags kyi bskyed rdzogs sogs sgom byung gi rtogs pa chen po rnams mi skye la /
mdo sngags kyi ting nge 'dzin gyi yon tan ji 'dra zhig skye bar 'dod kyang chu blugs pa la chu sdod sa'i snod ltar med du mi rung ba ni zhi gnas nyid yin pas /
thog mar 'di brtan po zhig sgrub pa gal che /
de yang 'khor rtsa gcod pa dang /
thar pa tsam thob pa la'ang stong nyid rtogs pa'i lhag mthong skye dgos /
de skye ba la zhi gnas brtan po zhig thob dgos te /
yin lugs kyi don gsal por mthong ba la dang por gnas cha brtan po dgos pa dper na /
mun pa bsal nas ldebs ris sogs blta ba la mar me gsal ba dang rlung gis mi bskyod pa gnyis tshogs dgos pa ltar yin /
der ma zad zhi gnas grub na dal 'byor rnyed dka' dang mi rtag bsgom pa'i rtogs pa tshun la skyed thon pa sla /
lam sgron las /
mngon shes sgrub pa'i phyir skyed par gsungs kyang /
de mtshon pa tsam las /
dgos pa'i gtso bo ni /
zhi ba lhas /
zhi gna @# / /
rab tu ldan pa'i lhag mthong gis / /
nyon mongs rnam par 'joms par shes byas nas / /
thog mar zhi gnas btsal bya zhes gsungs pa 'di yin pas thog mar zhi gnas bsgrub dgos la /
de yang sems bskyed kyi rjes kho nar mi dgos par snga phyi gang du bsgrub kyang chog /
de 'grub na /
theg pa gsum gyi nyams len gang bsgoms kyang /
sa chod shin tu che ba 'ong /
de la thog mar zhi gnas kyi tshogs bsten dgos kyi| de med par mi 'grub ste /
lam sgron las /
zhi gnas yan lag rnam nyams pas / /
rab tu 'bad de bsgom byas kyang / /
lo ni stong phrag dag gis kyang / /
ting 'dzin 'grub par mi 'gyur ro / /
zhes gsungs /
des na dang po zhi gnas kyi tshogs bsten pa la drug /
mthun pa'i yul na gnas pa /
'dod pa chung ba /
chog shes pa /
bya ba mang po'i 'du 'dzi yongs su spang ba /
tshul khrims dag pa /
'dod pa la sogs pa'i rnam rtog yongs su spang ba'o / /
dang po ni /
'di sgrub pa'i yul yang khyad par lnga ldan te /
mdo sde rgyan las /
blo ldan gang du sgrub pa'i yul / /
legs par rnyed dang gnas bzang dang / /
sa bzang ba dang grogs bzang dang / /
rnal 'byor bde ba'i yo byad ldan / /
zhes gsungs pa ltar dgos /
de yang /
chos mthun gyi 'tsho ba rnyed sla ba zhig med na /
de'i phyir grong du 'bab dgos par 'gyur la /
de yang chos mthun gyi rnyed pa legs rnyed cig dgos kyi /
log 'tsho dang sdig zas phul ba'i rnyed pa byung yang nyes rnyed yin par bla mas gsungs pas legs par rnyed ces pa sdig che ba dang ma 'dres pa'i zas rnyed sla ba dgos /
sdod sa'i gnas kyang /
dam pa gong mas zhabs kyis bcags pa'i sa lta bu byin gyis brlabs pa'i gnas su bsdad na las dang po par gnas kyis gang zag tshur byin gyis rlob par 'gyur ba dang /
de lta ma rnyed kyang gnas der dam sel can mi gnas pa /
dge 'dun sde dkrug byas pa'i gzhi lta bu ma yin pa /
gcan gzan dang /
chom rkun /
mi min gtum po mi gnas pa /
byin dang ldan pa'i gnas bzang po dgos /
de min rang nyid mi 'jigs pa'i bsam pas bsdad kyang /
phyi nas gnod par 'gyur ba /
sngar bla ma zhig la btsan gyis phyis nas glags rnyed pa'i rabs ltar yin /
rang sdod gnas su mi min gnas na phyir mi skrod par 'jam po'i thabs kyis kho'i rgyud 'dul thabs byed pa gal che /
sa bzang ba zhes tsha grang gi nad mi bskyed cing sa chu 'phrod pa /
grogs kyang lta spyod mthun pa dang 'grogs /
de yang grib ma gnyis pa'i grogs dang lhan cig tu / /
zhes gsungs pa grogs gnyis las med pa dang /
gcig pur gnas dgos pa'i don min par rang dang blo mthun pa la byed /
las dang po pa grogs med gcig pur sdod pa skyon che bas grogs gsum las mi nyung ba dang /
chos mthun byung na grogs mang yang legs /
grogs mang nyung ji ltar yang mig zur na lci yor ba re la brten dgos kyi /
gu @# / /
yangs bag med byed pa'i grogs la mi brten /
bsam gtan gyi tsher ma ni sgra dag yin pas /
zhes gsungs pa bzhin /
nyin mo mi dang mtshan mo khyi dang chu sgra sogs kyang med pa dgos /
bdag gi bla mas gsungs pa ltar /
bsgom rgyu'i don la thos bsam gyis sgro 'dogs chod pa dang rkang grangs 'grigs pa ni /
bde ba'i yo byad ldan pa ste /
de yang dbang dang khrid dang dpe sogs gang dgos kyang 'grigs pa dang /
gtso bo ni nyams len gyi gnas la mkhas par byed pa yin /
deng sang 'tsho ba sogs gtso bor gra bsgrigs nas nyams su blang bya dngos de 'di yin mi shes par 'u thug ste /
mo 'debs dgos pa sogs snang mod /
de ltar mi byed par nyams su blang bya'i chos la gra sgrigs legs par byed dgos /
gnyis pa 'dod pa chung ba ni /
zas gos sogs bzang po dang mang po la chags pa med pa'i 'dod pa chung ba dang /
gsum pa chog shes pa ni /
zas gos ngan ngon tsam rnyed pas chog shes pa ste /
'dod chung chog shes byed pa zhig ma byung na /
'dod yon la chags te nor rdzas gsog srung sogs kyi don la g.yengs nas ting 'dzin mi skye /
tshul khrims dag pa la /
spyir tshul khrims ni yon tan thams cad kyi gzhi yin /
nang gi g.yeng ba phra mo zhi ba ni /
phyi rol gyi g.yeng ba rags pa spong ba la ltos shing /
rnam rtog rags pa shas che na sems rnal du mi gnas pas de tshul khrims kyis lus ngag gi nyes spyod bsdams nas zhi bar byed /
'du 'dzi ma spangs na /
don med kyi bya byed dang /
gtam sogs kyis dus 'da' bar 'gyur la /
rnam g.yeng med pa'i don nyung bya nyung byed dgos pa'ang bsam gtan skye ba'i ched yin pas 'dod chung chog shes byas na don nyung ba bya ba nyung ba zhig rang shugs kyis 'ong /
sgrub pa rtse gcig byed pa la /
skar rtsis dang /
sman /
mo 'debs /
grong chog sogs kyang 'du 'dzi yin pas spong dgos /
'dis rang re lta bu'i las dang po par lta ci /
skyes bu dam pa yin yang gnod tshabs che ste /
bu ston dang bla ma dam pa gnyis la'ang rgyal po pe kar gyis mtho brtsams nas /
lcags smyug phul bas sku tshe de la lcags smyug stong phrag zad zad rtsis la g.yengs te mchog ma 'grub par gsungs /
rgyal sras thogs med bzang pos byams snying rje bsgoms nas bzhugs pas /
de la glags ma rnyed /
rje rin po ches kyang gsung pod bco brgyad po la'ang /
dbu la sum phab sogs ma mdzad pa khong gis br-i t+ta dang dza ti ma mkhyen pa min /
sgrub pa nyams len la gnod dogs te ma mdzad pa yin /
kho bos rtsa sgrub rnam dag gcig pu'ang lo gcig tsam sbyangs pas mdzub mo bug cing /
sam Ta'ang gnyis gsum tsam rgyus pa hreng hreng du zad mod /
de dag kyang 'du 'dzir song ba las /
nyams len la phan pa ma byung /
de ltar 'bad na bag chags kyang de tsam zhig @# / /
las mngon mtho dang nges legs la bag chags thebs par mi nus /
des na bu ram mi len par bur shing la chags pa ltar don gyi snying po mi sgrub par /
rig gnas phran tshegs lta bu don chung chung zhig la brtson pas ci byed /
kha cig rgas 'khog tu gyur skabs kyang da dung 'dod yon la 'bad brtson byed pa ni snying rje ba'i gnas yin zhes dbul po des pas yid bzhin gyi nor bu rnyed pa rgyal po gsal rgyal la ster nas khyod yul phyogs 'dir 'dod pa che shos dbul shos yin zhes brjod tshul dang /
dge bshes 'ban gyi rub 'chos kyi lo rgyus bcas gsungs /
'dod pa la sogs pa'i rnam rtog yongs su spang ba ni /
'dod pa'i nyes dmigs dang mi rtag pa'i tshul bsams nas de dag las blo log pa ste /
des na rgyu tshogs 'di dag tshang ba zhig gis brtson pas sgrub na /
zhi gnas 'grub pa la zla ba drug las mi 'gor bar gsungs /
gnyis pa zhi gnas sgrub tshul dngos ni /
dbus mtha' las /
nyes pa lnga spong 'du byed brgyad / /
bsten pa'i rgyu las byung ba'o / /
le lo dang ni gdams ngag rnams / /
brjed dang bying dang rgod pa dang / /
'du mi byed dang 'du byed de / /
de dag nyes pa lngar 'dod do / /
zhes nyes pa lnga'i gnyen por 'du byed brgyad bsten par gsungs la /
ting 'dzin sgrub pa'i man ngag ni /
byams chos dang sa sde dang dbu ma sgom rim sogs gzhung chen mo rnams su gsungs pa las lhag pa med pas na /
rang cag gis man ngag 'di lta bu btsal nas bsgom pa zhig dgos kyi /
de lta min par gzhung chen po dag bshad chos su bzung nas de dag dang mi mthun pa'i bla ma'i man ngag skad dang /
be'u bum zin bris yig chung sogs chung chung zhig la rtsis chen po byed pa ni /
yod sar mi btsal bar med sar btsal bas rnyed pa'i gnas med par rje bla mas lam rim chen mo'i zhi gnas kyi bar skabs tshigs bcad du gsungs pa ltar yin /
des na /
gzhung chen po 'di lta bur ma brten par bla ma gang byung byung re'i gsung dang man ngag yin zer ba la yid rton te mi tshe ri phug tu skyel yang /
bying ba phra mo la sgom du 'khrul /
sems la dmigs pa'i zhi gnas la gsang chen gyi lam du 'khrul ba ches mang ba yin pas gol sa chen por shor ba ste /
de 'dra la ji tsam 'bad kyang mi tshe stong zad du byed pa nyid las gzhan med /
bod kyi mkhas par grags pa mang po'i lta sgom sogs la nor 'khrul byung ba dpyod ldan rnams kyis rang rang gi gzhung lugs la zhib tu bltas na shes par nus /
rje tsong kha pa chen pos lta sgom spyod gsum gang gi cha la'ang rgya gar gyi paN grub mthar thug rnams kyi gsung la gtugs nas dbang por mdzad par ma zad /
rje btsun 'jam dpal dbyangs dngos kyis dogs sel dang bcas gnang ste gtan la phab pa'i gsung rab 'khrul pa'i dri ma med pa mang po 'jog gnang mdzad yod pas rang res de 'dra'i man ngag @# / /
la brten dgos /
de lta bu nas ma gsungs shing mi mthun pa'i man ngag cig snying por re na sngar ma grags pa'i rtogs pa zhig skye nyen yod /
des na gsang sngags kyi bskyed rdzogs nas bzung ste /
tha na ting nge 'dzin chung du re sgom pa yan la bstan bcos khungs ma nas gsungs pa'i zhi gnas sgrub pa'i man ngag nyes pa lnga spong zhing 'du byed brgyad bsten pa 'di med thabs med /
de la nyes pa dang po le lo'i gnyen por ting nge 'dzin gyi yon tan mthong ba'i dad pa /
ting nge 'dzin la don gnyer gyi 'dun pa /
ting nge 'dzin la rtsol ba'i brtson 'grus /
rtsol ba'i 'bras bu shin sbyangs te bzhi las /
gang bsgom bya'i yul ni ting nge 'dzin te /
de la dang por ting nge 'dzin bsgom pa la 'jug snying mi 'dod pa'am zhugs kyang rgyun 'thud mi nus pa'i le lo nyes pa yin pas de sbyong byed dngos ni shin sbyangs yin /
de da lta med kyang dad pa ste /
ting nge 'dzin gyi yon tan bsam dgos shing /
de yang spyod 'jug las /
bzlas brjod dang ni dka' thub kun / /
yun ring dus su spyad byas kyang / /
sems gzhan g.yeng bas byas pa ni / /
de nyid rig pas don med gsungs / /
zhes gsungs pa bzhin sems g.yeng ba'i skyon rnams bsams shing zhi gnas 'grub na dge ba la 'jug pa'i tshe /
yul dmigs pa la 'jug pa brtan cing /
de brtan pas dngos grub myur la /
thun mong gi mngon shes rdzu 'phrul sogs kyang 'dis 'grub cing /
gnyid ting 'dzin du 'gro ba dang| nyon mongs shas chung du 'gro ba dang /
khyad par du bshes gnyen bsten tshul nas brtsams te bskyed rdzogs bar gyi lam thams cad myur du skye sla ba sogs 'byung ba'i yon tan rnams bsams pas ting 'dzin gyi yon tan mthong ba'i dad pa 'byung /
de byung na 'dun pa /
brtson 'grus /
shin sbyangs rnams rim bzhin snga ma snga mas phyi ma phyi ma drangs 'ong bas 'di bzhi rgyu 'bras kyi tshul du 'gro /
nyes pa gnyis pa gdams ngag brjed pa ni /
dmigs rten dran pas shor ba la zer la /
de ni ting nge 'dzin la sbyor ba'i tshe skyon du che /
de yang dbu ma snying por /
yid kyi glang po log 'gro ba / /
dmigs pa'i ka ba brtan po la / /
dran pa'i thag pas nges bcings nas / /
shes rab lcags kyus rim dbang bya / /
zhes pa ltar /
sems kyi glang po che dmigs pa'i ka ba la btags dgos pas /
gang la 'dogs pa'i gzhi zhi gnas kyi dmigs pa zhig dgos la /
de yang dmigs rten ni chos gang la dmigs kyang 'grub pa yin /
phyi rol pa dag gis rde'u dang shing bu la dmigs pa dang /
bon gyis a la dmigs te zhi gnas sgrub pa rnams dmigs rten de dang de yid yul du byed pa las mig gis bltas te sgrub pa min /
gzhan phyogs kha cig gis dmigs rten la mig gis bltas te sgrub pa ni snga ma gnyis las kyang dman te /
zhi gnas yid shes la sgrub dgos kyi /
mig la sgrub pa ma yin pas /
de dag la lnga pa chen po sogs mang pos dgag pa mdzad yod /
sngon rgya @# / /
gar nas gcig gis sems gnas dmigs rten gzhan la ma 'grub par ba lang gi r+wa la dmigs rten byas te bsgrubs pas 'grub pa byung ba bzhin du yul gang goms pa la dmigs rten byas kyang 'grub /
'on kyang rang cag rnams kyis rje bdag nyid chen po'i bka' srol ltar /
zhi gnas sgrub pa'i tshe sangs rgyas kyi sku la dmigs na tshogs gsog sgrib sbyong gi zhing dmigs pa la khyad che ba dang /
gsang sngags kyi lha'i rnal 'byor sgom pa la khyad che ba dang /
sangs rgyas rjes su dran pa sogs kyi phan yon che bas na /
spyi bo'i bla ma las bla ma shAkya thub pa mtheb sor tsam zhig chad de smin mtshams kyi thad dam /
lte ba'i thad gang rung du bzhugs pa la dmigs pa'am /
yang na rang shAka ? thub tu gyur pa la dmigs pa dang /
yang gang zag 'ga' zhig la dmigs rten gzugs can las gzugs med 'char bde ba 'byung bas /
de 'dra dag gis ni /
rje'i lam rim chung ngu'i dgongs pa paN chen chos rgyan gyis srol phyes pa dga' ldan phyag rgya chen po'i khrid las sems la dmigs pa'i zhi gnas sgrub tshul gsungs pa ltar bya chog cing /
de ni grub mtha' gzhan phyogs kyis sems ngo blta ba dang phyogs mtshungs /
yang bskyed rim dang sbrags nas lha sku dang /
rdzogs rim dang sbrags nas a shad la dmigs nas skyang sgrub tu rung ngo / /
gzhan yang zhi gnas kyi dmigs pa la khyab pa dang /
mkhas pa dang /
spyad pa dang /
nyon mongs rnam sbyong gi dmigs pa rnams su yod pa las /
lag len la rang nyid gang 'char bde ba gcig la byas te ma grub bar du dmigs pa kha ma spos par bsgom dgos pa las mdo las gsungs pa'i dmigs pa bzhi po tshang ma bsgom dgos pa min pas rang gi sems la gang 'phrod pa gcig la sems bzhag dgos /
de'ang dpal ldan dpa' bos /
dmigs pa gcig la brtan tshul du / /
yid kyi bsam pa brtan par bya / /
dmigs pa mang po brgyud pa las / /
yid ni nyon mongs 'khrug par 'gyur / /
zhes gsungs pa ltar bsgom pa'i skabs dmigs pa gcig la bzhag pa las /
dmigs pa spos na mi 'grub ste /
dper na gtsub shing gtsub pa'i tshe shing spos pa na me mi 'bar ba dang 'dra /
der ma zad zhi gnas bsgom pa na gnyid dang zas dang /
bshang ? gci 'dor skabs tsam ma gtogs gzhan gtsub shing bar ma chad par gtsub pa ltar bar ma chad du lo'am zla ba drug sogs ji tsam bsgrub pa de'i ring rgyun mi gcod par bya dgos kyi /
gcig la sun nas cig shos la spo ba lta bu dang /
zhag re gnyis ngal bso ba sogs byas na mi 'byung ngo / /
des na /
gdams ngag ste dmigs rten rgyal ba'i bris 'bur gyi sku lta bu de'i mtshan ma yid la bzung nas yid yul du 'char ba de la goms su gzhug pa'am /
bla mas ngo sprad pa ltar dmigs rten gyi rnam pa yid ngor 'char bcug ste /
de'i tshe dmigs pa'i don spyi rags pa cha phyed tsam 'char thub pa @# / /
byung na dmigs rten rnyed pa yin /
de dran yul nas shor ba de la nyes pa gnyis pa gdams ngag brjed pa zer /
de'i gnyen po 'du byed brgyad las lnga pa dran pa ste /
lag pas phreng ba bzung ba ltar dran pa shugs chen pos dmigs rten thu re bzung ba dgos la /
gang zag so so'i dran pa brtan mi brtan gyis kyang zhi gnas 'grub dka' sla'i khyad yod /
dran pa yang kun btus las /
dran pa gang zhe na /
'dris pa'i dngos po la sems kyis brjed pa med pa'i las can no / /
zhes gsungs pa ltar /
yul gyi khyad par dmigs rten sngar mthong myong ba'i rnam pa yid ngor goms shing 'dris pa'i dngos po la dmigs pa /
'dzin stangs kyi khyad par dmigs rten gyi rnam pa ma brjed par thu re 'char ba ste /
dper na ltogs tshe zas lhang nger dran pa bzhin dang /
byed las kyi khyad par ni dmigs pa de las gzhan du sems mi 'phro bar byed pa ste khyad chos gsum ldan zhig dgos /
des na yid ngor rgyal ba'i sku lta bu mdun du gsal 'debs pa de ni dmigs pa yin /
de la mi g.yeng bar 'dzin stangs dam spring nge bas 'dzin cing /
dmigs pa de kho na 'char bar byed pa dgos /
dngos gzhi'i tshe dmigs rten dran pas zin pa na /
nyes pa gsum pa bying rgod gnyis 'byung la /
de yang bying rmugs rgod pa rnams ma phyed na dgra mi sha bo ngos ma zin pa ltar skyon che bas de dag ngos zin pa dgos /
de la rmugs pa ni lus sems lci yor yor ba gnyid du 'gro bar rtsom pa lta bu'i shes pa sgrib lung ma bstan nam mi dge ba gang rung zhig yin /
'di la dge ba med cing bying ba'i rgyu byed do / /
bying ba la phra rags gnyis las /
dmigs rten dran pas zin pa na /
gnas cha yod kyang gsal cha med pa ni rags pa dang /
dmigs pa'i 'dzin stangs ma shor ba'i gnas cha dang gsal cha yod kyang /
'dzin stangs kyi shugs lhod nas gsal cha'i ngar med pa ni bying ba phra mo ste /
sgom byed pa'i gegs kyi gtso bo 'di yin /
ngar med pa zhes pa ni gnas cha yod pa la sems lhod shig ge bar song ba la zer /
'di'i skabs su de la gnas cha brtan du song na bying ba phra mor 'gro ba'i rgyu byed /
gsal cha'i ngar dang ldan pa ni dmigs rten la sems grims seng nger gnas pa de yin /
gnas cha gsal cha dang gsal cha'i ngar yod med dper na lag pas phreng ba dang phor pa 'dzin pa na lhod po dang dam por bzung ba'i bzung khyad yod pa bzhin nam| rang re bla ma zhig la rgyun du spyir dad pa yod kyang ha cang shugs drag cig med pa la /
nam zhig skabs skabs su de las lhag pa'i dad pa ngam ngam shugs drag po re skye ba na 'dzin stangs snga ma las grim du song ba ste /
de gnyis la khyad yod pa bzhin no / /
'di ni myong bsam brtags na ha cang gsal ba zhig tshig gis 'chad thabs med gsung /
gsal cha dang dwangs cha ni yul la mi byed par /
yul can shes pa la gsal cha'am dwangs cha @# / /
yod med la bya dgos /
gsal cha mi 'byung ba'i tshe sgrib byed kyis sgrib pa ltar yod /
des na bying ba phra mo dang /
ting 'dzin gnyis ka la gnas cha dang /
gsal cha yod pa 'dra phyir ting nge 'dzin dang| de gnyis khyad par dbye dka' zhing /
bying ba phra mo bsags pa la'ang sna bug gi rlung rgyub chad cing nyin zhag gi bar du sems brtan pa yod pas na bod snga ma 'gas de la 'khrul nas glod rab la sgom rab ces sogs bsngags brjod byed pa sgom gyi gnad ma mkhyen pa red /
bying ba phra mo la sgom du 'khrul na /
'bras bu gzugs gzugs med kyi rgyu tsam du'ang mi 'gro zhing /
tshe 'dir yang brjed ngas che ba dang /
shes rab mi gsal du 'gro bas dud 'gro'i sgrub thabs ched du bsgom pa lta bu las ma byung bar gsungs /
rgod pa ni /
kun btus las /
rgod pa gang zhe na /
sdug pa'i mtshan ma'i rjes su 'jug pa'i 'dod chags kyi char gtogs pa'i sems rnam par ma zhi ba ste zhi gnas kyi bar du gcod pa'i las can no zhes gsungs pa ltar sdug pa'i yul lam /
'dod chags kyi yul la sems 'phro ba la byed pas yul sdug pa'i mtshan ma dper na /
lha mo'i zlos gar lta bur nyin mor bltas pa na /
mtshan mo'ang de'i snang ba lhang nger dran pa bzhin du 'dod chags kyi yul yid du 'ong ba rjes su dran pa zhig go /
'phro ba dang rgod pa gnyis la khyad che ste /
dgra lta bu yul yid du mi 'ong ba la mnar sems pa'i skabs kyi 'phro ba dang /
zhi gnas bsgom pa'i tshe sbyin pa tshul khrims sogs dge ba'i yul la 'phro ba lta bu ni 'phro ba yin yang rgod pa min no / /
'o na 'phro rgod gnyis ka zhi gnas kyi bar gcod yin mod /
rgod pa kho na bar gcod du 'jog pa ci yin zhe na /
dge ba'i dmigs pa'i yul dang zhe sdang gi yul la 'phro ba ni nyung ba dang /
rgyun thung la /
nam bzhag rgyun du 'dod chags kyi yul la 'phro che bas na /
mang ba'i phyogs nas sam /
skye sla ba la gtsor mdzad de rgod pa kho na gsungs pa yin /
des na /
zhi gnas sgom pa na /
yul yid du 'ong mi 'ong la 'phro ba dang /
sbyin gtong dang /
phyag 'tshal ba sogs dran pa lta bu dge ba la 'phro ba gnyis ka zhi gnas bsgom pa'i skabs su sems gnas pa la bar du gcod pas na de dag dgag dgos so / /
dmigs rten yid kyi yul nas shor te rang res lha sku bsgom pa na je zhig nas brjed 'gro ba ltar dmigs rten shor ba ni rgod pa rags pa dang /
'khyags 'og nas chu rgyug pa ltar /
dmigs rten yid kyis ma shor bar /
sems kyi zur cha zhig nas rtog pa 'og 'gyu'i tshul du yul yid du 'ong ba'i rnam pa 'char la khad lta bu'i rgod pa byung ba ni rgod pa phra mo ste /
des na 'gal rkyen 'di dag gcod pa'i gnyen po dngos ni shes bzhin min kyang /
de'i char gtogs dper na /
dmag la so byed pa bzhin /
bying rgod 'byung mi 'byung rtogs pa'i phyir 'du byed brgyad kyi drug pa shes bzhin bsten @# / /
dgos /
de'ang shes bzhin rgyun mi 'chad par bsten na gnas pa la gegs su 'gyur zhing /
shes bzhin gtan nas ma bsten na /
ting nge 'dzin la skyon zhugs zin kyang mi shes pa rkun mas nor khyer zin pa bzhin du 'gyur bas /
phyag chen las /
'gyu ba rig pa'i shes bzhin sdogs / /
zhes pa ltar shes bzhin gra bsgrigs /
skabs skabs su bying rgod 'ong mi 'ong gi rtog pa bcug nas bya ra byed dgos te /
spyod 'jug las /
lus dang sems kyi gnas skabs la / /
yang dang yang du brtag bya ba / /
de de kho na mdor na ni / /
shes bzhin srung ba'i mtshan nyid do / /
zhes gsungs /
des na phor pa'i ja bzung ba na lag pas zin pa dang /
dam por bzung ba dang /
de yang yo 'khyogs su song ma song mig gis brtags pa bzhin /
dran pas dmigs rten zin te 'dzin stangs dam por byed /
shes bzhin gyis bying rgod byung ma byung brtags nas dmigs pa skyong dgos /
shes bzhin ni shes rab kyi char gtogs pa yin /
nyes pa bzhi pa ni /
bying rgod gnyis gang rung byung ba na gnyen po 'du mi byed pa nyes pa yin pas de'i gnyen por /
bying rgod byung bar shes bzhin gyis rig pa na /
de thog tu mi 'jog par byung ma thag bying rgod phra rags gang byung ba so so'i gnyen po bsten dgos pas 'du byed brgyad kyi bdun pa gnyen po mngon par 'du byed pa'i 'du byed sems pa bsten dgos pa yin /
de dag ni so pas dgra byung ba mthong ba na de bzlog pa la brtson pa bzhin no / /
'o na gnyen po gang 'dra bsten dgos she na /
bying ba phra mo ni sems zhum pas yin zhing bying zhum gnyis gang byas kyang 'gyur gcig tu mdzad la /
des na gsal cha dang gnas cha yod kyang 'dzin stangs kyi 'phangs dma' ru song ste gsal cha'i ngar med pa'i bying ba phra mo de skyes na thun grol ba dang dmigs pa btang mi dgos par sems kyi 'dzin stangs grim du btang bas chog /
de yang bsgrims drags na rgod pa skye bar 'gyur bas grim lhod ran por bya ste /
bcom ldan 'das kyis kyang pi waM gi rgyud skud ha cang grims drags pa dang /
lhod drags pa ma yin par grims lhod ran pa'i mtshams nas skad snyan pa 'byung bar gsungs pa ltar 'di ltar byas na rgod pa skye bar 'dug snyam pa las cung lhod /
'di tsam las bying ba skye bar 'dug snyam pa las cung grim par byed dgos /
'di gnyis kyi mtshams de nyams myong la bkar te shes bzhin spyang pos ma brtags na ha cang 'jog dka' bas slob dpon tsan+d+ra gau mis kyang /
brtson pa bsten na rgod pa 'byung 'gyur zhing / /
de spangs na ni zhum pa skye bar 'gyur / /
'di yi rigs par snyoms 'jug rnyed dka' na / /
bdag gi sems dkrugs pas ni ci zhig bgyi / /
zhes thugs ngal ba'i tshul mdzad cing /
'on kyang dgra'i nang nas nang mi dang nor ba'i dgra byung na ngos zin dka' bas nyen che ba bzhin /
bying ba nyid ting 'dzin dang nor ba'i skyon @# / /
'byung nyen che bas na grim pa nyid rtsal du 'don dgos /
de ltar sems grim du btang yang da dung gsal cha'i ngar shor nas sems zhig pa lta bu'am 'dzin stangs mi gsal ba'i nyams byung nas mi sel na /
bying ba rags pa slebs pa yin pas dbu ma snying po las /
zhum pa dmigs pa rgya chen dag /
bsgoms pas yangs pa nyid du bya / /
zhes pa ltar sems nang du bsdus ches pa'i skyon yin pas dmigs pa cung zad spros nas bsgom /
des kyang ma sel na /
dmigs pa btang nas sems zhum pa de gzengs bstod thabs sam /
dga' ba'i thabs dal 'byor don che rnyed dka' 'am /
mchog gsum gyi yon tan dang /
bshes gnyen bsten pa'i phan yon| thos pa dang /
byang chub kyi sems kyi phan yon sogs bsam ste sems gzengs bstod pa dang /
snang ba'i mtshan ma yid la byed pa dang /
gtong ba'i dmigs pa sogs bsgom /
de ltar bsgoms pas sems 'phangs mtho bar gyur te sangs pa na slar dmigs pa 'dzin /
rang re sngar blo la ma goms pas des 'phral du phan pa 'ong dka' yang /
goms pa zhig yin na dal rten rnyed dka' ba 'di 'dra rnyed tshul sogs bsams pas gdong la chu grang mos btab pa bzhin du dga' yal ler 'gro /
da dung mi sel na bying ba btsan thabs su gcod thabs rang sems snying gar 'od dkar po'i rnam par gsal ba phaT sgra dang bcas spyi gtsug nas bton pa nam mkha'i dbyings mthon por song ste nam mkha' dang dbyer med du 'dres par bsam pa lan ji ltar rigs par bya /
da dung mi sel na /
thun btang nas bying ba skye ba'i rgyu rmugs pa dang /
gnyid dang /
sems 'thib po'i rnam pa can sogs sel ba'i thabs bsil ba'i sar sdod pa dang /
sa khad mtho zhing yangs par 'gro ba dang /
phan tshun 'chag pa dang /
gdong chus 'khru ba sogs bya zhing /
de ltar byas nas sangs pa na sngar bzhin dmigs pa 'dzin /
rgod pa phra mo ni dmigs rten ma shor bar sems g.yengs pa ste /
de byung na sems bsgrims ches pa'i skyon yin pas cung zad lhod pa'i 'dzin stangs byed /
da dung ma phan par g.yengs na /
de las rags pa'i rgod pa byung ba yin la /
de ni sems dga' ba'i rgyus bskyed pa yin pas dga' ches par mi bya /
dga' drags na rgyal po zas gtsang ma yang rgyun zhugs ma thob pa'i rabs bzhin skyon du 'gyur /
'di skabs thun mi grol bar dbu ma snying po las /
rgod pa mi rtag la sogs pa / /
yid la byed pas zhi bar bya / /
zhes pa ltar 'chi ba mi rtag pa dang /
'khor ba dang ngan song gi sdug bsngal sogs sems zhum pa dang skyo shas dang /
yid 'byung ba'i rgyu rnams bsam /
da dung mi sel na rgod pa btsan thabs su gcod thabs rnam rtog shas che bas dbugs 'byung rdub la dmigs par bshad pa ltar bya ste /
dbugs 'gro 'ong sogs kyi tshe phar 'gro ba yin no snyam @# / /
pa dang /
tshur 'ong song snyam pa dang /
'di dang po'o snyam pa dang /
de bzhin du 'gro 'ong gi grangs yid kyis bgrangs na dang por gsum bzhi tsam las mi thub kyang slar dbu nas bgrangs /
de 'dra nyer gcig tsam re sems ma yengs par bzung thub na /
sems gnas dang po grub tshad yin /
sngar yer pa'i grub chen phun tshogs rgya mtsho yang /
rang gi sku mched cig sde srid sangs rgyas rgya mtsho'i zhabs 'bring yin pas /
sde srid zhabs 'bring bcas la dbu nyes byung bas sgom la thugs ma zin par gyur pa na dbugs bgrangs pa 'dis grub pa'i rabs yod /
de ltar byas kyang rgod pa ma chod na re zhig thun grol bar bya /
des na dang por 'phen pa btang nas yun thung ngu re bsgom /
yun ring ches na rjes sor bsam gtan gyi gdan mthong ba na'ang sgyid lug pa dang skyug bro bar 'gyur bas /
bsgom 'dod kyin 'phro bcad ces pa ltar sgom dang bzang gyes byed pa gal che ste /
dper na mi gnyis bzang gyes byung na rjes sor mthong yang dga' ba ltar dang /
gsal na gsal du 'phro bcad /
mi gsal na mi gsal du 'phro bcad gsungs pa bzhin du da dung cung mthud nas bsgom na legs pa 'ong 'dra snyam pa nas mtshams bzhag na /
rjes su'ang bsgom snying 'dod pa dang /
'phro yang de nyid nas 'byung bas de ltar byas te bsgom pa legs kyi /
mi gsal ba byung bzhin du da dung bcos bcos kyang ma sel na /
slar u tshugs byas kyang ngal du song nas /
rjes su'ang mi gsal ba'i 'phro nas 'byung ste sngar grub mchog blo bzang rnam rgyal gyis bka' gdams gsung thor bu'i ljags lung stsal ba na /
deng sang snyigs ma'i dus rang rgyud 'dul ba'i dus yin gyi gzhan rgyud 'dul ba'i dus min zhes pa'i mtshams su bshum nas gnang ma thub par chos mtshams bzhag pas phyi nyin dang yang nyin kyang tshig mtshams de kar byung bas gnang ma thub pa'i rabs bzhin yin /
da lta rang res gnas cha yun ring ba'i re ba byas kyang dmigs pa la reg tsam las gnas mi nus pas nyin gcig la thun bco brgyad sogs su gsungs pa bzhin yun thung ba zhig dang /
de'i ring bying rgod du mi shor ba'i spus dag pa zhig byas nas thun nyung la grangs mang ba byed /
de ltar byas na phyis nas rang stobs kyis gnas pa zhig 'ong bas de byung mtshams nas yun bsring /
nyes pa lnga pa bying rgod gnyis chod pa'i tshe na gnyen po mngon par 'du byed pa nyes pa yin /
de'i gnyen por 'du byed brgyad kyi brgyad par du mi byed pa'i btang snyoms bsten dgos te /
de yang bying rgod rgyun chad pa ni sems gnas brgyad pa'i bar du med la /
de'i tshe bying rgod zhi nas kyang /
da dung de 'byung mi 'byung brtags nas /
gnyen po'i 'bad rtsol bsten pa sems gnas pa la bar du gcod pa'i nyes pa yin pas /
shes bzhin gyi rtsol ba mi bsten @# / /
par glod pas chog pas 'du byed btang snyoms bsten /
sngon gyi dam pa mang pos kyang glod dgos par gsungs pa thams cad sems gnas brgyad pa'i mthar sems bying rgod kyi dbang du mi 'gro ba'i gnas skabs su shes bzhin gyi rtsol ba glod pa la gsungs kyi /
mtshams 'dir ma slebs bar gyi gnas skabs gzhan du dang /
dran pa dang /
dmigs pa'i 'dzin stangs kyi ngar glod pa la gsungs pa min pas /
bod snga ma dag gis glod rab la bsgom rab ces glod mtshams ngos ma zin par 'di'i gong du dran pa glod pa ni 'khrul ba yin pa'i phyir de'i rjes su mi 'brang ngo / /
de ci'i phyir na /
gnas cha myur yang bying ba phra mor shor nas ting 'dzin las rgyang ring bar 'gyur ba yin /
des na /
'di dag ni dmigs pa mi 'dra ba tsam las skyong tshul rdzogs rim man chad la 'dra /
da ni skyong tshul bshad par bya ste /
gnas mtshan nyid lnga ldan sogs su zhi gnas kyi tshogs rnams tshang bar byas te /
stan bde bar rnam snang chos bdun gyis 'dug /
spyi bo'i bla ma las shAka thub tshon gang ba tsam zhig chad de lte ba'i thad kyi bar snang la bzhag /
de'ang dang po nas dmigs pa gsal ba zhig mi 'byung zhing /
sgrub kyang mi dgos la /
dbu dang phyag zhabs sogs cha shas spyi tsam dang /
ser sbam me ba lta bu lam tsam zhig 'char byung na /
de la dran pas ma brjed par 'dzin stangs dam por sems ma g.yengs par bskyangs na /
de 'dra'i dran pa gcig pu'i skyong lugs de la bying rgod gcod tshul tshang ba'i phyir /
sgom chen rnams kyi snying la bcang rgyu'i man ngag bla na med pa yin /
de yang bying ba ni 'dzin stangs dam pas gcod la /
rgod pa ni ma g.yengs pas gcod do / /
de ltar bsgom pa na gnas cha byung na bying ba dang thag nye ru song bas bying zon byas nas gsal cha dang /
'dzin stangs dam du dam du btang /
gsal cha byung na rgod pa dang nye bas rgod zon byas nas gnas cha btsal /
des na sgrub pa zhig brgyag khul byed kyang sgrub rgyu'i ting 'dzin la gang 'dra zhig dgos pa mi shes pa de lta bu min par /
spyir gnas cha dang /
gtso bor gsal cha /
de yang 'dzin stangs dam par byed pa'i khyad chos gnyis ldan gyi ting nge 'dzin zhig nges par du bsgrub dgos /
de yang gong du zhib rgyas bshad pa ltar dmigs rten dran pas ma shor bar bzung /
de'i tshe bying rgod phra rags gang byung grabs byas kyang /
de ma thag shes bzhin gyis rig par byas te /
so so'i gnyen po 'phral du bsten nas 'gog /
bying rgod chod pa na gnyen po'i rtsol ba mi byed par dmigs pa la rtse gcig tu gnas shing /
shin tu gsal ba gsal cha'i ngar ldan du skyong dgos /
phyag chen ltar na ni /
dmigs pa dang /
dmigs pa 'dzin pa'i sems gnyis ka gcig gis byas nas /
dper na /
rdzi bos ra lug ri la shor ba dang mi shor ba gnyis ka la brtags pa @# / /
bzhin du rnam rtog skyes pa na de'i ngo bor brtags nas rang zhir btang nas gcod pa dang /
rnam rtog gnyen pos bcad nas zhi ba na sems gsal rig la dmigs pa ste rnam rtog gcod tshul gnyis su bshad la /
rgyas par ni dge ldan phyag rgya chen po'i khrid kyi skabs su 'byung bas /
sems la dmigs nas zhi gnas sgrub 'dod pa rnams kyis de las shes dgos gsungs /
gsum pa de las brten nas sems gnas dgu sgrub tshul ni /
sgom byed par 'dod na sems gnas la myong ba thon pa dgos /
de la sems gnas dgu shes dgos /
de yang sems 'jog pa /
rgyun du 'jog pa /
glan te 'jog pa /
nye bar 'jog pa /
dul bar byed pa /
zhi bar byed pa /
rnam par zhi bar byed pa /
rtse gcig tu byed pa /
mnyam par 'jog pa ste dgu las /
dang po ni /
bla ma las dmigs pa'i gdams ngag thos stobs kyis 'grub cing /
de yang dmigs pa la bzhag tsam bzhag tsam las shas cher mi gnas pas rgyun mthud mi thub pa ste /
de'i tshe sems la rtog dpyod zhugs pa'i stobs kyis 'phro rgod kyi dbang du shor ba rig pas sngar las rnam rtog shas che ba'i nyams 'byung yang /
'di rnam rtog mang du song ba min gyi /
rnam rtog ngos zin pa'i nyams yin /
gnyis pa ni de ltar bsgoms pas sems dmigs pa la bzhag tsam gyis rgyun cung zad mthud thub pa ni dper na ma Ni phreng skor gcig tsam gyi ring bsgom na de'i ring mi g.yeng ba 'byung ba lta bu yin /
'di'i tshe skabs re rnam rtog zhi zhing skabs re rnam rtog skye bas rnam rtog ngal bso ba'i nyams 'ong /
'di bsam pa'i stobs kyis 'grub /
sems gnas dang po dang gnyis pa 'di gnyis la bying rgod mang zhing gnas pa nyung bas yid byed bzhi'i dang po bsgrims te 'jug pa'i skabs yin zhing gnas pa las g.yeng ba rgyun ring ba yin gsungs /
gsum pa ni /
gos lta bu'i gzhi la lhan pa brgyag pa bzhin /
rgyun mthud pa'i gzhi de'i steng nas sems dmigs pa las g.yengs pa 'phral du shes nas slar dmigs rten la glan te 'jog pa la zer bas 'di dang snga ma gnyis la g.yeng ba yun ring thung yod /
'di'ang dran pa stobs ldan bskyed pa'i dus yin gsungs /
bzhi pa ni /
dran pa shugs can du bskyed nas dmigs rten la 'jog pa ste /
'di nas dmigs rten shor mi srid pas snga ma gsum las khyad zhugs pa yin /
'on kyang dmigs rten ma shor bzhin du bying rgod shugs chen po 'byung bas bying rgod kyi gnyen po bsten dgos /
sems gnas gsum pa dang bzhi pa 'di gnyis dran pa'i stobs kyis 'grub /
'di nas nar son pa'i mi ltar dran pa nar son pa'am| dran pa'i stobs rdzogs pa yin gsungs /
lnga pa ni /
bzhi pa'i skabs su sems nang du bsdus drags pas 'dir bying ba phra mo'i nyen che bas shes bzhin stobs ldan bskyed nas /
des bya ra byas te ting nge 'dzin gyi yon @# / /
tan bsams nas sems gzengs bstod /
'di dang snga ma gnyis la bying rgod rags pa 'byung mi 'byung gi khyad yod /
drug pa ni /
lnga pa'i skabs su sems gzengs bstod drags pa'i rkyen gyis 'dir rgod pa phra mo'i nyen che la /
rgod pa phra mo skyes pa na /
de rig pa'i shes bzhin stobs ldan bskyed de rgod pa phra mo la'ang skyon du bltas nas 'gog dgos /
snga ma las 'di skabs bying ba phra mo'i nyen che ba med pa'i khyad yod /
lnga pa dang drug pa gnyis shes bzhin gyi stobs kyis 'grub /
'di nas shes bzhin gyi stobs rdzogs par gsungs /
bdun pa'i skabs su dran shes kyi stobs rdzogs pas bying rgod skye dka' yang /
de nas brtson 'grus kyi stobs bskyed de bying rgod phra mo la'ang skyon du bltas nas spong gang thub byed dgos /
'di dang snga ma gnyis la bying rgod phra mor shor ba'i nyen dogs cher byed dgos mi dgos kyi khyad yod /
'dir bying rgod phra mo tsam gyi nyen cher med kyang /
da dung de gnyis spong thabs la ni brtson dgos pa yin /
lnga pa dang drug pa'i skabs bying rgod kyis tshur gnod pa'i dogs pa yod la /
bdun pa'i skabs 'dir bying rgod byung yang brtson 'grus kyis bkag thub pas bying rgod kyis tshur bar du cher gcod mi nus gsungs /
sems gnas gsum pa nas bdun pa'i bar gyi lnga po 'dir ting 'dzin shas che yang bying rgod sogs kyis bar du gcod pas chad cing 'jug pa'i yid byed kyi skabs yin /
brgyad pa'i skabs su ni /
thog mar gnyen po dran 'dzin gyi rtsol ba cung zad bsten na thun gyi ring bying rgod phra mo'ang med par thun 'khyongs thub pa 'byung zhing /
'di dag gi skabs rim bzhin dper na dgra bo stobs dang ldan pa dang /
stobs 'ga' zhig nyams pa dang /
stobs rdzogs par nyams pa ltar bying rgod kyi stobs rim bzhin nyams pa yin pas brgyad pa nas bzung shes bzhin gyi rtsol ba bsten mi dgos so / /
sems gnas brgyad pa'i skabs 'dir rtsol ba cung zad bsten na thun gyi ring bying rgod sogs kyis bar du gcod pa med pas chad pa med par 'jug pa'i yid byed kyi skabs yin /
sems gnas bdun pa dang brgyad pa brtson 'grus kyis stobs kyis 'grub /
dgu pa ni 'bad rtsol dang bral bar 'jug pa ste /
de yang brgyad pa'i skabs yang yang 'dris pa la brten nas 'dir 'bad rtsol med par lhun gyis grub pa yin pas rtsol ba cung zad kyang mi dgos par kha ton byang ba zhig gis 'don pa bton pa ltar ting 'dzin la hril gyis 'jug /
de ni 'dod sems rtse gcig pa'i zhi gnas rjes mthun pa yin /
dgu pa 'di yongs su 'dris pa'i stobs kyis 'grub /
de dag gi dang po'i skabs rnam rtog ngos zin pa'i nyams dang /
gnyis pa'i skabs rnam rtog res ngal bso ba'i nyams /
gsum pa'i skabs rnam rtog thang chad pa'i nyams 'byung /
mdor na sems gnas dang po dang gnyis pa gnyis ni gnas pa rgyun ring thung yod la /
gnyis pa dang gsum @# / /
pa ni g.yeng ba rgyun ring thung yod /
gsum pa bzhi pa gnyis ni dmigs rten shor srid mi srid kyi khyad par yod cing /
bzhi pa dang lnga pa ni /
bying ba rags pa skye mi skye dang /
lnga pa drug pa gnyis ni bying ba phra mo la dogs zon dgos mi dgos dang /
der ma zad drug par rgod pa phra mo skye ba'ang snga ma las nyung ngo / /
drug pa dang bdun pa gnyis ni /
bying rgod phra mor shor nyen gyi dogs zon chen po dgos mi dgos dang| bdun pa dang brgyad pa ni bying rgod yod med dang /
brgyad pa dang dgu pa ni /
'bad rtsol la ltos mi ltos kyi khyad yod do / /
bdun pa'i skabs bying rgod 'gog tsam las /
der shor dogs kyi nyen cher byed mi dgos la /
dper na dgra dang 'thab na /
de stobs zhan du btang zin nas dogs zon cher mi dgos par bkag tsam gyis chog pa bzhin yin par gsungs / /
! / /
nyin nyer gnyis par /
ji skad du /
dpal ldan zla ba grags pa'i gsung las /
kun rdzob de nyid gshog yangs dkar po rgyas gyur pa'i / /
ngang pa'i rgyal po de ni skye bo ngang pa yis / /
mdun du bdar nas dge ba'i rlung gi shugs stobs kyis / /
rgyal ba'i yon tan rgya mtsho'i pha rol mchog tu 'gro / /
zhes gsungs pa ltar kun rdzob dang don dam pa'i byang chub kyi sems gnyis dang tshogs gnyis kyi sgo nas rgyal ba'i sar bgrod par byed pa la /
de lta bu'i tshul thos dgos pa sogs kyi gsung bshad dang 'brel sngon 'gro'i chos bshad mdor bsdus dang /
sngon du song ba'i sa bcad rnams gsungs te /
zhi gnas la slob tshul gyi tshogs bsten pa lnga'am drug dang /
sgrub tshul dngos kyi /
nyes pa lnga'i gnyen po 'du byed brgyad bsten tshul dang /
de la brten nas sems gnas dgu bsgrub lugs rnams la bskyar bshad gnang /
bzhi pa /
de stobs drug gis 'grub lugs ni /
sems gnas dang po thos pa'i stobs dang /
gnyis pa bsam pa'i stobs /
gsum pa dang bzhi pa gnyis dran pa /
lnga pa drug pa gnyis shes bzhin /
bdun pa brgyad pa gnyis brtson 'grus /
dgu pa 'dris pa'i stobs kyis 'grub pa ste zhib pa sngar sems gnas dgu so so'i skabs su bshad zin /
lnga pa de la yid byed bzhi yod tshul ni /
sems gnas dang po gnyis bsgrims te 'jug pa dang /
bar pa lnga chad cing 'jug pa /
brgyad pa ni rtsol ba dang bcas te chad pa med par 'jug pa /
dgu pa rtsol med du lhun gyis grub par 'jug pa yin /
de yang sems gnas dang po dang gnyis pa gnyis kyi skabs bying rgod shas che zhing ting 'dzin nyung shas las mi 'ong bas bying rgod kyis ting 'dzin gyi bar du chod mi chod kyi tha snyad 'jog rin med cing dran shes bsgrims dgos pa'i skabs yin pas de ltar bzhag cing /
bar pa lnga'i skabs dran shes bsgrims mi dgos pa min kyang ting 'dzin la gnas pa rim gyis je cher song zhing bying @# / /
rgod kyis bar du chod kyin chod kyin 'jug pas na chad cing 'jug pa dang /
brgyad pa'i skabs thun gyi 'gor gnyen po'i 'bad rtsol cung zad bsten na bying rgod kyis mchod par thun 'khyongs pas chad med du 'jug pa dang /
dgu pa rtsol med du dmigs par 'jog pas lhun gyis grub par 'jug pa zhes khyad par so sor bzhag pa yin /
drug pa de las zhi gnas dngos 'grub tshul ni /
sems gnas dgu pa thob nas bying rgod phra mo dang bral bar ting 'dzin la 'bad med du yun ring gnas thub pa byung na'ang de zhi gnas rjes mthun pa las dngos min /
dngos thob pa la ting 'dzin la slar yang goms shing 'dris par byas pas lus sems shin sbyangs kyi dga' bde khyad par can thob dgos la /
de yang shin sbyangs gnyis las sems shin sbyangs sngon dang /
bde ba gnyis las lus shin sbyangs kyi bde ba sngar skye'o / /
de yang lus kyi gnas ngan len gyi rlung zhi bas bde nyams can mgo bo la'ang klad pa lci bem pa lta bu zhes skra bzhar shul la lag pa tsha mos reg pa lta bu zhig 'byung /
de ma thag sems nyon mongs pa'i phyogs su gyur nas dge ba la gang 'dod du bkol mi rung ba'i gnas ngan len zhi nas sems shin sbyangs skye /
de'i mthus lus shin sbyangs 'dren pa'i rlung las rung lus la khyab par brgyus pas na lus kyi gnas ngan len dang bral nas lus dge ba'i bya ba la 'tsher snang med par ji 'dod du bkol nus pa /
shing bal bzhin yang ba'i lus shin sbyangs skye /
de la brten nas reg bya shin tu bde ba'i rang bzhin can gyi lus shin sbyangs kyi bde ba'i nyams chen po skye /
da dung mnyam par bzhag pas rang lus la sogs pa'i snang ba gzhan gang yang mi 'char bar lus kyang dmigs rten la thim nyams can gyi sems shin sbyangs kyi dga' bde'i nyams chen po skyes nas sems dga' yal yal ba /
dmigs par gnas mi thub pa lta bu 'byung /
de nas sems shin sbyangs kyi dga' yal yal ba de cung sangs nas /
bde ba chung du song snyam pa lta bu'i ngang nas sems dmigs pa la brtan par gnas pa'i ting 'dzin dang rjes su mthun pa'i shin sbyangs mi g.yo ba thob pa dang dus mnyam du bsam gtan dang po'i nyer bsdogs mi lcogs med kyis bsdus pa'i zhi gnas thob pa yin /
'di ni 'jig rten dang 'jig rten las 'das pa'i rtogs pa mang po 'thob pa la med thabs med pa'i lam yin pas mi lcogs med zer /
de nas nyer bsdogs phyi ma rnams bsgrubs nas rim gyis bsam gzugs brgyad ka bsgrub na'ang thob nus mod /
'on kyang dgos pa chung bas rang res de skyed pa min zhing /
phyi rol pas ni ci yang med man chad kyi nyon mongs mngon gyur thams cad spangs te srid rtse'i sems thob nas thar pa thob par 'dzin kyang de tsam gyis 'khor ba las mi grol ba bsngags 'os bsngags bstod las /
khyod kyi chos la @# / /
mi phyogs pa'i / /
skye bo gti mug gis ldongs pa / /
srid rtse'i bar du song nas kyang / /
sdug bsngal yang 'byung srid pa sgrub / /
ces dang /
mdo las /
'jig rten dag ni ting 'dzin bsgom byed kyang / /
des ni bdag tu 'du shes 'jig mi byed / /
des ni nyon mongs phyir zhing rab 'khrugs te / /
lhag spyod kyis ni ting 'dzin 'dir bsgoms bzhin / /
zhes lhag spyod kyis srid rtse'i mnyam gzhag la lo mang por gnas skabs ral pa byi bas zos pa phyis mthong nas khros te /
bsam gtan nyams nas ngan song du song bar gsungs pa lta bu yin gsungs /
de ltar zhi gnas legs par grub na /
rtsig pa la sogs pa'i rdul phra rab tshun kyang bgrang nus pa'i tshod kyi sems gsal nyams dang /
phyi'i gzugs la sogs pa'i yul lnga'i mtshan ma lnga dang /
dug gsum gyi mtshan ma gsum dang /
skyes pa bud med de mtshan ma bcu gang snang yang de'i nyes dmigs dran nas mi dga' ba dang /
nyon mongs skye ba nyung zhing skyes kyang shugs zhan pa dang /
gnas cha 'thug pas gnyid kyang ting nge 'dzin dang 'dres 'gro ba snyam byed pa sogs kyi yon tan 'byung /
deng sang gzhung chen po dag la ma brten par tshig nyung zhing las sla ba zhig gis phyag rdzogs sogs kyi lta ba tshol bar rlom pa dag la /
thun mong ba'i zhi gnas kyang gzhung chen mo nas gsungs pa lta bu'i rnal ma zhig 'byung dka' /
phyag chen rtsa ba las kyang| sems ngo blta ba sogs ni sems kyi kun rdzob pa'i ngo sprod tsam yin par gsungs /
des na de 'dra la rang gis sgom bzang po yin bsams kyang /
rag gi gong bu gser du bsgom pa bzhin /
lam gol lam log cig tu 'phyan par 'gyur ba las gzhan 'os med /
bying ba bsags pa la sgom du 'khrul nas bsgom pas ni /
khams gong mar yang 'phen mi nus shing /
dud 'gro'i rgyu sgrub pa lta bu byung ba yin te /
sa paN gyis /
blun pos phyag rgya che bsgom pa / /
phal cher dud 'gro'i rgyu ru 'gyur / /
yang na nyan thos 'gog par ltung / /
yang na gzugs med khams su skye / /
zhes gsungs /
des na lam gyi gtso bo rnam gsum gang rung gis ma zin par sems kyi ngo bo kha dog dang dbyibs su med par brtags nas /
snga ma'i rjes mi gcod /
ma 'ongs pa'i rdun ? ma bsu zhes sogs su ngo sprad de /
de tsam bsgom khul byed pas ni mi tshe don med stong zad kyi rgyu 'ba' zhig tu 'gro ba las sa lam gang yang bgrod mi nus /
byang sems dang /
nges 'byung dang /
yang dag pa'i lta ba dang /
skyabs 'gros zin na rim bzhin theg chen gyi nyams len dang /
thar pa'i nyams len dang /
nang pa'i chos su 'gro bas lam ma nor ba de 'dra la 'jug dgos /
de 'dra med par sems kyi ngo bo gsal stong 'dzin med sogs rtogs pa tsam gyis ni /
bdag 'dzin la ci yang gnod mi nus pas rab na mu stegs lhag spyod ltar 'gyur nyen yod /
de ltar @# / /
dman pa'i lam la bzang por mi 'dzin par /
lam yang dag dang ltar snang 'byed shes pa dgos gsungs /
gnyis pa shes rab kyi ngo bo lhag mthong la slob tshul la gsum /
gang zag gi bdag med gtan la 'bebs pa /
chos kyi bdag med gtan la 'bebs pa /
de las lhag mthong skye tshul lo / /
dang po la gnyis /
mnyam gzhag nam mkha' lta bu'i skyong tshul dang /
rjes thob sgyu ma lta bu'i skyong tshul lo / /
dang po la dgag bya nges pa'i gnad /
khyab pa nges pa'i gnad /
bden pa'i gcig bral nges pa'i gnad /
bden pa'i du bral nges pa'i gnad de bzhi yod /
de ltar zhi gnas brtan po zhig grub mtshams nyon mongs mngon gyur mgo gnon pa'i 'jig rten pa'i lam zhi rags rnam can gyi lhag mthong sogs mi bsgom par /
rang res don du gnyer bya gtso bo ni thar pa yin pas 'khor ba'i rtsa ba gcod byed bdag med kyi don la dpyod pa'i 'jig rten las 'das pa'i lhag mthong skyed dgos shing /
de bskyed na gong ma'i dngos gzhi sogs ched du ma bsgoms kyang rim gyis srid pa'i nyes pa bzlog par 'gyur ba bsngags 'os bsngags bstod las /
khyod kyi bstan pa'i rjes 'gro ba / /
bsam gtan dngos gzhi ma thob kyang / /
bdud kyi mig ras btsa' bzhin du / /
srid pa dag ni bzlog par bgyid / /
ces gsungs pa red /
de la zab mo stong pa nyid kyi don gtan la 'bebs dgos /
'di ma rtogs na thar pa thob pa'i thabs med cing /
rgyal sras kyi spyod pa gzhan rnams kyang mtshan 'dzin dang bcas par 'gro /
gshog pa zung dang mi ldan pa'i bya bzhin thabs shes phyogs re bas rgyal ba'i sar 'gro mi nus pas thabs byang chub kyi sems dang /
shes rab stong pa nyid gnyis ya ma bral ba la slob dgos te /
rje bla mas /
gnas lugs rtogs pa'i shes rab mi ldan na / /
nges 'byung byang chub sems la goms byas kyang / /
srid pa'i rtsa ba gcod par mi nus pas / /
de phyir rten 'brel rtogs pa'i thabs la 'bad / /
ces gsungs pa ltar yin /
gzhan yang stong pa nyid la don 'gyur gyi the tshom zos pas kyang /
bdag 'dzin gos hrul po lta bu dang /
ser bas bcom pa'i lo tog bzhin du byed par gsungs te /
bzhi brgya pa las /
bsod nams chung dus chos 'di la / /
the tshom za ba yang mi 'gyur / /
the tshom zos pa tsam gyis kyang / /
srid pa hrul por byed par 'gyur / /
zhes gsungs pa red /
des na 'di la'ang tshogs la gnas dgos pas /
gsung rab kyi gnad phyin ci ma log par mkhyen pa'i skyes bu dam pa la brten nas stong nyid ston byed kyi gdams pa thob pa /
tshogs gsog sgrib sbyong byed pa /
bla ma yi dam dbyer med du byas nas gsol ba gdab pa sogs lta ba rnam dag rgyud la skye ba'i rgyu tshogs rnams tshang dgos /
de dag ma tshang na rtogs mi nus /
'phags yul gyi grub @# / /
mtha' smra ba bzhi so so nas lta ba'i 'jog mtshams nang ? gses mi mthun pa mang yang /
gtso bo na dbu ma thal 'gyur ba'i lta ba ste /
de ni stong pa rten 'byung gi don dang /
rten 'byung stong pa'i don du bshad pa zhig la byed /
ston pa thugs rje can gyis gdul bya'i blo'i mchog dman gyi rim pa bzhin 'di ltar gang zag gi bdag la zhen pa bzlog pa'i phyir du dang por gang zag rang rkya thub pa'i rdzas yod kyis stong par bstan pa dang /
de nas blo rab tu gyur pa na /
chos rnams las bden par yod med kyi khyad phye ba dang /
de nas blo mchog tu gyur pa na /
bden par med kyang rang bzhin gyis grub par bstan pa dang| yang rab la /
chos thams cad rang bzhin gyis med par bstan pas na /
bcom ldan 'das kyi dgongs pa'i mthar thug mchog tu gyur pa ni phyi ma 'di yin /
de yang ston pa nyid kyis /
lho phyogs b+hai ta'i yul du ni / /
dge slong dpal ldan cher grags pa / /
de ming klu zhes 'bod pa ste / /
yod dang med pa'i phyogs 'jig pa / /
zhes yod mtha' dang med mtha' spangs pa'i rgyal ba'i dgongs pa 'grel ba la 'gran zla dang bral bar lung bstan pa'i mgon po klu'i zhabs kyi rjes su 'brangs nas lta ba btsal dgos kyi /
de min so so'i gang 'dod 'dod re gsar du byas pa'i lta ba zab zab mo mang por smra yang /
klu sgrub kyi dgongs pa dang mthun na lta ba mthar thug yin gyi /
de las gzhan du gyur pa ni /
rgyal ba'i dgongs pa las log pa zhig tu smras par nges /
bod kyi blun po dag lta ci /
rgya gar gyi mkhas pa chen po slob dpon legs ldan 'byed dang /
bod kyi paN chen jo nang pa sogs mang po'ang lta ba'i gnad 'di la 'khrul zhing /
de las gzhan pa 'ga' zhig gis ni /
klu sgrub kyi rjes su 'brangs kyang /
de'i dgongs pa ma rtogs pa dang /
'ga' zhig ni /
klu'i rjes su mi 'brangs par ma zad /
de la dgag par byed pa sogs kyang byung mod /
klu sgrub yab sras kyi lugs la mi ltos par /
de las phyi rol du gyur pa'i rang bzo'i lta ba ston pa ni /
zla bas /
slob dpon klu sgrub zhabs kyi lam las ni / /
phyi rol gyur la zhi ba'i thabs med do / /
de dag kun rdzob de nyid bden las nyams / /
de las nyams pas thar pa 'grub yod min / /
zhes gsungs pas /
zhi ba'i sgo gnyis pa zhig yod na ma gtogs de min lugs 'di'i rjes su ma 'brangs par bya thabs med do / /
klu sgrub kyi rjes 'brangs rnams kyi nang nas /
jo bo chen pos /
stong nyid gang gis rtogs she na / /
de bzhin gshegs pas lung bstan cing / /
chos nyid bden pa gzigs pa yi / /
klu sgrub slob ma zla grags yin / /
de las brgyud pa'i man ngag gis / /
chos nyid bden pa mthong bar 'gyur / /
gsungs pa ltar slob dpon zla ba grags pa mchog tu gyur cing /
bod du de'i rjes su 'brangs pa'i bod snga rabs kyi grub @# / /
mtha' so so'i mkhas grub kyi slob dpon mang du byung ba rnams las thog ma'i slob dpon rang rang gi dgongs pa thal 'gyur du gnas pa mang po yod kyang /
gdul bya la blo ngo dang mthun par khrid tshul sna tshogs gsungs pas phyis nas rjes 'jug mang pos dgongs pa dngos ma lon par rim gyis 'khrul par zhugs pa mang bas /
'jam mgon tsong kha pas kyang lta ba mthar thug cig rtsad gcod sa dkon pa byung ste lta ba'i skor 'dir bod gzhan phal cher la thugs ma ches nas /
'phags yul du slob dpon klu byang dang grub chen mi tra sogs mjal bzhed kyis phebs rtsis mdzad pa na /
lho brag grub chen gyis nan gyis bshol btab /
grub chen nyid kyis zhu brgyud mdzad de lta ba'i skor phyag rdor la zhus nas /
des bstan pa'i zhu lan sman mchog bdud rtsi'i phreng ba zhes pa de gnang /
'di'ang deng sang gi dpe cha ltar na dogs gzhi che ba yod pas /
des kyang thugs cung ma tshim par bla ma dang 'jam dbyangs dbyer med la gsol 'debs dang /
bsags sbyang shugs drag la rgyun ring ba /
dmigs rnam skyong ba rnams la chig dril mdzad pas phyis su 'jam dbyangs dngos kyi zhal gzigs /
spyir zhal gzigs la /
rtsa nang du rlung zhugs pa'i nyams snang la mthong ba dang /
bsgom pa'i nyams yid shes la shar ba mthong ba /
dbang shes kyis mngon sum du mi dang mi bzhin mthong ba ste gsum yod| rje rin po ches ni phyi ma ltar gzigs nas 'jam dbyangs dang bla slob phrad pa bzhin du byung bar /
lta ba'i dka' gnad skor dri ba zhus pa'i gsung lan rnams zab pas ma go ba'i tshul du gyur pa na /
rje btsun gyis lta ba'i dogs gcod kyi yul red mda' ba la gyis shig pa dang /
des kyang dogs pa kun mi sel mod /
ngas bstan pa 'di gzhir byas nas /
brtson 'grus brtsam na nam zhig nas mkhas pa'i gzhung la brten nas zab mo'i lta ba phyin ci ma log pa rtogs par lung bstan pa bzhin /
phyis tshogs bsags sgrib sbyangs sogs kyi mthus slob dpon sangs rgyas bskyangs kyi zhal gzigs nas /
'grel pa bud+d+ha pA li ta gzigs pas thal 'gyur ba'i lta ba mthar thug thugs rgyud la 'khrungs /
skabs de dag la 'phags yul gyi paN grub mang po'i zhal gzigs pa'i tshe zhal mjal ba de dag la snang chung mdzad pa na /
rtogs ldan pa brgyud de rje bla ma la 'jam dpal gyis /
'di dag la snang chung ma byed dang /
'di dag gi gzhung la brten nas rang gzhan la phan pa rgya chen po 'byung bar 'gyur gsungs /
de ltar dbu ma'i lta ba phyin ci ma log pa rtogs pa na /
ston pa la thugs dad cher 'khrungs nas| rten 'byung gsungs pa'i sgo nas bstod pa legs bshad snying po chung ba ljags rtsom mdzad /
'di sprang po gnas bskor ba zhig gis ngag nas skyor ba bo dong phyogs las rnam rgyal gyis gsan nas /
dang por klu @# / /
sgrub kyis mdzad dam snyam pa dang /
de nas zla grags kyis mdzad snyam pa sogs byung ba na /
mjug nas rim par klu sgrub dang zla ba'i gzhung la brten tshul gyi gzhung tshig thon pa na /
de dag min par mkhyen te sprang po de la dri ba mdzad par /
rje tsong kha pa chen pos mdzad zer bas rje bla ma la dad pa ldog tu med pa skyes nas mjal bar byon kyang rje bla ma gzhan don du dag zhing la gshegs zin pa dang thug ste mjal ma thub kyang /
mjal rten gser dngul sogs nam mkhar gtor te smon lam btab pas /
de dag dga' ldan gyi gdan sar babs pa sogs kyi rnam thar ngo mtshar ba yod /
des na zab mo'i don gsal ba'i dgongs 'grel bla na med pa ni /
rje bdag nyid chen po'i legs bshad 'di rnams yin /
rje 'dis 'phags yul gyi bstan bcos yin zer tshad nang nas lta ba gtan la 'bebs pa'i gzhung gzhan phal cher la tshad mar mi mdzad par /
rje rang gi yi dam 'jam pa'i dbyangs la bka' 'dri zhugs pa na /
'jam dpal gyis rje bla mar /
zla ba grags pa ni sangs rgyas kyi zhing khams shig nas sa mthon po'i byang chub sems dpa' rnam dpyod snying stobs can zhig mgon po klu sgrub kyi zab mo lta ba'i bstan pa spel phyir bsam bzhin byon pa yin pas de'i gzhung la nor 'khrul med tshul gsungs pa bzhin /
zla grags kyi gzhung lugs dang /
bla ma 'jam pa'i dbyangs la tshad mar mdzad pa yin /
rje'i gsung rab lta ba'i skor ston pa'i gzhung rnams la rang cag gis thos bsam sogs byed pa'i tshe go dka' zhing rtogs dka' ba 'byung ba gzhung ha cang brling zhing zab mo'i gnas yin pas go ba sogs las sla mor mi skye /
'on kyang yang yang zhib tu mjal na gzhung gzhan na med pa'i gsal kha dang zab khyad khyad par can du ma yod pas /
stong nyid la thos byung gi shes rab sogs skyes rim bzhin go ba ster tshabs gzhan las che ba 'ong /
des na /
da lan rje bla ma'i dgongs pa gzhir bzhag ste mdor bsdus zhu na /
'dir dang po gang zag gi bdag med gtan la 'bebs tshul gsungs pa ni /
bzhi brgya pa las /
bsod nams min pa dang por bzlog /
bar du bdag ni bzlog pa dang / /
tha mar lta zhig kun bzlog pa / /
gang gis shes de mkhas pa yin / /
zhes pa ltar las 'bras med par blta ba'i lta ba sogs skyes bu chung 'bring gi skabs su bzlog /
bar du gang zag gi bdag dang /
tha mar chos kyi bdag bzlog dgos pa'i go rim nyams len du 'khyer ba'i man ngag dang mthun par mdzad pa yin /
bdag med gnyis po'i med rgyu'i bdag la khyad med kyang /
khyad gzhi gang zag gi steng gi bdag med de nges sla bas dang por de nas 'khrid /
de yang stong nyid gtan la 'bebs byed kyi rigs pa la rten 'brel gyi rigs pa dang /
rnam bdun gyi rigs pa sogs mang yang /
@# / /
las dang po pas go sla ba ni gcig du bral gyi rigs pa nyid yin pas /
rje rin po che dang /
de'i rjes su 'brangs pa mang pos kyang skabs 'dir rigs pa de nyid la gnad bzhi sbyar nas gsungs yod /
de la dang po ni dgag bya nges pa'i gnad de /
spyod 'jug las /
btags pa'i dngos la ma reg par / /
de yi dngos med 'dzin ma yin / /
zhes gsungs pa ltar /
gang 'gog rgyu dang med rgyu'i bdag ngos ma zin na /
de bkag pa'i med dgag ngo mi shes te /
dper na 'ben ma mthong bar mda' mi phog pa dang /
rkun ma ngos ma zin na 'dzin mi thub pa bzhin du 'gyur bas 'gog rgyu'i bdag ngos zin dgos la /
de la bden par med ces pa'i bden pa dang /
rang bzhin gyis ma grub rgyu'i rang bzhin dang /
rang ngos nas med rgyu'i rang ngos ni /
bzhi brgya pa'i 'grel par /
de la bdag ces bya ba ni /
gang zhig dngos po rnams kyi gzhan la rag ma las pa'i ngo bo rang bzhin te de med pa ni bdag med pa'o / /
zhes gsungs pa bzhin /
gzhan gyi rkyen la rag las pa min par rang gi ngos nas yod pa'am /
gzhan la ltos pa med cing rag ma las par rang gi ngo bo nyid kyis tshugs thub pa la zer la /
'di la tshig gi bshad yam tsam gyis ni /
rtsod pa'i tshe pha rol po'i kha 'gog byed tsam du rung mod /
myong thog nas ma nges na /
dgag bya ngos mi zin te /
dper na rkun ma ni mi'o / /
gos dkar po gyon pa'o / /
zhes sogs smras pas rkun ma ngos mi zin pa bzhin no / /
des na gzhan gyis bshad pas go ba dang tshig spyi dang /
sgra spyi tsam min par dpyad nas rang gi blo ngor nyams myong rjen cer du ngos zin pa dgos so / /
dgag bya ma nges na bden med sgrub byed kyi rigs pa mang po zhig btang yang /
rten 'brel bshigs pa'i chad ltar 'gyur nyen yod /
dper na bum pa'i tha snyad blo phugs su bzhag nas /
bum pa'i mchu bum pa min /
bum pa'i zhabs bum pa min zhes sogs byas nas /
bum pa'i cha re re nas bsil ba'i mthar bum pa ma rnyed pa tsam stong nyid du go nas bsgom khul byas na /
stong gzhi 'di'i steng du dgag bya 'di 'dra zhig 'gog zer ba'i rnam dbye med pas bum pa'i tha snyad bshigs nas cang med kyi stong par shor ba dang /
blos byas kyi stong pa'i gol sa che /
des na rang res dgag bya 'tshol ba na ngar 'dzin lhan skyes kyis nga rang bzhin gyis grub par 'dzin tshul rtsad gcod dgos pas blo lhan skyes la nga'i snang tshul dang 'dzin tshul ji ltar 'dug brtag pa na /
phung po'i steng na sems kyis btags pa tsam min par phung po tshogs pa'i steng nas tshur grub pa lta bu'i ngo'o snyam pa zhig tha na grog sbur yan chod kyi rgyud la rmi lam tshun chad du blo phugs su yod pa de ni ngar 'dzin lhan skyes yin /
spyir na gzhi gang zag gi steng du nga zhes 'dzin pa'i 'dzin tshul gsum las /
stong nyid kyi lta brgyud la skyes pa'i gang zag rnams kyis gdags gzhi'i steng du rtog pas btags tsam dang /
@# / /
bden med kyis khyad par du byas nas ngar 'dzin pa gcig dang /
grub mthas rgyud ma bslad pa'i so skye rnams kyis 'dzin tshul ltar rang bzhin gyis grub ma grub gang gis kyang khyad par du ma byas pa'i ngar 'dzin tshul gcig rang bzhin gyis grub pas khyad par du byas nas ngar 'dzin pa gcig ste gsum yod pa las gnyis pa de nga'i tha snyad 'jog pa'i blo tshad ma yin /
'di'i yul gyi nga tsam de tha snyad du yod /
las 'bras kyi rten du'ang rung /
gsum pa de gnyen pos 'joms rgyu'i 'khrul shes ngar 'dzin yin /
'di'i rnam pa'i yul rigs pa'i dgag bya yin /
lhan skyes kyi snang tshul de'i rjes su 'brangs nas ngas zas zos snyam pa lta bu de ngar zhen pa yin /
ma brtags ma dpyad pa'i blos brtags de tsam des tshim par byas nas nga 'gro /
nga sdod ces 'gro sdod kyi bya ba byed pa de ming rkyang btags yod tsam la bya byed 'thad pa'i tshul yin /
lhan skyes la nga'i snang tshul gyi phyogs tsam zhig nga'i tha snyad 'jog pa'i blo la'ang 'ong /
'on kyang de la lhan skyes la snang tshul ji lta ba bzhin yul snang gzhan dang ma 'dras par gsal por mi 'char bas nga rang bzhin gyis tshugs thub tu grub pa'i snang tshul dang /
nga'i snang tshul gnyis so sor 'byed shes dgos /
ngar 'dzin lhan skyes de rang re'i rgyud la rgyun du rmi lam gyi gnas skabs tshun chad du yod kyang rkyen dang ma 'phrad pa'i gnas skabs su kho'i snang tshul gsal po mi 'ong zhing /
bstod smad sogs bde sdug gi rkyen chen po zhig byung ba'i tshe gsal por mngon du 'gyur te /
dper na mi gzhan pa zhig gis rang la brkus khag lta bu btsugs pa na /
nga la nag med nag 'gel 'di lta bu byas byung snyam zhe sdang drag po lang ste /
nga nad mi theg zer nas /
bkag kyang mi thub par shor shor byed pa'i skabs brkus khag 'dzugs yul dang /
nga nad theg gi ma red zer sa'ing nga snyam pa zhig snying gi dkyil nas tshur ling ling dam spring nge ba 'char ba de dgag bya'i 'char tshul yin /
de ltar dga' 'jigs dang bde sdug gi rkyen gang yang rung bal brten pa'i blo mngon gyur zhig gis ngar 'dzin lhan skyes shugs can bskyed du bcug nas de'i mtshams der kho'i snang tshul la brtag dgos /
de ni dper na /
lam du mi gnyis gshibs nas 'gro ba na /
mig zur gyis grogs dang lam gnyis kar brtags nas 'gro ba ltar blo byings lhan skyes kyi ngo bor gnas nas dgag bya'i snang ba 'char du bcug la /
blo'i cha shas phra mo zhig gis lhan skyes kyi snang tshul la brtag dgos /
snang tshul brtag pa'i blo shugs ches na 'dzin stangs kyi ngar cha zhig nas stong par 'gro ba'am /
mi gsal bar 'gyur bas thabs mkhas pos brtag pa gnad che /
de'i tshe ngar 'dzin lhan skyes la nga ji ltar snang gin 'dug bltas pa na /
skabs re lus kyi steng na yod pa 'dra po dang /
skabs re sems kyi steng na yod pa lta bu sogs 'char tshul sna tshogs 'ong yang /
@# / /
de ngar 'dzin lhan skyes la nga'i rnam pa 'char tshul rnam dag min la /
gdags gzhi lus sems dang btags chos gang zag ma phye ba'i tshogs pa bam me bzhig gi stang nas nga ling nge ba zhig ming brdas phar btags tsam min par kho rang gi ngos nas tshugs thub tu grub pa'i snang ba zhig lam gyis shar na de dgag bya'i snang tshul 'phyug med yin pas /
de ngos zin na 'gog pa las sla'o / /
des na gnad 'di phra bas 'ga' zhig khyab che khyab chung la sogs par gol ba yin /
'di ngos 'dzin ma byas pa na rtag tu 'char la /
ngos 'dzin byas pa na /
lus sems tshogs pa'i steng du yib ste sdod pas mi rnyed pa'i phyir /
dper na g.yang sa chen po zhig gi khar 'gro ba'i tshe /
nga lhung 'ong snyam pa'i skrag pa skye ba na nga'i lus lhung 'ong snyam pa dang /
sems lhung 'ong snyam pa med kyi /
lus sems gnyis dbyer med 'o chu 'dres pa 'dra ba'i steng nas g.yang du lhung rgyu'i nga ling nge ba zhig shar 'ong ba de yin /
de bzhin du rta lta bu rgyug pa'i tshe rta'i lus dang sems la rta zhes mi brjod cing /
de gnyis tshogs pa'i steng du phar btags tsam min pa'i rta zer sa'i ling nge ba zhig rtar bzung la /
se ra| 'bras spungs sogs zer ba na'ang 'du khang sogs phyi'i khang pa dang nang gi grwa pa sogs kyi khyad par ma phye bar /
gdags gzhi snod bcud tshogs pa'i steng du de dang rgya che chung mnyam pa'i se ra dang 'bras spungs zer sa'i ling nge ba zhig shar 'ong ba de yin /
gzhan yang dka' bcu zer ba na /
dka' bcu'i lus sems tshogs pa tsam de la gdags gzhir byas nas gzhan gang la'ang ma ltos pa'i ling nge ba zhig 'char 'ong /
mdor na sked tshang 'jam dbyangs smon lam gyis gsungs pa bzhin chos gang dang gang la'ang de dang de zhes zer sa /
gdags gzhi dang rgya che chung mnyam pa zhig yul steng nas 'char 'ong ba de nyid rigs pa'i dgag bya mthar thug yin cing /
bden 'dzin gyi dmigs pa'i gtad so zhes pa'ang 'di la zer /
bden snang 'di ngos ma zin par dgag bya bden grub zer ba'i 'gog rgyu zhig zur du yod par ngos bzung nas tshugs thub dang bden grub ces sgra spyi tsam la dbu ma'i gzhung nas gsungs pa'i rigs pa mang po zhig gis ji tsam dpyod khul byas kyang tshig spyi tsam du song nas bden 'dzin la ci yang mi gnod cing /
dgag bya rang bab tu 'char ba min par nga'o snyam pa'i dgag bya gsar pa zhig blos bcos nas de la dpyad pa byas na'ang blos byas kyi lta bar 'gro /
mdor na /
rje btsun blo bzang chos rgyan gyis /
rang cag so skye la da lta'i snang ba 'char tshul 'di las gzhan pa'i rtags kyi dgag bya'i snang tshul gzhan med de /
so skye'i rgyud kyi shes pa thams cad ma rig pas bslad pa'i dbang gis yul snang ci snang yang bden par snang ba'i phyir /
zhes gsungs pa ltar de lta rang cag tha mal pa rnams la bdag dang phung po ri ra ba khang khyim sogs chos gang dang gang @# / /
snang yang kun rdzob kyi snang ba dang bden snang 'dres pa'i snang ba 'ba' zhig 'char te cha 'di tsam zhig bden par snang la /
'di tsam zhig bden par mi snang zer rgyu'i dbye ba med par cha thams cad nas bden par snang bas na rang re so skye'i blo la snang ba gang shar thams cad dgag bya dang ma 'dres pa'i snang tshul gcig kyang med pas /
rang rer snang lugs 'di ga rang dgag bya'i snang tshul lam bden grub kyi snang tshul yin /
'di nyid rang sor bzhag nas gzhan zhig na dgag bya 'tshol ba'i ngal ba byed pa ni /
lcang skya rol pa'i rdo rjes /
da lta rang re yi blo gsal 'ga' zhig /
tshugs thub bden grub sogs brda la zhen nas / /
snang ba ling ling de rang sor bzhag nas / /
dgag rgyu r+wa can zhig 'tshol bar snang ste / /
sgrib bral a ma yi bzhin ras de na / /
lang lang ling ling de yod skad mi 'dug /
gnad 'gag ma phigs pa'i bshad bshad mang na / /
a ma rgan mo de bros dogs 'dug go / /
zhes gsungs pa bzhin du 'gyur nyen che bas /
phyi'i rkyen bla ma'i man ngag dang /
nang gi rkyen bsags sbyang zung 'brel la brten nas phra zhing mdzangs pa'i blos zhib mor brtag pa gal che /
dgag bya 'phyug med cig ngos zin thub pa byung na rten 'brel gyi gtan tshigs lta bu'i rigs pa re re tsam gyis kyang bden 'dzin ri rab tsam thal bar byas nas stong nyid rtogs pa la dka' las med tshod red /
lcang skya rin po ches kyang /
'tshol dgos mi 'dug ste 'tshol mkhan rang yin / /
zhes stong pa nyid de thag ring po nas 'tshol dgos mi 'dug ste 'tshol mkhan rang dang lhan cig tu gnas par gsungs /
des na dgag bya ngos 'dzin gcig pur yang lo zla sbrel nas bsgom par bya'o / /
gnad gnyis pa khyab pa nges pa ni /
de ltar sngar bshad pa bzhin gyi dgag bya'i don spyi 'phyug med blo ngor lam gyis shar ba na de 'dra'i ngar 'dzin lhan skyes kyis bzung ba'i nga de rang bzhin gyis grub na gdags gzhi'i phung po dang ngo bo gcig dang tha dad gang rung du grub dgos kyi /
de gnyis gang rung las gzhan pa'i phung gsum pa mi srid de /
spyir chos de yod na gcig dang du ma gang rung du yod dgos shing| spyi la de ltar khyab pa grub na bye brag bden par yod na'ang bden pa'i gcig dang du ma gang rung du yod dgos pa'i khyab par thag chod pas de 'dra'i nga de yod phyin chad phung po dang rang bzhin gyis grub pa'i gcig dang tha dad gang rung las 'os mi 'dug /
de gnyis gang rung la med phyin kho med par thag chod snyam du nges pa 'dren pa ni khyab pa nges pa'i gnad yin /
gnad 'di la'ang nyin re gnyis tsam min par nges pa brtan po ma rnyed kyi bar du bsgom dgos /
gsum pa bden pa'i gcig bral du nges pa'i gnad ni /
dgag bya'i gnas tshul gsal btab ste bdag dang phung po gnyis snang tshul de ltar don steng nas grub pa'i gcig yin na blo la tha dad du snang rgyu med pa dang /
dbye @# / /
ba tha dad gtan med kyi gcig yin dgos /
de'i rgyu mtshan ngo bo gcig la ldog pa tha dad par snang ba'i snang tshul dang gnas tshul mi mthun pa lta bu kun rdzob kyi rdzun tshul yin zhing /
bden par grub pa la de 'dra mi rung zhing snang tshul dang gnas tshul mthun dgos /
de lta na bdag khas blangs pa don med du 'gyur te /
bdag gi phung po zhes brjod tshe phung po'i phung po dang /
bdag gi bdag ces brjod pa dang khyad med du 'gyur bas bdag dang bdag gi phung po zhes so sor 'jog pa don med cing /
rtsa shes las /
nye bar len pa ma gtogs pa'i / /
bdag yod ma yin byas pa'i tshe / /
nye bar len nyid bdag yin na / /
khyod kyi bdag ni med pa yin / /
zhes gsungs pa ltar /
nye bar len bya'i phung po lnga las gzhan pa'i nye bar len pa po'i bdag med par 'gyur ba'i skyon dang /
der ma zad 'jug pa las /
len po rang nyer len gcig rigs dngos min / /
de lta na las byed po gcig nyid 'gyur / /
zhes gsungs pa ltar /
nye bar blang bya dang /
nye bar len pa po /
lus dang /
lus can /
yan lag dang /
yan lag can rnams gcig tu 'gyur ba'i skyon 'byung /
der ma zad /
bdag phung po dang gcig yin na 'jug pa las /
gal te phung po bdag na de phyir de / /
mang bas bdag de dag kyang mang por 'gyur / /
zhes gsungs pa ltar /
phung po lnga yod pa bzhin bdag kyang lngar 'gyur ba dang /
yang na bdag gcig las med pa ltar phung po yang lngar mi 'thad cing gcig tu thal ba'i skyon /
bdag phung po lnga yin bzhin du ma yi mngal du nying mtshams sbyor ba don med pa'i skyon /
yang nga lus dang ngo bo rang bzhin gyis gcig yin na shi ba'i 'og tu lus mer bsregs nas thal bar 'gyur ba'i tshe nga yang mer bsregs nas thal bar 'gyur ba'i skyon dang /
der ma zad /
nga skye ba phyi mar nying mtshams sbyor ba bzhin du lus kyang nying mtshams sbyor bar 'gyur ba'am /
yang na lus de phyi mar nying mtshams sbyor rgyu med pa ltar nga yang nying mtshams sbyor rgyu med pa'i skyon /
bdag gzugs med khams su skye ba mi srid pa'i skyon /
bdag bem po yin pa'i skyon bcas 'byung /
nga sems dang gcig yin na /
sems la 'khyags ltogs mi 'byung bas nga la 'khyags ltogs 'byung mi srid pa dang /
tsha grang bkres skom sogs kyi tshe nga 'khyags nga ltogs zhes zer ba mi 'thad pa'i skyon /
nga lus sems gnyis dang gcig yin na /
nga'i lus dang /
nga'i sems zhes khyad gzhi khyad chos so sor 'dzin pa don med pa'i skyon /
gzhan yang bdag phung rang ngos nas grub pa'i gcig yin na yul dus dang cha thams cad nas gcig dgos shing /
de lta na rtsa shes las /
gal te phung po bdag yin na / /
skye dang 'jig pa can du 'gyur / /
zhes gsungs pa ltar /
phung po skye 'jig byed pa ji lta ba bzhin bdag kyang skye 'jig byed par 'gyur zhing /
de lta na @# / /
gzugs kyi phung po snga phyi rgyun chad pa'i tshul gyis skye 'jig byed pa bzhin du bdag kyang rgyun chad pa'i tshul gyis skye 'jig byed par thal ba'i skyon /
skye ba snga phyi'i nga de skye ba snga phyi so so'i phung po dang ngo bo rang bzhin gyi gcig yin na skye ba sngon ma'i nga dang tshe 'di'i nga gnyis rang bzhin gyis gcig yin nam tha dad yin /
gcig yin na skye ba sngon ma dud 'gror gyur pa'i glen lkugs kyi sdug bsngal rnams kyang tshe 'dir myong dgos pa dang /
da lta'i mi'i bde ba sngon ma'i dud 'gro la myong dgos par thal ba dang /
skye ba snga phyi'i nga rang bzhin gyis tha dad na /
'jug pa las /
byams pa nyer spas la brten chos rnams ni / /
gzhan nyid phyir na rgyud gcig gtogs min te / /
gang dag rang mtshan nyid kyis so so ba / /
de dag rgyud gcig gtogs pa rigs ma yin / /
zhes byams pa dang nyer sbas rgyud tha dad pa bzhin rang bzhin gyi 'brel med tha dad yin dgos pas skye ba snga ma'i tshe rabs du ma dran pa'i mngon shes mi 'thad pa'i skyon dang /
rtsa shes las /
gal te 'di ni gzhan 'gyur na / /
de med par yang 'byung bar 'gyur / /
de bzhin du ni gnas 'gyur zhing / /
de ma shi bar skye bar 'gyur / /
chad dang las rnams chud za dang / /
gzhan gyis byas pa'i las rnams ni / /
gzhan gyis so sor myong ba dang / /
de la sogs pa thal bar 'gyur / /
zhes gsungs pa ltar /
las byas pa chud zos par 'gyur ba'i skyon 'byung zhing /
gal te snga ma'i bdag dor yang bdag phyi ma zhig gis 'bras bu myong bas so snyam na /
de lta na rang bzhin gyis grub pa'i gang zag gzhan gyis bsags pa'i las kyi 'bras bu /
rang bzhin gyis grub pa'i gang zag gzhan gyis myong bas las ma byas pa dang 'phrad par 'gyur ba'i skyon sogs gnod byed du ma 'bab pas bdag phung po lnga dang rang bzhin gyis grub pa'i gcig tu grub lugs shig gtan nas mi 'dug snyam du nges pa rnyed pa ni bden pa'i gcig bral nges pa yin /
gnad bzhi pa bden pa'i du bral nges pa ni /
de ltar gcig bral nges pa la brten nas da ni bdag dang phung po gnyis rang bzhin gyis grub pa'i tha dad las 'os mi 'dug snyam na /
'o na de ltar rang bzhin gyis tha dad du grub na /
rtsa shes las /
bdag ni nye bar len pa las / /
gzhan nyid 'thad pa ma yin te / /
gzhan nyid yin na len med par / /
bzung yod rigs na'ang bzung du med / /
ces pa ltar /
ra lug glang gsum las ra lug gnyis logs su bkar ba'i shul du glang 'di zhes ston rgyu yod pa ltar gzugs tshor 'du shes 'du byed rnam shes te phung po lnga re re nas bsal ba'i shul du 'di ni nga'o zhes phung po dang 'brel med cig ngos 'dzin rgyu dgos pa la de ltar ngos bzung du med pa dang /
rtsa shes las /
gal te phung po rnams las gzhan / /
phung po'i mtshan nyid med par 'gyur / /
zhes pa ltar /
bdag la phung po 'dus byas su mtshon pa'i mtshan nyid skye @# / /
'jig sogs mi ldan pa dang /
phung po la skye rga na 'chi byung yang bdag la skye rga na 'chi sogs mi 'byung ba dang /
phung po la phan gnod kyis bdag la phan gnod med par 'gyur ba sogs 'jig rten gyi tha snyad du ma dang 'gal ba dang /
phung po med pa'i gzhi la'ang nga'o snyam pa 'byung bar 'gyur ba dang /
las byas pa chud za ba dang /
ma byas pa dang 'phrad par 'gyur ba'i skyon sngar bzhin 'bab pa sogs kyi gnod byed du ma 'byung bas bdag phung po dang rang bzhin gyis grub pa'i tha dad du med thag chod red snyam du nges pa rnyed pa ni bden pa'i du bral nges pa'i gnad yin /
de ltar dgag bya nges pa'i snang tshul de zhe la bzhag pa ma shor ba'i dang nas gcig dang du bral gyi rigs pas dpyad de de gnyis gang du'ang ma grub par nges pa na /
dper na 'gro sa lung pa gnyis las med pa zhig tu ba lang bor ba na lung pa 'dir med do zhes pa'i tshig tsam la cha ma bzhag par so so rang gis lung pa gnyis kyi phu mda' bar gsum du btsal nas ba ma rnyed pa na btsal rgyu'i ba yid la bzhag pa de mi 'dug snyam pa lhang gis skye ba ltar /
ngar 'dzin lhan skyes kyi zhen yul nga zhes da lta phan chod mig gis mthong rgyu dang lag pas bzung rgyu yod pa lta bu'i hreng hreng po de da mi 'dug snyam du stong cham gyis song nas med par lhang gis nges pa na dbu ma'i lta ba rnyed pa yin /
de'i tshe dbang rnon goms pa che ba la gces nor rnyed pa lta bu'i nyams dang /
dbang rtul la gces nor zhig glo bur du stor ba lta bu'i 'jigs skrag 'byung yang skyon min /
sngar rje bdag nyid chen pos se ra chos sdings su lta khrid gnang skabs rje shes rab seng+ges lta ba rtogs pa na 'jigs skrag byung nas phyag gis na bza'i gong ba la reg pa rjes mkhyen nas dgyes te /
snar thang pas kun rdzob gong ba la bzhag pa red gsungs pa dang /
rje dngul chu bas lta khrid gnang skabs slob ma 'ga' shas la 'jigs skrag skyes pa'i rabs yod /
stong cham gyis song ba na 'di stong nyid do / /
de rtogs so snyam pa sogs blo la shar na ma yin dgag dang sgrub pa gang rung gi rnam pa shar ba yin pas de'i rjes su mi 'brangs /
de ltar dgag bya'i nga med par nges pa na nges ngor rang bzhin med par nges pa'i nges shes dam sbring nge ba dang /
snang ngor dgag bya bden grub bkag tsam gyi stong sang nge ba'i khyad chos gnyis ldan gyi nges shes de nyid dran pas ma brjed par bzung nas rgyun bskyang /
'dzin stangs shugs zhan du song ba dang /
mi gsal du 'gro bar rtsom pa na /
mnyam gzhag de las langs dgos min skabs dang bstun te slar yang gnad bzhi'i dpyad pa sngar bzhin byas nas nges pa rnyed pa na nges shes de'i ngar bskyed cing /
ngar ldan gyi rgyun der rtse gcig tu mnyam par bzhag ste /
de 'dra'i mnyam gzhag gi ngor dgag bya bden grub bkag tsam gyi stong sang nam mkha' lta bur 'char ba ni mnyam gzhag @# / /
nam mkha' lta bu'i skyong tshul yin la /
de'i tshe dgag bya'i bdag khegs pa'i shugs kyis tha snyad pa'i nga'i snang ba ldog ste ma rnyed pa na /
chad ltar lhung dogs kyis tha snyad pa'i nga 'tshol ba'i ngal ba bya mi dgos gsungs /
gnyis pa rjes thob sgyu ma lta bur skyong tshul ni /
mnyam gzhag de las langs pa'i rjes thob tu dgag bya bkag pa'i shul du lhag mar lus pa gang 'dug brtags pa na nga'i ming tsam zhig lhag par snang la /
tha snyad pa'i nga tsam de nyid kyis sgyu ma bzhin du dge mi dge'i las gsog cing rnam smin dkar nag so sor myong ba la nges shes brtan po 'drongs pa yin /
dper na sgyu ma'i rta glang sgyu ma mkhan rang nyid la snang yang rta glang med par yid shes kyis nges pa la brten nas rdzun pa'i snang bar nges bzhin du /
rta glang gis 'gro 'ong la sogs pa'i bya ba byed pa mngon sum bsnyon med du mthong ba ltar nga rang bzhin gyis med pa ming rkyang btags yod tsam 'dis mi bden bzhin du las gsog / /
bde sdug myong /
'di'i steng du bya byed rten 'brel bsnyon med du 'thad par mthong nas snang bzhin du stong pa dang /
stong bzhin du snang ba sgyu ma lta bur 'char ba la slob pa yin /
rang re rnams lta ba 'tshol skabs su dang po'i skabs bden zhen goms ches pas blo ngor stong pa 'jog dka' mod /
'di tsam nas snang ba 'jog dka' bas /
klu sgrub kyis /
dngos po thams cad rang bzhin gyis| |stong pa yin pas dngos rnams kyi / /
rten 'byung ba 'di ni de bzhin gshegs / /
mtshungs pa med pas nye bar bstan / /
zhes gsungs pa ltar stong pa de nyid rten 'byung gi rgyu mtshan du byas nas /
stong pa snang ba'i grogs su shar ba zhig dang /
rten 'byung rgyu mtshan du byas nas rten 'byung stong pa'i grogs su shar ba zhig bya dgos /
'di la rten 'brel gyi gtan tshigs gnad che bas /
dper na /
rten 'brel gyi rtags kyis myu gu lta bu bden med du sgrub pa'i tshe myu gu ming brda'i dbang gis bzhag tsam ma yin par yul kho rang gi ngos nas yod par 'dzin pa'i blo lhan skyes kyi 'dzin tshul de 'gog dgos /
ji ltar 'gog na khos bzung ba ltar myu gu rang bzhin gyis grub na rgyu rkyen dang rang nyid 'jog byed kyi ming brda sogs gzhan la rag ma las pa'i tshugs thub cig yin dgos pa la de lta min par sa bon chu lud drod gsher sogs rgyu rkyen du ma tshogs pa la brten nas skye bas gzhan la rag las pa'i ltos grub yin pa rang rer mngon sum du grub pas na rten 'byung yin la /
de 'dra'i rten 'byung gi rigs pa'am rgyu mtshan des gang la'ang mi ltos par tshugs thub tu rang bzhin gyis grub pa'i mtha' dgag pa ni snang bas yod mtha' sel zhing rten 'byung stong pa'i grogs su shar ba zhes pa de yin /
myu gu rang bzhin gyis grub na rgyu rkyen gyis bcos su mi rung zhing /
myu gu'i rang bzhin las gzhan du mi 'gyur ba zhig dgos na'ang /
rang bzhin gyis ma grub pa yin pas @# / /
na| myu gu'i gnas skabs nas mthar sog ma dang /
nas kyi bar gnas skabs gzhan du rim gyis 'gyur nas mi dang dud 'gros longs spyod pa'i bar gyi bya byed kyi rnam gzhag thams cad 'thad pa'i rten 'byung la nges pa 'dren pa ni stong pas med mtha' sel zhing stong pa rten 'byung du shar ba zhes pa de yin /
don 'di dag la dgongs nas ma dros pas zhus pa'i mdo las kyang /
gang zhig rkyen las skyes pa de ma skyes / /
de la skye ba'i rang bzhin yod ma yin / /
rkyen la rag las gang de stong par bshad / /
gang gis stong nyid shes de bag yod yin / /
zhes dang /
rtsa shes las /
gang phyir rten 'byung ma yin pa'i / /
chos 'ga' yod pa ma yin na / /
de phyir stong pa ma yin pa'i / /
chos 'ga' yod pa ma yin no / /
zhes dang /
'jug pa las /
gang phyir dngos po brten nas rab 'byung bas / /
rtog pa 'di dag brtag par mi nus pa / /
de phyir rten 'byung rigs pa 'di yis ni / /
lta ngan dra ba mtha' dag gcod par byed / /
ces dang /
rje bla mas kyang /
nam zhig res 'jog med par cig car du / /
rten 'brel mi bslur mthong ba tsam nyid nas / /
nges shes yul gyi 'dzin stangs kun 'jig na / /
de tshe lta ba'i dpyad pa rdzogs pa lags / /
gzhan yang snang bas yod mtha' sel ba dang / /
stong pas med mtha' sel zhing stong pa nyid / /
rgyu dang 'bras bur 'char ba'i tshul shes na / /
mthar 'dzin lta bas 'phrog par mi 'gyur ro / /
zhes gsungs pa red /
de ltar stong dang rten 'byung gnyis 'gal med gcig grogs su gcig 'gro ba'i tshul la nges pa rnyed na rgyu 'bras sogs bya byed rten 'brel la nges shes dang /
rtsi 'jog che ru song nas| sdig spong dge sgrub spyi dang /
byams snying rje byang chub kyi sems bslab bya dang bcas pa lag len la 'debs gang thub byed pa'i thabs shes ya ma bral ba'i nyams len la brtson pa zhig yong /
de min 'ga' zhig gis las 'bras brtsi ba sogs las dang po pa'i chos su bzung ste /
rang rang gi slob ma dag la man ngag khyad par can gyi lugs su byas nas /
las 'bras med par bstan pa sogs ni mu stegs rgyang 'phen pa dang khyad par ma zhugs pa yin gsungs /
gnyis pa chos kyi bdag med gtan la 'bebs pa la gnyis /
'dus byas rang bzhin gyis med par gtan la 'bebs pa /
'dus ma byas rang bzhin gyis med par gtan la 'bebs pa'o / /
dang po la gsum /
gzugs rang bzhin gyis med par gtan la 'bebs pa /
shes pa rang bzhin gyis med par gtan la 'bebs pa /
ldan min 'du byed rang bzhin gyis med par gtan la 'bebs pa'o / /
dang po ni /
de ltar sngar bshas pa bzhin gang zag rang bzhin gyis ma grub pa'i don la nges shes rnyed pa de nyid chos gzhan gang la'ang sbyar chog ste /
mdo las /
ji ltar khyod kyis bdag gi 'du shes ni / /
shes pa de bzhin kun la blos sbyar bya / /
zhes dang /
@# / /
bzhi brgya pa las kyang /
gcig gi lta po gang yin pa / /
de ni kun gyi lta po yin / /
gcig gi stong nyid gang yin pa / /
de ni kun gyi stong nyid yin / /
zhes gsungs pa ltar yin /
des na dang po gzugs rang bzhin gyis med par gtan la 'bebs pa ni /
rang cag so skye rnams kyi rgyud kyi ma rig pas bslad pa'i shes pa la /
gzugs sogs snang ba'i tshe gzugs sogs rang ngos nas grub pa'i snang tshul tsam las snang tshul gzhan mi 'byung bas de ltar snang ba ni dgag bya'i snang tshul yin zhing /
snang ba de ltar du grub pa 'gog dgos /
de yang chos thams cad rang rang gi gdags gzhi cha shas gzhan zhig la brten nas gdags gzhi de'i steng du ming brdas bzhag pa tsam gyi rten 'byung yin yang /
bum pa lta bur mtshon na /
lta ba ma rnyed pa'i so skye rnams kyi shes pa'i ngor bum pa rang gi gdags gzhi la btags pa'i btags chos tsam du mi snang bar gdags gzhi dang btags chos dbyer med 'dres pa lta bu'i steng nas bum pa ling nge bar grub par snang ba de dgag bya'i snang tshul yin /
de ltar snang yang gdags gzhi dang btags chos tha dad pa'i rgyu mtshan gyis /
bden 'dzin lhan skyes kyi 'dzin stangs ltar gyi bum pa de rang gi gdags gzhi dang bden par grub pa'i gcig tu ma grub la /
yang bum pa'i gdags gzhi logs su bsal ba'i shul na bum pa ni 'di zhes zur du snang tshul med par rang gi lto ba mchu zhabs sogs tshogs pa'i gdags gzhi tshad ma la brten nas bum pa de nyid tha snyad pa'i tshad ma la snang zhing /
kun rdzob tsam du yod par 'jog dgos pas bum pa rang gi gdags gzhi dang bden par grub pa'i tha dad du ma grub /
de ltar na spyir yod na gcig dang tha dad gang rung du yod dgos pa ltar bden par grub na'ang bden grub kyi gcig tha dad gang rung las mi 'da' bas /
de gnyis gang rung du med na bden par med dgos pa'i rgyu mtshan gyis bum pa sogs bden par ma grub pa yin /
mdor na bum pas mtshon gzugs sogs kyi chos thams cad gdags gzhi la brten dgos shing rang tshugs mi thub pas bden par med de /
bzhi brgya par /
'di kun rang dbang med pa ste / /
des na bdag ni yod ma yin / /
zhes gsungs /
gzhan yang /
spyir bum pa de gcig yin yang /
rang gi cha shas du ma la brten dgos pas gcig yin par rang bzhin gyis ma grub cing /
bum pa de ka ba dang tha dad yin la /
de gnyis tha dad du bzhag pa de yang /
cig shos la brten nas cig shos de de las tha dad par bzhag pa tsam las ka bum gnyis rang gi ngos nas tha dad yin pa ma grub la /
gal te de grub na /
ka bum gnyis so so re re nas kyang tha dad yin dgos pas /
de gnyis re re nas gcig min pa'i skyon 'byung /
des na /
bum pa de ka ba dang tha dad yin yang /
bum pa de gcig @# / /
rang yin pas bum pa'i steng gi gcig dang tha dad gnyis kyang rtog btags tsam las rang ngos nas ma grub /
de yang rtsa shes las /
gzhan ni gzhan la brten te gzhan / /
gzhan med par ni gzhan mi 'gyur / /
gal te gzhan ni gzhan las gzhan / /
de tshe gzhan med par gzhan 'gyur / /
zhes gsungs pa ltar ro / /
gnyis pa shes pa rang bzhin gyis med par gtan la 'bebs pa ni /
yul la 'jug pa'i gsal rig gi dngos po zhig la shes pa zer zhing /
de la sems dang /
sems byung sogs kyi rnam grangs ches shin tu mang la de dag thams cad kyang yul gyi ngo bo dang khyad par myong ba'i cha nas dang /
skad cig snga phyi'i cha mang po zhig tshogs pa'i gdags gzhi'i steng nas rtog pas btags pa tsam ma gtogs shes pa kho rang gi rang ngos nas cung zad kyang ma grub mod /
'on kyang rang re la de ltar mi snang bar gang la'ang ma ltos par yul la rang dbang du spyod pa 'dra ba'i tshugs thub bam /
yul steng du rnyed rgyu yod pa lta bu 'char ba de dgag bya'i 'char tshul yin /
de ltar snang ba ltar grub na rang rgyud kyi de ring gi shes pa lta bu la mtshon na'ang /
de'i skad cig snga phyi'i cha shas rnams dang rang ngos nas gcig tha dad gang rung du grub dgos pa dang /
tha dad du grub na /
snga dro dang phyi dro'i shes pa gnyis bsal ba'i shul na de ring gi shes pa de 'di zhes logs su dbyer med pas de ring gi shes pa de snga phyi'i shes pa las bden pa'i tha dad du ma grub /
de ring gi shes pa de snga dro'i shes pa dang phyi dro'i shes pa gnyis dang bden pa'i gcig tu grub na /
de gnyis du ma yin pa bzhin du /
de ring gi shes pa nyid kyang du mar thal ba dang /
de ring gi shes pa snga dror 'byung ba bzhin /
phyi dro'i shes pa yang snga dror 'byung bar thal ba /
yang na /
phyi dro'i shes pa snga dror mi 'byung ba bzhin du /
de ring gi shes pa snga dror med par thal ba sogs kyis /
rang nyid rang gi cha shas dang bden pa'i gcig tha dad gang du'ang ma grub pa'i phyir na /
bden med du nges pa rnyed pa'i tshul la 'bad dgos /
gzhan yang shes pa'i 'khor gsum bden pa'i gcig tu grub na bya byed gcig tu thal ba'i skyon du 'gyur zhing /
bden pa'i tha dad du grub na shes bya med na'ang shes byed 'thad pa dang /
shes byed med kyang de'i bya ba 'thad pa sogs kyi skyon du 'gyur bas shes pa'i 'khor gsum rang ngos nas grub pa med pa la /
skad cig snga phyi'i cha shas du ma sogs rten 'brel tshogs tsam zhig la gdags gzhir byas nas shes pa dang /
rig pa zhes tha snyad tshad mas phar btags tsam gyi shes pa de la 'khor 'das kyi bya byed thams cad 'thad pa yin /
gsum pa ldan min 'du byed rang bzhin gyis med par gtan la 'bebs pa ni /
'dir dus la sbyar na zla ba bcu gnyis tshogs tsam gyi steng du snang tsam gyi lo zhig grub pa ma gtogs med kyang de las ldog pa'i dgag bya'i snang tshul nges par byas nas /
lo de rang gi gdags gzhi zla ba @# / /
bcu gnyis dang rang bzhin gyis gcig tu ma grub ste /
de grub na /
gdags gzhi zla ba bcu gnyis yod pa bzhin du lo yang bcu gnyis su thal ba dang /
yang na lo gcig yin pa bzhin zla ba bcu gnyis po yang gcig tu thal la /
de dang rang bzhin gyis tha dad du grub na /
zla ba bcu gnyis bsal ba na /
de las logs su lo de 'di zhes ngos zin du med pas gdags gzhi zla ba bcu gnyis kyi steng du 'dogs byed kyi blo tshad mas lo zhes phar btags tsam zhig ma gtogs de kha'i ngang nas tshur grub pa zhig gtan nas med /
gnyis pa 'dus ma byas rang bzhin gyis med par gtan la 'bebs pa ni /
'gog pa gnyis dang nam mkha' /
stong nyid sogs ni /
rgyu rkyen gyis 'du byed pa la brten nas ma byung bas 'dus ma byas zer la /
'dir nam mkha' la mtshon na /
dgag bya thogs reg bkag tsam gyi med dgag gcig la nam mkha' zhes tha snyad tsam du bzhag pa ma gtogs /
cha can nam mkha' nyid rang gi shar lho nub byang gi cha shas rnams dang rang gi mtshan nyid kyis grub pa'i gcig tu yod na /
shar nub kyi nam mkha' gnyis gcig tu 'gyur zhing /
de lta na /
shar gling lus 'phags po'i nam mkha' nas nyi ma shar ba'i tshe /
nub gling ba lang spyod kyi nam mkha' nas nyi ma shar bar 'gyur la /
de dag dang rang mtshan gyis tha dad du grub na cha dang cha can 'brel med don gzhan du 'gyur bas /
phyogs mtshams steng 'og gi nam mkha'i cha shas rnams bsal ba'i shul na nam mkha' 'di'o zhes ngos zin rgyu yod dgos pa las /
de med pas na bden par med pa yin /
'ga' zhig gis stong nyid bden grub tu bzung ba ni ches shin tu mi rigs te /
mdo las /
bdag tu lta ba ri rab tsam du 'dzin pa ni sla yi /
stong nyid bden par grub pa ni de lta ma yin no / /
zhes gsor mi rung ba'i lta ba yin par gsungs pas /
de yang stong nyid la'ang gdags gzhi'i sgo nas phye ba'i cha du ma dang /
stong gzhi la phar khyab che chung gi stong pa'i cha du ma yod pa de dag dang bden pa'i gcig tha dad gang rung du grub ma grub dang /
stong gzhi chos can dang phan tshun ltos med du grub ma grub dpyad pas shes te| mdo las /
gzugs nyid kyang mi dmigs na /
gzugs kyi de bzhin nyid dmigs par lta ga la 'gyur /
zhes gsungs /
gsum pa de las lhag mthong skye tshul ni /
sngar sems gnas thabs kyi ting nge 'dzin dgu'i sgo nas zhi gnas mtshan nyid pa grub zin ma nyams par yod pa'i shin sbyangs de tsam gyis lhag mthong mi thob cing /
de'i steng gang zag gi bdag med lta bur mtshon na /
sngar bshad pa bzhin gnad bzhi'i dpyad pa la brten nas phung po lnga'i steng du ngar 'dzin lhan skyes kyis bzung ba ltar gyi nga rang bzhin gyis grub pa gtan nas med pa'i nges pa lhang gis byung ba na /
de nyid kyi dmigs pa dran pas ma brjed par bzung /
shes bzhin gyis bying rgod bkag la mnyam @# / /
par bzhag /
'dzin stangs shugs zhan pa dang /
mi gsal bar 'gro grabs byed na slar yang gnad bzhi'i dpyad pa la sogs pa sngar bzhin byas nas nges pa shugs can rnyed pa'i tshe de la rtse gcig tu bzhag /
de ltar stong nyid la gnas cha btsal /
gnas cha rnyed pa na /
'jog sgom brtan po'i ngang nas gnad bzhi la sogs pas dpyod pa dper na mtsho shin tu dwangs pa rlung gis mi g.yo ba'i nang nye'u chung 'khyug pa lta bu ste /
de ltar gnas cha dang /
so sor rtog pa'i shes rab cha mnyam pa'i tshul gyis yun ring goms par bgyis pas sngar bzhin sems gnas dgu rim gyis bsgrubs pa'i mthar dpyad pa rang stobs kyis drangs pa'i shin sbyangs khyad par can sngar zhi gnas thob dus kyi de las kyang ches lhag pa zhig thob ste dpyad sgom de nyid 'jog sgom du 'bad rtsol med par 'gro ba zhig nam byung ba'i tshe stong nyid la dmigs pa'i lhag mthong dngos gnas pa thob cing /
zhi lhag zung 'brel du gyur pa yin gsungs / /
! / /
nyin nyer gsum par /
chos kyi rgyal po tsong kha pa chen po'i gsung /
de ltar lam gyi gtso bo rnam gsum gyi / /
zhes sogs kyi lung 'dren mdzad de kun slong 'chos tshul mdor bsdus shig gsungs nas /
kha sa sngon du song ba'i sa bcad rnams 'dren par mdzad rjes /
gsum pa thun mong ma yin pa rdo rje'i theg pa la slob tshul zhu na /
de ltar sngar bshad pa'i skyes bu chung 'bring gi lam la brten nas nges 'byung gi blo la myong ba thon pa na /
skyes bu chen po'i lam la brten nas byang chub kyi sems la myong ba 'don /
de la myong ba thon pa na /
stong pa nyid kyi lta ba la nges shes rnyed par byas te de nas gsang sngags la 'jug dgos /
de ltar sngon du ma song bar sngags la zhugs na ni /
rim pa bzhin thar pa dang /
bla med rdzogs byang gi thabs su mi 'gro la /
bu chung rta rgod la bskyon pa bzhin du khe med pa'i khar nyen shin tu che zhing /
lam gyi gtso bo rnam gsum la myong ba skyes nas gsang sngags kyi lam la zhugs na ni gsang sngags kyi myur khyad kyang nges par thon pa 'ong /
gsang sngags kyi bstan pa ni sangs rgyas las kyang dkon par gsungs shing /
bla med kyi lam la brten na snyigs dus kyi tshe thung 'di nyid la mi slob pa'i zung 'jug gi go 'phang thob par nus pas /
nges par du lam de la slob dgos /
de yang 'phral gyi rkyen sel ched tsam du rta mgrin dang phyag rdor sogs kyi rjes gnang re tsam zhu ba de 'dras mi chog par rdo rje slob dpon mtshan nyid dang ldan pa'i drung nas yi dam gsang bde 'jigs gsum gang rung gi dkyil 'khor du /
sku bzhi'i sa bon thebs nges kyi dbang bzhi rnam par dag pa legs par nos /
dbang dus su gang khas blangs pa'i dam sdom rnams mig gi 'bras bu bzhin du bsrung ba'i thog nas /
rim gnyis kyi zab khrid nyan te nyams su blangs na bstan pa yongs rdzogs la lag len thebs pa yin pas don shin tu che /
de lta bu'i lam gyi bgrod tshul legs par shes na /
@# / /
dbu bshes gnyen bsten tshul nas mjug mi slob pa'i zung 'jug gi bar gyi mdo sngags kyi lam bzang la go ba legs par chags pa yin /
slob ma rnams gsang sngags bla med kyi dbang ma thob pa mang po yod tshe rdo rje'i theg pa la slob tshul gyi skor 'di sa bcad tsam las zhib tu mi gsung ba phyag bzhes yin gsungs /
gnyis pa gzhan rgyud smin par byed pa bsdu bzhi la slob tshul ni /
mdo sde rgyan las /
sbyin mtshungs de ston len 'jug dang / /
bdag nyid rjes su 'jug rnams kyi / /
snyan par smra dang don spyod dang / /
don mthun nyid du 'dod pa yin / /
zhes gsungs pa ltar /
byang chub sems dpa' rnams ni sems can gzhan gyi don byed pa la brtson dgos shing /
de la bsdu ba rnam pa bzhi'i sgo nas gzhan rgyud smin par byed pa la /
de yang dang po so so'i skye bo rnams ni zang zing gis 'brid par sla ba yin pas /
lam la rim gyis bkri ba'i phyir du thog mar zang zing ster ba tshun gyis yid mgu bar byas nas 'khor du bsdus /
gnyis pa 'dus pa de dag la 'jig rten gyi tshul dang mthun pa'i gtsam dang /
gtso bor dbang po dang mos pa dang mthun par chos kyi gtam bsnyad de snyan par smra ba dang /
gsum pa gdul bya de dag la dbang po dang 'tsham par dam pa'i chos kyi lam bstan pa de ltar rim gyis slob tu 'jug pa'i don spyod dang /
bzhi pa rang gis kyang gzhan la ji ltar bshad pa bzhin nyams su len pa'i don mthun pa ste bsdu ba rnam pa bzhi'i sgo nas sems can gyi don bsgrub par bya dgos /
de dag gis dngos gzhi'i bshad pa song nas /
da ni kha sang sngon du sems bskyed cho gas bzung tshul rjes su zhu rgyur bzhag pa de zhu ba yin pas gnyis pa sems bskyed cho gas bzung ba'i tshul la gnyis /
sdom pa ma thob pa thob par byed pa dang /
thob pa mi nyams par bsrung ba'i tshul lo / /
dang po ni /
sems bskyed cho gas bzung zhes pa'ang /
sems de la myong ba sne zin tsam skyes nas bzung na sdom pa skye ba yin gyi /
myong ba gang yang med par tshig tsam rjes zlos byas pas mi phan /
'on kyang myong ba ma skyes pas kyang de ltar blangs na bag chags 'jog par 'gyur bas de la nan tan byed pa gnad che| myong ba skyes pa dag gis ni sang nyin dmigs pa sogs nan tan du byas nas blangs na /
yul khyad par can la brten nas byang sdom 'thob la /
sems bskyed gong nas gong du 'phel zhing brtan por 'gyur ba yin /
de yang sems bskyed cho ga la sta gon med par byed pa'i bsdus pa dang /
nyin gcig la sta gon dngos gzhi gnyis ka rdzogs par byed pa'i 'bring po dang /
sta gon nyin gcig dang /
dngos gzhi nyin gcig ste nyin so sor byed pa'i rgyas pa bcas gsum las /
da lam 'dir phyi ma ltar byed pa yin /
de'i sbyor ba zhes pa byang chub lam rim gyi khrid lta bu sngon du song ba dang ma 'brel bar dbang dang khrid lung la sogs pa gzhan gyi mjug tu sems bskyed kyi sbyor ba byed pa'i skabs thun @# / /
mong ba'i lam rim gyi bshad pa cha tshang rgyas par zhu dgos pa phyag len yin mod /
da lan byang chub lam gyi rim pa'i khrid dang 'brel pa yin pas /
sngar rgyas par bshad pa de las lhag tu slar zhu dgos med pas /
'dir sngon 'gro'i bshad pa rgyas bshad mi dgos pa yin /
rjes su sems bskyed mdzad po rnams nas kyang lam rim gyi bshad pa dang 'brel ma 'brel gyi khyad par de ltar mdzad dgos gsungs nas sbyor chos skabs mchod phreng rgyas pa /
maN+Dal ? grangs gsog /
gsol 'debs maN+Dal mjug /
sngon 'gro'i kun slong bcos pa mdor bsdus gsungs rjes /
des na sngar bshad pa de dag la do nub dang sang zhogs dmigs pa bskyar ci thub mdzad dgos /
sang nyin bla ma rgyal ba sras bcas sems bskyed kyi dpang ? por spyan drangs te phyag mchod sogs bya dgos pas 'khor bsgyur dbul po'i khyim dang /
mi gtsang thal rdul gyi khrod du gdan drangs mi rung ba bzhin da lta tshogs grol nas sa gzhir srog chags sogs la mi gnod par byi dor legs par byas nas dri bzang gi chus chag chag gdab /
me tog gtsal du dgram /
slob dpon gyi khri me tog dang /
rin po ches brgyan pa bsham /
mchod pa yang sngar jo bo chen pos /
bod mchod pa ngan pas sems bskyed mi skye gsungs pa bzhin mchod pa ngan pa mi byed par yo byad kyi drug cha gtong dgos par gsungs shing /
gang ltar grogs po'i blor mi shong ba lta bu'i mchod pa gang rgyas bsham dgos /
sang sems bskyed dngos bzhi'i skabs su byang chub kyi sems bskyed pa la tshogs gsog sgrib sbyong /
bar chad bsrung ba sogs dgos pas /
sang nyin zhogs tshogs la rab na bka' 'gyur dang /
de min mdo phal po che klog pa sogs byed dgos pa gsungs mod /
de tsam ma lcogs kyang klog bde ba dag gis brgyad stong pa dang /
mdo bskal bzang dag thon nges par byed cing /
gzhan yang chab gtor dang /
'byung po la gtor ma gtong bar gsungs pas cha gsum sogs btang nas /
dngos gzhi la 'jug dgos /
de yang 'jig rten khyim pa dag tshe 'di'i dga' ston rten 'brel lta bu dang /
tshe zad pa'i lo gsar la'ang dga' spro gzab sprod sogs byed na /
rang re bla na med pa'i byang chub tu sems bskyed /
theg chen gyi lam du zhugs nas rgyal ba'i sras su 'gyur ba la dga' spro ci'i phyir mi byed pas /
sang zhogs gos kyang gsar pa zhig bgos /
rab tu byung ba rnams kyis chos gos snam sbyar sogs bzhes /
khrus dang gtsang spra dang ldan pa'i sgo nas sngon gyi sangs rgyas rnams kyi rnam thar bzhin sems bskyed kyi rdzas gang yang rung ba re bsnams nas phebs dgos /
'dir phebs skabs su'ang /
gnas khang tha mal pa 'di ltar min par gzhal yas khang gru bzhi sgo bzhi pa /
sgo bzhir rgyal chen bzhi rang rang gi 'khor g.yog 'bum phrag dang bcas @# / /
pas bsrung ba dang /
phyi'i mtha' skor du dkar phyogs kyi lha rnams sems bskyed nod pa'i phyir du 'khod pa /
nang gi phyogs bzhi'i ldebs ris la'ang /
bdag cag gi ston pas sngon slob pa lam gyi gnas skabs su byang chub kyi spyad pa spyod pa'i rnam thar rnams da lta mngon sum du mdzad bzhin pa lta bur gsal bar bsam zhing /
de mthong bas de dag la yi rangs shing smon lam 'debs /
tshogs thengs gnyis par /
bla ma gdan drangs nas byang chub kyi sems skye ba'i gzhir tshogs gsog pa dang sgrib pa sbyang ba legs par bya dgos pas /
sbyor chos rgyas par mdzad de tshogs gsog sgrib sbyong gi dmigs pa rnams nan tan du byed /
bla ma yang bcom ldan 'das shAkya thub pa dngos su mos /
bla mas dmigs pa ngo sprad pa na so so'i dmigs rnam legs par gsal 'debs dgos /
spyir sems can thams cad kyi don du sangs rgyas thob 'dod tsam ni smon sems dang /
sems bskyed nas spyod pa la slob 'dod pa ni 'jug sems te /
de yang dper na snga ma ni /
'di nas rgya gar du 'gro bar rtsom pa dang /
phyi ma ni lam du zhugs pa lta bu yin /
sems bskyed cho gas bzung ba de la'ang byang sa nas bshad pa ltar smon 'jug so sor bzung ba dang /
spyod 'jug nas bshad pa ltar smon 'jug cig car du bzung ba'i tshul gnyis yod pa gang byas kyang khyad med cing /
de gnyis dbu sems so so'i lugs su kha cig 'chad mod /
sems bskyed bzung tshul la dbu sems mi mthun pa med cing /
rang lugs snga ma sems bskyed pa tsam las spyod pa la slob mi nus pa'i dbang du byas la /
phyi ma ni de gnyis ka byed nus pa'i dbang du byas par bzhed cing /
sang nyin smon 'jug cig car du bzung ba'i lugs ltar byed pa yin gsungs nas gtang rag gi maN+Dal dang /
lam rim smon lam mjug tu /
bla ma rin po ches dbu bskul mdzad de /
byang chub sems mchog rin po che / /
zhes sogs lan gsum /
pha ma sems can thams cad bde dang ldan gyur cig /
sogs dang /
dpal ldan bla ma'i sku tshe brtan pa dang / /
zhes sogs lan re /
gsungs shing /
de rjes rgyal ba ma lus ma gsungs nas sta gon grol / /
! / /
nyin nyer bzhi par /
tshogs thengs dang por mdo klog pa dang gtor ma btang ba sogs song rjes /
chos thun gnyis par /
bla ma rin po che bzhugs khrir gdan drangs| sbyor chos mchod 'phreng sogs rgyas par btang nas /
sems bskyed kyi sdom pa zhu ba'i yon du maN+Dal 'bul skabs sems bskyed kyi rdzas rnams so so'i phyag tu bzung ste /
maN+Dal mjug bla ma'i sku mdun du phul nas spungs zin mtshams /
ji skad du /
khams gsum chos kyi rgyal po tsong kha pa chen po'i zhal nas /
sems bskyed theg mchog lam gyi gzhung shing ste / /
zhes sogs 'dren par mdzad nas /
sems @# / /
bskyed kyi phan yon rnams sngar bzhin gsungs shing /
dal 'byor rnyed dka' nas bzung ste go rim mthar chags yid 'khul nges kyis blo sbyangs nas /
dmigs pa gsal 'debs kyi skabs rang gi mtha' skor du sems can thams cad 'khod par mos dgos pas /
de yang 'gro ba rigs drug thams cad kyang mi'i rnam can sha stag tu mos te /
pho rigs kyi sems can thams cad rang gi pha dang /
mo rigs kyi sems can thams cad rang gi ma rgan mo'i rnam par g.yas g.yon du gsal 'debs /
de nas bla ma thub pa'i dbang por gsal ba'i mtha' skor du bskal bzang sangs rgyas stong sogs kyis bskor ba dang /
spyan drangs pa'i bla ma rgyal ba sras bcas kyi spyan sngar pus mo g.yas pa'i lha nga sa la btsugs te /
skyabs sems byed pa sangs rgyas chos tshogs ma lan gsum dang /
smon sems bzung bar dam bca' ba 'gro kun srid zhi'i 'jigs pa zhes sogs lan gsum /
de nas dngos gzhi smon 'jug cig car du 'dzin pa /
bla ma rgyal ba sras bcas rnams / /
zhes sogs dgongs gsol sngon du 'gro ba'i sdom gzung gi tshig lan gsum /
deng dus bdag tshe 'bras bu yod / /
ces sogs spro ba bskyed pa dang /
bslab bya 'dzin pa tshar gcig bcas bla ma rin po ches tshig don gsung bshad sbrags te dbu bskul bcas gsungs shing slob ma rnams kyis rjes zlos zhus| de nas rang res da res byang chub tu sems bskyed pa na /
phyogs bcu'i zhing rab 'byams na bzhugs pa'i sangs rgyas rnams kyi zhing khams bzhugs khri dang bcas pa 'ber gyis g.yos shing /
'khor rnams kyis de'i rgyu rkyen zhus pa na /
bod kha ba can gyi ljongs su /
dben gnas chu bzang ri khrod bya ba na /
bla ma byams pa bstan 'dzin 'phrin las rgya mtsho zhes bya ba'i spyan sngar /
slob ma che ge mos byang chub mchog tu sems bskyed pa'i mthu yin zhes gsungs shing sems de mi nyams pa dang /
spyod pa yongs su rdzogs pa'i smon lam mdzad par gsungs /
de nas sems bskyed kyi rdzas las gang lcogs shig phyag tu bzhes shing /
'phros kyang mchod g.yog pa rnams kyis bzung ba dang bcas /
rang cag rnams kyis da lam byang chub lam gyi rim pa 'chad nyan bgyis pa'i dge rtsa dpag tu med pa byung ba dang /
byang chub kyi sems bskyed pa'i dge rtsa 'dis mtshon /
dus gsum gyi dge tshogs rnams chud mi 'dza' ba'i phyir rje btsun byams pa mgon po la bcol nas /
nam zhig gling 'dir byams mgon gyis mchog gi sprul sku'i mdzad pa ston pa'i tshe /
dge rtsa de dag gi mthus rang re rnams rgyal ba byams pa mgon po'i 'khor gyi thog mar gyur nas gsung gi bdud rtsi la longs spyad de /
bla med byang chub tu lung bstan thob pa'i rgyur bsngo ba byed pa yin la /
lan gsum pa'i mthar nged kyis mchod rdzas nam mkhar 'thor ba @# / /
dang khyed rang rnams kyi dge rtsa rnams bkra shis rtags brgyad /
rgyal srid sna bdun sogs kyi mchod rdzas su gyur nas /
dga' ldan du rje btsun gyi nye 'khor la babs shing /
byams mgon gyis kyang dge rtsa bdag gir bzhes te thugs smon mdzad song snyam par byed dgos par gsungs te /
nam zhig rdor gdan ma dang /
de tshe rgyal ba zhes sogs sh+lau ka gnyis ka dbu bskul gyis lan gsum gsungs te gsum pa'i mthar rdzas rnams 'thor tshul mdzad /
gnyis pa thob pa mi nyams par bsrung ba'i tshul la smon 'jug gi bslab bya gnyis las /
dang por tshe 'dir sems bskyed mi nyams pa'i rgyu la bslab pa dang /
skye ba gzhan du mi 'bral ba'i rgyu la bslab pa gnyis /
dang por bzhi las /
dang po ni /
sems bskyed kyi phan yon dran pa dang /
gnyis pa ni /
sems bskyed mi gtong bar spel ba'i phyir nyin lan gsum mtshan lan gsum du bzung ba dang /
gsum pa ni /
gzhan gyis log sgrub byas par 'di'i don mi bya snyam pa lta bu'i blo ngan skye ba 'gog pa dang /
bzhi pa ni /
sems bskyed 'phel ba'i rgyur tshogs gsog pa rnams yin /
gnyis pa la bzhi tshan gnyis las /
dang po ni /
rdzun gyis bla ma dang mkhan slob sogs dbu bskor ba dang /
gzhan dge ba byed par 'gyod pa bskyed pa /
byang sems la zhe sdang gis mi snyan pa /
brjod pa /
lhag bsam ma yin pa'i g.yo sgyu byed pa ste nag po'i chos bzhi spong ba dang /
gnyis pa ni /
shes bzhin rdzun smra spong ba /
sems can la g.yo sgyu med pa'i bsam pa drang por gnas pa /
byang sems rnams la ston pa'i 'du shes bskyed cing don gnas kyi bsngags pa brjod pa /
rang gis smin par bya ba'i sems can rnams la rdzogs byang 'dzin du 'jug pa ste dkar chos bzhi bsten pa yin /
gnyis pa 'jug pa'i bslab bya ni /
rtsa ltung bco brgyad dang /
nyes byas zhe drug gis ma gos par byang chub sems dpa'i sdom pa tshul bzhin du bsrung ba la bslab dgos tshul sogs zhib par gsungs shing /
de nas slar yang /
ngas ni khyod la thar pa'i thabs bstan gyi / /
thar pa rang la rag las shes par gyis / /
zhes gsungs pa bzhin du /
sngar zhus pa de dag phyi'i bshad chos tsam du ma song bar nyams len la 'khyer ci thub dgos tshul dang /
dper na tshong pa la sogs pas rta drel sogs la so sor 'tshams pa'i khal ci nus re 'gel ba ltar blo rab 'bring tha gsum gyis nus tshod dang bstun pa'i nyams len ma mtha' re cis kyang gnang dgos shing| gtso cher byang chub kyi sems la thugs dam gyi mthil du byas nas /
dmigs pa gzhan dang gzhan dag de'i grogs su shes pa'i sgo nas bskyangs dgos la /
de yang dang por dge ba'i bshes gnyen la bsten tshul tshul bzhin byas pas /
des bstan pa'i gdams don nyams su len pa'i sgo nas dal 'byor la snying po len 'dod bskyed cing /
snying po len pa'ang nges par da lta nas byed pa ma byung na /
rten 'di yun du mi gnas pa dang /
'chi ba'i rjes su'ang @# / /
gar skye rang dbang med cing /
ngan 'gror skyes na de'i sdug bsngal mi bzod pas /
de las skyob pa'i skyabs dang /
de las thar ba'i thabs btsal dgos shing /
thabs de dag la 'bad pas gal te ngan 'gror mi skye ba tsam byung yang /
bde 'gro'i rten la sdug bsngal med pa min cing /
slar ngan song du mi skye ba'ang min tshul zhib tu bsams pas nges par 'khor ba las thar 'dod kyi bsam pa 'byung la /
de yang rang gcig pu thar bas mi chog par sems can thams cad drin can gyi pha ma sha stag yin pas /
de dag la ji mi snyam par 'jog pa ma rabs kyi lugs su 'gyur bar ma zad /
rang yang 'khor ba las thar tsam gyis mi chog par /
snga phyir ma ltos par theg chen gyi lam du 'jug dgos pas na da lta nas theg chen la 'jug rigs shing /
'jug sgo yang sems bskyed kho na yin pas de bskyed pa'i thabs la 'bad dgos /
de ltar byang chub kyi sems la rtsol med kyi myong ba thon pa na /
rang gi ngos nas sems can gyi don du yun ring por dka' ba spyad dgos kyang bzod mod /
de'i bar ma rgan rnams sdug bsngal gyis mnar ba la ches mi bzod pa'i byang chub kyi sems khyad par can zhig gi sgo nas /
theg pa kun gyi mchog gsang sngags kyi lam du 'jug dgos pas /
rdo rje slob dpon mtshan nyid dang ldan pa zhig gi drung nas smin byed dbang bzhi nos te /
'od gsal dang sgyu lus zung du 'jug pa'i zung 'jug gi nye rgyu dngos su sgrub pa dang /
de'i smin byed du bskyed rim bsgom pa sogs kyis snyigs dus kyi tshe thung gcig la mi slob pa'i zung 'jug gi go 'phang thob pa zhig byed dgos /
de thob par byed pa la'ang de'i sngon du de dag gi nye rgyu don gyi 'od gsal dang /
dag ma dag gi sgyu lus sgrub pa sngon du 'gro dgos shing /
de la'ang de dag gi smin byed bskyed rim rags pa tsam mthar phyin pa zhig nges par dgos la /
de'i sngon du sku bzhi'i sa bon thebs nges kyi dbang bzhi rnam par dag pa thob dgos /
de la'ang de'i snod rung khyad par can lam thun mong ba byang chub kyi sems kyis rgyud sbyangs pa sogs sngon du 'gro dgos /
de'i phyir sems de skye ba'i rgyu sems can thams cad sdug bsngal gyis mnar ba la mi bzod pa'i snying rje dang /
de skye ba'i gzhi dang por /
rang nyid 'khor ba spyi dang bye brag gi sdug bsngal la mi bzod pa'i yid 'byung dang /
de'i sngon du ngan song gi sdug bsngal la 'jigs shing skrag pa zhig dgos la| de'ang las 'bras dang nam 'chi nges med ma bsams par rnal ma zhig mi skye bas de dag bskyed dgos /
lam de dag la 'jug blo skye ba'i rgyu ni dal 'byor don che rnyed dka' bsam pa kho na yin /
de dag thams cad kyang dge ba'i bshes gnyen bsam sbyor gnyis kyis tshul bzhin du bsten pa la brten nas skye dgos pa yin /
de'i phyir dang po nas mtho sa zhig tu mi snyegs par bshes gnyen bsten tshul nas bzung rim bzhin nyams 'og tu tshud par byas nas @# / /
blo sbyang /
nyams 'og tu tshud pa zhes pa de re zhig bar sbyang na rgyud la skye bar 'dug snyam pa'i drod rnyed pa la zer /
de nas dbu nas mar la /
lam gyi rim pa'i mgo ba shes gnyen bsten tshul nas bzung ste dmigs skor re re bzhin la rtso bcas kyi myong ba 'don /
myong ba thon zin pa rnams la bshar sgom dang /
gang la myong ba ma thon pa de la de rtsal du bton nas sbyang /
'di dag gi tshe yang rang cag tshang la ma nor ba'i mdo sngags kyi bstan pa dri ma med pa 'di lta bu dang mjal ba'i dus 'dir gsang sngags la bag chags 'jog pa tsam ma byung na shin tu phangs pa yin pas /
yi dam gsang bde 'jigs gsum gang yang rung ba zhig gi steng nas lam bskyed rdzogs gnyis la'ang bshar sgom re cis kyang bya /
de ltar byed pa'i gang zag des ni bstan pa yongs su rdzogs pa la bshar sgom byas pas /
stan thog gcig tu de dag thams cad nyams len du 'khyer ba yin /
des na /
byang chub kyi sems kyi bar gyi dmigs skor de dag la rtsol bcas kyi myong ba thon pa na /
de nas yang dbu nas mar la /
dmigs skor re re bzhin nas rtso la med kyi myong ba 'don /
de ni lam lta bur mtshon na 'gro gcig ma lta bu yin pas de lta bu'i tshul gyis byang chub kyi sems kyi bar la myong ba thon par byas pa'i thob nas gsang sngags kyi lam rim pa gnyis la tshul bzhin du 'bad na| rgyud dang grub chen gyi gzhung nas bshad pa'i rtogs pa khyad par can rgyud la skye zhing ring por mi thogs par rgyal ba dben sa pa yab sras ltar snyigs dus kyi tshe thung gcig la zung 'jug rdo rje 'chang gi go 'phang mngon du byed par nus pa yin /
da ni rang cag rnams byang chub tu sems bskyed nas rgyal ba'i sras kyi spyod pa bla na med par 'jug pa'i phyir nam mkha'i mtha' khyab kyi rigs drug gi 'gro ba kun so so'i sdug bsngal zhi zhing /
bla med byang chub kyi go 'phang la 'god par smon pa'i ched spyod 'jug gi smon lam 'don par mdzad dgos /
'di ni bdag gi bla ma rin po che'i phyag len la med kyang /
sngon khri chen yab sras sogs kyi skabs mdzad par snang ba'i phyag srol bzang po slar gso ba sogs kyi dgos pa khyad par can gyi phyir yin pas /
tshig don dang mthun par ma g.yengs pa'i ngang nas gsung bar zhu gsungs nas /
spyod 'jug chen mo'i bsngo ba dbu bskul gyis lhan du gsungs shing /
mjug tu gtang rag gi maN+Dal dang smon lam /
shis pa brjod pa sogs kyis yongs rdzogs bstan pa'i snying po byang chub lam gyi rim pa'i srol bzang dus kyi mthar yang nub pa med par sa gsum gyi mun sel mchog tu ches cher gsal ba'i bka' drin mdzad do / /
smras pa /
byams ? brtse'i ral gris srid pa ? gzhig pas bde gshegs bstaN ? la rdo rje 'dzin ? pa'i rje bor snyems /
pha ? mtha' mi mngon blo chen rgyal ba'i 'phrin ? bzang sgrog pas 'gro kun mun pa'i mal @# / /
las slong / /
stong nyid snying rje'i phyag rgya mchog gi ri bong mtshan mas gtan bde'i rol mtsho spel ba'i dpyid / /
bdag blo rab rgyas padmo kha 'byed rigs kun bdag po spyi bo'i rgyan du slar yang bsten / /
mgon de'i zhal lung rin chen 'bum gyi dbyig /
srid dang zhi ba'i 'dod pa kun 'jo ba / /
skal bzang skye bo'i snying gi gces nor du / /
reg gzigs gter gyi sgrom bu 'di na gtams / /
rjes bstan rim pa du ma'i 'du 'god ni| |thams cad gzigs pa'i 'gal zla 'gog pa'i gar / /
zla med dpal du che ba'i lung rtogs kyis / /
dbang po'i khams bzhin theg pa mchog la gzho la / /
thub gsung rab 'byams ma smad lus can nor / /
gdams pa'i man ngag mchog tu rtogs pa'i blos / /
snang srid bla mar shar ba'i gzigs mo la / /
longs su spyod 'di rgyal ba dgyes pa'i lam / /
bdud bzhi bcom pas rgyal rnga brdung ba'i dbyangs / /
thub dgongs zab mo'i brjod pa ma 'khrul bar| |don gnyis bde blag ster ba'i 'phrin yig tu / /
spel bas rnyed dka'i lam la spyod pa mang / /
nyes pas ma rnyog kun spyod rgya chen mtshor / /
lam gyi snying po smin pa'i rang rig khams / /
skye 'gag bdag tu med pa'i rten 'byung don / /
'gro la gsal ba lam bzang 'di las gang / /
bsam 'phel yod rgus mi mtshon rnyed dka'i rten / /
'di snang gyi na'i gar la mi rol bar / /
rang gi gtan 'dun bde ba'i mtha' rtog na / /
lam mchog 'di las gzhan du su zhig spyod / /
des na thar pa 'dod pa'i yid can rnams / /
ltar snang lam gyis mchog tu mi rlom par / /
yongs rdzogs man ngag gcig tu 'khyil ba'i bcud / /
'di la bsten dang re ba'i yi ga 'jo / /
tshul 'dir 'bad pa'i dge tshogs gang+ga'i klung / /
zla ba'i mdzes ma mu tig do shal phreng / /
phyogs kyi mu khyud rgyan du ring ba yi / /
rten 'byung sgyu ma'i ngo mtshar 'byams klas pas / /
dri bral rgyal ba'i ring lugs bsil sbyin dbang / /
lha mi'i gtsug tor rtse la nor bu'i mched / /
skal bzang kun+da'i dpal du rgya che bas / /
khams gsum gdung ba yun du sel gyur cig /
bshad sgrub zad pa med pa'i rlabs kyi sgo / /
kun gsal pha mthar phye ba'i gter gyi mdzod / /
gser gyi me tog 'dzum grol padma'i mtsho / /
dge ldan lugs bzang ring du gnas gyur cig /
rgyal kun mkhyen brtse nus pa'i rin chen rdul / /
srid zhi'i rtse mor spungs pa'i lhun po'i dbang / /
bstan 'dzin rgya mtsho bskal brgyar mi g.yo zhing / /
'phrin las nyi zla'i rna cha gsal gyur cig /
mngon dga' rab rgyas skabs gsum grong gi dpal / /
ljongs 'dir 'phos pa'i rdzogs ldan dbyar skyes sprin / /
bsod nams mkha' la bla rer bres pa'i g.yang / /
phan bde bdud rtsi'i char du 'je gyur cig /
bdag cag rnams kyang drin can bla ma mchog /
spyi bor rin thang med pa'i thig le ru / /
'bral med tshul bzhin bsten pas theg mchog lam / /
rlabs chen mkha' lding 'phrul gyis bgrod gyur cig /
mdor na mkha' mnyam 'gro ba ma lus @# / /
pa| |par mi ta'i spyod bzang yongs rdzogs shing / /
shing dbang drung du stobs bcu mnga' ba'i dpal / /
dpal ldan byang chub rdo rje myur thob shog /
ces pa 'di yang dus gsum gyi rgyal ba sras dang bcas pa thams cad kyi mkhyen brtse nus gsum mdzad pa 'phrin las dang bcas pa gcig tu bsdus pa'i rang gzugs gcig pu /
brtse bas bskyod pa'i thabs mkhas kyi mdzad pa bsam gyis mi khyab pas bdag dang bdag 'dra'i blun rmongs rnams kyang theg pa mchog gi skal bzang la sbyor bar mdzad pa'i bka' drin mtshungs zla ma mchis pa'i rtsa ba'i bla ma khyab bdag rdo rje 'chang pha bong kha pa don gyi slad du mtshan nas smos te rje btsun byams pa bstan 'dzin 'phrin las rgya mtsho dpal bzang po'i zhal snga nas la gzim lha klu dga' tshal ba'i sku ngo dad dam mtshungs pa med pa'i yon gyi bdag mo lha lcam dbyangs 'dzoms tshe ring nas sku gshegs gung 'jigs med rnam rgyal dang /
lha sras gung phun tshogs rab rgyas gnyis kyi dge rtsar ched dmigs ji ltar gsol ba btab pa bzhin rab byung bco lnga pa'i lcags bya lor dben gnas nyang bran chu bzang ri khrod kyi chos rar byang chub lam gyi rim pa'i dmar khrid myur lam dang /
'jam dpal zhal lung dbus brgyud dang /
lho brgyud bcas gsum sbrags thog /
blo sbyong skabs blo sbyong don bdun ma dang bcas kyi nyams khrid zab mo smin rgyas su bka' drin stsal te rmongs rtul gyi na ba bdag kyang zab rgyas gsung gi bdud rtsir longs su spyod pa'i skal bzang thob skabs /
r+wa stod brag g.yab gdong kong sprul sku rin po che nas nyin re nyin re'i gsung bshad rnams zin bris lam rob tsam phyogs gcig tu bkod 'dug pa ltar rje btsun bla ma mchog nas ljags zhus dang 'brel sbyor chos bzhi pa tshogs zhing gsal 'debs pa'i mjug yan chad la 'phri snon bka' bcos sogs mdzad zin kyang /
de man chad bla ma rin po che gzhan don 'phrin las nam mkha' ltar rgya che ba'i stabs kyis gzigs zhib mdzad ma grub pa'i mur 'phro can du bzhugs par brten pha bla ma bka' drin can gyi 'phrin las kyi zhabs 'degs su bsams te 'phro skyong zhig thub na ci ma rung snyam pa yid la gcags mus thog /
mgon po gang gi gsung las skyes pa'i slob bu bstan pa'i thugs 'khur 'dzin pa'i bla sprul khag dang /
gzhung brgya smra ba'i dge ba'i bshes gnyen phyogs dang phyogs na bzhugs pa du mas yang yang bskul ma mdzad par brten rtsa ba'i zin bris sngon ma'i thog bla ma rdo rje 'chang nas lam rim snga rjes su stsal ba'i gsung zin khungs dag 'ga' shas go bsdur te legs cha 'tshol zhib khu bsdu bya rgyu sogs phran rang nyid rnam g.yeng lu gu brgyud kyi gzhan dbang du song bas khom min stabs mtshungs med rje btsun bla ma bka' bzhin sgrub pa'i mchod pas yun ring du bsnyen cing /
thos pa 'dzin pa kun dga' bo dang mtshungs pa 'dan ma drung yig dge slong blo bzang rdo rje @# / /
lags la zin bris rnams phran nas zhib 'jug bde khyad phyogs gcig tu bsdus te gong 'og 'khrug sdeb dang /
sa bcad so so'i thad kar skyel rgyur bskul ba bzhin drung lags nas kyang yun ring ngal ba khyad bsad kyis grogs dan yang dag par mdzad pa la /
slar yang rang nyid nas brel ba'i gseng dbar nam byung la zhib tu dpyad de bla ma'i gsung dang mthun min phran bu yod rigs la dag bcos bya rgyu dang /
zin bris rnams su ma 'khod pa'i gsung rgyun man ngag rang blor nges rigs rnams gsar 'god sogs snon 'phri bya 'os rigs gang nus su bgyis te drin can bla ma mchog gi zhal tshab lta bur kun la sman du re ba'i lhag bsam gyi ngal ba 'du byed pa po ni /
rang lo bdun brgyad kyi skabs nas bzung mgon po mchog des mnyes bzhin rjes su bzung ste byin rlabs bla na med pa'i thugs rje'i zho shas 'tsho ba'i bka' 'bangs kyi tha shal /
kha bshad lag len 'gal ba'i chos med snyoms las mkhan yongs 'dzin dga' ldan khri byang skye ming pa blo bzang ye shes bstan 'dzin rgya mtshor 'bod pas rab byung bcu drug pa'i me bya lo hor zla tshes spen pa snar ma'i 'grub sbyor sogs gza' tshes mchog tu dge ba'i nyin mjug yongs su rdzogs par bgyis pa ste /
'dis kyang byang chub lam gyi rim pa'i bstan pa rin po che phyogs dus gnas skabs thams cad du dar zhing rgyas la yun ring du gnas par gyur cig / / / /
! oM swa sti /
rgyal kun dgongs bcud ke la sha ri'i rgyun / /
sher phyin zab don nor bus gang ba'i mtsho / /
man ngag mu tig dbu ba'i do shal can / /
skal bzang yi ga 'jo ba'i dpyid du sman / /
thar 'dod zhi ba'i lam ston zla gzhon ma / /
dpar gyi rdzing bu'i khab tu mngon bsus te / /
kun phan bdud rtsi'i bsil ba 'bum 'gyed pa'i / /
legs byas 'dzum dkar mkha' dang mnyam 'jug pas / /
mtha' yas thub pa'i gsung rab rgya mtsho'i bcud / /
blo bzang rgyal ba'i ring lugs bsam 'phel dbang / /
dri bral lta sgom spyod pa'i 'od snang gi rtse dags 'jig rten yun du srung gyur cig /
rgyal kun brtse chen nor bu'i snying po'i khams / /
'dod rgu char du bsnyil ba'i rdzogs ldan sprin / /
ljongs 'di'i bsod nams bla rer rtag gtibs pa'i / /
ngo mtshar @# / /
srid pa'i khong las brgal gyur cig /
sdug kun mi bzad lag ldan bye ba'i srog /
'phrog byed bslab gsum sbar mo'i shugs 'chang zhing / /
bshad sgrub g.yu ral gsig pa'i gdong lnga'i khyu / /
thub bstan gangs ri'i rgyan du brjid gyur cig /
rgyu sbyor 'brel thogs dge ba'i bshes gnyen gyi / /
byin rlabs snying gi nyi ma rtag 'char bas| |rgyal. ? ba dgyes pa'i lugs bzang gdams pa'i phul / /
nyams su myong ba'i dge mtshan 'dzin gyur cig /
de las sa lam dbyig gi them skas la / /
gus rtag brtson pa'i 'degs 'jog myur ba'i gar / /
sku gsum nor bu'i khyim du legs bsgyur nas / /
don gnyis 'phro 'du'i 'jug pa rgyas gyur cig /
tshogs gnyis yongs rdzogs blo gros nyi gzhon gsar / /
ma smad kun bzang rgyal ba'i mtshan nyid du / /
grub pas bdud kyis mi thub bstan pa'i gnyen / /
kun dga'i mkhyen rab 'od snang grol gyur cig /
ces pa {dd} 'di yang blo bzang thub dbang rdo rje 'chang dang dbyer ma mchis pa'i rtsa ba'i bla ma bka' drin 'khor med rje pha bong kha pa dpal bzang po'i zhal snga nas byang chub lam gyi {dd} rim pa'i nyams khrid stsal skabs kyi gsung bshad zin bris gdams ngag bdud rtsi'i snying po 'di nyid shog grangs brgya tham pa'i bar dad ldan yon bdag spom mda' las tshan nyi ma rgyal mtshan nas rgyu sbyar te par brko sngon zin thog /
de man yongs rdzogs phun tshogs lugs brgya'i dpal gyis mngon par mtho zhing dge ba'i bshes gnyen la mi phyed pa'i dad gus mchog tu brtan pa gzim ram pa ba'i sku ngo bka' zur bla ma dge slong blo bzang thub bstan kun mkhyen {dd} @# / /
mchog nas 'jungs pa med pa'i {dd} gtong ba'i sgo 'phar yangs por. ? phye ste par brko mdzad pa'i dge bsngo'i smon tshig tu yongs 'dzin khri byang skye ming pas smon pa sid+d+hi ra stu / / / /
oM ye d+harmAhetu pra b+ha wA he tun te ShAn+ta thA ga to hya bad ta /
te ShAny+tsa yo ni ro d+ha e waM bA dI mahA shra ma NaH ye swAhA / /
??? / /
lam rim khrid yig 'di nyid 'gro don che yang phyogs 'dir dpe rgyun dkon stabs don gnyer can rnams la sman phyir khri byang zhabs khongs cha phreng dge slong blo bzang ye shes nas lhag bsam che bskyed dpar bskrun rgyu sbyor gyis hin sgor lag 'don thog dad ldan khag nas zhal 'debs byung ba /
mtsho sna ba tshe dbang rig 'dzin nas hin sgor tham pa dang /
cha phreng ma Ni ba bsod nams nas hin sgor cha phreng g.yang dar chos 'dzin dang /
a chen gnyis nas hin sgor rgyal thang mkhar 'go sde pa blo bzang tshul khrims nas hin sgor rgyal thang mkhar chen blo bzang bstan 'phel nas hin sgor cha phreng 'gar lu rgyal mtshan nas hin sgor cha phreng gnya' ba byang chub tshul khrims 'das po'i ched hin sgor cha phreng ra yong sangs rgyas nas hin sgor cha phreng 'bu tsha mgo lus rgyal mtshan nas hin sgor g.yu thog skyid tshal lcam rdo rje g.yu sgron nas hin sgor lha sa ba chos btsun ngag dbang chos 'dzin nas hin sgor cha phreng ang ga lha bris 'jam dbyangs nas hin sgor cha phreng zhabs ma tshul khrims nas hin sgor cha phreng ra yong tshul khrims nas hin sgor ser smad bang ring rin po che dang gsol dpon lags gnyis nas hin sgor rda sa sman rtsi khang gi sman pa skyid grong @# / /
gra khang dkar ba blo bzang sgrol ma dang /
btsun ma blo bzang bde chen /
tshe ring bcas nas hin sgor tre hor dkar mdzes tshe dbang rig 'dzin dang /
thub bstan gnyis nas hin sgor lha sa ba tshe smon gling bde khang bsod nams bstan 'dzin dang /
bza' zla phag ri ba bkra shis dpal sgron /
gcung mo bsod nams dbang mo /
bu rdo rje dbang 'dus /
rnam grwa bstan 'dzin bzod pa /
bu bstan 'dzin mkhas mchog ? bu bstan 'dzin dbyig gnyen /
bu bstan 'dzin dar rgyas /
bu mo kun bzang dbyangs can /
bu mo bstan 'dzin sgrol dkar /
mchod g.yog rnam grwa thub bstan 'jam dbyangs bcas thun mong nas hin sgor sho mdo 'jigs med rab rgyas nas hin sgor bkras lhun lo chen rin po che nas hin sgor bkras lhun bka' chen blo bzang rgyal mtshan nas hin sgor cha phreng grags pa blo bzang dbang rgyal nas hin sgor tshe 'das cha phreng rgyas 'phags ye shes rgyal mtshan gyi ched cha phreng bzod pa thogs med nas hin sgor li thang lcags 'gu tshul khrims nas hin sgor khri byang zhabs khongs rnam grol dbang 'dus nas hin sgor dang /
khri zhabs nor bu chos 'phel nas hin sgor khri zhabs blo bzang skal ldan nas hin sgor lho rdzong gzhi bkrams dbu mdzad nas hin sgor dga' ldan shar rtse mkhan zur blo bzang chos 'phel nas sku gshegs pha ma gnyis kyi ched hin sgor dga' shar phu khang khri sprul nas hin sgor dga' shar rdo khang bsam gling tshul khrims yar 'phel nas hin sgor dga' shar rdo bsam las rgyal byams pa nas hin sgor dga' shar rdo khang blo bzang lhun 'grub nas hin sgor dga' shar rdo bsam dge bshes 'a yu blo bzang bstan 'dzin nas hin sgor bcas byung zhing /
yi ge'i 'du byed la lag sor gyi zlos gar bsgyur mkhas 'bras ljongs pha tam can pa spen pa nor bu lags nas lo ngo bzhi'i ring 'tsho ba ngan ngon tsam gyi chog shes 'brel dpar brko'i 'khur 'gan gtso bor blangs shing /
slob phrug pa dga' shar rdo khang yang steng blo bzang lhun 'grub dang /
rdo khang bsam gling bzod pa thogs med gnyis nas dpar @# / /
brko'i lag rtsal slob sbyong dang sbrags las rogs rgyun 'khyongs bgyis pa bcas kyi rnam par dkar ba ji snyed cig mchis pa de dag bdag gzhan skye 'phags thams cad kyi tshogs gnyis kyi rgya mtsho chen po dang gcig tu bsdus shing bzlums te bsdoms nas bla na ma mchis pa dang /
gong na ma mchis pa dang /
gong ma'i yang gong ma /
bla ma'i yang bla mar yongs su bsngo bas bla na med pa yang dag par rdzogs pa'i byang chub tu yongs su bsngo bar bgyi'o / /
ji ltar 'das pa'i sangs rgyas bcom ldan 'das rnams kyis yongs su bsngos pa dang /
ji ltar ma byon pa'i sangs rgyas bcom ldan 'das rnams kyi yongs su bsngo bar 'gyur ba dang /
ji ltar da ltar bzhugs pa'i sangs rgyas bcom ldan 'das rnams kyis yongs su bsngo bar mdzad pa de bzhin du yongs su bsngo bar bgyi'o / / / /
! dpar 'di rgya gar lho phyogs kyi mnga' sde kar na Ta ka'i khongs mon g+ho Tar bod mi gzhis chags kyi chos sgar gras dga' ldan shar rtse nor gling grwa tshang du bzhugs / /
