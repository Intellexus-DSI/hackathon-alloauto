@# / /
dga' ldan byang rtse thos bsam nor gling grVa tshang gi chos spyod bskal bzang mgrin rgyan zhes bya ba bzhugs so / /
@## / /
phyogs bcu dus gsum gyi de bzhin bshegs pa thams cad kyi sku gsung thugs yon tan 'phrin las thams cad kyi ngo bor gyur pa / /
chos kyi phung po stong phrag brgyad cu rtsa bzhi'i 'byung gnas /
'phags pa'i dge 'dun thams cad kyi mnga' bdag /
drin can rtsa ba dang brgyud par bcas pa'i dpal ldan bla ma dam pa rnams la skyabs su mchi'o / /
sangs rgyas la skyabs su mchi'o / /
chos la skyabs su mchi'o / /
dge 'dun la skyabs su mchI'o / /
yi dam dkyil 'khor gyi lha tshogs 'khor dang bcas pa rnams la skyabs su mchI'o / /
dpal mgon dam pa chos skyong ba'i srung ma ye shes kyi spyan dang ldan pa rnams la skyabs su mchI'o /
{ /
lan gsum brjod /
} /
sangs rgyas chos dang tshogs kyi mchog rnams la / /
byang chub bar du bdag ni skyabs su mchi / /
bdag gis sbyin sogs bgyis pa 'di @# / /
dag gis / /
'gro la phan phyir sangs rgyas 'grub par shog { /
lan gsum brjod /
} dkon mchog gsum la bdag skyabs mchi / /
sdig pa thams cad so sor bshags / /
'gro ba'i dge la rjes yi rang| |sangs rgyas byang chub yid kyis gzung / /
sangs rgyas chos dang tshogs mchog la / /
byang chub bar du bdag skyabs mchi / /
rang gzhan don ni rab bsgrub phyir / /
byang chub sems ni bskyed par bgyi / /
byang chub mchog gi sems ni bskyed bgyis nas / /
sems can thams cad bdag gis mgron du gnyer / /
byang chub spyod mchog yid 'ong spyad par bgyi / /
'gro la phan phyir sangs rgyas 'grub par shog { /
lan gsum brjod /
} sems can thams cad bde ba dang bde ba'i rgyu dang ldan par gyur cig /
sems can thams cad sdug bsngal dang sdug bsngal gyi rgyu dang bral bar gyur cig /
sems can thams cad sdug bsngal med pa'i bde ba dang mi 'bral bar gyur cig /
sems can thams cad nye ring chags sdang gnyis dang bral ba'i btang snyoms la gnas par gyur cig { /
ces lan gsum brjod /
} /
gang gis rten cing 'brel bar 'byung / /
'gag pa med pa skye med pa / /
chad pa med pa rtag med pa| |'ong ba med pa 'gro med pa / /
tha dad don min don gcig min / /
spros pa nyer zhi zhi bstan pa / /
rdzogs pa'i sangs rgyas smra rnams kyi / /
dam pa de la phyag 'tshal lo / /
nyan thos zhi ba 'tshol rnams kun shes nyid kyis nyer zhi 'khrid mdzad gang yin dang / /
'gro la phan par byed rnams lam shes nyid kyis 'jig rten don sgrub mdzad pa gang /
gang dang yang dag ldan pas thub rnams rnam pa kun ldan sna tshogs 'di gsungs pa / /
nyan thos byang chub sems dpa'i tshogs bcas sangs rgyas kyi ni yum de la phyag 'tshal lo / /
rtog pa'i dra ba rnam bsal cing / /
zab cing rgya che'i sku mnga' ba / /
kun tu bzang pos 'od zer dag /
kun nas 'phro la phyag 'tshal lo /
! /
thams cad du ni sa gzhi dag /
gseg ma la sogs med pa dang / /
lag mthil ltar mnyam bai DUr+ya'i /
rang bzhin 'jam por gnas gyur cig ! /
ma lus sems can kun gyi mgon gyur cing / /
bdud sde dpung bcas mi bzad 'joms mdzad lha / /
dngos rnams ma lus yang dag mkhyen gyur pa'i / /
bcom ldan 'khor bcas gnas 'dir gshegs su gsol /
! /
bcom ldan bskal pa grangs med du ma ru / /
'gro la brtse phyir thugs rje rnams sbyangs shing / /
smon lam rgya chen dgongs pa yongs rdzogs pa / /
khyod bzhed 'gro don mdzad dus 'di lags @# / /
na| ! |de phyir chos dbyings pho brang lhun grub nas / /
rdzu 'phrul byin rlabs sna tshogs ston mdzad cing / /
mtha' yas sems can tshogs rnams bsgral bya'i phyir / /
yongs dag 'khor dang bcas te gshegs su gsol / /
! chos rnams kun gyi dbang phyug gtso / /
gtso ma'i gser gyi mdog 'dra zhing / /
nyi ma las lhag gzi brjid che / /
dad pas spyan ni drang bar bgyi / /
zhi zhing thugs rje che ldan pa / /
dul zhing bsam gtan sa la bzhugs / /
chos rnams ye shes chags bral ba / /
kun tu mi zad nus par ldan / /
tshur sbyon tshur sbyon zhi bdag lha / /
thub pa'i skyes mchog thams cad mkhyen / /
shin tu legs byas gzugs brnyan ni / /
mchod pas 'dir ni gshegs su gsol / /
'dir ni gzugs dang lhan cig tu / /
'gro ba'i don du bzhugs nas kyang / /
nad med tshe dang dbang phyug dang / /
chos rnams legs par stsal du gsol /
! /
bcom ldan 'dir ni byon pa legs / /
bdag cag bsod nams skal bar ldan / /
bdag gi mchod yon bzhes nas kyang / /
thugs la dgongs shing gnang bar mdzod / /
bde bar gshegs so bcom ldan 'das / /
tshur byon 'dir ni gzhugs su gsol / /
bdag gi mchod yon bzhes nas kyang / /
de nyid du ni bzhugs su gsol / /
bdag dang 'gro la thugs rje brtse'i phyir / /
nyid kyi rdzu 'phrul mthu yis ni / /
ji srid mchod pa bdag bgyid na / /
de srid bcom ldan bzhugs su gsol /
! /
gang 'dir bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa /
bde bar gshegs pa /
'jig rten mkhyen pa /
skyes bu 'dul ba'i kha lo sgyur ba / /
bla na med pa /
lha dang mi rnams kyi ston pa sangs rgyas bcom ldan 'das de dag thams cad la yo byad thams cad dang ldan pa'i khrus 'di gsol bar bgyi'o /
! /
khrus kyi khang pa shin tu dri zhim pa / /
shel gyi sa gzhi gsal zhing 'tsher ba bstar / /
rin chen 'bar ba'i ka ba yid 'ong ldan / /
mu tig 'od chags bla re bres pa der /
! /
ji ltar bltams pa tsam gyis ni| |lha rnams kyis ni khrus gsol ltar / /
lha yi chu ni dag pa yis / /
de bzhin bdag gis sku khrus gsol / /
oM s+r+ba ta tha ga ta a b+hi She ka ta sa ma ya shrI ye AH hUM /
! /
khyed sku rang bzhin yongs dag pas / /
sred sogs 'ching ba mi mnga' yang| |bdag cag sgrib pa sbyang slad du / /
gtsang ma chab kyis sku khrus gsol / /
oM s+r+ba ta & /
de dag sku la mtshungs pa med pa'i gos / /
g+tshang la dri rab bsgos pas sku phyi'o / /
oM hUM trAM hrIH A kA ya bi sho d+ha na ye swa hA /
rgyal ba'i sku la nyon mongs mi mnga' yang / /
sems can lus kyi sgrib pa sbyang slad du /
rgyal ba'i sku la khrus chab 'di gsol bas / /
sems can lus kyi sgrib pa dag gyur cig /
oM s+r+ba ta & / /
rgyal ba'i gsung la 'gag pa mi mnga' yang / /
sems can ngag gi & oM s+r+ba ta & / /
rgyal ba'i thugs la 'khrul pa mi mnga' yang /
sems can yid kyi sgrib pa dag gyur cig /
oM s+r+ba ta & /
de dag sku la & /
! 'gro ba nyon mongs skom gyis gdung pa la / /
chos kyi chu yis tshim par bya ba'i phyir / /
nye bral bsgrub @# / /
pa'i don la dmigs nas kyang / /
bdag gis khyod la bum chu dbul bar bgyi /
oM & ! 'di ni khrus mchog dpal dang ldan / /
thugs rje'i chu ni bla na med / /
byin rlabs ye shes chu yis ni / /
ci 'dod dngos grub stsal du gsol / /
oM s+r+ba ta & /
de dag sku la & /
! 'di ni sbyin pa'i rang bzhin chu / /
ser sna'i dri ma sbyong mdzad pa / /
gtong ba dri yis legs bgos chu / /
khrus legs mdzad la sku khrus gsol / /
'di ni tshul khrims & tshul 'chal dri ma & tshul khrims dri yis & khrus legs mdzad la & 'di ni bzod pa'i rang bzhin chu / /
khong khro'i dri ma & byams pa dri yis & khrus legs mdzad la sku khrus gsol / /
oM s+r+ba ta & ! 'di ni brtson 'grus rang bzhin chu / /
le lo'i dri ma sbyong & brtson pa dri yis & khrus legs mdzad la & 'di ni bsam gtan rang bzhin chu / /
rnam g.yeng dri ma & ting 'dzin dri yis legs & 'di ni shes rab rang bzhin chu / /
shes 'chal dri ma & ye shes dri yis legs bsgos chu| |khrus legs mdzad la sku khrus gsol / /
oM s+r+ba tha thA ga ta & ! de bzhin gshegs dang de yi sras rnams la / /
rin chen bum pa mang po spos kyi chu / /
yid 'ong legs par bkang ba glu dang ni / /
rol mor bcas pa du mas sku khrus gsol| |de dag sku la & ! stong gsum kun tu dri ngad ldang ba yi / /
dri mchog rnams kyi thub dbang rnams kyi sku / /
gser sbyangs btso ma byi dor byas pa ltar / /
'od chags 'bar ba de dag byug par bgyi / /
de nas de la kha dog legs bsgyur ba'i / /
na bza' shin tu dri zhim dam pa 'bul / /
gos bzang srab la 'jam pa sna tshogs dang / /
rgyan mchog brgya phrag de dang de dag gis / /
'phags pa kun tu bzang dang 'jam dbyangs dang / /
'jig rten dbang phyug sogs la brgyan par bgyi / /
! srab 'jam yang pa lha yi gos / /
mi phyed rdo rje'i sku brnyes la / /
mi phyed dad pas bdag 'bul na / /
bdag kyang rdo rje'i sku thob shog ! /
sna tshogs dbang po'i gzhu ltar rab bkra zhing / /
gang la reg na bde ba'i rgyur 'gyur ba / /
gos bzang rin chen bdag blo sbyang phyir dbul / /
bzod pa dam pa'i gos kyis brgyan par shog ! rgyal ba mtshan dpe'i rang bzhin rgyan ldan phyir / /
rgyan bzhin dag gis brgyan par mi 'tshal yang / /
rin chen rgyan mchog phul ba'i 'gro ba kun / /
mtshan dpes brgyan pa'i sku lus thob par shog ! |brtse ba'i 'khor yug snyan pa'i ba dan can / /
ting 'dzin bla bre spobs pa'i 'od gsal ba / /
mchog rkyen 'os pa'i nyer mkho 'di dag 'bul / /
skye bos rnam dag ye shes thob par shog /
! rin chen mdzes pa'i bkra shis bum pa 'di / /
sna tshogs bcud kyis bkang ste phul ba yis / /
las dang nyon mongs dri ma kun sbyang nas / /
byang chub sems kyi rlan gyis brlan par shog /
! phun tshogs gser 'od phyogs bcur rab tu 'phro / /
bkra shis dpal gyi kun nas lham me ba / /
rin chen sa le sbram gyi dbu rgyan 'di / /
shAkya'i rgyal po'i dbu la phul ba yis / /
bstan pa rin chen phyogs bcur rgyas pa dang / /
'jig rten bde legs chen pos khyab pa dang / /
lhar bcas 'gro ba'i gtsug gi rgyan @# / /
gyur pa'i / /
stobs bcu mnga' ba'i go 'phang thob par shog /
! bdag dang 'gro la thugs brtse'i phyir / /
nyid kyid rdzu 'phrul mthu yis ni / /
ji srid mchod pa bdag 'bul na / /
de srid bcom ldan bzhugs su gsol / /
! rgyal ba rgya mtsho'i mchod rdzas las grub pa'i / /
zhing khams rgya mtsho'i mchod yon rgya mtsho'i tshogs / /
yon tan rgya mtsho'i rgyal ba 'khor bcas la / /
dad pa rgya mtshos 'bul lo bzhes su gsol / /
rgyal ba rgya mtsho'i & zhing khams rgya mtsho'i zhabs bsil rgya mtsho'i tshogs / /
yon tan & dad pa & rgya ba rgya mtsho'i & zhing khams rgya mtsho'i me tog rgya mtsho'i tshogs / /
yon tan & dad pa rgya & rgyal ba rgya mtsho'i & zhing khams rgya mtsho bdug spos rgya mtsho'i tshogs| |yan tan & dad pa & rgyal ba rgya mtsho'i & zhing khams rgya mtsho snang gsal rgya mtsho'i tshogs / /
yon tan & dad pa & rgyal ba rgya mtsho'i & zhing khams rgya mtsho dri chab rgya mtsho'i tshogs / /
yon tan & dad pa & rgyal ba rgya mtsho'i & zhing khams rgya mtsho zhal zas rgya mtsho'i tshogs / /
yon tan & dad pa & rgyal ba rgya mtsho'i & zhing khams rgya mtsho'i rol mo rgya mtsho'i tshogs / /
yon tan & dad pa rgya mtshos 'bul lo bzhes su gsol / /
! rin chen dbang gi rgyal po be DUr ya / /
sngon po la sogs kha dog dbyibs kyi gzugs / /
rnam gsum gzugs kyi rdo rje mar byas nas / /
bla ma lha yi spyan la dbul bar bya / /
ma zin 'byung ba'i tshogs pa las byung ba'i / /
brjod bral dbyangs la sogs pa sgra yi tshogs / /
rnam gsum sgra yi rdo rje mar byas nas / /
bla ma lha yi snyan la dbul bar bya / /
ga bur a gar dza ti la sogs pa / /
legs par sbyar las byung ba dri yi tshogs / /
rnam gsum dri yi rdo rje mar byas nas / /
bla ma lha yi shangs la dbul bar bya / /
lus mchog rtas byed bdud rtsi'i zas sogs kyi / /
mngar skyur kha dang bska la sogs pa'i ro / /
rnam gsum ro yi rdo rje mar byas nas / /
bla ma lha yi ljags la dbul bar bya / /
lus la reg pa tsam gyis bde ster ba| |dpag bsam gos la sogs pa reg bya'i tshogs / /
rnam gsum reg bya'i rdo rje mar byas nas / /
bla ma lha yi sku la dbul bar bya / /
! zhing 'dir 'khor lo rin po che / /
mkhas pa dag gis yongs bkang ste / /
dngos grub 'dod pa sbyin pa'i phyir| |nyin re shes rab can gyis dbul / /
zhing 'dir nor & zhing 'dir btsun mo & zhing 'dir blon po & zhing 'dir glang po & zhing 'dir rta mchog & zhing 'dir dmag dpon rin po che / /
mkhas pa dag gis yongs bkang ste / /
dngos grub 'dod pa sbyin pa'i phyir / /
nyin re shes rab can gyis dbul / /
! de las gzhan yang mchod pa'i tshogs / /
rol mor dbyangs snyan yid 'ong ldan / /
sems can sdug bsngal sim byed pa'i / /
sprin rnams so sor gnas gyur cig /
dam chos dkon mchog thams cad dang / /
mchod rten rnams dang sku gzugs la / /
rin chen me tog la sogs char / /
rgyun mi chad par 'bab par shog /
ji ltar 'jam dbyangs la sogs pas / /
rgyal ba rnams la mchod mdzad pa'i / /
de bzhin bdag gis de bzhin gshegs / /
@# / /
mgon po sras dang bcas rnams mchod / /
yon tan rgya mtsho rnams la bdag /
bstod dbyangs yan lag rgya mtshos bstod / /
bstod dbyangs snyan sprin de dag la / /
nges pa kun tu 'byung gyur cig /
! oM b+dz+ra b+hu mi AH hUM /
dbang chen gser gyi sa gzhi /
oM b+dz+ra reng+She AH hUM /
phyi lcags ri khor yug gis bskor ba'i dbus su / /
ri'i rgyal po ri rab /
shar lus 'phags po /
lho 'dzam bu gling /
nub ba glang spyod / /
byang sgra mi snyan /
lus dang lus 'phags /
rnga dang rnga yab gzhan /
yon tan dang lam mchog 'gro /
sgra mi snyan dang sgra mi snyan gyi zla /
rin po che'i ri bo /
dpag bsam gyi shing /
'dod 'jo yi ba /
ma rmos pa'i lo tog /
'khor lo rin po che /
nor bu rin po che /
btsun mo rin po che /
blon po rin po che /
glang po rin po che /
rta mchog rin po che /
dmag dpon rin po che /
gter chen po'i bum pa /
sgeg mo /
phreng ba ma /
glu ma /
gar ma /
me tog ma /
bdug spos ma /
snang gsal ma /
dri chab ma /
nyi ma /
zla ba| rin po che'i gdugs / /
phyogs las rnam par rgyal ba'i rgyal mtshan /
dbus su lha dang mi'i dpal 'byor phun sum tshogs pa ma tshang ba med pa 'di dag drin can rtsa ba dang brgyud par bcas pa'i dpal ldan bla ma dam pa rnams dang| mnyam med shAkya'i rgyal po'i lha tshogs 'khor dang bcas pa rnams la dbul bar bgyi'o / /
thugs rje 'gro ba'i don du bzhes su gsol /
bzhes nas byin gyis brlab tu gsol / /
sa gzhi spos kyi & ston pa bla na & i daM gu ru & ! thabs mkhas thugs rjes shAkya'i rigs 'khrungs shing / /
gzhan gyis mi thub bdud kyi dpung bcom pa / /
gser gyi lhun po lta bur brjid pa'i sku / /
shAkya'i rgyal po de la phyag 'tshal lo / /
gang gis dang por byang chub thugs bskyed nas / /
bsod nams ye shes tshogs gnyis rdzogs mdzad cing / /
dus 'dir mdzad pa rgya chen 'gro ba yi / /
mgon gyur khyod la bdag gis bstod par bgyi / /
lha rnams don mdzad 'dul ba'i dus gzigs nas / /
lha las babs nas glang chen ltar gshegs te / /
rigs la gzigs nas lha mo sgyu 'phrul ma'i / /
lhums su zhugs par mdzad la phyag 'tshal lo / /
zla ba bcu rdzogs shAkya'i sras po ni / /
bkra shis luM bi'i tshal du bltams pa'i tshe / /
tshangs dang brgya byin gyis btud mtshan mchog ni / /
byang chub rigs su nges mdzad phyag 'tshal lo / /
gzhon nu stobs ldan me yi seng gi des / /
oM ga ma ga d+har ni sgyu rtsal bstan / /
skye bo dregs pa can rnams tshar bcad nas / /
'gran zla med par mdzad la phyag 'tshal lo / /
'jig rten chos dang mthun par bya ba dang / /
kha na ma tho spa phyir btsun mo yi / /
'khor dang ldan tshad thabs la mkhas pa yis / /
rgyal srid skyong bar mdzad la phyag 'tshal lo / /
'khor ba'i bya ba snying po med gzigs nas / /
khyim nas byung ste mkha' la gshegs nas kyang / /
mchod rten rnam dag drung du nyid las nyid / /
rab tu byung bar mdzad la phyag 'tshal lo / /
brtson pas byang chub 'grub pa dgongs nas kyang / /
@# / /
nai ra ny+dza na'i 'gram du lo drug tu / /
dka' ba spyad mdzad brtson 'grus mthar phyin nas / /
bsam gtan mchog brnyes mdzad la phyag 'tshal lo / /
thog ma med nas 'bad pa don yod phyir / /
ma ga d+ha yi byang chub shing drung du| |skyil krung mi g.yo mngon par sangs rgyas nas / /
byang chub rdzogs par mdzad la phyag 'tshal lo / /
thugs rjes 'gro la myur du gzigs nas ni / /
wa ra NA si la sogs gnas mchog tu / /
chos kyi 'khor lo bskor nas gdul bya rnams| |theg pa gsum la 'god mdzad phyag 'tshal lo / /
gzhan gyi rgol ba ngan pa tshar bcad nas / /
mu stegs ston pa drug dang lhas byin sogs / /
'khor mo 'jig gi yul du bdud rnams btul / /
thub pa g.yul las rgyas la phyag 'tshal lo| |srid pa gsum na dpe med yon tan gyis / /
mnyan du yod par cho 'phrul chen po bstan / /
lha mi 'gro ba kun gyis rab mchod de / /
bstan pa rgyas par mdzad la phyag 'tshal lo / /
le lo can rnams chos la bskul bya'i phyir| |rtsa mchog grong gi sa gzhi gtsang ma ru / /
'chi med rdo rje lta bu'i sku gshegs nas / /
myang ngan 'da' bar mdzad la phyag 'tshal lo / /
yang dag nyid du 'jigs pa med gzigs kyang / /
ma 'ongs sems can bsod nams bsag bya'i phyir| |de nyid du ni ring bsrel mang sprul nas / /
sku gdung cha brgyad mdzad la phyag 'tshal lo / /
de ltar bstan pa'i bdag po bcom ldan gyi / /
mdzad pa'i tshul la mdo tsam bstod pa yi / /
dge bas 'gro ba kun gyi spyod pa yang / /
bde gshegs nyid kyi mdzad dang mtshungs par shog /
de bzhin gshegs pa khyed sku ci 'dra ba dang / /
'khor dang sku tshe'i tshad dang zhing khams dang / /
khyed kyi mtshan mchog bzang po ci 'dra ba / /
de 'dra kho nar bdag sogs 'gyur bar shog /
khyod la bstod cing gsol ba btab pa'i mthus / /
bdag sogs gang du gnas pa'i sa phyogs der / /
nad dang dbul 'phongs 'thab rtsod zhi ba dang / /
chos dang bkra shis 'phel bar mdzad du gsol / /
! ston pa 'jig rten khams su byon pa dang / /
bstan pa nyi 'od bzhin du gsal ba dang / /
bstan 'dzin bu slob shin tu mthun pa yis / /
bstan pa yun ring gnas pa'i bkra shis shog / / /
{ces pa 'di ni 'bri gung skyob pa 'jig rten gsum mgon gyis mdzad pa grags so} /
! /
na mo mny+dzu g+ho ShA ya / /
skabs gsum pa dang dbang po'i dgra /
dri za gdongs can grub pa'i gtso / /
kun gyi gtsug rgyan nor bu yis / /
gang gi zhabs pad mdzes byas pa / /
gser 'od 'khyug pa'i dpal gyis brjid pa'i sku / /
dri za'i dbyangs kyis bskrun du med pa'i gsung / /
nyi ma bye ba'i mdangs las gsal ba'i thugs / /
mtha' yas 'gro ba'i 'dren mchog shAkya'i tog /
dag pa'i mkha' la shar ba'i gza' skar rnams / /
chu gter dbus na yongs su gsal ba bzhin / /
dVang pa'i yid mtshor khyod kyi yon tan gyi / /
gzugs brnyan ma 'dres gsal bar rab bkod nas / /
zla zer phog pa'i chu skyes gzhon nu bzhin / /
lag pa'i sor mo snying ga'i ngos su zum / /
rtse gcig yid kyis khyod skur mngon phyogs te / /
cung zad bstod la thugs rje can khyod dgongs / /
skar @# / /
ma'i tshogs kyi mkha' la zla ba bzhin / /
rgyal sras dpa' bo rnams kyis kun nas bskor / /
ba lang khyu yi thog mar khyu mchog bzhin / /
dgra bcom 'khor gyis tshogs kyi mdun du bdar / /
nam mkha'i khyon kun 'gengs pa'i 'od zer gyi /
dra bas stong gis yongs su dkrigs pa'i sku / /
nam mkha'i lam nas cho 'phrul du ma yis / /
ngang pa'i rgyal po bzhin du lding zhing gshegs / /
de tshe ring nas bskrun pa'i bzang po'i las / /
yongs su sad pa'i lha mi stong phrag brgya / /
khyod zhal mthong ba'i mod la mi bsrun yid / /
nyes brgya'i 'ching ba kun nas lhod par gyur /
! /
dpa' bo khyod kyis byang chub shing drung du / /
mkhyen brtse'i dpung gis yid srubs bdag po'i sde / /
ma lus zil gyis gnon par mdzad pa ni / /
drag po'i rlung dang nye ba'i sprin nag bzhin / /
mda' mtshon go cha ma bzung bar / /
rang nyid gcig bus bye ba'i bdud / /
ma lus pham mdzad g.yul gyis las / /
khyod las gzhan pa su yis shes| |de ltar khyod kyi byams pa'i mes / /
'dod lha'i snying ni rab gdungs kyang / /
brtse ba'i gter khyod lus can la / /
ris su chad pa gyur pa med / /
khyod ni 'gro ba'i don gyi slad / /
cung zad tsam yang mi ngal zhing / /
'gro ba rnams kyang khyod kyi ni / /
yon tan brjod la ngal ma gyur / /
rgya mtsho'i klong ltar rab tu zab pa'i thugs / /
lha yi rnga bzhin legs par 'doms pa'i gsung / /
lhun po'i spo ltar mngon par 'phags pa'i sku / /
mthong thos dran pa don ldan mdzad pa khyod / /
'jig rten kun gyi sems can thams cad kyis / /
dus gcig nyid du the tshom don zhus kyang / /
de dag re re'i mdun du'ang de snyed kyi / /
sku dang gsung gis bkod pa dus gcig tu / /
mdzad pa mdzad kyang rtog pa nyer zhi ba / /
khyod kyi sku gsung thugs kyi gsang ba yi / /
tshul 'di rgyal sras rang rgyal nyan thos kyis / /
ji tsam brtags kyang blo yi yul min na / /
tshangs dang dbang po sogs kyi smos ci 'tshal / /
mkha' lding dbang pos mkha' la bsgrod bsgrod nas / /
nam zhig rang stobs bri bas ldog 'gyur gyi / /
nam mkha' zad pa'i ldog pa ma 'gyur bzhin / /
khyod kyi yon tan brjod pa de ltar lags / /
gshog rtsal rab tu rdzogs pa'i mkha' lding gis / /
bgrod pa'i lam du byi'us rtsol ba ltar / /
stobs bcu mnga' ba gang du gshegs pa yi / /
lam mchog der la 'jug par 'dod pa bdag / /
gnas lugs don la blta ba'i blo mig nyams / /
nges 'byung byang chub sems kyi 'byor pas dbul / /
stobs ldan nyon mongs dgra bos rgyun du gtsos / /
bdag 'dzin gcong rong zab mo'i sbubs su lhung / /
'di 'dra'i nyam thag gnas su gyur lags pa / /
brtse chen khyod kyis yal bar 'dor lags na / /
dman pa rnams la ches cher brtse ba'i mgon / /
khyod las gzhan pa gang la skyabs su bzung / /
snyigs ma lnga yis ha cang sbags pa yi / /
zhing 'di gzhan gyis spangs dus mgon khyod kyis / /
yongs su bzung ste rgyal ba sras bcas kyis / /
pad dkar lta bur bsngags pa'i dgos pa'ang @# / /
cing| |'on kyang khyod kyi 'phrin las gdul bya la / /
ma brtags btang snyoms cung zad mi mnga' ba'i / /
skal ngan bdag gis nyes pa kho nar zad / /
de phyir khyod la skyon gyi skabs med pas / /
deng nas byang chub snying por bdud sde las / /
ji srid rgyal bar ma gyur de srid du / /
skye zhing skye bar khyod kyis rjes bzung nas / /
gsung gi bdud rtsis ngoms pa med par shog /
{ces ston pa shAkya thub pa la bstod pa byin rlabs nyer 'jug ces bya ba 'di ni mang du thos pa'i rgyal khams pa blo bzang grags pa'i dpal gyis sbyar ba'o} / /
! / /
na mo gu ru mny+dzu g+ho ShA ya / /
gang zhig gzigs shing gsung ba yi / /
mkhyen dang ston pa bla na med / /
rgyal ba rten cing 'brel par 'byung / /
gzigs shing 'doms pa de la 'dud / /
ji rten rgud pa ji snyed pa / /
de yi rtsa ba ma rig ste / /
gang zhig mthong bas de ldog pa / /
rten cing 'brel bar 'byung bar gsungs / /
de tshe blo dang ldan pa yis / /
rten cing 'brel ba 'byung ba'i lam / /
khyod kyi bstan pa'i gnad nyid du / /
ji ltar khong du chud mi 'gyur / /
de lta lags na mgon khyod la / /
bstod pa'i sgor ni su zhig gis / /
brten nas 'byung ba gsung pa las / /
ngo tshar gyur pa ci zhig rnyed / /
gang gang rkyen la rag las pa / /
de de rang bzhin gyis stong zhes / /
gsung ba 'di las ya mtshan pa'i / /
legs 'doms tshul ni ci zhig yod / /
gang du bzung bas byis pa rnams / /
mthar 'dzin 'ching ba brtan byed pa / /
de nyid mkhas la spros pa yi / /
dra ba ma lus gcod pa'i sgo / /
bstan 'di gzhan du ma mthong bas / /
ston pa zhes bya khyod nyid de / /
wa skyes la ni seng ge bzhin / /
mu stegs can la'ang gcam bu'i tshig /
e ma'o ston pa e ma'o skyabs / /
e ma'o smra mchog e ma'o mgon / /
rten cing 'brel 'byung legs gsung ba'i / /
ston pa de la bdag phyag 'tshal / /
phan mdzad khyod kyis 'gro ba la / /
sman pa'i slad du bka' stsal pa / /
bstan pa'i snying po stong pa nyid / /
nges pa'i rgyu mtshan zla med pa / /
rten cing 'brel bar 'byung ba'i tshul| |'gal ba dang ni ma grub par / /
mthong ba 'di yis khyod kyi lugs / /
ji ltar khong du chud par nus / /
khyod ni nam zhig stong pa nyid / /
rten 'byung don du mthong ba na / /
rang bzhin gyis ni stong pa dang / /
bya byed 'thad pa'ang mi 'gal zhing| |de las bzlog par mthong ba na / /
stong la bya ba mi rung zhing / /
bya dang bcas la stong med pas / /
nyam nga'i g.yang du lhung bar bzhed / /
de phyir khyod kyi bstan pa la / /
rten 'byung mthong ba legs par bsngags / /
de yang kun tu med pa dang / /
rang bzhin gyis ni yod pas min / /
ltos med nam mkha'i me tog bzhin / /
des na ma brten yod ma yin / /
ngo bos grub na de 'grub pa / /
rgyu dang rkyen la bltos par 'gal / /
de phyir brten nas 'byung ba las / /
ma gtogs chos 'ga' yod min pas / /
rang bzhin gyis ni stong pa las / /
ma gtogs chos 'ga' med par gsungs / /
rang bzhin ldog pa med pa'i phyir / /
chos rnams rang bzhin 'ga' yod na / /
mya ngan 'das pa mi rung zhing / /
spros kun ldog pa med par gsungs / /
de phyir rang bzhin rnam bral zhes / /
seng ge'i sgra yis yang yang du / /
mkhas pa'i tshogs su legs gsungs pa / /
'di la su yis 'god par nus / /
rang bzhin 'ga' yang med pa dang| |'di la brten nas 'di 'byung ba'i / /
rnam gzhag thams cad 'thad pa gnyis / /
mi 'gal 'du ba smos ci dgos / /
brten nas 'byung ba'i rgyu mtshan gyis / /
mthar lta ba la mi brten zhes / /
legs gsungs 'di ni mgon khyod kyi / /
smra ba bla na med pa'i rgyu / /
'di kun ngo bos stong ba dang / /
'di las 'di 'bras 'byung ba yi / /
nges pa gnyis po phan tshun du / /
gegs med par ni grogs byed pa / /
'di las ngo mtshar gyur pa dang / /
'di las rmad du byung ba gang / /
tshul 'dis khyod la stod na no / /
bstod par 'gyur gyi gzhan du min / /
rmongs pas bran du bzung ba yis / /
gang zhig khyod dang zhes 'gras pa / /
de yis rang bzhin med pa'i sgra / /
mi bzod gyur la mtshar ci yod / /
khyod kyi gsung gi bces pa'i mdzod / /
brten nas 'byung ba khas blangs nas / /
stong nyid nga ro mi bzod pa / /
'di la kho bo ngo mtshar gyur / /
rang bzhin med la bkri ba'i sgo / /
bla med rten cing 'brel 'byung gi /
ming nyid kyis ni rang bzhin du / /
'dzin na da ko skye bo 'di / /
'phags mchog rnams kyis legs bgrod pa'i / /
'jug ngogs zla dang bral gyur pa / /
khyod dgyes gyur pa'i lam bzang der / /
thabs gang gis ni bkri bar bya / /
rang bzhin bcos min ltos med dang / /
rten 'brel ltos dang bcos ma gnyis / /
ji lta bur na gzhi gcig la / /
mi 'gal 'du ba nyid du 'gyur / /
de phyir brten nas 'byung ba gang / /
rang bzhin gyis ni gdod ma nas / /
rnam par dben yang der snang bas / /
'di kun sgyu ma bzhin du gsungs / /
khyod kyis ji ltar bstan pa la / /
rgol ba 'gas kyang chos mthun du / /
glags mi rnyed par gsungs pa yang / /
'di nyid kyis ni legs par khums / /
ci slad ce na 'di bshad pas / /
mthong dang ma mthong dngos po la / /
sgro 'dogs pa dang skur 'debs kyi / /
go skabs ring du mdzad phyir ro / /
khyod kyi smra ba zla med par / /
mthong ba'i rgyu mtshan rten 'byung gi /
lam 'di nyid kyis gsung gzhan yang / /
tshad mar gyur pa nges pa skye / /
don bzhin gzigs nas legs gsungs pa / /
khyod kyi rjes su slob pa la / /
rgud pa thams cad ring du gyur / /
nyes kun rtsa ba ldog phyir ro / /
khyod kyi bstan las phyir phyogs pas / /
yun ring ngal ba bsten byas kyang / /
phyi phyir skyon rnams bos pa bzhin / /
bdag tu lta ba brtan phyir ro / /
e ma'o mkhas pas 'di gnyis kyi / /
khyad par khong du chud gyur pa / /
de tshe rkang gi khong nas ni / /
khyod la ci phyir gus mi 'gyur / /
khyod gsung du ma ci zhig smos / /
cha shas re yi don tsam la'ang / /
'ol spyi tsam gyi nges rnyed pa / /
de la'ang mchog gi bde ba ster / /
kyi hud bdag blo rmongs pas bcom / /
'di 'dra'i yon tan phung po la / /
ring nas skyabs su song gyur kyang / /
yon tan cha tsam ma 'tshal to / /
'on kyang 'chi bdag khar phyogs pa'i / /
srog gi rgyun ni ma @# / /
nub par / /
khyod la cung zad yid ches pa / /
de yang skal ba bzang snyam bgyid /
! /
ston pa'i nang na rten 'brel ston pa dang / /
shes rab nang na rten 'brel shes pa gnyis / /
'jig rten dag na rgyal ba'i dbang po bzhin / /
phul byung legs par khyod mkhyen gzhan gyis min / /
khyed kyis ji snyed bka' stsal pa / /
rten 'brel nyid las brtsams te 'jug /
de yang mya ngan 'da' phyir te / /
zhi 'gyur mi mdzad khyod la med / /
kye ma'o khyod kyi bstan pa ni / /
gang gi rna ba'i lam song ba / /
de dag thams cad zhi 'gyur phyir / /
khyod bstan 'dzin par su mi gus / /
phas rgol mtha' dag 'joms pa dang / /
ltag 'og 'gal 'dus stong pa dang / /
skye rgu'i don gnyis ster byed pa / /
lugs 'dir kho bo spro ba 'phel / /
'di yi phyir du khyod kyis ni / /
la lar sku dang gzhan du srog /
sdug pa'i gnyen dang longs spyod tshogs / /
grangs med bskal par yang yang btang / /
gang gi yon tan mthong ba yis / /
lcags kyus nya la ji bzhin du / /
nyid kyi thugs drangs chos de ni / /
khyod las ma thos skal ba zhan / /
de yi mya ngan shugs kyis ni / /
sdug pa'i bu la ma yi yid / /
rjes su song ba ji bzhin du / /
bdag gi yid ni gtong mi byed / /
'di la'ang khyod gsung bsam pa na / /
mtshan dpe'i dpal gyis rab tu 'bar / /
'od kyi dra bas yongs skor ba'i / /
ston pa de yi tshangs dbyangs kyis / /
'di ni 'di ltar gsungs snyam du / /
yid la thub pa'i gzugs brnyan ni / /
shar ba tsam yang tsha ba yis / /
gdungs la zla zer bzhin du sman / /
de ltar rmad du byung ba yi / /
lugs bzang de yang mi mkhas pa'i / /
skye bos phal pa ji bzhin du / /
rnam pa kun tu 'dzings par byas / /
tshul 'di mthong nas bdag gis ni / /
'bad pa du mas mkhas pa yi / /
rjes su 'brangs nas khyod kyi ni / /
dgongs pa yang dang yang du brtsal / /
de tshe rang gzhan sde pa yi / /
gzhung mang dag la sbyangs pa na / /
phyi phyir the tshom dra ba yis / /
bdag gi yid ni kun tu gdungs / /
khyod kyi bla med theg pa'i tshul / /
yod dang med pa'i mtha' spangs te / /
ji bzhin 'grel bar lung bstan pa / /
klu sgrub gzhung lugs kun da'i tshal / /
dri med mkhyen pa'i dkyil 'khor rgyas / /
gsung rab mkha' la thogs med rgyu / /
mthar 'dzin snying gi mun pa sel / /
log smra'i rgyu skar zil gnon pa / /
dpal ldan zla ba'i legs bshad kyi / /
'od dkar phreng bas gsal byas pa / /
bla ma'i drin gyis mthong ba'i tshe / /
bdag gi yid kyis ngal gso thob| |mdzad pa kun las gsung gi ni / /
mdzad pa mchog yin de yang ni / /
'di nyid yin phyir mkhas pa yis / /
'di las sangs rgyas rjes dran byos / /
ston de'i rjes su rab tu byung gyur te / /
rgyal ba'i gsung la sbyangs pa mi dman zhing / /
rnal 'byor spyod la brtson pa'i dge slong zhig /
drang srong chen po de la de ltar gus / /
ston pa bla na med pa'i bstan pa dang / /
mjal ba 'di 'dra bla ma'i drin yin pas / /
dge ba 'di yang 'gro ba ma lus pa / /
bshes gnyen dam pas 'dzin @# / /
pa'i rgyu ru bsngo / /
phan mdzad de yi bstan pa'ang srid pa'i mthar / /
ngan rtog rlung gis rnam par mi g.yo zhing /
bstan pa'i ngang tshul shes nas ston pa la / /
yid ches rnyed pas rtag tu gang bar shog /
brten nas 'byung ba'i de nyid gsal mdzad pa / /
thub pa'i lugs bzang skye ba thams cad du / /
lus dang srog kyang btang nas 'dzin pa la / /
skad cig tsam yang lhod par ma gyur cig /
'dren pa mchog des dka' ba dpag med kyis / /
nan tan snying por mdzad nas bsgrubs pa 'di / /
thabs gang zhig gis 'phel bar 'gyur snyam pa'i / /
rnam par dpyod pas nyin mtshan 'da' bar shog /
lhag bsam dag pas tshul der brtson pa na / /
tshangs dang dbang po 'jig rten skyong ba dang /
legs ldan nag po la sogs srung mas kyang / /
g.yel ba med pa rtag tu grogs byed shog / / /
ces pa 'di ni rje tsong kha pa blo bzang grags pas mdzad pa'o / / / /
! na ma shri gu ru mny+dzu g+ho ShA ya / /
bde bshegs kun gyis bsngags pa'i bde ba can / /
rnam dag zhing gi dbang phyug bcom ldan 'das / /
lha mi'i ston pa mgon po tshe dpag med / /
rgyal ba'i dbang pos 'gro la 'chi med stsol / /
sna tshogs snod kyi dbye ba mtha' yas pa'i / /
dang pa'i chu la sprin bral zla gzugs bzhin / /
skal ldan grangs med 'gro la cig car du / /
rnam pa du mar ston pa khyod kyis sku / /
mtha' yas gdul bya'i som nyi'i 'dra ba rnams / /
skad cig nyid la so sor gcod mdzad cing / /
yang dag don la blo gros mig 'byed pa'i / /
rgyun mi 'chad par sgrogs par khyod kyi gsung / /
shes bya kun la rab 'byams mkhyen pa 'phro / /
rgyud lnga'i 'gro la thugs rje'i gzhan dbang gyur / /
mkhyen brtse nus pas srid zhi'i 'jigs las skyob / /
'bad rtsol mtshan mas mi g.yo khyod kyi thugs / /
nyin byed zer gyis lha yi lam la bzhin / /
dpag yas zhing kun mtha' med 'od dpung gis / /
yongs su 'gengs pa'i gzi brjid phung po'i skus / /
skal ldan bdag gi mig gi dga' ston sgrubs / /
snyan pa'i 'brug sgra rma bya'i snying la bzhed / /
thos pa tsam gyis bde ba'i mchog ster pa'i / /
yan lag lnga dang ldan pa'i tshangs dbyangs kyis / /
rna ba'i lam du bdud rtsi'i zags ma 'thor / /
nam mkha'i dbyings su sprin phung zhi ba bzhin / /
stong pa'i ngang du rig pa zhugs gyur pas / /
spros kun nyer zhi zhi ba'i thugs mchog gis / /
kun rtog yid kyi dmigs gtad thams cad zhi / /
rgyal ba kun gyis dpag med bskal pa ru / /
brjod kyang pha mtha' rnyed par mi sla ba'i / /
khyod kyi yon tan phung po ci 'dra ba / /
de 'dra bdag gis brjod pa'i yul la 'das / /
de phyir mi zad yon tan gter gyur cing / /
nyes pa'i sa bon mtha' dag gtan spangs pa / /
khyod dang mtshungs pa'i ston pa gzhan yod min / /
de slad khyod nyid gcig pu 'gro ba'i skyabs / /
skyobs pa khyod kyis smon lam bye ba'i rgyas / /
legs par bsgrub pa'i zhing mchog dam pa gang / /
sdug bsngal rnams kyi ming yang mi 'byung ba'i / /
bde ba can zhes yongs su grags @# / /
pa der| |tshe 'di'i snang ba nub par gyur tsam na / /
'dab stong padma'i spubs su skyes ma thag /
chu skyes dbus nas thogs pa med byung ste / /
khyod sku mthong nas gsung gis tshim par shog /
mgon po khyod las theg mchog gtam thos nas / /
srid pa'i 'dam du bying rnams bsgral phyir du / /
spyan ras gzigs dang mthu chen thob gnyis kyis / /
ji ltar spyod pa de ltar bdag gyur cig /
{ces mgon po 'od dpag med kyi bstod pa zhing mchog sgo 'byed ces bya ba 'di ni mang du thos pa'i rgyal khams pa blo bzang grags pa'i dpal gyis gangs can khrod kyi gangs ri'i dbang po 'o de gung rgyal gyi lha zhol du sbyar ba'o} / / / /
! swa sti / /
nyi gzhon 'char ka'i mdangs ldan li khri ltar / /
yid 'ong dmar ser dra bas khebs pa yi| |'dab stong ge sar rtse na zla gdan la / /
hrIH las byung ba'i mgon po tshe dpag med / /
padma ra ga'i lhun po dbang po'i gzhus / /
kun nas klubs pa ji bzhin khyod kyi sku / /
sna tshogs gos dang nor bu'i rgyan mang gis / /
kun nas mdzes par byas la phyag 'tshal lo / /
'khri shing gzhon nu'i yal 'dab ltar mnyen pa'i / /
phyag gnyis dbus na 'chi med bdud rtsi yis / /
legs par gang ba'i lhung bzed rab bsnams nas / /
tshe yi dngos grub stsol la phyag 'tshal lo / /
bung ba ltar nag ral pa'i thor cog ni / /
spyi bor mdzes pa'i lan bu ring du 'phyang / /
'jam gnyen sna tshogs dar gyi smad g.yogs can / /
mtshan dpe'i gzi brjid 'bar la phyag 'tshal lo / /
shugs drag dang bas skyod pa'i thal sbyar zhing / /
yid 'phrog shin tu snyan pa'i nga ro yis / /
khyod kyi yon tan legs par brjod pa la / /
legs tshogs thams cad stsol la phyags 'tshal lo / /
ye shes mtshon gyis mi shes dra ba bcad / /
sems can kun la thugs rje rgyun chad med / /
'gro kun 'dren pa'i khur gyi mi ngal ba / /
gtan gyi skyabs gnas khyod la phyag 'tshal lo / /
mtshan tsam bzung bas dus min 'chi ba 'joms / /
yid la dran pas srid pa'i 'jigs las skyob / /
skyabs su bsten na gtan gyi bde ster ba / /
khyod la rnam pa kun tu phyag 'tshal lo / /
skyon bral khyod la gus pas bsten pa bdag / /
gnas skabs mi 'dod nyer tshe zhi ba dang / /
mthar thug bde ba can du padmo las / /
rdzus te skyes nas khyod mnyes bgyid par shog /
ces pa 'di yang rgyal khams pa shar tsong kha pa blo bzang grags pa'i dpal gyis sbyar ba'o / / / /
! na mo shri gu ru mny+dzu g+ho ShA ya / /
mnyes gshen byams pas rtag tu brlan yang nag po'i rtsa lag sreg /
shin tu bcad pa'i 'ching ba bcad kyang snying rjes dam du bcings / /
zhi ba'i btang snyoms rgyun du ldan yang bdag pa'i gzhan la gces / /
'jam dbyangs zhabs la gus pas btud nas mi pham mgon la bstod / /
gdong bzhis mang po'i zhal nas rab tu bsngags / /
spyan stong ldan pas dang bas rgyun du blta / /
dga' ma'i bdag pos dregs pa btang nas btud / /
rgyal tshab zhabs la gus pas phyag bgyi'o / /
dwang ba'i mtsho la 'dab brgya pa ste de nyid la yang nyin byed 'di / /
dag pa'i @# / /
mkha' la rgyu skar mgon te des kyang kun de'i tshal la bzhin / /
mtshan dpe'i 'phreng bas gang sku mthong ma thag tu 'gro ba'i yid 'phrog pa / /
byams mgon zhabs pad skye zhing skye bar bdag gi gtsug na mdzes gyur cig /
bdud 'joms 'khor du 'jigs pa kun dang bral / /
mtshungs med dpa' bo srid gsum ston pa mchog /
nyam ngar lhung ba'i 'gro la rtag tu gzigs / /
rnam 'dren khyod kyi zhabs la phyag 'tshal lo / /
mtha' yas shes byar thogs pa med 'jug pa'i / /
mkhyen pa'i stobs kyis ma rung bdud kyi sde / /
gnam lcags babs pa'i me tog gzhon nu bzhin / /
pham mdzad stobs bcu'i dpal gyis brjid pa khyod / /
phas rgol glang po dregs pa'i klad 'gems shing / /
legs bshad sgra chen 'khor dbus bsgrags pa yis / /
smra ba ngan pa'i wa skyes mthar mdzad pa'i / /
mi 'jigs bzhi ldan mi yi seng ge khyod / /
khengs pas mtho ba'i 'jig rten mes po dang / /
nya phran bdag po dge sbyong bram ze sogs / /
gang gis smra bar ma lus 'khor lo mchog /
bskor ba 'gro la byams pa'i mgon po khyod / /
sku dang gsung la 'khrul ba'i ming yang med / /
dran pa ma nyams rtag tu mnyam par bzhag /
tha dad 'dzin pa ma brtags btang snyoms kyis / /
dben phyir khyod kyi spyod pa yongs su dag /
'dun pa dang ni brtson 'grus dran pa dang / /
ting 'dzin shes rab rnam par grol ba la / /
nyams pa'i go skabs ma lus ring du mdzad / /
de phyir khyod kyi rtogs pa bla na med / /
dus gsum thams cad chags thogs med par mkhyen / /
sku gsung thugs kyi 'phrin las rnam par dag /
srid pa'i phyi mtha' ji srid 'gro ba'i don / /
mdzad pa'i khur gyis dgyes bzhin 'jug pa khyod / /
rgya che'i yon tan phung po rab rdzogs pas / /
phra mo'i skyon yang 'jug pa'i skabs bcom pa / /
khyod kyi brtse ba'i yul du gyur ba bdag /
smre sngags sgo nas smra la yud tsam dgongs / /
sdug bsngal rgya mtsho che las sgrol ba'i gru / /
dal 'byor tshang ba'i rten 'di yin na yang / /
bag med le lo gnyid dang bre mo'i gtam / /
rnyed bkur 'dod pa'i skyon gyis sbags pa yis / /
don med phyogs su bkol bas don chen po / /
bde blag bsgrub pa'i lus bzang chung gson pa / /
mi yi sha tshugs phyugs kyi 'du shes can / /
bdag la khyod kyis thugs rjes gzigs su gsol / /
rnyed dka'i don che'i dal 'byor thob pa yang / /
stobs kyis mi bzlog 'bros par mi nus pa'i / /
stobs ldan 'chi bdag pho nya bkye ba dang / /
na dang rga bas zin par mthong na yang| |nam 'chi nges med 'chi ba'i dus kyi tshe / /
thams cad dor nas 'gro ba shes bzhin du / /
lo zla zhag rnams don med 'da' byed pa'i / /
rab rmongs bdag la brtse ba'i dus la 'babs / /
nges par legs pa'i go 'phang smos ci dgos| |lam gyi rten du thub pas bsngags pa yi / /
mtho ris tsam yang thob pa'i gdeng med pa / /
bdag la khyed kyis btang snyoms mdzad lags sam / /
mtho ris dpal dang ldan pa'i lus thob kyang / /
gsung rab tshul bzhin 'byed pa'i @# / /
shes rab kyis / /
ma nor lam bzang rnyed par ma gyur na / /
slar yang 'khor ba'i rgya mtsho nyid du lhung / /
de phyir gti mug mun pa'i smag chen gyis / /
yun ring dus su bsgribs pas blang dor gnas / /
ji bzhin 'byed la kun nas 'thoms gyur pa / /
bdag la shes rab sgron me stsal du gsol / /
rab 'bar lcags kyi sa gzhir me lces sreg cing lus la mtshon cha'i char pa 'bab / /
gshin rje'i skyes bus gsal shing la bskyon zangs zhun ldud cing phur bus lce la 'debs| |gangs ris bskor ba'i 'khyags pa'i sbus chud bu yug 'tshubs pa'i rlung gis btab pa yis / /
la lar chu bur brgya byung la lar rdol zhing lus ni tshal pa du mar gas / /
gdong ni skras khebs kha ni bskams shing chu klung mthong ste btud phyir brgyugs pa na / /
ral gri mdung rnams thogs pa'i skyes bus 'gags shing chu yang rnag khrag nyid du mthong / /
kha ni khab kyi mig tsam wa bas mgrin 'gags zas skom rnyed kyang spyod mi nus / /
zos shing 'thungs rnams 'bar nas 'tshig cing bshad lcis 'tsho la rang sha bcad de za / /
rmongs pa'i mun chen 'thibs pas lam dang lam min 'byed la blo yi nus pa bral / /
gcig la gcig gsod lha mi'i gzhan dbang gyur pas brdog dang bkol pa'i sdug bsngal 'bab / /
lha rnams dpal la 'khrug pa'i phra dog me chen 'bar bas yid bde'i go skabs bcom / /
'thab rtsod las byung lus bcad dral zhing g.yo sgyus bslad pas bden mthong skal ba med / /
de ltar mthong ba lta zhog thos na yang / /
snying la 'jigs bskyed kyi ni g.ya' ba yi / /
dmyal ba yi dwags dud 'gro lha min gyi / /
g.yang sa chen po dag tu ltung 'gyur pa'i / /
dam pas smad pa'i mi bzad sdig pa'i las / /
thog med dus nas bsags shing gsog 'gyur ba / /
g.yang sa chen por mngon phyogs nyam thag bdag /
ngan 'gro'i 'jigs las skyob pa'i dus la bab / /
mi yi gnas na'ang longs spyod dbang phyug gis / /
mngon par mtho na nyams kyi dogs pa dang / /
mtho ris yon tan 'byor bas phongs pa na / /
'dod bde 'tshol bar gyur pas sha thang ngo / /
bde bar 'dod nas de yi thabs bsgrubs pas / /
bde ba thob pa de las ches lhag pa'i / /
lus kyi sdug bsngal sems kyi yi mi bde / /
rnam pa du mas kun nas mnar bar 'gyur / /
lus mdzes rin chen rgyan gyis rab brgyan nas / /
khang bzang dga' ba'i tshal du gnas bcas shing / /
yun ring 'dod pa'i bde la longs spyod pa / /
mtho ris dpal la rol pa'i lha rnams kyang / /
mi 'dod 'chi ba'i ltas kyis zin pa na / /
yid 'phrog snying la bcags par gyur pa yi / /
lha yi mdzes ma yid 'ong skyes mo'i tshal / /
bdud rtsi'i kha zas gos bzang mdzes pa'i rgyan / /
lha bu gzhon nu rnams dang myur du bdag /
mi 'dod bzhin du 'bral bar mthong ba'i tshe / /
gnas der skyes pa'i lus kyi bde ba las / /
ches cher lhag pa'i yid kyi sdug bsngal gyis / /
bskyed pa'i mya ngan me lce 'bar bas bsreg /
tshe rabs mang por legs par spyad pa'i las / /
'bad @# / /
pas bsgrubs pa'i 'bras bu spyad pas zad / /
bag med dbang gis ngan 'gro'i rgyu bsgrubs pas / /
slar yang ngan song gnas su lhung bar 'gyur / /
'dod la 'dun pa'i rnam rtog gnod sems med / /
gnyid dang yid la gdung ba'i spyod pa spangs / /
lus dang sems la gnod pa'i sdug bsngal bral / /
ting 'dzin stobs kyis yun ring bder gnas pa / /
gzugs dang gzugs med lha yi gnas thob kyang / /
'du byed sdug bsngal 'ching las ma grol bas| |sngon gyi ting 'dzin 'phen pa zad pa na / /
phyir yang 'og tu lhung nas rgyud mar 'khor / /
de ltar 'khor ba'i gtso bo lha mi yang / /
skye 'chi na dang rga la sogs pa yi / /
sdug bsngal chu bos srid pa'i mtshor khyer na / /
srid pa'i bde la chags pa mi rigs mod / /
'on kyang srid pas blo mig bsgribs pa yis / /
sdug bsngal bde bar 'dzin pa'i log shes yin / /
phyin ci log gi rtog pas bsgribs pa bdag /
srid pa'i chu bo che las bsgral du gsol / /
'dod pa'i 'dam du byid bas thar pa'i lam las grol / /
ma rig 'thibs por zhugs pas shes rab mig dang bral / /
spros pa'i gzeb tu tshud pas 'khor ba'i brtson rar bcings / /
las kyis mnar ba bdag ni khyod kyi thugs rje'i gnas / /
'jigs rung 'khor ba'i g.yang sa 'gegs pa la / /
dri med mang du thos la brten pa yi / /
tshul bzhin dpyod pa'i rnam dag rigs stobs kyis / /
mthas yas gsung rab rnams kyi drang nges tshul / /
ji bzhin 'byed la gzhan dring mi 'jog pa'i / /
mkhas pa'i go 'phang nges par rnyed dgos kyang / /
rgyal ba'i dgongs pa phra mo smos ci dgos / /
'jug ldog gnas ni shin tu rags pa la'ang / /
bdag gi blo mi ches cher gsal ma gyur / /
da dung rab rmongs dgra 'dis bdag gi snying / /
ring du bsgribs nas grol ba'i skabs med pa / /
tshul 'di dgongs la snying gi mun pa sel / /
rgyal ba rgyal sras spyan sngar rig gnas la / /
mang thos rgya mtshos skye ba du ma ru / /
yang yang sbyangs pa'i bag chags legs sad pa / /
'gro la lam bzang mtshon pa'i mig gcig pu / /
sngon gyi dam pa rnams kyis yal bar dor / /
de phyir mgon dang bral ba'i phongs pa bdag /
phyogs rnams bslad pa'i 'gron po bzhin gyur pas / /
brtse chen khyod kyis rjes su bzung ba'i dus / /
yang dang yang du gus pas bsten pa'i skyabs / /
byams pa byams pas 'gro ba sgrol ba khyod / /
myur ba myur bar byon nas bdag gi ni / /
skye ba skye bar theg mchog bshes gnyen mdzod / /
rtag tu brtse bas lus can mtha' dag la / /
rgyun mi 'chad par gzigs pa khyod drung du / /
gang gi yon tan dran pas dang ba'i yid / /
nyin re bzhin du sleb par bgyis na yang / /
gnas kyis bskal zhing slar yang dben pa'i ro / /
rab tu myong phyir thag ring gnas su ni / /
'jug par 'dod pas lus kyis bgrod ma nus / /
des na bsod nams zhing gi dam pa khyod / /
mnyes par bgyid slad lhag bsam dag pa yis / /
@# / /
rin chen sa le sbram dang lha yi dar / /
dge sbyongs rnams la thub pas bsngags pa yi / /
chos gos gsum dang gsil byed drang song snod / /
gzhan yang ting 'dzin smon lam gyis sprul pa'i / /
bkod legs yid 'phrog mchod pa nam mkha'i khyon / /
yongs su bkang ste rkang gnyis gtso bo la / /
zhen me ma chags blo yis dbul bar bgyi / /
de las 'ongs pa'i rab dkar dge ba'i tshogs / /
gang de srid par yun ring 'khyabs pa na / /
sdug bsngal bye bas mnar zhing bde bas phongs / /
ma lus 'gro ba'i skyabs su bdag gyur cig /
'jig rten 'dren pa'i go 'phang dam pa la / /
reg par ma gyur skye ba thams cad du / /
tshangs spyod yongs su dag pa'i rab byung rten / /
rnyed nas theg mchog rigs ni sad par shog / /
bzod ldan drang zhing gya rgyu med pa dang / /
ma zhum snying stobs shug drag dad pa dang / /
gus dang rtag tu sbyor ba'i brtson 'grus dang / /
rnam dpyod shes rab phul byung thob par shog /
rgyal ba'i dgongs pa rnam dag rigs stobs kyis / /
ji bzhin rnyed nas rang gi dgongs pa ltar / /
brtse bas drang pa'i thabs mkhas spyod pa yi / /
gzhan la ston la mkhas pa'i mthar son pa'i / /
bshes gnyen bsten nas mang thos rgya mtsho la / /
ring du sbyangs pas the tshom kun bcad nas / /
thos pa'i don rnams tshul bzhin bsgrubs pa yis / /
bde bar gshegs rnams mnyes par byed par shog / /
thub pas bcas pa'i mtshams las mi 'da' zhing / /
rgyal ba'i gdung 'tshob dge ba'i bshes la gus / /
dbang po rab rno log sgrub skyon dang bral / /
yongs su dag pa'i 'khor dang ldan par shog /
nag po'i phyogs kyis yid ni bskyod pa yis / /
tshogs pa'i chos spyod dga' ston myong ba'i gegs / /
bdud kyi gnyen du gyur pa'i sdig grogs dang / /
skad cig tsam yang phrad par ma gyur cig /
thub dbang rjes su gus pas slob pa'i tshe / /
rlabs chen spyod pa rdzogs par byed po'i gegs / /
skal ba ngan pa'i rjes 'gro bdud kyi las / /
bar du gcod pa'i ming yang med par shog / /
gang dang ldan na dam pa dga' byed pa / /
dge sbyong rgyan du 'dren pas bsngags pa yi / /
byang chub spyod pa'i rjes su mthun pa'i rkyen / /
ma lus thogs pa med par 'grub par shog / /
byang chub spyod tshe gdul bya'i gnas kun kyang / /
rnam dag bslab pas bsdabs pa'i rab byung la / /
'god cing de la 'os pa'i yo byad rnams / /
bsam pa tsam gyis ma lus stsol bar shog / /
deng nas btsams te tshe rabs thams cad du / /
lus ngag yid kyis rtsom pa gang bgyis pa /
de dag thams cad mtha' yas 'gro ba la / /
gnas skabs kun tu phan pa'i gyur gyur cig / /
bu sdug shi ba'i dus kyi ma bzhin du / /
sdug bsngal kun gyis mnar ba'i 'gro ba kun / /
rtag tu yid la gcags pa'i brte ba yis / /
'dog pa thams cad de la gtong bar shog /
mos spyod sa yi dri ma sbyong ba na / /
'das dang ma 'ongs da ltar byung ba yi / /
tshu rol mthong ba'i rgyal sras nang na bdag /
gser gyi sa 'dzin dbus na lhun po bzhin / /
spyan dang mngon shes mang du thos pa sogs / /
yon tan @# / /
kun gyis rab tu mtho ba dang / /
byis pa'i rgud pa kun las 'das gyur te / /
gzhan dring mi 'jog spobs pa thob par shog /
rgyal sras 'phags pas sa la slob pa na / /
sar gnas dpa' bo dus gsum thams cad du / /
yongs su gshegs pa rnams kyi khrod na bdag /
bya lam bgrod pa 'dab bzang dbang po bzhin / /
rgyal sras gzhan gyis dpag par dka' ba yi / /
shin tu rgya che'i shes bya'i gnas rnams la / /
dri med mkhyen pa thogs pa med 'jug cing / /
rlabs chen spyod pa'i gter du 'gyur bar shog /
de ltar spyod pa'i 'bras bu grub pa na / /
dus gsum rgyal ba rnams kyi sku dang zhing / /
'khor dang mdzad pa sku tshe smon lam rnams / /
gang yin gcig tu bsdoms pa de dag kun / /
thabs mkhas spyod pas yongs su rdzogs gyur nas / /
ring nas yid la brnags pa'i 'gro ba 'di / /
dam chos bdud rtsi'i char chen phab pa yis / /
skad cig gcig la bdag gis sgrol bar shog /
lha dang bcas pa'i 'jig rten kun gyi skyabs gcig pu rgyal ba byams pa mgon po la smre sngags kyi sgo nas bstod pa tshangs pa'i cod paN zhes bya ba 'di ni mang du thos pa'i rgyal khams pa blo bzang grags pa'i dpal gyis lho brag stong ri nyi shar gi dben gnas su sbyar ba dge legs su gyur cig / / / /
na mo gu ru mny+dzu go+ha ShA ya / /
ring nas goms pa'i thugs rje'i chab kyis rang bde 'dod pa'i yid kyi me dpung bcil / /
zab mo'i rang bzhin ji bzhin gzigs pas kun tu rtog pa'i spros pa'i dra ba bcad / /
nyid kyis gzigs gang 'gro la bskrun phyir gzhan phan khur chen skyo med thugs kyis khyer| |lhag pa'i lha der yid gtad dad pa'i rlung gis bskyod pa'i bstod tshig me tog la / /
nyin byed 'char ka'i mdangs kyis rab 'khyud pa'i / /
lhun stug gser gyi ri bo'i ngos bzhin du / /
dmar ser 'od kyi phung po lham me ba / /
'jam dbyangs mkhyen pa'i gter khyod yud tsam dgongs / /
ma lus zhing du 'bad pas btsal na yang / /
khyod las gzhan pa'i skyabs bzang ma mchis pas / /
bdag nyid khyod kyi rjes su phyogs pa ni / /
nyi mas gdungs pa'i glang chen pad mtshor bzhin / /
de phyir khyod kyi yon tan brjod la bdag /
yid la re ba skong bar byed pa yi / /
gtong ba mdzes pa'i sbyin bdag mthong ba na / /
'byor pas dman pa'i slong mo ba bzhin gyur / /
khyod sku ri dbang ji bzhin mtho zhing drang / /
nya gro'i ljon pa ltar rgyas chu zhing gab / /
btso ma'i gser ltar dag cing gsal ba yi / /
pags pa'i mdog ni legs shing srab la 'jam / /
rgyal mtshan tog ltar spyi gtsug gnas su ni / /
ring 'jam gnag la snum pa'i ral ba yi / /
thor cog mdzes par bcings pa'i zar bu ni / /
zur phud lnga ldan cung zad g.yon du 'phyang / /
rin chen rtse phran rnams kyis mdzes byas pa'i / /
dbyibs legs gdugs bzhin kun nas rgyas pa'i dbu| |kra mtshams mtho ba legs par phyed pa yi / /
dpral ba'i dbyes ni zla ba rgyas pa bzhin / /
kun du dung dang padma'i rtsa ba ltar / /
dkar gsal g.yas su 'khyil legs ri mo can / /
dag pa'i dngul gyi 'bur dang 'dra ba yi / /
dri med mdzod @# / /
spu smin pa'i dbus na mdzes / /
kha dog nag cing cung zad gus pa yi / /
'jam snum spu mnyam smin tshugs ring po can / /
stug cing 'jam la ma 'dzings sgrig legs pa / /
khyu mchog bzhin du rdzi ma yid du 'ong / /
ud pal mthing kha'i 'dab ma ji bzhin du / /
spyan dkyus ring po cung zad zum pa yi / /
dkar nag cha rnams ma 'dres mdzes pa ni / /
'dam skyes 'dam ma kun nas dVangs pa bzhin / /
rim par 'tsham zhing kun tu mtho ba'i shangs / /
bim+pa ltar dmar yid du 'ong ba'i mchu / /
dkar zhing tshad mnyam thags bzang bzhin bcu'i tshems / /
'gram pa zlum rgyas ri dVags rgyal po bzhin / /
srab mnyen ro mchog myong ba'i ljags kyis ni / /
zhal gyi dkyil 'khor kun tu khebs par mdzad / /
snyan shal bzang po'i ring du 'phyang ba'i rtser / /
rin chen du mas spras pa'i rna cha g.yo / /
gzi 'od 'khyug pa'i rin chen phreng ba'i rgyan / /
gang du 'phyang ba'i dri med mgrin pa ni / /
mdzes pa'i gser gyi bum pa'i mgrin pa bzhin| |rtsa yi dra ba mi mngon zlum zhing rgyas / /
phyag zhabs bol dang phrag gong lhag pa'i phyogs / /
yongs su gang bas mi mnyam med pa'i sku / /
gdong lnga pa bzhin kun nas rgyas pa'i stod / /
lhun po'i ngos ltar rab tu yangs pa'i brang| |dpung pa'i mgo ni legs par zlum pa'i phyag /
glang po'i rgyal po'i sna ltar ring zhing mdzes / /
nyi shu'i sor mo mdzes pa'i dra ba yis / /
legs par sbrel ba ngang pa'i rgyal po bzhin / /
mdog snum dmar ba'i mdangs chags sen mo yi / /
phreng bas rab tu dngar ba'i sor mo ni / /
dpag bsam yal 'dab gzhon nu'i lcug phran ltar / /
ring zhing rgyas la 'jam zhing gzhon sha chags / /
gsal zhing rdzogs la so sor ma 'dres pa'i / /
rtsibs stong ldan pa'i gser gyi 'khor lo mchog /
phyag dang zhabs kyi mthil na bkra ba na / /
rgya las rgya yi 'bur ni gsal ba bzhin / /
dpung rgyan gdu bus mdzes par byas pa yi / /
g.yas pa'i phyag na dngos 'dzin 'khri shing gi /
ljon pa drungs nas gcod pa'i ral gri ni / /
'bar ba'i 'od kyi dra ba 'gyed pa bsnams / /
zhi sgo gnyis su med pa rten 'brel lam / /
ma lus gsal bar ston pa'i glegs bam mchog /
ut+pal sngon po'i lte bar gnas pa yi / /
sdong bu g.yon pa'i phyag gis thugs kar 'dzin / /
rab 'byams tshon gyis kha bsgrur srab la 'jam / /
sna tshogs dar gyi smad g.yog g.yo ba'i steng / /
sil sil sgra sgrog gser gyi 'og pag gis / /
yid 'ong sked skabs kun nas mdzes par bsdams / /
rta mchog bzhin du gsang gnas sbubs su nub / /
'jam zhing phra ba ba spu'i tshogs rnams ni / /
zla med re rer byung nas g.yas phyogs su / /
rim gyis 'khyil nas sku la gyen du phyogs / /
bags kyis phra zhing zlum pa byin pa legs / /
zhabs kyi mkhrig ma long bu'i 'bur gyis dben / /
rus sbal lto bzhin zhabs mthil kun nas mnyam / /
zhabs kyi bzhi cha phyir 'phags rting pa yangs / /
'dab drug pad dkar dmar ser lte ba'i steng / /
dkyil 'khor yongs rdzogs rgyu skar bdag @# / /
po'i gdan / /
gang der sgra ldan gdu bus mkhrig ma'i phyogs / /
mdzes pa'i zhabs gnyis rdo rje'i dkyil krung mdzad / /
bsod nams tshogs rab rab 'byams rgyu las 'khrungs pa'i sku mchog mchog tu mdzes pa khyod kyi sku / /
nam mkha'i mthas gtugs gtugs pa med pa'i zhing mchog kun tu du ma'i 'gro la mig 'phrul bzhin / /
la lar bltams shing zhing gzhan du yang byang chub tshul ston pa khyod kyi sku yi ni / /
bkod pa mchog 'di 'di dang gzhan du ma lus 'gro kun kun mkhyen gyur kyang brjod mi nus / /
li khri'i rgya mtshor rta bdun 'od stong lhung ba bzhin / /
lta bas mi ngoms 'od dpung phyogs bcur 'phro ba'i sku / /
gang de cung zad bstod pa'i bsod nams de yis bdag /
'jam dyangs sku mdzes mig gi lam du 'bral med shog /
nam zhig khyod sku mthong bar gyur ma thag /
srid par ring du 'khyams pas dub pa bdag /
log pa'i lam du song ba'i ma rungs yid / /
byang chub sems kyi dbang du 'gyur bar shog /
gzhan yang gzungs dang mngon shes rnam thar sgo / /
mu mtha' yas pa'i ting 'dzin tshogs thob nas / /
zhing khams bye bar rgyal rnams blta ba'i phyir / /
dpag med lus kyi bkod pa ston par shog /
der ni mang du thos pa'i mthar son te / /
mtha' yas 'gro ba chos kyis tshim byas nas / /
ring por mi thogs rgyal ba kun gyi gtso / /
ngag gi dbang po'i sku mchog thob par shog /
rje btsun 'jam dpal dbyangs la bstod pa 'jam dbyangs mnyes par byed pa'i bstod sprin rgya mtsho las sku la bstod pa'i skabs te dang po'o / / / /
! 'od stong zer gyis phye ba'i gur kum gzugs / /
dVangs ba'i me long dkyil na snang ba bzhin / /
'gying legs dbang po'i gzhu bzhin rab bkra ba / /
'jam dpal dbyangs kyis ngag gi dbang phyug stsol / /
phyogs bcu'i zhing kun kun nas khengs pa'i sgra skad skad kyi dbye ba mtha' yas pa / /
sems can kun yid yid dang mthun par 'tshim byed byed po'i gdangs kyang zil gnon pa / /
khyod kyi gsung dbyangs dbyangs kyi nga ro'i dkyil 'khor 'khor ba srid du rgyun chags pa'i / /
snyan pa'i gsung gang gang gi rna ba'i lam du lhung na na rga 'chi ba 'phrog par byed / /
gsung snyan 'jam zhing yid 'ong yid du 'thad / /
dag cing dri med 'od gsal snyan la 'jebs / /
mnyan par 'os shing mi tshugs snyan zhing dul / /
mi rtsub mi rlang rab 'dul rna bar snyan / /
lus sems snying ni 'tshim byed dga' bde bskyed / /
gdung med kun tu shes byed rnam rig bya / /
rnam gsal dga' byed mngon par dga' byed cing / /
kun shes byed cing rnam par rig par byed / /
rigs shing 'brel la zlos pa'i skyon dang bral / /
seng ge glang chen 'brug dang lag 'gro'i dbang / /
dri za ka la ping+ka tshangs pa dang / /
shang shang te 'u dbang po'i dbyangs ltar snyan / /
rnga sgra ma khengs mi dma' kun rjes zhugs / /
tshig zur phyin cing ma tshang med pa dang / /
ma zhum mi zhan rab dga' khyab cing chub / /
rgyun chags 'brel zhing sgra kun rdzogs par byed / /
@# / /
dbang po kun 'tshim ma smad mi 'gyur la / /
ma brtags 'khor kyi dkyil 'khor kun tu grag /
dug gsum sel byed bdud dpung tshar gcod cing / /
rnam pa kun gyi mchog dang ldan par 'byung / /
de ltar bzhi yis lhag pa'i drug cu'i dbyangs / /
gsung gcig nyid la'ang ma tshang med par ni / /
ji srid nam mkha'i mthas khyab de srid pa'i / /
skal ldan rna ba'i lam du bde ba ster / /
de tshe nye bar gnas la ha cang che bar mi snang ring na gnas la chung min par / /
sna tshogs tshon dang phrad pa'i shel bzhin grangs med gdul bya'i rang rang skad dang mthun par ni / /
spyi gtsug mdzod spu mgrin pa la sogs khyod sku'i cha shas kun nas 'byung bar rab ston kyang / /
de dag kun la rtog pa nyer zhi 'di ni nam mkhas tshang dbyangs sgrog na mtshon par nus / /
glog dmar mdzes pa'i ska rags bcings pa yi / /
char sprin nang gi 'brug sgra zab mo bzhin / /
'jam dbyangs gsung bstod bsod nams 'di yis bdag /
khyod gsung rna ba'i lam du 'bral med shog /
gsung rgyun rna ba'i bu gar zhugs ma thag /
skal ldan rjes 'dzin log smra tshar gcod cing / /
sdeb legs tshig gis blo gsal yid 'phrog pa'i / /
'chad rtsod rtsom pa'i gnas rnams mthar son shog |tha dad 'gro ba'i skad la thogs med pa'i / /
nges tshig so sor yang dag rig pa mchog /
bde blag thob nas 'gro ba thams cad kyi / /
the tshom gcod pa'i mchog tu bdag gyur cig /
khyod kyis ji ltar rjes su gdams pa yi / /
gsung gi mtshams las nam yang mi 'da' bar / /
gus pas rtse gcig nyams su blangs pa yis / /
gsung gi dbang phyug myur du 'grub par shog /
rje btsun 'jam pa'i dbyangs la bstod pa 'jam dbyangs mnyes par byed pa'i bstod sprin rgya mtsho las gsung la bstod pa'i skabs de gnyis pa'o / / / /
! byu ru'i mdang dang 'dres pa'i gser bzang mdog /
mdog legs shes bya ma lus lhang nger mkhyen / /
mkhyen rab dbang phyug 'jam dbyangs 'gro ba'i skyabs / /
skyabs mchog khyod kyis rab 'byams shes rab stsol / /
dngos 'dzin chang gis rab tu myos pas blang dor dpyod pa'i blo gros nyams / /
nyon mongs gdug pa'i sna yi lag pas dge ba'i ljon pa kun tu 'joms / /
sred pa'i zhags pas yid ni drangs pas rnyed bkur glang mo'i phyir 'brang ba / /
bag med nags khrod kun tu rgyu ba'i gdul ka'i yid kyi glang po che / /
dran shes bag yod thag pas dam bcings nas / /
yang dag rigs pa'i lcags kyu rnon po yis / /
'phags mchog bye bas bgrod cing bsngags pa yi / /
rten 'brel dam pa'i lam bzang srol du btsud / /
tshul de skyo med brtson pa'i shug drag gis / /
dpag med bskal bar yang dang yang goms pas / /
sgyu ma lta bu'i ting 'dzin rdo rje yis / /
mthar 'dzin ri bo ming gi lhag mar mdzad / /
slar yang mtha' yas rgyal ba'i dbang po rnams / /
zab mchog mchod sprin rgya mtshos mnyes byas pas / /
dri med mgul nas tshangs dbyangs nga ro yis / /
dgongs pa gcig gis gsungs pa'i gdams @# / /
pa mchog /
srid pa'i nad brgya drungs 'byin bdud rtsi'i zas / /
rgyun du bsten pas bgrod par ches dka' ba'i / /
rgyal sras spyod pa rlabs che'i pha rol tu / /
bgrod pa'i blo gros lus stobs rgyas pa na / /
mtha' dag 'dzin pas nam yang mi rdzi zhing / /
ma lus 'khrul snang 'dzoms la thogs med pa'i / /
ting 'dzin kun gyi gtso bor gyur pa gang / /
rdo rje lta bur grags pa'i ting nge 'dzin / /
khyod kyis mngon du mdzad pa de yis mthus / /
sgyu ma lta bu'i yul gyis snang ba dang / /
rmi lam lta bu'i gsal zhing rig pa'i blo / /
myong snang ma lus chos kyi dbyings su zhugs / /
de phyir rtsa ba nyams pa'i ljon shing bzhin / /
ma lus 'dzin pa'i sa bon drungs phyung bas / /
skyob pa khyod la nam mkha' ji srid du / /
chos kyi sku las g.yo ba ga la zhig /
de ltar mgon khyod chos kyi dbyings las gcung zad g.yo ba med bzhin du / /
du ma'i shes bya gsal bar snang ba me long nang gi gzugs brnyan nam / /
nam mkha'i lam na 'ja' tshon bzhin du so sor ma 'dres rdzogs par mkhyen / /
mkhyen bzang khyod kyi mkhyen pa de yang skad cig nyid la de ltar lags / /
sbyin las 'byor ldan gnas yin dbul po min / /
ser snas dbul po'i gnas yin 'byor ldan min / /
de sogs rten 'brel mi bslu'i gnas kun mkhyen / /
de phyir khyod ni smra ba'i gtso bo legs / /
thogs med srid par song ba thams cad kyi / /
dge dang mi dge'i las tshul 'bras bur bcas / /
gang de khyod kyi mngon du ma gyur med / /
de slad khyod gsung 'bras med ma mchis lags / /
chags la gnas shing sdang la mos pa dang / /
de las ldog sogs mos pa sna tshogs tshul / /
mngon sum gzigs phyir khyod kyi mdzad pa kun / /
'gro la don du mi 'gyur yod ma lags / /
bco brgyad khams kyi rab dbye mtha' dag la / /
khyod la lkog tu gyur pa gang yang med / /
de phyir khyod ni gdul bya'i gnas rnams kyi / /
gdul ba'i dus las cung zad 'da' ma lags / /
srid par rgyu ba rnams kyi dad sogs kyi / /
dbang po rno rtul dbang po med pa la / /
mkhyen pa thogs med 'jug pa de slad khyod / /
chos ston tshul la shin tu mkhas pa lags / /
mngon par mtho zhing nges par legs pa dang / /
ngan song gnas rnams kun tu bgrod pa'i lam / /
kun la mkhyen pa sgrib pa med pa'i phyir / /
khyod ni 'gro ba'i bshes gnyen bzang po lags / /
bsam gtan gzugs med seng ge rnam par 'gyings / /
thod rgal la sogs ting 'dzin mtha' dag gis / /
'jug ldang kun byang tshul la ma rmongs pas / /
snyoms 'jug rnams kyi pha rol son pa lags / /
thog med 'khor bar yongs su 'dris bgyis pa'i / /
rang gzhan tshe rabs dran rtogs dang bcas par / /
skad cig tsam gyis khong du chud pas na / /
khyod ni sngon gyi mtha' la mkhas pa lags / /
'di rtsam dus na 'di nas shi 'pho zhing / /
legs spyad nyes spyad las rnams ji ltar bar / /
gang du skye ba'i gnas kun rab mkhyen pas / /
khyod ni phyi ma'i mtha' la mkhas pa lags / /
gang zhig zag pa zad pa'i myang 'das dang / /
gang gis @# / /
zad byed 'phags lam brgyad kyi lam / /
de dag kun la sgrib med mngon sum spyan / /
de phyir khyod ni skyabs kyi dam pa lags / /
de ltar gnas dang gnas min las kyi rnam smin mos pa 'jig rten khams| |dbang po'i rim pa kun 'gro'i las dang nyon mongs rnam byang sngon gyi gnas / /
'chi 'pho skye dang zag pa zad pa mkhyen pa thogs pa med 'jug pa / /
gang la mnga' ba khyod kyi yul du ma gyur shes bya'i gnas de gang / /
srid par 'khyams pa rnams kyi thog med nas / /
bdag bde'i phyir du gzhan la gnod pa'i lam / /
drag po'i rtsol bas kun tu bsten na yang / /
ngal ba 'bras bu med pa'i gol ba ltar / /
gzhan la cung zad tsam yang mi 'tshe bar / /
rang nyid phyir du nyin mtshan par med par / /
brgya phrag brtson pas thar pa bsgrub de yang / /
yang dag lam la rgyab kyis phyogs par gzigs / /
de phyir rgyal ba kun gyi lam gcig pu / /
lus can mtha' dag rjes su 'dzin pa'i ma / /
rgyal sras dpa' bo g.yul du 'jug pa'i go /
snying rje'i lam bzang ring nas goms par mdzad / /
sdug bsngal rmi lam du yang mi 'dod cing / /
phul byung bde la chog shes med par ni / /
'gro ba 'di kun khyad par yod min na / /
gzhan bde yal bar 'dor rnams ches 'khrul bar / /
brtse ldan khyod kyis gzigs nas bdag dang gzhan / /
mnyam pa nyid du mthong ba'i byang chub sems / /
thog ma nyid du goms par mdzad pa yis| |sems can thams cad khyod kyis bdag gir gzung / /
bdag bder sred pa yang dag lam gyi gegs / /
gzhan nyid gces 'dzin yon tan kun gyi gter / /
de phyir khyod kyis bdag gzhan brje ba'i tshul / /
yang yang goms pas 'gro kun bdag tu mdzad / /
de ltar snying rje'i ma yis lan mang du / /
lus stobs rdzogs par bskyangs pa'i bcom ldan khyod / /
phun tshogs yon tan rnams kyis mthar phyin yang / /
zhi ba'i bde bas 'phrog par ga la 'gyur / /
'dab bzang dbang po lha yi lam zhugs pa / /
der gnas ma yin 'dzin mar mi ltung ltar / /
srid zhir mi gnas khyod thugs bstod pas bdag /
'jam dbyangs mkhyen brtse yid la 'bral med shog /
mthar 'dzin go skabs 'phrog pa'i lta ba dang / /
'gro kun bu sdug ltar mthong snying rje gnyis / /
yid la bde blag nyid du 'grub gyur nas / /
lus can theg pa mchog la 'khrid par shog /
chos kun tshig don mi brjed dran pas gzungs / /
dri ba kun gyi lan ldon spobs pa mchog /
myur du bskyed nas chos kyi phongs rnams la / /
legs bshad dga' ston 'gyed par bdag gyur cig /
sna tshogs gdul bya'i bsam pa ji bzhin du / /
mi rtog bzhin du re ba skong ba yi / /
'jam dbyangs thugs kyi dpal gyis myur du bdag /
ston zlas nam mkhar ji bzhin mdzes gyur cig /
rje btsun 'jam pa'i dbyangs la bstod pa 'jam dbyangs mnyes par byed pa'i bstod sprin rgya mtsho las thugs la bstod @# / /
pa'i skabs te gsum pa'o / / / /
! phyogs bcu'i zhing na mtha' yas rgyal bas rgyun chad med par rab bsngags pa / /
gang gi snyan pas 'jig rten gsum bkang 'jam pa'i dbyangs zhes rab tu grags| |gang de'i yon tan cung zad gus pas brjod pa'i bstod sprin rgya mtsho 'di / /
gang zhig 'dzin cing klog pa de yi yid la 'jam dbyangs myur 'jug shog /
{ / /
ces rje btsun 'jam pa'i dbyangs la bstod pa 'jam dbyangs mnyes par byed pa'i bstod sprin rgya mtsho zhes bya ba 'di ni / /
mang du thos pa'i rgyal khams pa blo bzang grags pa'i dpal gyis gangs can khrod kyi lha zhol gangs ri'i dbang po 'o de gung rgyal gyi lha zhol du sbyar ba'i yi ge pa ni sde snod 'dzin pa b+ha dra pA la'o / /
} / /
! jo bo bstod pa bzhugs so| |oM bde legs su gyur cig /
phun sum tshogs pa b+haM ga la yi yul / /
cho rigs btsun pa za hor rgyal po'i rigs / /
byang chub sems dpa' zhi tsho 'khrungs pa'i brgyud / /
mar me mdzad pa'i zhabs la gsol ba 'debs / /
yab dang yum la sri zhu mkhas shing gus / /
gzugs mdzas yid 'ong shes rab snying brtser ldan / /
ngul zhing rgyud 'jam thabs mkhas snying stobs che / /
mar me mdzad pa'i zhabs la & / /
'jig rten lugs kyi bstan bcos thams cad dang / /
bzo dang gso ba sgyu rtsal sna tshogs dang / /
rig byed kun la mkhas shing mkhyen pa rgyas / /
mar me mdzad pa'i zhabs la & /
'dod pa'i yon tan rnams la ma chags shing / /
rgyal srid 'byor ba phun tshogs spangs nas ni / /
dge 'dun phal chen sde pa'i dge slong mdzad / /
dpal ldan a ti sha la gsol ba 'debs / /
'dul ba sde snod sde bzhi las gsungs pa / /
bde bar gshegs pas bslab pa bcas pa la / /
nyes pa'i skyon gyis ma gos rnam par dag /
dpal ldan a te @# / /
yongs su 'dzin pa'i mkhas pa yang bsten cing / /
sde snod gsum dang sgra dang tshad ma dang / /
man ngag kun la mkhas shing mkhyen pa rgyas / /
dpal ldan a ti & / /
gser gling rgyal po sa skyong bla ma las / /
byang chub sems kyi bdud rtsi'i sman blangs nas / /
'gro ba kun la phan par mdzad pa yi / /
dpal ldan a ti & / /
sems can phongs shing shin tu sdug bsngal ba / /
rab tu mang la snying nas brtse ba yis / /
'jig rten lha dang lha min mir bcas pa'i / /
skyob pa yab gcig po la gsol ba 'debs / /
grub pa brnyes pa'i bla ma dam pa las / /
yi dam lha yi mngon rtogs lung nod nas / /
rtse gcig sgrub pa snying por mdzad pa yis / /
lung bstan thos par mdzad la & / /
gdul bya bod du yod par dgongs nas ni / /
kha ba can gyi ljongs su byon nas kyang| |sde pa mi chen rnams kyi bla ma mdzad / /
mchod cing bkur 'os khyed la & / /
mkhas mchog khyed 'dra bod du ma byon na / /
sangs rgyas bstan pa yod par gyur kyang ni / /
phal cher zab mo'i don la rmongs gyur bas / /
legs par ston mdzad khyed la & / /
bstan bcos bsgyur dang bsgyur zin 'chos pa dang / /
de nyid 'chad dang rang gis rtsom pa sogs / /
yang dag lam la legs par 'khrod pa yis / /
bstan pa rgyas mdzad khyod @# / /
la & / /
lta ngan la zhan log pa'i lam la zhugs / /
bdud dang mu stegs dbang phyug grub mtha' ngan / /
rig pas tshar bcad thar pa'i lam la bkod / /
thar 'dod ded dpon khyed la gsol ba 'debs / /
! sbyin dang tshul khrims bzod dang brtson 'grus dang / /
bsam gtan shes rab pha rol phyin pa drug /
skye ba du mar yang yang goms pa yi / /
tshogs gnyis yongs su rdzogs la & / /
mkho ba sbyin dang snyan par smra ba dang / /
'jig rten don mthun gdul bya'i don la spyod / /
bsdu ba'i dngos po bzhi yi dpal 'byor gyis / /
gzhan don lhun mdzad khyod la & / /
dad dang tshul khrims thos dang gtong ba dang / /
ngo tsha shes dang khrel yod shes rab kyi / /
nor bdun dag gis phyug par gyur pas mdzad / /
yon tan 'byung gnas khyed la & / /
sngon tshe smon lam btab pa'i slob ma mchog /
rgyal ba'i 'byung gnas ring nas 'ongs ba'i tshe / /
u pa si ka de ring slob po zhes / /
lha mig mngon shes mnga' la & / /
ma ga d+ha nas slob ma gus pa yis / /
sil snyan dkrol zhing gsol ba btab pa'i skad / /
bod du gsan nas 'brom la sbran pa yi / /
rna ba'i mngon shes mnga' la & / /
lha sar lha yi rol mo bsgrags pa las / /
myur bar byon nas bar khang lha tshogs la / /
phyag rten phul nas mkha' la bskor bar mdzad / /
rdzu 'phrul mngon shes mnga' la & / /
gang du rgyal po'i bka' chems gter dus sbas /
mkha' 'gros gter kha phye nas khyod la bstan / /
shAkya mu ni'i 'ja' sa khyod kyi drin / /
jo bo bka' drin can la & / /
sa dag nad kyis zin pa'i mi rnams la / /
rtag par tshe 'dzin bsrung ba'i skor rnams kyang / /
khyod las byung ste 'gro ba'i nad gso mdzad / /
klu sgrub gnyis par grags la & / /
snye thang 'or du bye ma'i steng bzhugs tshe / /
brgya byin la sogs bar snang lha tshogs kyis / /
rin chen sna lnga'i me tog char pa phab / /
bla ma lha yi lha la & / /
g.yor po 'ching rur bu mos mgo rgyan phul / /
she ba gsan nas de yi sgrib sbyong mdzad / /
rigs kyi bu mo lha ru skyes zhes gsungs / /
'gro ba 'dren pa khyed la & / /
kho ba 'di nas dga' ldan gnas su 'gro /
nga la dad cing gus par byed pa rnams| |dga' ldan gnas su mjal bar 'gyur zhes gsungs / /
ma 'ongs mngon sum gzigs la & / /
dga' ldan gnas na nam mkha' dri ma med / /
'phags pa'i yul na dri bam ka ra shri / /
kha ba can 'dir dpal ldan a ti sha / /
sa steng grags pas khyab la & / /
'brom ston bdag gis ra sgreng lha khang bzhengs / /
'gro ba 'dren phyir gsol ba btab pa las / /
dga' ldan gnas nas rab gnas me tog 'thor / /
byin rlabs dngos su phebs la & / /
khyod kyi yon tan mthong dang thos pa las / /
dang ba'i yid kyis lhang lhang gsol 'debs na / /
dga' ldan gnas nas thugs rjes gzigs mdzod la / /
gsol ba btab bzhin byin gyis brlab tu gsol / /
da dung kha ba can na khyod nyid la / /
dad @# / /
cing rjes su slob pa mang yod kyi / /
thugs la dgongs nas bu la ma bzhin du / /
brtse bas bdag gi dge bshes mdzad du gsol / /
snyigs dus skye bo dmus long lta bu rnams / /
dam min dge ba'i bshes 'dras rjes bzung ste / /
'khor ba'i gcong rong gnas nas 'dren med rnams / /
thugs rje'i lcags kyus myur du drang du gsol / /
dus dang gnas skabs dag ni thams cad du / /
dam pa khyod ni bdag gi mgon lags kyi / /
mngon par rdzogs par myur du 'tshang rgya 'gyur / /
thos bsam sgom gsum bdag la stsal du gsol / /
yongs kyi dge ba'i bshes gnyen yongs kyi mgon / /
rgyal ba'i gdung 'tshob gyur pa rgyal ba'i sras / /
rang gzhan don gnyis 'byung gnas rin po che / /
bshes gnyen ston pa'i zhabs la gsol ba 'debs / /
bskal pa du mar tshogs gnyis goms pa'i mthus / /
gnas gsum don la mkhyen pa'i dkyil 'khor rgyas / /
a ti sha yi sras kyi thu bo pa / /
legs pa'i shes rab zhabs la gsol ba 'debs / /
mar me mdzad dpal rgyal ba kun gyi yab / /
rgyal ba'i 'byung gnas rgya ba rgya mtsho las / /
gdams pa'i khu ba bton nas tshim mdzad pa'i / /
brtson 'grus g.yung drung zhabs la gsol ba 'debs / /
long med thugs la 'khrungs pa'i po to ba / /
bdag pas gzhan gces sgom pa'i spyan lnga ba / /
rgyal sras sku mched gsum la gsol ba 'debs / /
skye ba kun tu jo bo yab sras dang / /
'brel med chos kyi dpal la longs spyod cing / /
sa dang lam gyi yon tan rab rdzogs nas / /
rdo rje 'chang gi go 'phang myur thob shog /
sangs rgyas gnyis pa jo bo yab sras kyi / /
bstan pa 'dzin pa'i bstan 'dzin skyes bu rnams / /
dpag bsam ljon pa bzhin du khyod 'phyangs shing / /
dal gyi gang bu bzhin du 'phrel bar shog / / /
! mkhyen pas srid pa'i 'ching ba mthar mdzad cing / /
thugs rjes zhi la dga' ba ring du dor / /
srid zhi'i mtha' la mi gnas srid zhi'i mgon / /
rgyal ba rdo rje 'chang la gsol ba 'debs / /
rab 'byams zhing gi rdul snyed las 'das pa'i / /
grangs med rgyal ba rnams kyi mkhyen pa'i gter / /
mtha' yas gcig tu bsdus pa'i ye shes sku / /
mgon po 'jam dpal dbyangs la & / /
rlabs chen smon lam ring nas btab pa'i mthus / /
rje btsun 'jam dbyangs nyid kyi mngon sum du / /
the tshom dra ba mtha' dag gsal gyur pa / /
dpa' bo rdo rje'i zhabs la & / /
bden gnyis gnas tshul rigs pas legs rtogs shing / /
thabs shes zung 'brel nyams su blangs pa'i mthus / /
sku gsum mngon du gyur pa'i tsong kha pa / /
dpal ldan bla ma'i zhabs la & / /
'jig rten 'jig rten 'das pa'i dge legs kyi / /
yon tan kun gyi rtsa ba drin can rje / /
yid la dran pa tsam gyis dus kun tu / /
mos gus rtsol med skye bar byin gyis rlobs / /
'dod chung chog shes zhi zhing dul bar gnas / /
snying nas thar pa don gnyer gsong por @# / /
smra| |bag yod la sbyor grogs mchog sten byed cing / /
dag snang phyogs med skye bar byin gyis rlobs / /
'che bar nges shing nam 'chi cha med par / /
tshig tsam min par dran nas long med dang / /
snyed bkur chos la gting nas zhen log ste / /
dgos med rgyud la skye bar & / /
lus can mtha' dag drin can mar shes pas / /
nyam thag rnams kyi sdug bsngal dran gyur nas / /
rang bde 'ba' zhig sgrub las yid log ste / /
snying rje rtsol med skye bar & / /
mthar 'dzin nad kun sel ba'i smin gcig pu / /
zab mo rten 'brel mtha' dang bral ba'i don / /
'phags mchog klu sgrub yab sras dgongs pa dag /
ji bzhin khong du chud par & / /
dge 'dis mtshon nas dus gsum dang 'brel ba'i| |bdag gzhan dge ba'i rtsa ba ji snyed pa / /
de dag thams cad skye zhing skye ba ru / /
byang chub mchog gi rjes su mi mthun pa'i / /
shes kyi khe 'dod pa dang grags pa dang / /
'khor dang longs spyod rnyed dang bkur ti'i rgyur| |skad cig tsam yang rnam pa mi smin par / /
bla med byang chub khong na'i rgyur gyur cig /
rmad byung sras bcas rgyal ba'i byin rlabs dang / /
rten 'brel bslu ba med pa'i bden pa dang / /
bdag gi lhag bsam dag pa'i mthu stobs kyis / /
rnam dag smon pa'i gnas 'di 'grub par shog /
rtsa brgyud bla ma khyed sku & & & & / / / /
{ces byin rlabs nye rgyud kyi bla ma rnams la gsol ba 'debs pa'i dngos grub kyi snye ma zhes bya ba 'di ni mang du thos pa'i dge slong blo bzang grags pa'i dpal gyis gangs can khrod kyi gangs ri'i dbang po 'o de gung rgyal gyi lha zhol du sbyar ba'o / / / /
! dpal ldan rtsa ba'i bla ma rin po che / /
bdag gi snying gar padmo'i steng bzhugs la / /
bka' drin chen po'i sgo nas rjes bzung ste / /
sku gsung thugs kyi dngos grub stsal du gsol / /
! 'dren pa mnyam med ston pa bcom ldan 'das / /
rgyal tshab dam pa rje btsun mi pham mgon / /
rgyal bas lung bstan 'phags pa thogs med zhabs / /
sangs rgyas byang sems gsum la gsol ba 'debs /
! /
'dzam gling mkhas pa'i gtsug rgyan dbyig gi gnyen / /
dbu ma'i lam brnyes 'phags pa rnam grol sde / /
dad pa'i sar gnas btsun pa rnam grol sde / /
'jig rten mig 'byed gsum la & / /
rmad byung ngo mtshar gnas gyur mchog gi sde / /
zab mo'i lam gyis rgyud sbyangs dul ba'i sde / /
rlabs chen spyod pa'i gter gyur rnam snang mdzad / /
'gro ba'i rtsa lag gsum la & / /
! lam mchog sher chen rgyas mdzad seng bzang zhabs / /
rgyal ba'i man ngag kun 'dzin ku sa li / /
'gro kun brtse bas rjes 'dzin dge ba can / /
'gro ba'i ded dpon gsum la & / /
byang chub thugs la mnga' brnyes gser gling pa / /
shing rta chen po'i srol 'dzin mar me mdzad / /
lam bzang gsal mdzad ston pa rin po che / /
bstan pa'i srog shing gsum & / /
rnal 'byor dbang phyug dpal ldan dgon pa ba / /
zab mo'i ting 'dzin bstan pa'i sne'u zur pa / /
'dul ba'i sde snod kun 'dzin thag ma pa / /
mtha' @# / /
'khob sgron me gsum la & / /
brtson pas sgrub pa lhur len nam seng zhabs / /
dam pas byin rlabs nam mkha'i rgyal po dang / /
'jig rten chos brgyad spangs pa'i seng ge bzang / /
rgyal sras bzang po'i zhabs la & / /
byang chub thugs kyis 'gro kun bu bzhin gzigs / /
lhag pa'i lha yis rjes bzung byin gyis brlabs / /
snyigs dus 'gro ba 'dren pa'i bshes gnyen mchog /
nam mkha' rgyal mtshan zhabs la & / /
! dmigs med brtse ba'i gter chen spyan ras gzigs / /
dri med mkhyen pa'i dbang po 'jam dpal dbyangs / /
gangs can mkhas pa'i gtsug rgyan tsong kha pa / /
dpal ldan bla ma'i zhabs la & / /
bde bar gshegs pa'i gsung rab padmo'i tshal / /
legs par 'byed pa'i blo gros 'od stong ldan / /
srid gsum mkhas pa'i gtsug rgyan rin po che / /
rgyal tshab chos rje'i zhabs la & / /
rab 'byams sde snod gsum la mkhyen pa rgyas| |rnam dag bslab pa gsum gyi nor gyis phyug /
lus can byang chub gsum la 'god mdzad pa'i / /
'dul ba 'dzin pa'i zhabs la & / /
phun tshogs dge legs lung rtogs nor bu'i dpal / /
'phrin las bzang pos bstan pa rgyas mdzad pa / /
thar lam gsal bar ston pa'i thugs rje can / /
mkhas grub chos rje'i zhabs la & / /
phun tshogs bslab gsum yongs 'du'i rtsa ba brtan / /
rlabs chen spyod pa'i yal ga khyon yangs shing| |bsdu dngos 'bras bus brjid pa'i kun+da'i tshal / /
dpal ldan bla ma'i zhabs la & / /
blo gros rab dkar legs bshad kun gyi gter / /
gsung rab rin chen bdun la dbang sgyur zhing / /
chos kyi rgyal srid skyong ba'i dpal mnga' ba / /
rje btsun bla ma'i zhabs la & / /
rgya chen chos kyi srid la dbang bsgyur zhing / /
rgyal ba kun gyi bstan pa'i rgyal mtshan 'dzin / /
dpal 'byor bzang pos 'gro kun legs skyong ba / /
chos kyi rgyal mtshan zhabs la & / /
gzhung lugs 'bum phrag nam mkha'i khyon yongs por / /
dri med bslab gsum dkyil 'khor rab tu rgyas / /
thub bstan nyin mor byed pa'i dpal yon can / /
dpal ldan bla ma'i zhabs la & / /
rnam dkar las dang rlabs chen smon lam gyis / /
rgyal ba'i bstan pa 'dzin pa kun gyi dpal / /
shes bya kun la legs pa'i blo gros rgyas / /
blo gsal kun gyi mgon la & / /
mkhyen rab 'jam pa'i dbyangs ltar mtha' yas shing / /
thugs rje'i 'gro ba ma lus bu bzhin gzigs / /
'phrin las bzang pos bstan pa rgyas mdzad pa / /
dpal ldan bla ma'i zhabs la & / /
rab 'byams gsung rab kun la lta ba'i mig /
skal bzang thar par bgrod pa'i 'jug ngogs mchog /
brtse bas bskyod pa'i thams mkhas mdzad pa yis / /
gsal mdzad bshes gnyen rnams la gsol ba 'debs / /
! / /
smra ba zla med 'dren mchog shAkya'i tog /
rgyal ba'i mkhyen rab kun bsdus 'jam pa'i dbyangs / /
@# / /
zab mo'i don gzigs 'phags mchog klu sgrub zhabs / /
smra ba'i gtsug rgyan gsum la & / /
'phags pa'i dgongs pa gsal mdzad zla ba grags / /
de sras thub bo rigs pa'i khu byug che / /
rgyal sras rigs pa'i khu byug gnyis pa'i zhabs / /
rigs pa'i dbang phyug gsum la & / /
rten 'brel zab mo ji bzhin gzigs pa yi / /
shing rta chen po'i srol 'dzin mar me mdzad / /
lam bzang gsal mdzad ston pa rin po che / /
'dzam gling rgyan gyur gnyis la & / /
rgyal ba'i gdung 'tshob bshes gnyen po to ba / /
rnam dpyod 'gran zla bral ba'i sha ra ba / /
byang chub thugs kyi bka' babs 'chad kha ba / /
'gro ba'i re skong gsum la & / /
lung rtogs mnga' bdag byang sems spyil bu pa / /
dri med lung gi dbang phyug mkhas pa'i mchog /
khams gsum 'gro ba'i mgon po rin po che / /
gnas brtan chen po gsum la & / /
rnam dag tshul khrims dad ldang zangs chen pa / /
'dul ba 'bum sde'i mnga' bdag mtsho sna ba / /
chos mngon rgya mtsho'i mthar son mon grwa pa / /
'gro ba'i 'dren pa gsum la & / /
zab cing rgya che'i chos la mnga' brnyes pa / /
skal ldan 'gro ba kun gyi skyabs su gyur / /
'phrin las bzang pos bstan pa rgyas mdzad pa / /
dpal ldan bla ma'i zhabs la & / /
grub pa'i dbang phyug chen po tshul khrims 'bar / /
bshes gnyen tshul bzhin bsten mdzad gzhon nu 'od / /
theg mchog lam gyis rgyud sbyangs dgyer sgom zhabs / /
rgyal ba'i sras po gsum la & / /
rmad byung yon tan mdzod 'dzin sangs rgyas dbon / /
dam pas byin brlabs nam mkha'i rgyal po dang / /
'jig rten chos brgyad spangs pa'i seng ge bzang| |rgyal sras bzang po'i zhabs la & / /
byang chub thugs kyis 'gro kun bu bzhin gzigs / /
lhag pa'i lha yis rjes bzung byin gyis brlabs / /
snyigs dus 'gro ba 'dren pa'i bshes gnyen mchog /
nam mkha' rgyal mtshan zhabs la & / /
! blo gros khang bzang bslab gsum nor gyis phyug /
bzang po'i 'phrin las gdul bya'i dpal du shar / /
grags pa'i 'od zer 'dzam gling phyogs bcur 'phro / /
blo bzang grags pa'i zhabs la & / /
thar 'dod thar par 'jug pa'i sgo gcig pu / /
dngos stobs rigs pas rigs pa'i gzhung gi don / /
legs par rtogs nas gzhan la legs 'doms pa'i / /
rgyal tshab chos rje'i zhabs la & / /
'dul ba 'dzin pa thub pa'i rgyal tshab ces / /
snyan pa'i grags pas sa steng kun khyab cing / /
phyogs dus kun tu bstan pa'i rgyal mtshan 'dzin / /
grags pa rgyal mtshan zhabs la & / /
gzhung lugs ral pa thug pos gnya' khebs shing / /
rigs pa'i gad rgyangs sa gsum 'dar byed pa / /
'jigs med smra ba'i seng ge dge legs dpal / /
mkhas grub chos rje'i zhabs la & / /
dge legs gting mtha' yangs pa'i chu gter las / /
mkhyen brtse'i 'od 'bar dbang @# / /
gi rgyal po ltar / /
mkhas mang rgyal mtshan gtsug na mngon mtho ba / /
mi pham bla ma'i zhabs la & / /
dri med blo gros rigs pa'i 'brug sgra can / /
rgya mtsho'i gos can mtha' dag 'dar byed pa / /
chos char zab mos thub bstan dpyid kyi dpal / /
skyong mdzad bla ma mchog la & / /
thub bstan gser gyi dra bas gdong mdzes shing / /
bslab gsum dag pa'i lus stobs rab tu rgyas / /
bdag tu 'dzin pa'i 'khri shing kun gcod pa / /
bsdu bzhis 'gro don mdzad la & / /
mdo rgyud kun la blo gros thogs med rgyas / /
ri dbang lta bur brtan pa'i thugs rje can / /
lus can theg pa mchog la 'god mdzad pa'i / /
dpal ldan bla ma'i zhabs la & / /
smon lam brgya phrag du mas bskrun pa'i sku / /
dpal ldan mkhas pa'i yid rab 'phrog pa'i gsung / /
legs pa'i blo gros chos kun gsal ba'i thugs / /
rab 'byams chos rje'i zhabs la & / /
thos bsam sgom pa'i blo gros yongs su gsal / /
mkhas btsun bzang pos 'phrin las phyogs bcur rgyas / /
'chad rtsod rtsom la smra ba'i nyi ma mchog /
blo bzang nyi ma'i zhabs la & / /
rab 'byams gsung rab kun la lta ba'i mig /
skal bzang thar par bgrod pa'i 'jug ngogs mchog /
brtse bas bskyod pa'i thabs mkhas mdzad pa yis / /
gsal mdzad bshes gnyen rnams la gsol ba 'debs / / / / /
! yon tan kun gyi gzhi gyur drin can rje / /
tshul bzhin bsten pa lam gyi rtsa ba ru / /
legs par mthong nas 'bad pa du ma yis / /
gus pa chen pos bstan par byin gyis rlobs / /
lan gcig rnyed pa'i dal ba'i rten bzang 'di / /
shin tu rnyed dka' don chen shes gyur nas / /
nyin mtshan kun tu snying po len pa'i blo / /
rgyun chad med par skye bar & / /
lus srog g.yo ba chu yi chu bur bzhin / /
myur du 'jig pa'i 'chi ba dran pa dang / /
shi ba'i rjes su lus dang grib ma bzhin / /
dkar nag las 'bras phye bzhin 'brang ba la / /
nges pa brtan po rnyed nas nyes pa'i tshogs / /
phra zhing phra ba rnams kyang spong ba dang / /
dge tshogs mtha' dag sgrub par byed pa la / /
rtag tu bag dang ldan par & / /
spyod pa'i mi ngoms sdug bsngal kun gyi sgo / /
yid brtan mi rung srid pa'i phun tshogs kyi / /
nyes dmigs rig nas thar pa'i bde ba la / /
don gnyer chen po skye bar & / /
rnam dag bsam pa de yis drangs pa yi / /
dran dang shes bzhin bag yod chen po yis / /
bstan pa'i rtsa ba so so thar pa la / /
sgrub pa snying por byed par & / /
rang nyid srid mtshor lhung ba ji bzhin du / /
mar gyur 'gro ba kun kyang de 'dra bas / /
mthong nas 'gro ba sgrol ba'i khur 'khyer pa'i / /
byang chub sems mchog 'byongs bar & / /
sems tsam bskyed kyang tshul khrims rnam gsum la / /
goms pa med na byang chub mi grub par / /
legs par mthong nas rgyal sras sdom pa la / /
brtson pa drag po slob par & / /
log pa'i yul la g.yeng ba zhi byed cing / /
yang dag don la tshul bzhin @# / /
dpyod pa yi / /
zhi gnas lhag mthong zung du 'brel ba'i lam / /
myur du rgyud la skye bar & / /
thun mong lam sbyangs snod du gyur pa na / /
theg pa kun gyi mchog gyur rdo rje'i theg /
skal bzang skye bo'i 'jug ngogs dam pa der / /
bde blag nyid du 'jug par & / /
de tshe dngos grub rnam gnyis 'grub pa'i gzhi / /
rnam dag dam tshig sdom par gsungs pa la / /
bcos ma min pa'i nges pa rnyed gyur nas / /
srog dang bsdos te srung bar & / /
de nas rgyud sde snying po rim gnyis kyi / /
gnad rnams ji bzhin rtogs nas brtson pa yis / /
thun bzhi'i rnal 'byor mchog las mi g.yal bar / /
dam pa'i gsung bzhin sgrub par & / /
de ltar lam bzang ston pa'i bshes gnyen dang / /
tshul bzhin sgrub pa'i grogs rnams zhabs brtan cing / /
phyi dang nang gi bar du gcod pa'i tshogs / /
nye bar zhi bar byin gyis brlab tu gsol / /
skye ba kun tu yang dag bla ma dang / /
'bral med chos kyi dpal la longs spyod cing / /
sa dang lam gyi yon tan rab rdzogs nas / /
rdo rje 'chang gi go 'phang myur thob shog /
rtsa brgyud bla ma khyed sku & & & & mdzad du gsol / / / /
byang chub lam gyi rim pa'i brgyud pa rnams la gsol ba 'debs pa'i rim pa lam mchog sgo 'byed ces bya ba 'di ni 'dod don can du mas bskul ba'i don du /
sems dpa' chen po du mas byin gyis brlabs pa'i grub gnas byang rVa sgreng rgyal ba'i dben gnas kyi dgon pa gong du dpal ldan a ti sha'i sku dngos dang khyad par ma mchis pa'i sku 'dra dbu yon ma che bar grags pa'i spyan sngar yun ring du gsol ba btab nas sha kya'i dge slong blo bzang grags pa'i dpal gyis sbyar ba'i yi ge pa ni shAkya bzang gis bgyis pa'o / / / /
! dpal ldan sa gsum 'gro ba'i mig gcig pu / /
thar 'dod yongs kyi bla na med pa'i mgon / /
rgyal ba kun las lhag pa'i thugs rje can / /
zla med bla ma mchog la gsol ba 'debs / /
rgyal ba'i spyan sngar byang chub spyod pa blangs / /
dga' ldan gnas su 'jam dpal snying por grags / /
kha ba can 'dir blo bzang grags pa'i dpal / /
rgyal sras thu bo khyod la & / /
rgya chen bsod nams smin pa'i mthu ldan pas / /
gsung rab klog dang legs sbyar sgra la sogs / /
brda sprod gtsug lag ma bslabs thugs su chud / /
yon tan lhun rdzogs khyod la & / /
khyod sku'i nyin byed yum gyi chu 'dzin las / /
gsal bar byon tshe srid pa'i phun tshogs la / /
kun nas srid pa'i glog gi rol rtsed dang / /
nam yang 'grogs pa spangs la & / /
gzhon nu'i nyid nas rgyal ba'i brtul bzhugs kun / /
ma smad tshul khrims mchog gis legs bsdams shing / /
skye ba kun tu gcig tu bag yod la / /
goms pa'i mthu ldan khyod la & / /
rgyal ba'i gsung rab kun gyi tshig don la / /
thogs pa med par 'jug pa'i rnam dpyod kyis / /
rtag tu legs bshad 'tshol ba lhur blangs @# / /
pas| |rgya chen mkhyen pa'i gter la gsol & / /
tshig phreng wu bas ngoms pa mi mnga' zhing / /
mkhas mchog bye bas rtogs par dka' ba'i gnas / /
zhib cing ches phra dri med rigs pa yis / /
ma lus chos kun gzigs la gsol ba 'debs / /
! rtog ge la sbyangs rgol ba mtha' dag gis / /
lan brgyar dpyad kyang mgon po khyod kyi gsung / /
cha tsam rnam pa gzhan du g.yo ba spangs / /
dag pa'i thugs mnga' khyod la & / /
'phags yul shing rta che rnams bzhed pa'i gzhung / /
ji bzhin gzigs pa khyod las gzhan na gang / /
gsung rab kun kyang khyod nyid 'ba' zhig la / /
gdams pa'i mchog tu shar la & / /
de phyir mkhas mchog kun gyi cod pan la / /
rtag tu ngal bso b+dzad pa'i zhabs pad kyis / /
rgya mtsho'i gos can gang la bris pa'i rdul / /
'gro ba'i mchod rten gyur la & / /
rgyal ba'i mkhyen pas ji tsam legs dpyad kyang / /
khyod kyi thugs la rnam dag bslab pa'i khrims / /
lhod par bgyis pa'i nyes pa phra mo ni / /
cha tsam gzigs pa spangs la & / /
rin chen 'byung gnas chu yi phung po bzhin / /
khyod thugs snying rje'i gting mtha' ji tsam zhes / /
ye shes spyan ldan kun gyi yul las 'das / /
rje btsun thugs rje'i gter la & / /
khyod kyi lhag bsam khyogs la ma blangs pa'i / /
lus can phan bde'i khur ni cang ma mchis / /
rlabs chen spyod pa kun gyi mthar son pa / /
snying stobs rmad du byung la & / /
mgon po khyod kyi zhal gyi dbugs tsam yang / /
mtha' dag 'gro la sman pa'i rgyur gyur nas / /
tshogs gnyis spyod pa gzhan lta smos ci tshal / /
sa gsum skye rgu'i gnyen la gsol ba 'debs / /
! 'jam pa'i dbyangs kyis khyod la mngon sum du / /
nyin re bzhin yang legs bshad bdud rtsi'i rgyun / /
dus gsum rgyal ba'i thugs kyi bcud bsdus pa / /
rgyun mi 'chad par 'doms la & / /
thub bstan padma'i tshal la 'jig rten 'dir / /
khyod ni rgyal ba nyi ma ji bzhin zhes / /
mi pham mgon pos khyod la mngon sum du / /
dbugs dbyung mchog tu bsngags la & / /
grangs med rgyal ba'i sku yi rgyal mtshan gzigs| |sa ra ha dang lU i pa la sogs / /
grub chen du mas mngon sum byin gyis brlabs / /
yong dag skyes bu mchog la & / /
klu sgrub 'phags pa lha dang sangs rgyas bskyangs / /
zla ba'i zhabs kyis gang tshe byin rlabs pa / /
de yi mod la zab mo'i chos nyid la / /
'khrul pa'i dri ma spangs la & / /
khyod kyis chos nyid nam mkha'i dkyil lta bu / /
mnyam gzhag ting 'dzin mchog gi legs bsgoms pas / /
rjes thob tu yang sgyu ma lta bu'i thugs / /
skad cig g.yo ba med la & / /
thub pa'i legs bshad kun gyi mthar thug pa / /
rgyud sde rgya mtsho'i de nyid 'byed pa la / /
rgyal ba khyab bdag rdo rje 'chang dbang dang / /
dbyer med bla @# / /
ma mchog la & / /
phyogs 'dir sngon chad gzhan gyis ma myangs pa'i / /
lam gyi mthar thug rim gnyis zab mo'i gnad / /
ji bzhin gzigs nas de don sgrub pa la / /
nyams len snying po mdzad la & / /
phra rags lha yi rnal 'byor mthar phyin pas / /
tha mal snang zhen kun rtog rgyang bsrings shing / /
gang shar dkyil 'khor 'khor lo'i rnam rol las / /
khyod thugs g.yo ba med la & / /
kun rtog rlung gi rgyu ba d+hU tIr dengs / /
'od gsal thams cad stong pa'i de nyid gzigs / /
gang shar bde chen mchog gi rnam rol can / /
rdo rje'i thugs dang ldan la & / /
mtha' yas smon lam stobs lnga thabs mkhas kyis / /
'bad med lhun grub mtha' yas gdul bya'i tshogs / /
rgyal ba dgyes pa'i lam la 'khrid mdzad pa / /
'jig rten kun gyi skyabs la & / /
tshig spyi'i bshad sgrub rtags kyi dge sbyong gis / /
thub bstan ming tsam lhag mar gyur pa'i dus| |bslab gsum lung rtogs rgyal ba'i dam chos kun / /
khyod kyis nyim mor mdzad la & / /
bsam bzhin zhing 'dir sku yi bkod pa ni / /
nye bar sdud la khyod thugs gzhol ba'i tshe / /
dpa' bo mkha' 'gro'i lha tshogs mchod pa yis / /
bsam yas nam mkha' gang la & / /
'od gsal chos sku mngon du mdzad gyur pa / /
de tshe khyod sku 'od kyi gong bur gyur / /
bar dor longs spyod rdzogs pa'i sgyu ma'i sku / /
mchog gi dngos grub brnyes la gsol ba 'debs / /
! deng nas brtsams te tshe rabs kun tu bdag /
khyod zhabs pad mo gus pas mchod pa dang / /
khyod gsung nyan cing sgo gsum bya ba kun / /
khyod mnyes 'ba' zhig sgrub par byin gyis rlobs| |rnyed bkur don gnyer tshe 'di'i snang ba dang / /
rang bde 'dod pa'i zhi ba'i sems spangs nas / /
'gro ba'i don sems byang chub sems mchog dang / /
nam yang 'bral ba med par byin gyis rlobs / /
phra zhing mdzangs la zhi ba'i blo gros kyis / /
rigs pa'i rjes 'brang rgyal ba'i gsung rab don / /
ma lus khong du chud nas 'gro ba yi / /
rmongs pa'i mun chen sal bar byin gyis rlobs / /
rnam mang rgyud sde'i don la nges rnyed nas / /
lam bzang mthar thugs rim gnyis zab mo'i don / /
phyin nang 'gal rkyen kun gyis g.yo med par / /
rtse gcig nyams su len par byin gyis rlobs / /
mdor na rgyal ba'i dam chos mtha' dag dang / /
khyad par du yang bla med rdo rje theg /
rgyal ba'i dgongs pa ji bzhin legs bzung nas / /
'gro ba'i 'dren pa bgyid par byin gyis rlobs / /
dge ba 'di yis skye ba thams cad du / /
'dren mchog bla ma khyod dang mi 'bral zhing / /
mgon po khyod kyi thugs kyi bcud phyung ba / /
legs bshad bdud rtsi'i ro yis 'tsho bar shog /
gzhan yang bdag gis bgyis dang bgyid 'gyur ba'i / /
legs par spyad pa ji snyed mchis pa kun / /
khyod kyis dgyes bzhin rjes su 'dzin pa dang / /
bka' bzhin sgrub @# / /
pa kho na'i rgyur gyur cig /
dpal ldan bla ma khyed sku & & & & / /
chos dang bkra shis 'phel bar mdzad du gsol / /
! tshe rabs kun tu rgyal ba tsong kha pa / /
theg mchog bshes gnyen dngos su mdzad pa'i mthus / /
rgyal bas bsngags pa'i lam bzang de nyid la / /
skad cig tsam yang ldog par ma gyur cig / /
rje btsun bla ma de nyid kyi zhabs kyi pad mo la nye bar gtugs pa'i bka' drin gyis 'tsho ba /
mang du thos pa'i btsun pa dge legs dpal bzang pos sbyar ba phyogs dus thams cad du bkra shis par gyur cig /
} / /
! oM bde legs su gyur cig / /
chos gos ngur smrig rgyal mtshan 'chang ba'i sku / /
chos phung brgyad khri bzhi stong sgrag pa'i gsungs| |chos dbyings ngang las g.yel ba med pa'i thugs / /
chos kyi rgyal po rgyal ba tsong kha pa / /
dpal ldan bla ma'i zhabs la gsol ba 'debs / /
rgyal tshab sprul pa'i sku yi byin gyis rlobs / /
rang gzhan smin cing grol bar byin gyis rlobs / /
bshad sgrub bstan pa dar bar byin gyis rlobs / /
ka la pa na 'jam dbyangs grags pa ltar / /
kha ba can 'dir thub bstan 'dzin pa la / /
ga nas bltas kyang 'gran zla ma mchis pa'i / /
nga yi gtsug gi rgyan gyur tsong kha pa / /
dpal ldan bla ma'i & / /
rgyal tshab sprul pa'i sku yi & / /
rang gzhan smin cing grol bar & / /
bshad sgrub bstan pa dar bar & / /
ca co spangs nas legs bshad sgra dbyangs sgrog /
cha lugs mdzes pa'i chos gos rnam gsum 'phyang / /
ja sogs sred spangs gang byung tsam gyis 'tsho / /
nya lto ba dang mtshungs pa'i tsong kha pa / /
dpal ldan bla ma'i & / /
rgyal tshab sprul pa'i sku yi byin & / /
rang gzhan smin cing grol bar & / /
bshad sgrub bstan pa dar bar & / /
ta thA ga tas lung bstan rgyal ba'i sras / /
tha chad gangs can 'gro rnams 'dul ba la / /
da lta blo bzang grags pa zhes su grags / /
na ga rdzu na'i rnam 'phrul tsong kha pa / /
dpal ldan bla ma'i & / /
rgyal tshab sprul ba'i & / /
rang gzhan smin cing & / /
bshad sgrub bstan pa & / /
pa sangs rgyud skar dbus na zla ba ltar / /
pha rol mkhas mang dbus na 'gran zla bral / /
ba glang dag ltar bas mthar gnas byas shing / /
ma yengs sgrub la brtson pa'i tsong kha pa / /
dpal ldan bla ma'i & / /
rgyal tshab sprul pa'i & / /
rang gzhan smin cing & / /
bshad sgrub bstan pa & / /
tsa go ra ltar nags na gnas byas shing / /
tsha grang 'gal rkyen thams cad khyad bsad nas / /
dza lang can gyi rang sems 'dul ba la / /
wa le rtse gcig gnas pa'i tsong kha pa / /
dpal ldan bla ma'i & / /
rgyal tshab sprul pa'i & / /
rang gzhan smin cing & / /
bshad sgrub bstan pa & / /
zhVa bzang tog ltar yongs 'dzin gtsug khur nas / /
za ma chog dang gang byung tsam gyis 'tsho / /
'a ca srid @# / /
mtshor bying ba'i 'gro rnams la / /
ya mtshan thar lam ston pa'i tsong kha pa / /
dpal ldan bla ma'i & / /
rgyal tshab sprul pa'i & / /
rang gzhan smin cing & / /
bshad sgrub bstan pa & / /
ra lo pa ltar bskyed rim mthar son cing / /
la lVa pa ltar rdzogs rim mchog tu gyur / /
shA ri'i bu ltar bden pa gzigs pa yi / /
sa steng 'gran zla bral ba'i tsong kha pa / /
dpal ldan bla ma'i & / /
rgyal tsham sprul pa'i & / /
rang gzhan smin cing & / /
bshad sgrub bstan pa & / /
ha cang gdung ba'i nga ros gsol 'debs na / /
a don skye med ston pa'i tsong kha pa / /
dpal ldan bla ma'i zhabs la gsol 'debs / /
rgyal tshab sprul pa'i sku yi byin gyis rlobs / /
rang gzhan smin cing bgrod par byin gyis rlobs / /
bshad sgrub bstan pa dar bar byin gis rlobs / /
! nga yi bla ma blo bzang grags pa de / /
dga' ldan gnas sam bde ba can la sogs / /
dag pa'i zhing khams gang na bzhugs kyang rung / /
bdag sogs 'khor gyi thog mar skye bar shog /
! skye zhing skye ba dag ni thams cad du / /
rigs bzang blo gsal nga rgyal med pa dang / /
snying rje che zhing bla ma la gus ldan / /
dpal ldan bla ma'i dam tshig la gnas shog /
!smon lam 'di dag gang gis mthong ngam thos / /
yid la dran par byed pa de dag kyang / /
rgyal sras rnams kyi smon lam rlabs po che / /
ma lus sgrub la zhum pa med par shog ! dang po rgya chen thos pa mang du btsal / /
bar du gzhung lugs thams cad gdams par shar / /
tha mar nyin mtshan kun tu nyams su blangs / /
kun kyang bstan pa rgyas pa'i ched du bsngo / / / /
! na mo mny+dzu g+ho ShA ya / /
rnam dag gangs ri'i phreng bas yongs bskor ba'i / /
phyogs 'dir bdag cag mgon med rnams kyi mgon / /
blo dman bsam pa'i ngo dang 'tshem pa'i sku / /
ston mdzad bla ma mchog la bdag phyag 'tshal| |khyod ni sku tshe du ma'i snga rol tu / /
rje btsun 'jam dbyangs sras kyi thu bor gyur / /
gzungs spobs mngon shes ting 'dzin du ma la / /
dbang 'byor chos kun rnam dpyod spyan gyis gzigs / /
nam gzhig de bzhin gshegs pa dbang po'i tog / /
rnam mang 'khor gyi dbus na theg pa mchog /
ston mdzad 'dun cha chen der 'jam pa'i dbyangs / /
rgyal sras rgya mtsho'i 'khor dang bcas te gshegs / /
de tshe rgyal ba de yi tshangs dbyangs kyis / /
rgyal sras dpa' bo lus dang srog la yang / /
ltos pa med par ma dag zhing rnams su / /
rdo rje theg pa'i lam bzang 'dab brgya ba / /
stong nyid gtam gyi dri bzang rdzogs pa yis / /
yongs su 'gengs la zhugs pa gang yin pa / /
de ni byang chub sems pa'i spyod kun gyi / /
rab dang phul zhes rgya cher bsngags pa las / /
bdag nyid che skyod snying stobs 'o ma'i mtsho / /
ches cher bskyod pa'i rlabs phreng g.yo ba yis / /
rgyal ba'i 'khor mang dkyil nas myur @# / /
bar langs / /
ma zhum shin tu mtho ba'i sgra dbyangs kyis / /
bdag ni grangs med ma dag zhing rnams su / /
stong nyid lta dang nye 'brel sngags kyi lam / /
lus dang srog la mi lta 'doms pa yis / /
rgyal ba dgyes pa'i lam bzang rgyas bya zhes / /
dam bcas smon lam btab pa'i mod nyid la / /
rgyal ba dbang po'i rtog dang phyogs bcu yi / /
rgyal ba ma lus dbyangs dang mgrin gcig tu / /
legs so khyod ni snying stobs chen po zhes /
ches cher bsngags shing ngo mtshar ltas mang bstan / /
de nas brtsams te sangs rgyas zhing kun tu / /
'di yi mtshan ni snying stobs chen po zhes / /
rgyal ba sras bcas kun la mthun par grags / /
de nas der ni bde gshegs dbang po'i tog /
sku las 'od zer bye ba 'bum 'byed cing / /
'dzum ldan zhal gyis bdag gi dge ba'i bshes / /
snying stobs che de 'di ltar lung bstan mdzod / /
khyod ni deng nas brtsams da ma dag pa'i / /
grangs med zhing du rdo rje theg pa'i lam / /
zab mo dbu ma'i lta bas yongs bzung ba / /
rgyas byed rlabs chen spyod pa rdzogs byas te / /
sangs rgyas zhing mang brgal ba'i byang shar mtshams / /
ngo mtshar rmad byung bkod pa'i 'jig rten tu / /
de bzhin gshegs pa seng ge nga ro zhes /
mngon par rdzogs par myur du 'tshang rgya 'gyur / /
zhes gsungs de ltar 'di nyid sangs rgyas pa'i / /
rgyal ba seng ge'i nga ro'i sku tshe ni / /
bskal pa dpag med tha mal sku yi tshad / /
dpag tshad gcig pa mar gad mdog lta bu / /
dpag tshad du ma'i 'od ldan phyag g.yas ni / /
chos 'chad g.yon pa mnyam gzhag la gnas po / /
bdud rtsis gang ba'i lhung bzed de dbus na / /
bdud rtsi'i 'od ldan mchod sdong cher 'phags shing / /
grangs med 'od zer 'gyed pa lhag ger gsal / /
zhing de'i gdul bya dbang po mchog rnams kyi / /
mchod sdong de nyid mthong ba'i mod tsam la / /
theg mchog lam bzang rgyud la mngon du byed / /
'bring dang tha ma'i gdul bya'ang rgyal ba des / /
sngags tshul stong nyid gtam dang nyer 'breng ba / /
'doms pa'i gsung gi bdud rtsi 'thungs tsam las / /
de yi mod la lam bzang mngon du byed / /
zhing de'i gdul bya kun kyang sngags kyi tshul / /
zab mo dbu ma'i lta dang nyer 'brel ba / /
khong du chud pa'i mthu las srid pa gzhan / /
nyid mtshams mi sbyor rgyal sras sha stag go /
de ltar 'tshang rgya bdag cag rnams kyi skyabs / /
'dren pa mchog de'i thugs kyi bcud phyung ba / /
rgyud sde rgya mtsho'i de nyid legs rtags nas / /
bka' bzhin sgrub pa snying po byed par shog /
skye ba kun tu lus dang srog la yang / /
mi lta sngags kyi chos tshul kun bzung nas / /
rgyal ba seng ge nga ror sangs rgyas pa / /
de yi 'khor gyi dang por bdag gyur cig /
{ / /
ces rje btsun chos kyi rgyal po tsong kha pa chen po gang du mngon par rdzogs par 'tshang rgyas pa'i tshul ston pa'i sprul pa'i sku'i bkod pa mtha' yas pa las phyogs gcig gi tshul las brtsams te mdor bsdus par brjod nas smon lam du @# / /
byed pa'i tshigs su bcad pa go bde bar 'di ni /
rje rin po de nyid la mi byed pa'i dad pa brtan po la sogs pa'i yon tan du mas legs par brgyan pa drung nam mkha' dpal 'byor ba'i gsung gis nye bar bskul te btsun pa dge legs dpal bzang pos sbyar ba'o / /
} / /
! sVa sti / /
mtshams sprin gzhon nu'i mdangs bzhin mdzes pa'i sku / /
'chi med bdag po'i dbyangs ltar snyan pa'i gsung / /
chu gter chen po'i klong bzhin zab pa'i thugs / /
'jam dbyangs rgyal ba'i yab la phyag 'tshal lo / /
rab 'byams bskal par grangs med rgyal pa la / /
rab 'byams zhing de dpag med legs bshad tshogs / /
rab 'byams brtson pa'i thos pas mthar son pa'i / /
mtshungs med mkhyen pa'i dbang phyug khyod la 'dud / /
'khor ba'i tha ma'i mtshams gang ji srid pa / /
de srid nyam thag 'gro kun bskyab pa'i phyir / /
sems can khur chen khyel ba'i mi ngal ba'i / /
mtshungs med snying rje'i dbang phyug khyod la 'dud| |rgyal sras thu bo'i sku yis zhing kun tu / /
rmad byung bkod pa'i mdzad pa'i rgya mtsho las / /
skra rtses blangs pa'i cha shas phra mo tsam / /
mkha' mnyam 'gro ba'i don du 'dir bkod pa'i / /
tshe rabs kun tu rje btsun 'jam dbyangs kyis / /
theg mchog ston pa'i bshes gnyen mdzad pa dang / /
sdug bsngal rgya mtshor bying ba'i drin can rnams / /
ma lus sgrol la 'jam dbyangs 'dra bar shog / / /
! na ma A r+ya lo ke shVa rA ya / /
phyogs bcu'i rgyal ba rab 'byams zhing gi rdul dang mnyam pa de dag gi /
'gro la chags pas kun tu chags pa'i snying rje rgya mtsho lta bur zab / /
de las 'khrungs pa'i yon tan lhun rdzogs spyan ras gzigs zhes rnam grags pa / /
mgon po bdag cag kun gyis bsten 'os rin chen ri 'dra de la 'dud / /
dri med chu skyes gsang ba'i dbus su sil zer gang ba'i dkyil 'khor steng / /
padma'i 'dab ltar rnam par dag pa'i zhabs gnyis mnyam pa'i tshul bzhugs te / /
'jig rten dag na zla ba nya 'dra kun tu lham mer gsal bar khyod / /
mthong ba'i mod la snying gi gdung sil kun nas dga' ba rgyas par mdzad / /
kha ba'i reg pa lta bur gsil yang bdud kyi sde rnams lhag par bsreg /
mtha' dag mtshan ma'i chos las 'das kyang spros ba du ma'i dkyil 'khor snang / /
srid las brgal yang srid pa gsum du skye ba rtag tu bston mdzad pa'i / /
sgyu ma ji bzhin khyod kyi spyod la blo dang ldan rnams ngo mtshar 'gyur / /
rnam pa kun gyi rjes su zhugs pa ston mtshan nam mkha'i dkyil 'khor te /
skal ldan skye bo rtag tu bsten pa'i skyo med sa gzhi nyid du gyur / /
'jig rten yongs kyi gti mug mun pa mthar mdzad nyi ma 'bar ba dang / /
zhe sdang yid bsregs gdung ba sel ba'i ri bong mtshan ma 'dzin pa can / /
bsam yas mchod sprin rgyas pa'i dbus na sgrol mdzad sgyu ma'i rtsed 'jo dang / /
bde gshegs rgyal sras khro bo'i dpung tshogs grangs med 'khor gyi dbus na brjid / /
@# / /
me dang chu klung skal ba ngan dang rgyal po'i 'jigs pa la sogs pa / /
shin tu nyams thag gnas su lhung ba'i sdug bsngal brgya yis gtses pa kun / /
khyod kyi 'od zer zla ba bkrus 'dra'i lu gu rgyud kyis nyer drangs nas / /
lha yi dpal dang rab tu ldan pa'i bde ba mchog la mngon pa sbyar / /
dri zhim lan bu spyi bor bcings pa nam mkha'i 'od dang rab 'dres la / /
rgyal ba'i dbang po 'od dpag med sku rigs kyi cod pan dbu la mdzes / /
phyag g.yas mchog sbyin rtse mo las 'bab bdud rtsi dkar po'i thig pa ni / /
mu tig 'od chags rtag tu lhung pa'i yi dVags kun gyi gdung ba 'joms / /
phyag g.yon sta zur ngos la brten pa'i 'gying bag yid 'ong gtsang ma'i sku / /
tshangs dbang la sogs dregs ldan 'dud pas khyod ni 'jig rten kun dbang phyug /
'khor lo padma mda' dang gzhu yi phyag rgya sogs kyis rab sba ba'i / /
stong phrag phyag dang spyan stong mnga' ba bcu gcig zhal bzang yang dag ston / /
la lar gdug can klu yi ded dpon seng ge'i sgra dang gzhan du ni / /
don yod zhag dang mgrin sngon la sogs rnam pa du ma'i cho 'phrul 'gyed / /
res dga' bgegs 'joms khro rgyal rta mgrin legs ldan nag po'i tshul la sogs / /
drag shul sa gsum 'gengs pa ston yang thugs ni brtse las g.yo mi mnga' / /
nam mkha' lam gyi rjes su song ba'i 'jig rten rgya chen mtha' ma mchis / /
de lha mod kyi sems can grangs mtshungs khyod kyi sprul pa de snyed cig /
rab tu spro yang ba spu'i rtse tsam g.yo snyam bgyid pa ma yin te / /
char sprin las ni chu char bzhin du 'bad pa'i rtog pa mnga' ma lags / /
rnam pa 'gar yang 'gro ba'i don du mi 'gyur tshig ni yongs su spangs / /
rang rang blo dang rjes su mthun pa'i 'gag med dbyangs kyi yan lag ni / /
rgya mtsho'i rdul gyi grangs las 'das pa'i chos rnams nye bar ston mdzad pa / /
khyod gsung su yi rna bar lhung yang bka' la yang dag gnas par 'gyur / /
dri za'i rgyud mang sgra dang 'thab pa'i yid 'ong na chung glu lta bu / /
yid du 'thad kyang chags ldan rnams kyi yul gyi 'dod pa ma lus 'joms / /
nam mkha' khyab pa'i 'brug sgra ji bzhin zab mor 'byin yang de yi mod / /
'jigs pas skrag pa de dag gi yang sdug bsngal ming gi lhag mar mdzad / /
'khor ba pa rnams rtag tu g.yo ba'i skye bo yang dag sgrol slad du / /
rnam pa kun ldan gsang mthor sgrog pa'i chos kyi 'khor lo sngon 'gro ba / /
dus gsum gtogs pa'i rgyal ba kun gyi gsung dbyangs nges par rab rdzogs pas / /
bla med 'byor ba'i dbang phyug khyod ni 'jig rten kun gyi bla mar grags / /
skye bo gang dag rang sdug nyid kyang res 'ga' khro ba'i dbang gyur te / /
gsod par brtsams mod khyod kyi 'gro rnams bu dang 'dra ba rtag dgongs nas / /
gnod 'gyur cha tsam thugs kyis dgongs pa ring mo zhig nas btang bas na / /
bdag 'dra @# / /
rang la brtse ba des kyang khyod thugs snying rje'i char mi phod / /
ga bur tsan dan u shir la sogs chab kyis spangs pa ltar bsil ba'i / /
zhi ba'i gzigs stangs nam yang mi 'dzum rigs drug spyan ras btsa' mod kyi / /
myong snang spros pa chos kyi dbyings su nye bar zhi ba'i dgongs pa ni / /
bde ba mchog gis rtag tu 'khyud bzhin g.yo ba med la phyag 'tshal lo / /
phyogs kun 'bar ba'i me lces bsreg cing kha gdangs mig rtsa dmar khros pa'i / /
gshed mas khor yug kun nas 'jigs bskyed la la zangs zhun 'bar ba'i khrod / /
'bru ltar tshed pa'i tsha dmyal gnas su bdud rtsi'i char gyis bsil ba dang / /
sha rus 'gas byed grang bas nyen rnams dro ba'i reg pas skyob tu gsol / /
lto ba ri mtshungs mgrin pa 'gag cing yan lag rtsa phran bzhin du phra / /
lus bskams thal bas rab g.yogs lhu tshigs 'thab las me yi tsha tsha 'bab / /
chu klung bdag kyang bltas pa tsam gyis skem 'gyur rtag tu ngal ba dang / /
bkres pas gdung ba'i yi dVags rnams zas gos bdud rtsi'i char pa stsol / /
zas kham tsam gyi 'dod la sred pas phra mo'i bde ba de yi slad / /
gces pa'i srog kyang yal bar 'dor bgyid blang dor 'ga' yang skabs mi phyed / /
dbyings dang kha dog mi sdug la brten shin tu skal dman dud 'gro rnams / /
myur du dge ba'i dran pa thob cing bde bas 'tsho ba stsal du gsol / /
nor bu 'bar ba'i gzhal med la brten tshangs pa'i rgyal po'i dpal de yang / /
mi rtag nyams nas mnar med me nang rus pa rkang yang 'bar 'gyur zhing / /
reg na bde ba'i mal stan 'jam dang yid 'ong skyed tshal ngogs rtse ba'i / /
lha bu nyid kyang 'gyur byed 'thung zhing lcags kyi tsher rnon thang la 'drad / /
mtho ba nyid kyang mi ring dus su rkang pas bsnun 'os bran du 'gyur / /
lang tsho 'di yang yud kyis nyams 'gyur ston mtha'i me tog ji lta bu / /
'byor pa 'di yang dus kyis 'dor nges brnyan po'i rgyan la dga' snyam bzhin / /
bdag gi tshe yang glog 'od 'gyur bzhin skad cig tsam zhig 'dir snang ste / /
'jig rten 'di yi pha rol zhes bya sngar 'dris dngos po thag bsring ba'i / /
mun khrod stug por bdag nyid cig pu rnam par 'khyams 'gyur de yi slad / /
'jigs rung 'khor bar nyon mongs sgyu yis snying la mngon par bslus gyur pa / /
bdag cag sdug bsngal rgya mtsho 'di nas thugs rje'i phyag gi drang du gsol / /
gangs can ri yis bskor ba'i zhing 'dir thub pa'i bstan gnas mod kyi / /
chos byed phal cher tshul khrims gos bral gcer bu ngo tsha spangs nas ni / /
khyim pa rnams la bsnyen cing ngor lta dam pas smad pa'i las la 'jug /
kye ma dam chos nyi ma'i 'od zer ri bo phrag tu nub la nye / /
stobs dang ldan rnams rang 'dod lhur len phan tshun rtsod cing dma' la 'tshe @# / /
dman pa rnams ni rtag tu 'khol zhing gyi na'i zas kyang rnyed par dka' / /
mi bzad snyigs ma'i ngang tshul 'di 'drar 'phags pa'i btang snyoms mdzad lags na / /
sngon gyi thugs dam de yis ci 'tshal 'bangs rnams su zhig skyabs la bsten / /
khyod kyi mtshan yang byin gyis brlabs te gang thos 'jigs pa zhi ba dang / /
sangs rgyas grangs med bsnyen pa'i las dang khyod mtshan 'dzin tsam 'bras mtshungs zhes / /
drang srong bden pa'i tshig gis bstan bzhin bdag cag re bas gsol 'debs na / /
mgon po gzhan du g.yel ba'i thugs spangs nyam thag sems can skyob tu gsol / /
skye bo thams cad dkon mchog gsum po gus pas nye bar bsten pa dang / /
las dang 'bras bu'i gnas la dad pas rtag tu chos kyi lam du 'jug /
sna tshogs khams dang skal bar 'tshams pa'i zhi khro'i chu 'phrul dpag med kyis / /
srid pa nyam nga'i gnas 'dir lhung ba'i gnyen rnams bde la sbyor du gsol / /
rab gus bdag kyang de nyid 'byed pa'i blo gros dri ma med pa dang / /
srid la skyo dang snying rjes gzhan don skye ba du mar spyod la brtson / /
bdud sde mtha' dag pham par byed pa'i mthu chen pha rol phyin thob ste / /
rnam dag dga' ldan chos kyi tshul dang 'gro ba dus ring skyong gyur cig /
blo gros dman yang kho bo'i yid kyi'o mtsho gyen du 'phyur ba'i mthus / /
bstod cing smre ba'i 'phreng ba rab mdzes dbu ma dkar po rgod pa 'di / /
klog gam thos bsam dran pa de yang sdig pa'i dri ma rnam dag cing / /
gru 'dzin zhing du rgyal ba mchog rab spyan ras gzigs kyis rjes bzung shog /
{ / /
de ltar rgyal ba thams cad kyi thugs rje'i rang gzugs 'phags pa 'jig rten dbang phyug spyan ras gzigs la bstod cing thugs rje bskul ba'i gsol 'debs dang bcas pa phan bde'i char 'bebs zhes bya ba 'di shAkya'i dge slong chos smra ba blo bzang bskal bzang rgya mtshos sbyar ba'o / / / /
! dpal ldan bla ma dam pa la bstod pa'i tshigs su bcas pa'i tshangs dbyangs zhes bya ba / /
rje btsun bla ma 'jam dpal dbyangs kyi zhabs la phyag 'tshal lo /
} /
!dpal ldan yon tan tshogs kyi byed po yis / /
mi 'jigs seng ge'i khri la dbang bskur ba / /
rgyal ba gnyis pa'i rgyal tshab chos kyi rje / /
mi pham bla ma gnyis pa rgyal gyur cig /
khyod ni rnam dpyod lus mdzes shing / /
dar dir legs bshad mgrin pa'i dbyangs / /
ma lus mkhas pa'i yid 'phrog pa / /
rin chen rigs pa'i do shal 'chang / /
mkhas pa kun gyi zur phung la / /
bka' yi rtse dga' bgyes pa khyod / /
dpal ldan phyogs rnams thams cad las / /
rnam pa rgyal ba'i rgyal mtshan 'dzin / /
rigs pa'i nyin byed khyod drin las / /
gangs can blo gsal bung ba'i tshogs / /
mtha' dag bstan pa'i pad tshal du / /
gsung rab sbrang rtsi'i dga' ston myong / /
da lta thub pa'i gzhung lugs la / /
log par 'khu ba rnams kyi snying / /
khyod gsung rigs pa'i ri bo ni / /
shin tu lci bas ci yang non / /
brtson pa dam pa'i dpung gi tshogs / /
yan @# / /
lag bzhi dang ldan pa khyod / /
le lo'i dgra sde drungs phyung nas / /
nyams pa med pa'i go 'phang 'dzegs / /
de phyir chos tshul chu bo'i rgyun / /
bye ba phrag brgya nyin bzhin du / /
rgyun mi 'chad par 'babs pa las / /
khyod thugs chu gter rnam par 'phel / /
khyod ni dam pa'i mgon gyis bzung / /
rgyal ba'i thugs bcud bdud rtsi'i rgyun / /
zhal gyi bum bzang lam 'ongs pa / /
dad pa'i snyim pas rdzogs par gsol / /
de slad chos kun thugs su chud / /
rang gzhan grub mtha'i pha rol son / /
smra mkhas ri dVags tshogs rnams kyi / /
dbus su seng ge'i sgra yang sgrogs / /
stong nyid sder phreng cher g.yo ba / /
rten 'brel zab mo'i nga ro yis / /
dngos 'dzin glang chen myos pa dag / /
snying las tshe ba'i 'jigs pa byin / /
bden gsung bden par gsungs pa gang / /
de yang bcad pa rdar bsregs pa'i / /
gser bzhin tshad mas legs sbyangs pa'i / /
gsung la su zhig glags thor gyur / /
de phyir rtog gi rno ldan pa / /
legs sbyangs rgol ba stong dag gi /
khyod drung lce rtse mgron pa na / /
snying dang lhan cig 'dar ba bsten / /
legs bshad 'od dkar rab rgyas shing / /
lhag bsam cha shas yongs rdzogs pa / /
rgya gyu'i ri bong mtshan mo dang / /
bral ba'i zla ba khyod shar tshe / /
log smra 'byung po'i bya yi tshogs / /
mtshan mo rgyu ba'ang mtshan mo ni / /
long bas sdug bsngal thob pa dag / /
mun pa'i khung bu skyabs su 'dzin / /
khyod ni dbyangs can mgrin par chags / /
legs bshad bdud rtsi zhal la chags / /
pha rol rgol ba ma lus kyi / /
kha la smra bcad rgya yang byin / /
mkhas pa gser ri'i phreng ba ni / /
gzi brjid rab rgyas nyi ma yi| |drung na mar me'i rtse mo dang / /
mtshungs pa'i gnas la khyod kyis bkod / /
rtag tu legs bshad tshogs kyi kyang / /
dul ba'i dpal gyis rnam par brjid / /
rigs pa'i snang ba bye bas brgyan / /
bstan pa 'ba' zhig gces par dgongs| |de phyir phan bde'i rtsa lag mchog /
blo ldan thar lam ston pa'i mig /
'gro ba'i mdza' bshes dam pa'i phul / /
khyod lta'i mgon bcas skal ba bzang / /
bag yod chu lon brtan po yis / /
nyes pa'i chu klung rgyun bcad nas / /
brtul zhugs rdzogs pa'i drang srong mchog /
kun mkhyen ral ba'i cod pan mdzes / /
rang gi don du 'chi med kyi / /
bde ba'ang rtsa ltar dgongs pa khyod / /
thugs rje kho nas gzhan don phyir / /
bka' ba brgya phrag dag gis dgyes / /
ri rab lta bur brtan pa'i thugs / /
byams pa'i rlung shugs kyis bskyed pas / /
shing bal bzhin du srid pa'i 'dir / /
'gro ba'i don du g.yo ba lags / /
rim gnyis nor bu'i cod pan gyis| |bslab gsum gdengs ka rab tu mdzes / /
brag yangs rgyud sde'i rgya mtsho la / /
dbang bsgyur gdengs can dbang po khyod / /
ting 'dzin mchog gi bde ba la / /
'dod dgur spyod pa'i mthu ldan yang / /
'gro ba'i @# / /
mun sel ngal ba la / /
lhag par gzhol 'di rmad du byung / /
mdor na yab rje dam pa'i bka' / /
rgyal ba'i ring lugs yongs rdzogs la / /
nyams pa med pa'i bka' drin mdzad / /
phan mdzad khyod la phyag 'tshal lo / /
skye bo yon tan med la yang / /
yon tan lhag par sgro btags nas / /
gcam bu kho na'i ngag gis ni / /
mgu ba lhur len tshig tu smra / /
khyod kyi yon tan chu gter las / /
skra rtses bzung ba'i thigs pa ltar / /
bsngags pa'i 'dab brgya dgod pa 'di / /
tshad ma'i nyin byed 'od kyis phye / /
de ltar dge ba'i bshes kyi yon tan gyi / /
me tog phreng mdzes cung zad spel ba las / /
thob pa'i dge bas 'gro ba ma lus pa / /
theg pa mchog gi mgon dang ldan gyur cig / /
rab byed 'di yang gangs ri'i khrod 'di na / /
snyan ngag dbang po kun gyi mgo bo la / /
tshig gi gom po 'god mkhas dge legs dpal / /
bzang pos tshig gi sbyor ba spangs te smras / / /
ces pa 'di ni mkhas grub dge legs dpal bzang pos mdzad pa'o / / / /
! lha dang bcas pa'i 'jig rten thams cad la / /
chos kyi sgo mo brgyad khri bzhi stong gi / /
seng ge'i nga ro sgrog la zla bral ba / /
mkhas grub chos rje'i zhabs la gsol ba 'debs / /
grub pa'i gnas mchog dpal ldan sham+b+ha la'i / /
rigs ldan rigs kyi gtsor gyur grags pa ni / /
dge legs dpal zhes sa steng mkhas rnams kyi / /
gtsug gi rgyan du sprul la gsol ba 'debs / /
phyogs 'dir mkhas rlom ri dVags ma lus pa / /
khyed kyis lung rigs nga ro mi bzad pas / /
ches cher skrag mdzad smra ba'i gtsug rgyan zhes / /
'jig rten gsum na grags la & / /
sgyu ma lta bu'i chos kyi don rtogs nas / /
sgyu ma lta bur nga ni 'tshang rgya zhes / /
skal ldan 'gro la dngos su 'doms mdzad pa / /
rdo rje 'chang dbang khyod la & / /
bde chen chos sku'i ngang du rtag bzhugs kyang / /
klu sgrub sras kyi thu bo legs ldan 'byed / /
a b+ha ya sogs mkhas dang grub pa'i tshul / /
'dzin mdzad bla ma mchog la & / /
rgyal ba kun dngos rje btsun tsong kha pa'i / /
sras kyi thu bo mnyam med dge legs dpal / /
cung zad bstod las byung ba'i bsod nams des / /
'gro kun theg mchog mgon dang ldan gyur cig / /
phyogs 'dir yab sras bla ma'i 'phrin las kyi / /
nyin mo'i dbang phyug 'od zer stong 'bar bas / /
log smra mun pa'i tshogs kun drung phyungs te / /
phan bde'i 'dab brgya rtag tu rgyas par shog / / /
ces pa 'di ni btsun pa dge 'dun rgya mtsho dpal bzang pos don gnyer can 'ga' zhig gis bskul pa'i ngor chos grVa chen po rtses thang du smras pa'o / / / /
oM sVa sti / /
bla ma dang mgon po 'jam dpal dbyangs la phyag 'tshal lo / /
thub dbang bstan pa'i sgron me legs bzung nas / /
gdul bya'i yid kyi mun pa sel mdzad pa'i / /
mkhyen rab dbang phyug dpal ldan chos kyi rje / /
snying ga'i pad mor bzhugs la mchog stsol cig /
bslab gsum dag pa'i @# / /
dkyil 'khor rab tu rgyas / /
rgya chen mkhyen pa'i 'od stong rab tu 'khor / /
skal bzang 'dab brgya ldan pa'i gnyen gcig pu / /
smra ba'i nyi ma blo bzang dge 'dun grub / /
! zhabs pad gtsug gis bsten pa'i mang thos bdag /
dri bzhon rlung gis bskyod pa'i nags 'tshal bzhin / /
dang ba'i bser bus kun nas rab bskyod de / /
mgon po 'di yi yon tan cha tsam brjod / /
! 'jam dbyangs gsung gi 'dab bzang me tog la / /
stong nyid sbrang rtsi zab mo'i bcud chags pa / /
khyod kyi rnam dpyod ro 'dzin dam pa des / /
bsten pas zab lam sbrang rtsi'i dga' ston myong / /
phyogs glang grags pa'i gsung rab nam mkha' las / /
legs par mthon po'i grub mtha' nam mkha' lcags / /
rigs pa'i glog phreng stong dang bcas pa des / /
phas rgol lha min sde dang bcas pa 'dir / /
! bu ram shing pa'i ring lugs bla na med / /
yongs rdzogs nyams pa med par ston pa la| |mgon po khyod ni smra ba bla na med / /
smra ba gzhan rnams chung shing bzhin du gyur / /
shes rab mchog gis bag yod legs gsungs pa / /
skal bzang khyod la don dang bcas par gyur / /
bde gshegs bstan la nyes ltung dri mas dben / /
de slad ngur smrig 'dzin pa'i mchog tu gyur / /
dpal ldan rdo rje 'chang gis rab bsngags pa'i / /
rgyud sde rgya mtsho'i de nyid legs rtogs nas / /
zab lam rim gnyis nor bu len pa de / /
mgon po khyod la don dang bcas par gyur / /
skal bzang blo gros padmo kha 'byed pa'i / /
gsung rab dal gyis 'chad pa'i smra mkhas dang / /
log smra phyi rgol spongs pa 'phrog byed pa'i / /
mkhas pa'i 'dun sar rtso ba'i khri la dbang / /
gsung rab dgongs don tshul bzhin rab 'byed pa'i / /
sdeb legs rtsom pas mkhas rnams dga' ba skyed / /
rmad byung mkhas pa'i bya ba gsum po de / /
'jig rten 'di na mun sel sgron me yin / /
rmongs pa'i mun sen rgya chen thos pa dang / /
rigs lam ma 'dres 'byed pa'i so sor rtog / /
gnas lugs don la lta ba'i nyams len gsum / /
'dzam gling 'di na 'dod pa 'jo ba yin / /
nyon mongs gdung sil nges 'byung tshul khrims dang / /
dpag yas 'gro la brtse ba'i lhag bsam dang / /
mthar 'dzin dra ba gcod pa'i shes rab ni / /
sa steng 'di na rin chen rnam pa gsum / /
! mkhas pa mdzes pa'i rgyan bzang 'di dag ni / /
dam pa rnams kyis khyod la bsngags pa yis / /
phyogs med rgyal khams bgrod pa'i mang thos bdag /
bshes gnyen dam pa'i rnam par thar pa dran / /
bde gshegs bstan la ngur smrig rgyal mtshan 'dzin / /
bshes gnyen dam pa'i zhabs pad spyi bor len| |legs par bshad pa'i bdud rtsi'i dga' ston myong / /
'di 'dra 'di yang skal ba bzang snyam bgyid / /
mgon khyod bstod pa'i bsod nams dam pa des / /
skye dang skye bar khyod dang mi bral zhing / /
zas gtsang sras kyi bstan pa sde snod gsum / /
@# / /
kun la sbyangs pa'i yon tan mchog tu gyur / /
zab mo dbu ma'i lam dang 'brel ba yi / /
bla med rdo rje theg pa'i bstan pa la / /
rgyal bas bsngags pa'i dal 'byor lus thob nas / /
bde gshegs bstan pa'i dpal du bdag gyur cig /
bdag kyang mgon po khyod kyi bka' drin las / /
thams cad gzigs pa'i go 'phang thob kyi bar / /
skye ba kun tu tshe rabs dran pa dang / /
ngur smrig 'dzin pa'i mchog tu 'gyur bar shog /
! ston pa bla na med pa'i bstan pa dang / /
mjal ba 'di 'dra bla ma'i drin yin pas / /
dge ba 'di yang 'gro ba ma lus pa / /
bshes gnyen dam pas 'dzin pa'i rgyu ru bsngo / /
! thams cad mkhyen pas rjes su bzung ba'i tshe / /
mi mnyes skad cig tsam yang mi sgrub cing / /
sku gsung thugs kyi rnam thar lugs bzung nas / /
tshul bzhin sgrub pa'i mchod pa'i mnyes byed shog / / /
ces thams cad mkhyen pa dge 'dun grub pa dpal bzang po la bstod pa 'di ni 'dul ba 'dzin pa blo gros sbas pas mdzad pa'o / / / /
! na mo gu ru mny+dzu g+ho ShA ya / /
thub dbang zhal gyi padmo la chags pa'i / /
legs bshad sbrang rtsis myos pa'i rkang drug pa / /
rmad byung rtogs pa'i dbyangs snyan sgrogs pa can / /
theg mchog nyan thos gyur la gsol ba 'debs / /
ke la shas mdzes nor bu'i pho brang che / /
dpal ldan dang po'i sangs rgyas rtsa ba'i brgyud / /
slar yang sdud mdzad 'jam pa'i dbyangs zhes grags / /
rigs ldan rigs kyi gtso la & / /
! grub pa'i go 'phang mthon por gshegs gyur kyang / /
sna tshogs gdul bya'i bsam pa ji bzhin du / /
legs ldan rang rgyud shing rta'i srol 'byed mkhan / /
klu sgrub sras kyi mchog la & / /
rje btsun rnal 'byor ma yis rjes bzung nas / /
rgyud sde'i don la thog med mkhyen pa rgyas / /
'chad rtsod rtsom pas thub bstan nyin mor mdzad / /
'jigs med 'byung gnas zhabs la & / /
dam chos 'dzin pa'i smon lam stobs rgyas pas / /
'phags yul mkhas grub du ma'i zhabs bsten cing / /
'dus pa'i lam bzang phyogs 'dir gsal mdzad pa / /
sgra sgyur dam pa'i zhabs la & / /
'jam pa'i dbyangs kyis dngos su byin brlabs pas / /
shes bya kun la lta ba'i rnam dpyod kyis / /
rig gnas rgya mtsho'i mthar son paN+Di ta / /
kun dga' rgyal mtshan zhabs la & / /
gsang sngags rnying ma'i gdams pa bdud rtsi'i chus / /
skal bzang byas pa grub pa'i ya mtshan gyis / /
snang srid zil gnod dam can bran du 'khol / /
rnal 'byor dbang phyug zhabs la & / /
rgyal ba gnyis pa rje btsun tsong kha pa'i / /
sras kyi thu bo'i tshul bzung bstan pa'i gnyen / /
'dzam gling mkhas pa'i gtsug rgyan dge legs dpal / /
mkhas grub chen po'i zhabs la & / /
mdo rgyud gzung la mkhyen pa'i lus stobs rgyas / /
bslab gsum rim gnyis gser gyi dra bas mdzes| |dngos stobs rigs pa'i mche ba mngon mtho ba'i / /
phyogs kyi glang po'i zhabs la & / /
blo bzang dgongs don bsam 'phel dbang gi rgyal / /
rmad byung sgrub pa'i rgyal mtshan rtser mchod pas / /
sku gsum @# / /
'dod dgu'i char 'bebs dben sa pa / /
grub mchog dam pa'i zhabs la & / /
dge legs yon tan ma lus 'byung ba'i gnas / /
dri med blo bzang bstan pa'i khang bzang rtser / /
chos kyi rgyal mtshan 'dzin pa'i dpal yon can / /
dpal ldan bla ma'i zhabs la & / /
blo gros yangs pa'i skal bzang gdul bya'i tshogs / /
gtsug na bsod nams ye shes 'bras bu yi / /
legs dud rlung gi rgyal mtshan ltar bkra pa / /
dpal ldan bla ma'i zhabs la & / /
blo gros gzigs pa dri med ke la sha'i / /
sa 'dzin las 'ongs chos bzang gang ga'i chus / /
yid can dri 'khrud skal ldan shing rta'i mdzod / /
dpal ldan ye shes dbang po & / /
rgyal ba kun las lhag pa'i bka' drin che / /
rje btsun blo bzang dpal ldan yi shes kyi / /
mchog gi sprul sku blo bzang mkhyen brtse'i gter / /
dpal ldan bstan pa'i nyi ma & / /
blo bzang rgyal kun 'dus pa'i dpal ldan zhing / /
theg gsum chos kyi sgra dbyangs sgrogs pa yi / /
snyan pa'i grags pa'i sa gsum kun khyab pa / /
bstan pa'i dbang phyug chen por & / /
blo ldan skal bzang pad tshal bzhad pa'i gnyen / /
thub bstan gsal mdzad chos kyi nyi ma che / /
dge legs 'od stong rnam par rgyal ba'i mgon / /
mtshungs med rje btsun bla mar & / /
rnam 'dren bzhi pa'i lung rtogs bstan pa'i bcud / /
'dzin pas 'phrin las 'od snang 'bar ba yis| |'jigs med kun mkhyen lam bzang gsal mdzad pa'i / /
chos kyi dbang phyug chen por & / /
'dis mtshon dge bas tshe rabs thams cad du / /
theg mchog dam pa'i mgon dang mi 'bral zhing / /
mtha' yas rgyal ba'i chos tshul kun bzung nas / /
bstan dang 'gro ba'i dpal du bdag gyur cig / /
phan bde'i dpal gyur blo bzang bstan pa'i gshen / /
bshad sgrub chos kyi rgyal mtshan 'dzin pa'i mchog /
skal bzang gdul bya'i dpal du zhabs brtan cing / /
thub bstan rgya mtsho rtag tu rgyas gyur cig /
! blo bzang rgyal ba kun gyi thugs rje ni / /
gcig tu bsdus pa'i yon tan rgya mtsho'i dpal / /
lhun grub 'phrin las bzang po'i mdzad pa can / /
rje btsun bla ma'i zhabs la gsol ba 'debs / /
! bgrang yas bskal ba'i sngon nas sangs rgyas kyang / /
'od dpag med mgon la sogs dus gsum gyi / /
rgyal sras thu bo sa bcu'i dbang phyug tshul / /
'jig rten gsum gyi mgon la & / /
!de nyid thugs rje'i 'od gzigs gangs can gyis / /
gdung ba'i mun sel dge legs padmo'i tshal / /
rgyas mdzad nyi mor byed pa srong btsan zhes / /
chos kyi rgyal por gyur la & / /
dpal ldan mar me mdzad dpal thugs kyi sras / /
phan bde'i 'byung gnas bka' gdams shing rta'i srol / /
legs par 'byed mdzad ston pa rin po che / /
rgyal ba'i 'byung gnas zhabs la & / /
dbang phyug brgyad ldan rgyal ba tsong kha pa'i / /
bstan pa'i sgro me @# / /
dge 'dun kun gyi gtso / /
mkhas shing grub pa'i dpal gyur thams cad mkhyen / /
phan bde'i nyin mor byed la & / /
! dge tshogs kun la 'dun pa'i rnam dpyod kyis / /
rab 'byams mdo rgyud gzhung lugs rgya mtsho la| |'dod rgur spyod pa'i ded dpon bla na med / /
mkhyen rab dbang phyug zhabs la & / /
bdag nyid chen po gzhan gyis gdul dka' ba / /
ma rungs mtha' 'khob skye bo mtha' dag la / /
bsod nams ye shes rgya mtsho mthar phyin pa'i / /
rgyal ba'i mdzad pa sgrub la & / /
mkhyen pa'i chu gter gting mtha' mi mngon zhing / /
mthu stobs yon tan rin chen tshogs kyis gang / /
'phrin las rlabs phreng 'khrigs pa'i rgya mtsho che / /
'gro ba'i 'dren pa mchog la & / /
kun mkhyen blo bzang bstan pa'i rgya mtsho cher / /
mtshams sprin la 'gran ngur smrig gsar pa yi / /
sbrang rtsi'i rgyal mtshan 'dzin pa'i pad dkar can / /
sprul pas 'gro ba 'dren la & / /
rje btsun blo bzang rgyal ba gnyis pa yis / /
bstan pa'i dbang phyug 'jam dpal rgya mtsho'i zhabs / /
bzang po'i mdzad pa'i 'gro ba 'dren mdzad pa / /
skyabs gsum kun 'dus zhabs la & / /
snyigs dus tsha zer brgya phrag gis mnar ba'i / /
rkang gnyis tshogs la bsil ba'i bde ba che / /
sbyin mdzad mkhas btsun bzang po'i 'od dkar can / /
blo bzang 'jam dpal rgya mtshor & / /
blo bzang bstan pa'i 'byung gnas 'dod dgu'i gter / /
ngag dbang chos 'byor nor bu'i 'od dkar zhing / /
srid zhi'i dbul phongs ma lus bsal mdzad pa / /
lung rtogs rgya mtsho'i mgon la & / /
ngag la dbang 'byor blo bzang rnam dpyod kyi / /
'jam dpal snying po'i bstan 'dzin kun gyi gtso / /
mkhas btsun tshul khrims rgya mtsho'i mnga' bdag mchog /
rje btsun bla ma'i & / /
ngag gi dbang phyug skal bzang rnam 'dren gtso / /
yongs rdzogs bstan pa'i gsal byed sgron me che / /
mkhas btsun bstan 'dzin rgya mtsho'i gtsug rgyan mchog /
rje btsun bla ma'i zhabs la & / /
ngag dbang blo bzang bstan pa'i khang bzang rtser / /
ngur smrig rgyal mtshan sgreng la mi 'phrog pa'i / /
mkhyen rab bzang po'i thugs rgyud legs gtams pa'i / /
'phrin las rgya mtsho'i mgon la & / /
ngag dbang blo gter bskal bzang thub dbang bstan / /
rgya chen dbyar gyi mtsho ltar spel pa'i slad / /
'jigs bral sa gsum dbang phyug phyogs kun las / /
rnam par rgyal ba'i sde la & / /
ngag gi dbang phyug blo bzang rgyal ba'i bstan / /
'dzin mkhas rgyal ba rgya mtsho'i gangs ri'i mgon / /
srid gsum dbang bsgyur phan bde bdud rtsis mdzod / /
mtshungs pa med pa'i sde la & /
! /
mkhyen rtse'i bdag nyid rje btsun spyan ras gzigs / /
dpal ldan mkhas btsun bzang po'i zlos gar gyi / /
rnam rol mchog gi sprul sku yid bzhin nor / /
blo bzang bstan pa'i dpal du zhabs brtan shog /
bla ma yi dam rnams kyi byin rlabs dang / /
bstan srung dmag zor rgyal mo'i mthu stobs kyis / /
gangs can mgon po bstan 'dzin rgya mtsho yi / /
sku tshe brtan cing 'phrin las rgyas gyur cig /
@# / /
de ltar bstod pa'i dge ba'i 'gro ba kun / /
mtshan nyid ldan pa'i dam pa'i rjes bzung ste / /
mdo rgyud tshig don kun rtogs thabs shes kyi / /
nyams len mthar son thams cad rgyas gyur cig /
bslab pa gsum ldan ngur smrig & / /
'dus pa'i tshogs kyi & / /
rtag tu & / /
thub bstan phyogs bcu rgyas pa'i bkra shis shog /
{ / /
ces pa 'di ni yongs kyi dge ba'i bshes gnyen chen po gling smad zhabs drung rin po che bka' ba dang du blangs te / /
phyogs myul gyi rgyal khams pa blo bzang chos kyi rgyal mtshan dpal ldan 'bras spungs kyi gzims chung nyi 'od 'khyil bar sbyar ba'i yi ge pa ni dge slong thub bstan chos nyid pa'o / /
} / /
{smon lam skabs kyi blo bzang rgyal kun gyi kha bskong 'di ltar /
} /
sprul ba'i 'gro ba 'dren la gsol ba 'debs / /
snga 'gyur theg pa padma'i rdzus skyes kyang / /
blo bzang grags snyan bstan pa rin chen gyis / /
gdugs dkar mkha' khyab 'gro ba'i grib bsil du / /
'degs mkhas tshangs dbyangs rgya mtshor gsol ba 'debs / /
bskal bzang rnam 'dren shAkya seng ge yi / /
mdo sngags bstan pa'i rgya mtsho spel slad du / /
'phags mchog 'jig rten dbang phyug mi yi gar / /
legs mdzad rje btsun bla mar & / /
rje btsun blo bzang rgyal ba gnyis pa yis / /
bstan pa'i dbang phyug 'jam dpal rgya mtsho'i mgon / /
bzang po'i mdzad pas 'gro ba 'dren mdzad pa / /
skyabs gsum kun 'dus zhabs & / /
blo bzang rgyal ba'i bstan pa'i khur chen po / /
'dzin mdzad phan bde 'byung gnas ngag gi dbang / /
bslab gsum lung dang rtogs pa'i rgya mtsho che / /
skyabs mchog gangs can mgon por & / /
ngag la dbang 'byor blo bzang rnam dpyod kyis / /
'jam dpal snying po'i bstan 'dzin kun gyi gtso / /
mkhas btsun tshul khrims rgya mtsho'i mnga' bdag mchog /
rje btsun bla ma'i zhabs la & / /
ngag gi dbang phyug bskal bzang rnam 'dren gtso / /
yongs rdzogs bstan pa'i gsal byed sgron me che / /
mkhas grub bstan 'dzin rgya mtsho'i gtsug rgyan mchog / /
rje btsun bla ma'i zhabs la & / /
ngag dbang blo bzang bstan pa'i khang bzang rtser / /
ngur smrig rgyal mtshan sgrengs la mi 'phrog pa'i / /
mkhyen rab bzang po'i thugs rgyud legs gtam pa'i / /
'phrin las rgya mtsho'i mgon la & / /
ngag dbang blo gter bskal bzang thub dbang bstan / /
rgya chen dbyar gyi mtsho bzhin spel ba'i slad / /
'jigs bral sa gsum dbang phyug phyogs kun las / /
rnam par rgyal ba'i sde la & / /
ngag gi dbang phyug blo bzang rgyal ba'i bstan / /
'dzin mkhas rgya ba rgya mtsho'i gangs ri'i mgon / /
srid gsum dbang bsgyur phan bde'i bdud rtsi'i mdzod / /
mtshungs pa med pa'i sde la & / /
mkhyen brtse'i bdag nyid rje btsun spyan ras gzigs / /
dpal ldan mkhas btsun bzang po'i zlos gar gyis / /
rnam rol mchog gi sprul sku yid bzhin nor / /
blo bzang bstan pa'i dpal du zhabs brtan @# / /
de ltar bstod pa'i dge bas 'gro ba kun / /
mtshan nyid ldan pa'i dam pas rjes bzung ste / /
mdo rgyud tshig don kun rtogs thabs shes kyi / /
nyams len mthar son thams cad mkhyen gyur cig /
bla ma yid dam rnams kyi byin rlabs dang / /
bstan srung dmag zor rgyal mo'i mthu stobs kyis / /
gangs can mgon po bstan 'dzin rgya mtsho yi / /
sku tshe brtan cing 'phrin las rgyas gyur cig /
sangs rgyas gnyis pa jo bo yab sras dang / /
bstan pa 'dzin pa'i bstan 'dzin skyes bu rnams / /
dpag bsam ljon pa bzhin du khyon yangs shing / /
til gyi gang bu bzhin du 'phel bar shog / / /
! oM sVa sti / /
blo bzang rgyal ba gnyis pa'i thugs kyi bcud / /
gcig bsdus bskal bzang rgya mtsho las thon pa'i / /
bgrang yas kye rgu'i re skong yid bzhin nor / /
bsam 'phel dbang gi rgyal por gsol ba 'debs / /
'gro kun duHkha las sgrol dam bcas nas / /
gang 'dul ji bzhin bsgyur mkhas gru 'dzin bdag /
sgyu 'phrul dra ba las byon 'phags yul gyi / /
mi rje paN grub tshogs la & / /
mgon khyod thugs rje'i 'od zer bsil ljongs 'dir / /
dge bcu'i khrims spel ngan 'gro'i lam bkag nas / /
thub bstan snang ba'i mdzod kyis khyab mdzad pa'i / /
chos rgyal lo paN rnams la & / /
sgrol mas lung bstan dVi paM ka ra'i sras / /
bka' gdams shing rta'i srol 'byed 'brom ston rje / /
mkhon rigs bstan pa'i mnga' bdag 'khor lo'i mgon / /
kun dga' snying po'i zhabs la & / /
'di snang srid bder snying po med gzigs nas / /
lam bzang sgrub mdzad sangs rgyas sgom pa dang / /
rgyal ba'i dgongs don 'byed mkhas thams cad mkhyen / /
dge 'dun grub pa'i zhabs la gsol ba 'debs / /
! 'jam dpal snying po'i lung rtogs chos srid la / /
dbang bsgyur dge 'dun rgya mtsho'i dbus gnas shing / /
gdul dka' mtha' 'khob skye 'gror thar pa'i lam / /
ston mkhas bsod nams rgya mtshor & / /
zab lam rim gnyis mthar phyin bdud sde'i dpung / /
phye mar 'thag mdzad yon tan rgya mtsho'i dpal / /
rnam 'dren kun gyi gtsug rgyan thams cad mkhyen / /
ngag dbang blo bzang rgya mtshor & / /
smyos rigs las 'khrungs kun mkhyen ngag gi dbang / /
blo bzang rin chen tshangs dbyangs rgya mtsho'i zhabs / /
blo gros bzang pos 'gro la dam chos char / /
'bebs mkhas bskal bzang rgya mtshor & / /
rje btsun blo bzang rgyal ba gnyis pa yi / /
bstan pa'i dbang phyug 'jam dpal rgya mtsho'i zhabs / /
bzang po'i mdzad pa'i 'gro ba 'dren mdzad pa / /
skyabs gsum kun 'dus & / /
snyigs dus tsha zer brgya phrag gis mnar ba'i / /
rkang gnyis tshogs la bsil ba'i bde ba che / /
sbyin mdzad mkhas btsun bzang po'i 'od dkar can / /
blo bzang 'jam dpal rgya @# / /
mtshor & / /
blo bzang bstan pa'i 'byung gnas 'dod dgu'i gter / /
ngag dbang chos 'byor nor bu'i 'od dkar zhing / /
srid zhi'i dbul phongs ma lus bsil mdzad pa / /
lung rtogs rgya mtsho'i mgon la & / /
ngag la dbang 'byor blo bzang rnam dpyod kyi / /
'jam dpal snying po'i bstan 'dzin kun gyi gtso / /
mkhas btsun tshul khrims rgya mtsho'i mnga' bdag mchog /
rje btsun bla ma'i & / /
ngag gi dbang phyug bskal bzang rnam 'dren gtso / /
yongs rdzogs bstan pa'i gsal byed sgron me che / /
mkhas btsun bstan 'dzin rgya mtsho'i gtsug rgyan mchog /
rje btsun bla ma'i & / /
ngag dbang blo bzang bstan pa'i khang bzang rtser / /
ngur smrig rgyal mtshan sgreng la mi 'grog pa'i / /
mkhyen rab bzang po'i thugs rgyud legs gtams pa'i / /
'phrin las rgya mtsho'i mgon la & / /
ngag dbang blo gter bskal bzang thub dbang bstan / /
rgya chen dbyar gyi mtsho ltar spel ba'i slad / /
'jigs bral sa gsum dbang phyug phyogs kun las / /
rnam par rgyal ba'i sde la & / /
ngag gi dbang phyug blo bzang rgyal ba'i bstan / /
'dzin mkhas rgyal ba rgya mtsho'i gangs ri'i mgon / /
srid gsum dbang bsgyur phan bde bdud rtsi'i mdzod / /
mtshungs pa med pa'i sde la & /
! /
mgon khyod zhabs zung mi 'gyur rdo rje'i khrir / /
bgrang yas bskal bar g.yo med brtan pa'i ngor / /
zab rgyas chos 'khor mtho ris rnga bo che / /
gzhom med rtag pa'i nga ros stsal ba gang / /
mkha' mnyam 'gro ba'i khyu mchog rlabs chen gyis / /
thos pa'i dga' ston phun tshogs rol pa las / /
smin grol lam bzang them skas rtser 'dzegs nas / /
sku gsum gzhal med khang du myur 'jug shog /
gzhan yang ljongs 'dir nad mtshon mu ge sogs / /
mi mthun rgyud pa'i ming yang mi grag cing| |blo bzang grags bstan phyogs bcur rgyas pa dang / /
'gro kun bde skyid ldan pa'i bkra shis shog /
{ / /
ces thams cad mkhyen pa blo bzang skal bzang rgya mtsho'i 'khrungs rabs gsol 'debs brtan bzhugs dang bcas pa 'di yang 'jam dbyangs \u0f38gong ma rgyal po'i zhabs 'bring pa gung tshe dbang nor bu sogs dang /
mtsho sngon dpon khag rnams kyis bskul ba la brten chos smra ba blo bzang ye shes kyis pho brang chen po po tA la'i gzims chung bde ba can du sbyar pa'o / /
} / /
! {rgyal ba khyab bdag rdo rje 'chang chen po dang ngo bo dbyer ma mchis pa rje btsun blo bzang skal bzang rgya mtsho dpal bzang po'i zhal snga nas gsang ba'i rnam par thar pa'i sgo nas bstod pa thugs rje'i nyin byed 'dren pa'i skya rengs zhes bya ba /
} /
rje btsun bla ma dam pa de nyid kyi zhabs la gus pa chen pos phyag 'tshal lo / /
ngo mtshar bsngags pa'i padma dkar po'i 'phreng / /
spol bas gang la yang yang mchod pa'i slad / /
rgyal kun nam yang brtson pa mi lhod pa / /
thugs rje'i @# / /
bdag nyid bla ma der phyag 'tshal / /
srid pa'i 'brog tu nyam thag 'gro kun la / /
thugs rje'i phyag ring rkyong bas dbugs 'byin pa / /
dpal ldan thub pa kun gyi mdzad pa'i khur / /
gcig tu bsnams pa khyod la bdag skyabs mchi / /
bye ba phrag brgya'i sgyu 'phrul dra ba yis / /
nam mkha' ji srid kun tu rol mdzad pas / /
bdag gis lce brgya sprul nas srid mtha'i bar / /
brjod kyang khyed bsngags ji bzhin ga la spobs / /
'on kyang khyod kyi thugs rje'i zer 'phreng gis / /
bdag blo 'dab brgya'i tshal la skal bzang gi / /
dge legs shes tsam byin pa'i mthu nyid las / /
rmad byung gtam gyi sbyor ba 'di ltar spel / /
khyod ni na tshod zla tshes ches phra'i dus / /
kun gsal dogs su sprin dkar lang long rtser / /
bcu drug 'phags pa'i gnas brtan rab gsal bas / /
yongs rdzogs thub bstan bdag por mnga' gsol mdzad / /
chol kun mkhyen dpyod srang la gzhal ba'i tshe / /
rab dkar zla ba gzhon nu'i lang tsho can / /
bstan pa'i 'khor lo mchog dang dbyangs ldan mas / /
yang yang mngon sum byin rlabs snang ba stsal| |de tshe rab 'byams gsung rab kun nga'i tshal / /
rang rang dka' gnad ge sar gser gyi 'phreng / /
rnam par rgod pa'i 'dzum pa cher bstan te / /
khyod 'ba' zhig gi phyogs su mgo lcogs ldem / /
thugs rje'i spyan ras stong gis 'gro rnams la / /
srid pa'i phyi mtha' de srid skyob mdzad pa'i / /
nor bu chu shel lus can 'jig rten dbang / /
khyod kyi blang dor ston pa'i bshes su gyur / /
de tshe mi srun skye bo du ma yi / /
brlang spyod mtshon gyis mi phigs bzod pa'i go /
brtan por bgos te dus mtha' mun stug tshogs / /
sel phyir chas pa'i brtul zhugs khyod kyis blangs / /
'jam dpal snying po'i grub pa'i gnas mchog tu / /
rnam dag rigs tshul rdo rje'i rtse brgya yis| |mthar 'dzin brag ri'i spo mtho bcom pa na / /
chos kun de nyid mthar thogs legs par gzigs / /
kun dga'i skyed tshal mdzes par bsti ba'i tshe / /
'od 'bum 'khyug pa'i lhun po ltar brjid pa'i / /
thub chen dpa' bo'i mdzes sku mngon gyur pas / /
mchog tu dga' ba'i snyan 'jibs dbyangs kyis bsngags / /
thub pa kun gyi sras mchog rnam brgyad kyis / /
padma'i 'dab ltar gnyen pa'i phyag bskyangs nas / /
gang gi yan lag mchog la dpal byin te / /
ched du brjod pa'i dbyangs kyis rgyud mang bsgreng / /
des ni rin chen sems mchog lhun po ltar / /
rab tu brtan pa'i dpal gyis khyod mdzes te / /
stobs bcu mnga' ba'i gdung 'tshob bla med du / /
mtha' yas rgyal ba'i zhing du yongs su grags / /
gsang ba'i rnal 'byor mchog la mngon gzhol tshe / /
'jigs mdzad rdo rje padma gar dbang gis / /
mthu stobs gzi byin dbang phyug mchog @# / /
bsgrubs pas / /
phyi nang yid srubs g.yul las rnam par rgyal / /
byi ru'i yal 'dab bskyod 'dra'i mdzes ma la / /
dbang sngon khrag 'thung gar gyi rtsen pa'i tshe / /
rgod ma kha yi 'od zer stong 'bar bas / /
bde 'byung gtsug rgyan ga bur rgyun du btus / /
de tshe shes bya'i dkyil 'khor 'khor lo kun / /
chos dbyings sgeg mo'i phang bar bres pa las / /
bde chen sgyu ma'i rigs sngags brag cha'i sku| |srid zhi'i mtha' las 'das pa'i rol mor bsgrags / /
log par 'khu ba'i 'dod lha'i bran gyur 'gas / /
skye dgu'i bde skyid gzhom la brtson pa'i tshe / /
gzi ldan dbang phyug 'dod khams dbang mo yis / /
g.yar dam ma bor mngon sum nyid du bsdus / /
gser 'od 'bar ba'i gtsug gtor 'chang ba'i lugs / /
nor 'dzin bu mo'i lto bar yongs 'khyil ba'i / /
rtse dga' rnam par rgyas pa'i rgyal mtshan che / /
srid pa'i rtse mor bgreng la khyod nyid dpa' / /
ma rgad spus 'dra 'brog ri chen po'i spor / /
thun 'tshams bla gos gsar ba'i lhab lhub can / /
blo bzang yab rje mchog gi mngon sum du / /
chos kyi rgyal srid chen por dbang yang bskur / /
de tshe mgon khyod dad pa'i rlung shugs kyi / /
bskyod pa'i rnyog med yid mtsho'i rba rlabs 'phreng / /
gyen du 'phyur pa 'dren byed lam zung las / /
mu tig star la brgyud 'dra rgod bzhin lhung / /
sar gnas dpa' bo thugs kyi sras mchog la / /
gsang chen bdud rtsi'i dga' ston 'gyed pa na / /
mngon sum dkyil 'khor bdag po yongs bzhengs te / /
gar dgu'i 'jo sgeg nyams kyis ci yang brel / /
de tshe dag pa'i snang ba rab 'byams kyi / /
stug po bkod pa'i phun tshogs gzi byin kun / /
mgron du bos 'dra gnas mchog 'di nyid du / /
dpa' bo dpa' mo'i gar stabs lang lang bsgyur / /
nyi shu rtsa bzhi grub pa'i gnas mchog tu / /
rgyan drug sgeg pa'i dpa' bo rol pa'i shar / /
bde stong chang gis myos pa'i snang ba che / /
ngo mtshar ltad mo 'byams su klas 'di rmad / /
mi shigs rlung sems gcig gyur rang gi lus / /
dpa' bo dpa' mo'i dbang phyug bde ba mchog / /
shes rab phag mo'i mgrin par dam 'khyud pa'i / /
bcu gnyis dpes mtshon sgyur ma'i rol mor gzigs / /
la lar rnam bcad stong gzugs phyag rgya che / /
rnam med bde chen mtshon brgya'i mdangs bkrag pa'i / /
dang po'i sangs rgyas gnyis med dbang phyug mgon / /
mtha' yas sprul pa'i 'ja' ris 'khyug pa ston / /
ma 'ongs kla klo'i dpung tshogs gzhom pa la / /
mi bzad rdo rje'i ru mtshon rngams brjod can / /
mi rje bcu gnyis bdag po'i snang ba yis / /
'dzam gling yangs pa'i khyon la dge legs sbyin / /
de lta mod kyi da dung ljongs 'di na / /
khyod la lhag par dad pa'i skal ldan tshogs / /
gdung ba'i dbyangs kyis gsol 'debs ches mang bas / /
thugs rje'i snang ba myur bar bstan du gsol / /
gdon gyis @# / /
brloms pa'i bu yi rang gi mar / /
gshe yang byams pa'i ma yis sar brtsi bzhin / /
snyigs dus 'gro 'dis khyod la mtho brtsams kyang / /
brtse chen khyod kyis phyir zhing brtse bar rigs / /
rgyal ba rgya mtsho'i thugs rje'i bdag nyid khyod / /
skye dang skye bar bdag gi bshes mdzad nas / /
bla med theg pa'i bdud rtsi'i dga' ston gyis / /
snying la 'gyur ba med pa'i bde ster mdzod / /
khyod kyi gsang ba kun gyi mdzod 'dzin pa'i / /
sras kyi thu bo'i mchog tu bdag gyur te / /
nam mkha' ji srid 'gro ba thams cad la / /
thub pa'i lugs bzang gsal bar byed par shog /
phyogs bcu'i rgyal ba kun gyi zhing dang sku / /
'khor dang 'byor ba mdzad pa ci mchis pa / /
bdag la ma tshang med par gyur nas kyang / /
stobs bcu mnga' ba mchog tu 'gyur bar shog /
{ / /
ces rgyal ba thams cad kyi bdag po rdo rje 'chang dang dbyer ma mchis pa'i rje btsun blo bzang skal bzang rgyal mtsho dpal bzang po'i zhal snga nas gsang ba'i rnam par thar pa'i sgo nas bstod pa thugs rje'i nyin byed 'dren pa'i skya rengs zhes bya ba ni /
rje btsun de nyid kyi zhabs kyi padmo la gtugs shing blo bzang rgyal ba gnyis pa'i mdo sngags kyi chos tshul mtha' yas pa la dri ma med pa'i rigs lam nas drangs pa'i dad pa brtan po dang ldan pa yul byang phyogs su skyes pa'i rgyal khams pa lcang skya rol pa'i rdo rjes rang gzhan gyi dad pa'i gsos su gyur par bsams te lha ldan sprul pa'i gtsug lag khang gi nye 'dabs su sbyar ba'o / /
} / /
na maH shri gu ru mny+dzu g+ho Sha ya /
sa gsum 'gro ba'i re skong dngos grub gter / /
legs bshad 'od stong 'gyed pa'i nyin mor byed / /
yon tan cha shas kun rdzogs 'od dkar can / /
dpal ldan bla ma'i lus can gtsug na rgyal / /
gang la brten na blo gros mchog ster zhing / /
'chi bdag be con ri mo'i dbyug pa ltar / /
gang gis mdzad pa'i lha mo 'gro ba'i skyabs / /
gtsug tor rnam rgyal cung zad bstod par bgyi / /
mig bral skye bos sna tshogs gzugs la bzhin / /
khyed kyi ngang tshul bdag la ring du bskal / /
'on kyang dam chos yang dag sdud pa'i phug /
bde ba can gyi khang bzang mchog nyid na / /
'jig rten rnam 'dren tshe dpag med mgon gyi / /
khyod la rgya cher bsngags pa thos pa las / /
'phags ma'i zhabs zung ring nas bsten pa bdag /
'di skad gleng ba'i go skabs cung zad rnyed / /
yid 'phrog 'od zer stong gi dra ba can / /
phul byung chu zhing gab pa khyod kyi sku / /
'o ma'i chu gter dbus na gangs ri bzhin / /
pad zla'i steng na mdzes la phyag 'tshal lo / /
chu shel btso ma'i gser dang in+d+ra rnyil / /
yongs su dag pa'i 'od ltar rab gsal ba'i / /
dbus dang g.yas g.yon zhal bzang rgyas pa ni / /
sgeg dang zhi dang khro la phyag 'tshal lo / /
gdugs mdzes tog la in+d+ra ni la bzhin / /
rab rgyas dbu la ral pa'i thor cog can / /
dri bral mkha' la 'khyog pa'i 'ja' tshon ltar / /
@# / /
mthon mthing spyan mchog smin ma ring pos mdzes / /
dbyibs legs shangs kyi rgyud ni yid du 'ong / /
mchu sgros mdzes pa'i zhal ni lta na sdug /
mnyen legs snyan gyi bug par rin chen 'phyang / /
rmad byung nyams kyis yid 'dzin khyod la 'dud / /
skar 'phreng bkra ba'i mdangs ltar rab gsal ba'i / /
do shal mchog gis mgrin par rab tu 'khyud / /
'o ma'i rgyun 'dzin nu 'bur zung gcig gis / /
rab yangs brang la dang bas pad mtshor bzhin / /
rin chen rgyan gyis mdzes pa'i 'jam mnyen phyag /
padma'i rtsa ba ltar dkar zung bzhi yi / /
dang po rdo rje sdig mdzub zhags pa ste / /
gnyis pa 'od dpag med dang mi 'jigs sbyin / /
gsum pas mda' zhu bzhi pas phyag zung gis / /
mchog sbyin bum pa bzung nas 'gro ba la / /
'chi med tshe yi dpal ster bcom ldan ma / /
tshe dpag med pa khyod la phyag 'tshal lo / /
yid bzhin mtsho yi mdog gi pad sdong bzhin / /
drang zhing ldan pa'i skad skabs gsal ba can / /
'ja' tshon gur phub shel gyi mchod sdong ltar / /
dri med mdzes sku bkra ba'i gos kyis spud / /
mi phyed skyil krung mchog gis legs gnas shing / /
brgyad gnyis lang tsho dpal 'dzin rgyal ba'i yum / /
mi 'dra'i rnam 'phrul du mas rnam rol ba / /
'gro ba'i yid bzhin 'jug la phyag 'tshal lo / /
rnga yab dkar po bsnams pa'i rgyal ba'i sras / /
phyag na padma rdo rje 'dzin pa gnyis / /
g.yas g.yon gnas nas khyod skur mngon phyogs te / /
rtag tu bsgrims te bltas kyang ngoms pa med / /
ral gri lcags kyu dbyug pa rdo rje g.yas / /
g.yon pa ma rungs 'dul ba'i sdigs mdzub can / /
mi g.yo 'dod rgyal dbyug sngon stobs po che / /
khyod kyi phyogs bzhir gnas nas bgegs dpung 'joms / /
'chi med bdud rtsi'i char gyi rgyun 'bebs pa'i / /
gtsang ma'i gnas kyi lha yi bu gnyis ni / /
steng gi phyogs nas rin chen bum pa yis / /
dag pa'i chu rgyun 'bebs la mngon par brtson / /
ma lus shes bya mtha' dag mngon du gyur / /
mu med 'gro la rgyun chad med par brtse / /
me mtshon dug sogs 'jig pa kun las skyobs / /
mi dang lha yi rnam 'dren khyod la 'dud / /
shes bya kun la rmongs pa'i dra ba bcad / /
sems can kun la snyoms pa'i thugs dang ldan| |gnas skabs kun tu phan dang bde ster ba / /
'jig rten kun gyi skyabs la phyag 'tshal lo / /
shin tu brtan pa zhes bya lha yi bus / /
khyod kyi gzungs sngags zhag drug bgrangs pas kyang / /
'jigs pa che las yongs su thar gyur te / /
mchog gi tshe thob ngan 'gro dag gyur na / /
'di na khyod la rtse gcig yid kyis ni / /
rgyun du skyabs su bzung nas ting 'dzin dang / /
bzlas brjod mchod pas dus rnams 'da' ba la / /
ci lags re ba @# / /
mi skong bcom ldan ma / /
brtse ba'i ma yis yid 'ong bul ba bzhin / /
yid la khyod sems dang po'i bu yis ni / /
yang yang bos kyang rjes su mi 'dzin na / /
brtse ba'i gter du bdag gis ci las dpag |khyod ni 'gro ba kun gyi bsam pa mkhyen / /
sngon tshe de dag don du thugs kyang bskyed / /
ji ltar 'dul ba'i thabs la shin tu mkhas / /
srid zhi'i rgud pa sel ba'i mthu dang ldan / /
de phyir rtag tu dag pa'i skye ba 'dzin| |rgyal dang phrad cing rgyal sras rigs su 'gyur / /
blo rno tshe rabs dran zhing ngag ni btsun / /
dran dang ldan zhing bde ba can du skye / /
dpag med tshe thub 'byung po'i gnod pa med / /
dus min 'chi ba brgyad dang nad las grol| |kun gyi mchod 'os dgra las rgyal ba dang / /
ral gri rig 'dzin mkha' la 'gro ba sogs / /
rgyal bas gsungs pa'i gzungs kyi phan yon kun / /
sgrub pa po yis ji ltar gsol ba bzhin / /
thugs rjes dbang gyur 'phags ma'i drin gyis ni / /
yid la re ba yongs su rdzogs par mdzod / /
gzungs mchog gang la gtad pa'i lha dbang dang / /
gang de 'dzin pa'i slad bzhin 'brangs nas ni / /
rtag tu srung bar zhal gyis legs bzhes pa / /
chos kyi rgyal po gshin rje chen pos kyang / /
snyigs dus skye bo'i ngang tshul mi lta bar / /
rgyal ba'i spyan sngar dam bcas dgongs mdzod la / /
gzungs kyi phan yon gang yin de dag kun / /
myur du mngon du 'gyur ba'i 'phrin las mdzod / /
de ltar 'gro ba'i skyabs gyur rje btsun ma / /
cung zad bstod las byung ba'i dge ba des / /
'phags ma'i go 'phang mchog de myur thob nas / /
nyam chung lus can kun gyi mgon bgyid shog /
mi bsrun yid kyi bran du gyur ba'i mthus / /
mi 'dod 'bras bu ster ba'i gnag pa'i las / /
mi shes dbang gis bgyis pa gang yin pa / /
ma lus bde blag nyid du zhi gyur cig /
mchog gi tshe dang rlabs chen rnam dpyod dang / /
dad dang snying rje brtson grus ting 'dzin sogs / /
lung dang rtogs pa'i yon tan ji snyed pa / /
mtha' dag gong nas gong du rgyas par shog /
byang chub sgrub pa'i rjes su rab gzhol ba / /
bde gshegs dgyes pa'i rab 'byams dbang gi las| |de dag thams cad ji ltar smon pa bzhin / /
'dod pa tsam gyis rjes su byed par shog /
thos bsam sgom pas bdag rgyud 'dul pa'i tshe / /
yang dag lam gyi gegs la mngon brtson pa / /
nag po'i rtsa lag rnams kyi stobs dang dpung / /
mngon spyod las kyis thams cad tshar gcod shog /
mthong thos dran dang reg pa tsam gyis kyang / /
'gro ba kun gyi ri ba gang yin pa / /
mtha' dag yongs su rdzogs par byed pa la / /
yid bzhin nor dang dpag bsam shing bzhin shog /
mdor na bshes gnyen dam pa mnyes byas nas / /
thub pa'i dgongs pa rnyed pa'i mang thos kyis / /
sgrub pa'i bya ba legs par mthar phyin nas / /
rgyal ba'i bstan pa phyogs bcur rgyas byed @# / /
shog |bcom ldan 'das gtsug tor rnam par rgyal ma la bstod pa 'chi med grub pa zhes bya ba 'di ni / /
mang du thos pa'i rgyal khams pa blo bzang grags pa'i dpal gyis / /
gsal rje gangs kyi dben gnas yar 'dren du sbyar ba'o / / / /
oM bde legs su gyur cig / /
thams cad mkhyen pa la phyag 'tshal lo / /
gang la brten na bde blag tu / /
thar pa'i grong du bgrod pa'i thabs / /
bde gshegs bstan pa'i snying po mchog /
so sor thar ces grags pa gang / /
ngo bo dang ni rab dbye dang / /
so so'i ngos 'dzin skye ba'i rten / /
gtong ba'i rgyu dang phan yon te / /
rnam pa drug gis ji bzhin bshad / /
nges 'byung bsam pa'i rgyu byas nas / /
gzhan gnod gzhin dang bcas pa las / /
ldog pa de yang lus ngag las / /
gzugs can yin zhes 'dod pa dang / /
spong ba'i sems pa rgyun chags pa / /
sa bon dang bcas yin no zhes / /
'dod pa'i tshul ni rnam pa gnyis / /
rang gi sde pa gong 'og smra / /
bsnyen gnas dge bsnyen pha ma dang / /
dge tshul pha ma dge slob ma / /
dge slong ma dang dge slong ste / /
so sor thar pa rigs brgyad do / /
khyim pa'i sdom pa dang po gsum / /
rab byung sdom pa tha ma lnga / /
rtsa ba bzhi dang yan lag bzhi / /
brgyad spong bsnyen ga nas sdom pa'o / /
mi tshangs spyod dang ma byin len / /
srog gcod rdzun du smra ba rnams / /
rtsa ba bzhi yin mal che mtho / /
chang 'thung gar sogs phreng sogs dang / /
phyi dro'i kha zas yan lag bzhi / /
gsod rku smra dang log par g.yem / /
myos 'gyur 'thung ba lnga spong pa / /
dge bsnyen gyi ni sdom pa'o / /
sna gcig sna 'ga' phal cher spyod / /
yongs rdzogs spyod dang tshangs spyod dang / /
skyabs 'gro'i dge bsnyen rnam pa drug /
rtsa ba bzhin las gcig gnyis gsum / /
'dod log mi tshangs spyod spong dang / /
skyabs 'gro tsam gyi dge bsnyen du / /
khas len rnams dang go rim bzhin / /
rtsa ba bzhi dang yan lag drug /
bcu spong dge tshul sdom pa'o / /
gar sogs phreng sogs rnam gnyis dang / /
gser dngul len dang rnam pa gsum / /
phye ba'i yan lag drug tu 'gyur / /
mkhan por gsol ba gdab pa dang / /
khyim pa'i rtags ni spong ba dang / /
rab byung rtags ni len pa las / /
nyams pa rnam gsum bsnan pa yis / /
spang bya bcu gsum dag tu 'gyur / /
dge tshul sdom pa thob rjes su / /
rtsa ba'i chos drug rjes mthun gyi / /
chos drug spong ba'i sdom pa ni / /
dge slob ma yis sdom pa yin / /
gcig pu lam du 'gro mi bya / /
chu bo'i pha rol rkyal mi bya / /
skyes pa dang ni reg mi bya / /
skyes pa la ni dug mi bya / /
smyan du 'gyur ba mi bya zhing / /
kha na ma tho 'chab mi bya / /
de dag rtsa ba'i chos drug spong / /
gser la bzung bar mi bya zhing / /
'doms kyi spu ni breg mi bya / /
byin len ma byas za mi bya / /
gsog 'jog byas pa bza' mi bya / /
@# / /
rtsa sngon mi gtsang 'dor mi bya / /
sa ni brko bar mi bya ba / /
rjes mthun chos ni rnam drug spong / /
pham brgyad lhag ma nyi shu dang / /
spong ba'i ltung byed sum cu gsum / /
ltung byed 'ba' zhig brgya brgyad cu / /
so sor bshags pa bcu gcig dang / /
nyes byas brgya dang bcu gnyis te / /
sum brgya drug cu rtsa bzhi rnams / /
spong bar byed pa dge slong ma / /
pham pa bzhi dang lhag ma ma ni / /
bcu gsum spang ltung sum cu dang / /
ltung byed 'ba' zhig dgu bcu dang / /
sor bshags bzhi dang nyes byas ni / /
brgya rtsa bcu gnyis bsdoms pa yi / /
nyis brgya lnga bcu rtsa gsum rnams / /
spong bar byed pa dge slong ngo / /
de ltar so thar rigs brgyad po / /
sgra mi snyan pa ma gtogs pa'i / /
gling gsum skyes pa bud med kyi / /
rten la skye yi za ma dang / /
ma ning mtshan gnyis sogs la min / /
sdom pa gtong pa'i rgyu la gnyis / /
bslab pa phul dang shi 'phos dang / /
mtshan gnyis byung dang lan gsum gyur / /
dge rtsa chad rnams thun mong ngo / /
nyi shu ma lon der shes dang / /
bstan phyir khas blangs nyin zhag 'das / /
rim bzhin dge slong dge slong ma / /
bsnyen gnas rnams kyi thun mong min / /
rtsa ba'i ltung ba byung ba dang / /
dam pa'i chos ni nub pa las / /
sdom pa gtong zhes 'dod pa'ang yod / /
kha che bye brag smra ba rnams / /
sdom ldan rtsa ltung byung ba la / /
bu lon nor ldan bzhin du 'dod / /
sdom pa de dag bsrung pa las / /
gnas skabs 'bras bu lha mi dang / /
mthar thug 'bras bu byang chub gsum / /
thob par 'gyur zhes gsungs pa'i phyir / /
brtson ldan rnams kyis so sor thar / /
rtag tu gus pas 'bad de bsrung / /
dge des skye bar lus can rnams / /
rtag tu tshangs spyod la gnas shog /
khrims kyi tshul khrims skyon med cing / /
tshul khrims rnam par dag dang ldan / /
rloms sems med pa'i tshul khrims kyis / /
tshul khrims pha rol phyin rdzogs shog / / /
phun tshogs dge legs bye bas bskrun pa'i sku / /
mtha' yas 'gro ba'i re ba skong ba'i gsung / /
ma lus shes bya ji bzhin gzigs pa'i thugs / /
shAkya'i gtso bo de la mgos phyag 'tshal / /
zla med ston pa de yi sras kyi mchog /
rgyal ba'i mdzad pa kun gyi khur bsnams nas / /
grangs med zhing du sprul pas rnam rol ba / /
mi pham 'jam pa'i dbyangs la phyag 'tshal lo / /
shin tu dpag par dka' ba rgyal ba'i yum / /
ji bzhin dgongs pa 'grel mdzad 'dzam gling rgyan / /
klu sgrub thogs med ces ni sa gsum na / /
yongs su grags pa'i zhabs la bdag phyag 'tshal / /
shing rta chen po gnyis las legs brgyud pa'i / /
zab mo'i lta ba rgya chen spyod pa'i lam / /
ma nor yongs su rdzogs pa'i gnad bsdus pa'i / /
@# / /
gdams pa'i mdzod 'dzin mar me mdzad la 'dud / /
rab 'byams gsung rab kun la blta ba'i mig /
skal bzang thar ba bgrod pa'i 'jug ngogs mchog /
brtse bas bskyod pa'i thabs mkhas mdzad pa yis / /
gsal mdzad bshes gnyen rnams la gus phyag 'tshal / /
'dzam gling mkhas pa yongs kyi gtsug gi rgyan / /
snyan pa'i ba dan 'gro na lha nge ba / /
klu sgrub thogs med gnyis las rim bzhin du / /
legs rgyud byang chub lam gyi rim pa ni / /
skye dgu'i 'dod don ma lus skong bas na / /
gdams pa rin chen dbang gi rgyal po ste / /
gzhung bzang stong gi chu bo 'du ba'i phyir / /
dpal ldan legs par bshad pa'i rgya mtsho'ang yin / /
bstan pa thams cad 'gal me rtogs pa dang / /
gsung rab ma lus gdams par 'char ba dang / /
rgyal ba'i dgongs pa bde blag rnyed pa dang / /
nyes spyod chen po'i g.yang sa las kyang bsrung / /
de'i phyir rgya bod mkhas pa'i skye bo ni / /
skal ldan du mas bsten pa'i gdams pa mchog /
skyes bu gsum gyi lam gyi rim pa yis / /
yid rab mi 'phrog dpyod ldan su zhig yod / /
gsung rab kun gyi snying po bsdu bsdu ba / /
tshul 'di thun re bton dang nyan pas kyang / /
dam chos 'chad dang thos pa'i phan yon tshogs / /
rlabs chen sdud par nges pa'i de don bsam / /
de nas 'di phyi'i legs tshogs ji snyed pa'i / /
rten 'brel legs par '+s+g+rig pa'i rtsa ba ni / /
lam ston bshes gnyen dam pa 'bad pa yis / /
bsam dang sbyor bas tshul bzhin bsten pa ru / /
mthong nas srog gi phyir yang mi gtong bar / /
bka' bzhin bsgrub pa'i mchod pas mnyes par byed / /
rje btsun bla mas nyams len de ltar mdzad / /
thar 'dod bdag kyang de bzhin bskyang 'tshal lo / /
dal ba'i rten 'di yid bzhin nor las lhag /
'di 'dra rnyed pa da res tsam zhig yin / /
rnyed dka' 'jig sla nam mkha'i glog dang 'dra / /
tshul 'di bsam nas 'jig rten bya ba kun / /
sbun pa 'phyar ba bzhin du rtogs gyur nas / /
nyin mtshan kun tu snying po len pa dgos / /
rje btsun bla mas nyams len de ltar mdzad / /
thar 'dod bdag kyang & / /
shi nas ngan 'gror mi skye'i gdeng med cing| |de yi 'jigs skyob dkon mchog gsum du nges / /
de phyir skyabs 'gro shin tu brtan pa dang / /
de yi bslab bya nyams pa med par bya / /
de yang dkar nag las 'bras legs bsam nas / /
blang dor tshul bzhin bsgrub la rag las so / /
rje btsun bla mas & / /
thar 'dod bdag kyang & / /
lam mchog bsgrub la mtshan nyid tshang ba'i rten / /
ma rnyed bar du sa phyod mi 'ong bas / /
de yi ma tshang med pa'i rgyu la bslab / /
sgo gsum sdig ltung dri mas sbags pa 'di / /
lhag par las sgrib sbyong ba gnad che bas / /
rgyun du stobs bzhi tshang bar bsten pa gces / /
rje btsun bla mas & / /
thar 'dod bdag kyang & / /
sdug bden nyes dmigs bsam la @# / /
ma 'bad na / /
thar ba don gnyer ji bzhin mi skye zhing / /
kun 'byung 'khor ba'i 'jug rim ma bsams na / /
'khor ba'i rtsa ba gcod tshul mi shes pas / /
srid las nges 'byung skyo shas bsten pa dang / /
'khor ba gang gis bcings pa shes pa gces / /
rje btsun bla mas & / /
thar 'dod bdag kyang & / /
sems bskyed theg mchog lam gyi gzhung shing ste / /
rlabs chen spyod pa rnams kyi gzhi dang brten / /
tshogs gnyis kun la gser 'gyur rtsi lta bu / /
rab 'byams dge tshogs sdud pa'i bsod nams gter / /
de ltar shes nas rgyal sras dpa' bo rnams / /
rin chen sems mchog thugs dam mthil du 'dzin / /
rje btsun bla mas & / /
thar 'dod bdag kyang & / /
sbyin pa 'gro ba'i re skong yid bzhin nor / /
ser sna'i mdud pa gcod pa'i mtshon cha mchog /
ma zhum snying stobs bskyed pa'i rgyal sras spyod / /
snyan pa'i grags pa phyogs bcur sgrog pa'i gzhi / /
de ltar shes nas lus dang longs spyod dge /
yongs su gtong ba'i lam bzang mkhas pas bsten / /
rje btsun bla mas & / /
thar 'dod bdag kyang & / /
tshul khrims nyes spyod dri ma 'khrud pa'i chu / /
nyon mongs tsha gdung sel ba'i zla ba'i 'od / /
skye rgu'i dbus na lhun po lta bur brjid / /
stobs kyi bsdigs pa med par 'gro kun 'dud / /
de ltar shes nas yang dag blangs pa'i khrims / /
dam pa rnams kyis mig bzhin bsrung bar mdzad / /
rje btsun bla mas & / /
thar 'dod bdag kyang & / /
bzod pa stobs ldan rnams la rgyan gyi mchog /
nyon mongs gdung ba'i dka' thub kun gyi phul / /
zhe sdang lag 'gro'i dgra la nam mkha' lding / /
tshig rtsub mtshon la sra ba'i go cha yin / /
de ltar shes nas bzod mchog go cha la / /
rnam pa sna tshogs tshul gyis goms par mdzad / /
rje btsun bla mas & / /
thar 'dod bdag kyang & / /
mi ldog brtan pa'i brtson 'grus go bgos na / /
lung rtogs yon tan yar ngo'i zla bzhin 'phel / /
spyod lam thams cad don dang ldan par 'gyur / /
gang brtsams las kyi mtha' rnams yid bzhin 'grub / /
de ltar shes nas le lo kun sel ba'i / /
rlabs chen brtson 'grus rgyal sras rnams kyi brtsams / /
rje btsun bla mas & / /
thar 'dod bdag kyang & / /
bsam gtan sems la dbang bsgyur rgyal po ste / /
bzhag na g.yo med ri yi dbang po bzhin / /
btang na dge ba'i dmigs pa kun la 'jug /
lus sems las su rung ba'i bde chen 'dren / /
de ltar shes nas rnal 'byor dbang po rnams / /
rnam g.yeng dgra 'joms ting 'dzin rgyun du bsten / /
rje btsun bla mas & / /
thar 'dod bdag kyang & / /
shes rab zab mo'i de nyid lta ba'i mig / /
srid pa'i rtsa ba drungs nas 'byin pa'i lam / /
gsung rab kun las bsngags pa'i yon tan gnyer / /
gti mug mun sel sgron me @# / /
mchog tu grags / /
de ltar shes nas thar 'dod mkhas pa yi / /
lam de 'bad pa du mas bskyed par mdzad / /
rje btsun bla mas & / /
thar 'dod bdag kyang & / /
rtse gcig bsam gtan tsam la 'khor ba yi / /
rtsa ba gcod pa'i nus pa ma mthong zhing / /
zhi gnas lam dang bral pa'i shes rab kyis / /
ji tsam dpyad kyang nyon mongs mi ldog pas / /
yin lugs phu thag chod pa'i shes rab de / /
g.yo med zhi gnas rta la skyon nas ni / /
mtha' bral dbu ma'i rigs pa'i mtshon rnon gyis / /
mthar 'dzin dmigs gtad thams cad 'jig byed pa'i / /
tshul bzhin dpyod pa'i yangs pa'i shes rab kyis / /
de nyid rtogs pa'i blo gros rgyas par mdzad / /
rje btsun bla mas & / /
thar 'dod bdag kyang & / /
rtse gcig goms pas ting 'dzin 'grub pa ni / /
smos par ci 'tshal tshul bzhin dpyod pa yi / /
so sor rtog pa yis kyang yin lugs la / /
g.yo med shin tu brtan par gnas pa yi / /
ting 'dzin bskyed par mthong nas zhi lhag gnyis / /
zung 'brel sgrub la brtson rnams ya mtshan no / /
rje btsun bla mas & / /
thar 'dod bdag kyang & / /
mnyam gzhag nam mkha' lta bu'i stong nyid dang / /
rjes thob sgyu ma lta bu'i stong pa gnyis / /
bsgoms nas thabs shes zung du 'brel ba yis / /
rgyal sras spyod pa'i pha rol 'gro ba bsngags / /
de ltar rtogs nas phyogs re'i lam gyis ni / /
tshim pa med pa skal bzang rnams kyi lugs / /
rje btsun bla mas & / /
thar 'dod bdag kyang & / /
de ltar rgyu dang 'bras bu'i theg chen gyi / /
lam mchog gnyis kar dgos pa'i thun mong lam / /
ji bzhin bskyed nas mkhas pa'i ded dpon gyi / /
mgon la brten nas rgyud sde'i rgya mtsho cher / /
zhugs nas yongs rdzogs man ngag bsten pa des / /
dal 'byor thob pa don dang ldan par byas / /
rje btsun bla mas nyams len de ltar mdzad / /
thar 'dod bdag kyang de bzhin bskyang 'tshal lo / /
rang gi yid la goms par bya phyir dang / /
skal bzang gzhan la'ang phan par bya ba'i phyir / /
rgyal ba dgyes pa'i yongs su rdzogs pa'i lam / /
go sla'i ngag gis bshad pa'i dge ba des / /
'gro ba kun kyang rnam dag lam bzang dang / /
'bral med gyur cig ces ni smon lam 'debs / /
rje btsun bla mas smon lam de ltar btab / /
thar 'dod bdag kyang de bzhin 'debs 'tshal lo /
! ston pa bla ma med pa'i bstan pa dang / /
'jal ba 'di 'dra bla ma'i drin yin pa'i / /
dge ba 'di yang 'gro ba ma lus pa / /
bshes gnyen dam pas 'dzin pa'i rgyu ru bsngo / /
nga yi bla ma blo bzang grags pa de / /
dga' ldan gnas sam bde ba can la sogs / /
dag pa'i zhing khams gang na bzhugs kyang rung / /
bdag sogs 'khor gyi thog mar skye bar shog /
dang por rgya chen thos pa mang du btsal / /
bar du gzhung @# / /
lugs thams cad gdams par shar / /
tha mar nyin mtshan kun tu nyams su blangs / /
kun kyang bstan pa rgyas pa'i ched du bsngo / / / /
! oM bde legs su gyur cig /
'jig rten tho ris byang grol lta ba'i mig /
srid lam 'khyams pas dub pa'i ngal gso'i gnas / /
bde legs rtsa ba drin can bla ma dang / /
rje btsun mkhyen pa'i gter gyi zhabs la 'dud / /
'bad pa chung ngus rlabs chen tshogs sdud la / /
dge la rjes su yid rang mchog tu gsungs / /
khyad par rang gis sngon byas dge ba la / /
rlom sems bral bas dga' ba cher bskyed na / /
sngon byas dge ba gong du 'phel lo zhes / /
rgyal bas gsungs pa'i don de bsgrub phyir dang / /
dgos pa gzhan yang mang du mthong bas na / /
sems khyod dga' ba 'di ltar bskyed na legs / /
dang por rgya chen thos pa mang du btsal / /
bar du gzhung lugs thams cad gdams par shar / /
tha mar nyin mtshan kun tu nyams su blangs / /
kun kyang bstan pa rgyas pa'i ched du bsngos / /
tshul 'di bsams shing mdun ma legs nas gda' / /
bka' drin che'o rje btsun mkhyen pa'i gter| |blang dor gnas la kun nas 'thoms pa'i mun / /
yang dag thos pa'i sgron mes ma bsal bar / /
lam mi shes na thar pa'i grong mchog tu / /
'jug par 'gyur ba smos kyang ci zhig dgos / /
de nyid phyir na mi pham chos rje dang / /
'dzam gling rgyan drug mchog gnyis zhes grags pa'i / /
gzhung la phyogs re ba dang rags pa res / /
tshim par ma byas kun la zhib tu sbyangs / /
tshul 'di bsams shing mdun ma legs nas gda' / /
bka' drin che'o rje btsun mkhyen pa'i gter / /
khyad par tshu rol mthong bas dngos po yi / /
de nyid gtan la 'bebs pa'i sgo gcig pu| |yang dag rigs pa'i gzhung gi dka' gnas la / /
'bad pa du mas yang dang yang du sbyangs / /
tshul 'di bsams shing mdun ma legs nas gda' / /
bka' drin che'o rje btsun mkhyen pa'i gter / /
mdo sngags gzhung la ngal ba mang byas kyang / /
zab don nyams su len dang smra ba na / /
gang yang ma bslabs ci yang mi shes pa'i / /
lta ba'i tshul las ring du ma song bar / /
mthong nas lhag par klu sgrub gzhung lugs kyi / /
zab mo 'byed pa'i phra ba'i rigs lam nas / /
yang dag lta ba 'dren pa'i gnad kun la / /
legs par sbyangs te the tshom chod par byas / /
tshul 'di bsams shing mdun ma legs nas gda' / /
bka' drin che'o rje btsun mkhyen pa'i gter / /
'di na rdzogs sangs rgyas su bgrod pa la / /
zab mo rdo rje theg dang phar phyin theg /
rnam pa gnyis yod gsang sngags phar phyin las / /
shin tu khyad par 'phags pa @# / /
yin no zhes / /
nyi ma zla ba lta bur kun tu grags / /
tshig de bden pa'i tshig tu 'dod bzhin du / /
zab mo'i theg de ji lta bu zhig ces / /
tshol bar mi byed mkhas pa'i khur 'dzin pa / /
de 'dra de yang shes rab can yin na / /
de las gzhan pa'i dbang po rtul po gang / /
shin tu phrad dka' gong na med pa'i lam / /
'di 'dra yal bar 'dod pa kye ma'o mtshar / /
de nyid phyir na rgyal ba'i theg pa mchog sangs rgyas las kyang dkon pa'i rdo rje theg /
dngos grub gnyis kyi gter gyur zab mo der / /
zhugs nas 'bad pa mang pos ring du sbyangs / /
tshul 'di bsams shing mdun ma legs nas gda' / /
bka' drin che'o rje btsun mkhyen pa'i gter / /
rgyud sde 'og ma gsum gyi lam gyi tshul / /
mi shes de yis rnal 'byor bla med rgyud / /
rgyud sde kun gyi mchog tu thag bcad kyang / /
dam bca' tsam du zad pa legs mthong nas / /
gsang ba spyi rgyud legs par grub pa dang / /
dpung bzang gis zhus bsam gtan phyi ma sogs / /
bya rgyud rigs gsum spyi dang bye brag gi /
rgyu sde rnams la ring du 'dris par byas / /
tshul 'di bsams shing mdun ma legs nas gda' / /
bka' drin che'o rje btsun mkhyen pa'i gter / /
rgyud sde gnyis pa spyod pa'i rgyud rnams kyi / /
gtso bor gyur pa rnam snang mngon byang gi /
rgyud la sbyangs pas spyod pa'i rgyud kyi phyogs / /
gang yin de yang legs par nges par byas / /
tshul 'di bsams shing mdun ma legs nas gda' / /
bka' drin che'o rje btsun mkhyen pa'i gter / /
rgyud sde gsum pa rnal 'byor rgyud rnams kyi / /
gtso bor dpal ldan de nyid bsdus pa'i rgyud / /
bshad rgyud rdo rje rtse mo la sogs la / /
sbyangs pa'i rnal 'byor rgyud kyi dga' ston myong / /
tshul 'di bsams shing mdun ma legs nas gda' / /
bka' drin che'o rje brtsun mkhyen pa'i gter / /
bzhi pa rnal 'byor bla na med pa la / /
'phags yul mkhas pa rnams la nyi zla ltar / /
yongs su grags pa'i pha rgyud 'dus pa dang / /
rnal 'byor ma rgyud kyi rdor bde mchog gi /
rtsa rgyud bshad pa'i rgyud la sogs pa dang / /
mdo rgyud gzhan dang bshad srol mi 'dra ba'i / /
shing rta'i srol chen dus kyi 'khor lo'i rgyud / /
gsal byed dri ma med pa'i 'od la sbyangs / /
tshul 'di bsams shing mdun ma legs nas gda' / /
bka' drin che'o rje btsun mkhyen pa'i gter / /
dang por brgya chen po mang du thos pa btsal ba'i skabs te dang po'o / / /
! de nas gdul bya'i blo mun sel ba'i mchog /
'jam dpal dbyangs la shugs drag rgyun ring gi /
dad pa brtan pos gzhung lugs gdams pa ru / /
'char phyir gsol btab rgyu tshogs kun la 'bad / /
tshul 'di bsams shing mdun ma legs nas gda' / /
bka' drin che'o rje btsun mkhyen pa'i gter / /
de ltar 'bad pas klu sgrub thogs med las / /
rim bzhin rgyud pa'i byang chub @# / /
lam rim la / /
thun mong min pa'i nges pa rnyed gyur pas / /
zab mo'i gzhung mchog phar phyin gdams par shar / /
tshul 'di bsams shing mdun ma legs nas gda' / /
bka' drin che'o rje btsun mkhyen pa'i gter / /
byang phyogs 'di na tshad ma'i gzhung lugs la / /
sbyangs dang ma sbyangs du ma mgrin gcig tu / /
mdo dang sde bdun kun la byang chub tu / /
bgrod pa'i nyams len rim pa yod min zer / /
'jam dpal dbyangs kyis phyogs kyi glang po la / /
dngos su 'di rtsoms 'di ni ma 'ongs dus / /
'gro ba kun gyi mig tu 'gyur ro zhes / /
gsung gi gnang ba stsal ba'ang tshad mar byed / /
de ni mi rigs smra ba'i phul byung du / /
mthong nas lhag par tshul 'dir dpyad pa ni / /
tshad ma kun las btus pa'i mchod brjod don / /
tshad ma grub par lugs 'byung lugs ldog gis / /
rnam grol don du gnyer ba bcom ldan 'das / /
tshad mar bsgrubs shing de las de yi ni /
bstan pa kho na thar 'dod 'jug ngogs su / /
nges pa gting nas rnyed pas theg gnyis kyi / /
lam gyi gnad kun 'dril bar rigs lam nas / /
legs par thon pas lhag par dga' ba rnyed / /
tshul 'di bsams shing mdun ma legs nas gda' / /
bka' drin che'o rje btsun mkhyen pa'i gter / /
de nas byang sa mdo sde rgyan gnyis po / /
legs par sbyar te tshul bzhin rab 'bad pas / /
mi pham chos rje'i gzhung dang rjes 'brang gi /
gzhung kun nyams su len pa'i gdams par shar / /
tshul 'di bsams shing mdun ma legs nas gda' / /
bka' drin che'o rje btsun mkhyen pa'i gter / /
lhag par zab cing rgya che'i gsung rab tshogs / /
bsgrigs pa'i go rim nyid las lam gyi gnad / /
kun la nges ster bslab pa kun btus la / /
brten nas mdo sde kun las btus pa sogs / /
klu sgrub lugs kyi gzhung mchog du ma'i don / /
nyams su len pa'i rim pa legs par mthong / /
tshul 'di bsams shing mdun ma legs nas gda' / /
bka' drin che'o rje btsun mkhyen pa'i gter / /
de nas bsam gtan phyi ma rnam snang ni / /
mngon par byang chub sangs rgyas gsang ba yis / /
legs par bshad pa'i man ngag la brten nas / /
lam gyi gnad kun legs par gdams par shar / /
tshul 'di bsams shing mdun ma legs nas gda' / /
bka' drin che 'o rje btsun mkhyen pa'i gter / /
dpal ldan de nyid bsdus pa'i lam gyi gnad / /
ting 'dzin gsum gyis bsdus par mthong bar ni / /
cung zad sla yang lam der zab mo'i don / /
sgom tshul rtogs par dka' ba paN chen ni / /
sangs rgyas gsang bas rtsa bshad cha mthun rgyud / /
rnam gsum sbyar te tshul bzhin bshad pa dang / /
rgyud sde gsum gyi zab mo'i nyams len rnams / /
sgom rim ji bzhin bshad pas blo mun bsal / /
tshul 'di bsams shing mdun ma @# / /
legs na gda' / /
bka' drin che 'o rje btsun mkhyen pa'i gter / /
thub pa'i legs bshad kun gyi mthar thug pa / /
dpal ldan rnal 'byor bla na med pa'i rgyud / /
de yi nang nas shin tu ches zab pa / /
dpal ldan gsang ba 'dus pa'i rgyud rgyal la /
smra ba'i dam pa klu sgrub 'di skad gsung / /
rtsa ba'i rgyud du lam gyi gnad rnams ni / /
mtha' drug tshul bzhi'i rgya yis btab ste gnas / /
de phyir bshad pa'i rgyud kyi rjes 'brangs nas / /
bla ma'i man ngag las ni shes byar gsungs / /
tshul de gnad du bzung nas man ngag gi /
mthar thug mdor byas spyod bsdus rnam gzhag sogs / /
'dus pa 'phags pa'i pa'i skor gyi phran kun la / /
ring du 'dris par byas te rtsa ba'i rgyud / /
sgron me lta bur gsal bar byed pa la / /
brten nas bshad rgyud chen po lnga dang ni / /
legs par sbyar la 'bad pa chen pos sbyangs / /
sbyangs pas 'dus pa'i rim gnyis spyi dang ni / /
khyad par rdzogs pa'i rim pa'i gnad kun rnyed / /
tshul 'di bsams shing mdun ma legs nas gda' / /
bka' drin che'o rje btsun mkhyen pa'i gter / /
de yi mthu las bde dgyes dus 'khor sogs / /
rgyud sde mang po'i gnad don gdams par shar / /
de dag bdag gis gzhan du bshad pas na / /
'dir ni rnam dpyod can la sgo tsam zhig /
tshul 'di bsams shing mdun ma legs na gda' / /
bka' drin che'o rje btsun mkhyen pa'i gter / /
bar du gzhung lugs thams cad gdams par shar ba'i skabs te gnyis pa'o / /
! de ltar gdams pa'i gter du gyur pa ni / /
theg chen gnyis kyi thun mong lam dang ni / /
thun mong min pa'i lam gyi rim pa gnyis / /
gnad bsdus tshang pa'i lam la 'dris par sbyangs / /
tshul 'di bsams shing mdun ma legs nas gda' / /
bkrin drin che'o rje btsun mkhyen pa'i gter / /
rgyal sras smon lam gang+ga'i klung rnams ni / /
dam chos 'dzin pa'i smon lam nang 'dus par / /
gsungs phyir dge rtsa ji rnyed bsags pa ni / /
kun kyang thub bstan rgyas pa'i ched du bsngos / /
tshul 'di bsams shing mdun ma legs na gda' / /
bka' drin che'o rje btsun mkhyen pa'i gter / /
tha mar nyin mtshan kun tu nyams su blangs pa dang / /
kun kyang bstan pa rgyas pa ched du bsngos pa'i skabs te gsum pa'o / /
! / /
rang gi dge ba rgya che spel phyir dang / /
rnam dpyod ldan pa'i skal bzang mang po la / /
'jug sgo ma nor tshul bzhin bstan pa'i phyir / /
rang gi rtogs pa brjod pa 'di byas so / /
de las thob pa'i dge ba'i tshogs rnams kyis / /
rim pa 'di yis 'gro ba ma lus kun / /
thub pa'i brtul zhugs bla na med bzungs nas / /
rgyal ba dgyes pa'i lam la 'jug par shog /
{ / /
ces rang gi rtogs pa mngon par brjod pa mdo tsam} @# / /
du bshad pa 'di ni / /
mang du thos pa'i dge slong shar tsong kha pa blo bzang grags pa'i dpal gyis 'brog ri bo che dge ldan rnam par rgyal ba'i gling du sbyar ba'o / /
! chos kyi rgyal po tsong kha pa la phyag 'tshal lo / /
! gang gi mkhyen pa rab yangs nam mkha' la / /
ji lta ji snyed mkhyen pa'i 'od zer can / /
rgyal sras nyi ma rje btsun chos kyi rje / /
dpal ldan bla ma'i zhabs rdul spyi bos bsten / /
khyod kyi sku gsung thugs kyi yon tan rnams / /
phyogs bcur bzhugs pa'i rgyal ba sras bcas kyis / /
ma lus brjod par mi nus 'on kyang ni / /
dad pas spel la cung zad mnyan par gyis / /
yon tan rgya mtsho'i bstod tshig me tog gi /
'phreng ba spel legs blo gsal mgrin pa'i rgyan / /
dad pa'i bsod nams spel ba'i rin chen ni / /
bdag gis bsgrubs la mkhas rnams dgyes par mdzod / /
khyod kyis legs par spyad pa'i bsod nams sprin / /
gdul bya'i dge legs spel ba'i char rgyan can / /
zab dang rgya che'i snyan pa'i 'brug sgra sgrog /
dpal ldan bla ma chu 'dzin dbang po bzhin / /
ting 'dzin bye ba mang la dbang bsgyur zhing / /
legs bshad rtsom dang sgrub la mngon brtson pa / /
rnal 'byor dbang phyug sngags rig kun gyi gtso / /
dpal ldan bla ma lus can gtsug na rgyal / /
sngon tshe rdo rje gdan du rgyal ba la / /
rin chen shel gyi phreng ba brgya rtsa gcig /
legs par phul te byang chub sems bskyed nas / /
yang dag lta ba rtogs pa'i skal ldan gyur / /
dpal ldan bla ma'i zhabs la gsol ba 'debs / /
dgung lo bdun nas rje btsun gsang bdag dang / /
shing rta chen po dpal ldan mar me mdzad / /
mngon sum gzigs shing rgyun du rjes bzung bas / /
sngags dang pha rol phyin gzhung gdams par shar / /
dpal ldan bla ma'i zhabs la gsol ba 'debs / /
in+d+ra na'i la'i mdog ltar rab sngo ba'i / /
rab mdzes 'od zer lnga yi dra ba can /
shin tu zlum pa'i dbus su 'jam pa'i dbyangs / /
mngon sum gzigs pa rje btsun chos kyi rje / /
dpal ldan bla ma'i zhabs la & / /
de nas brtsams te rje btsun mkhyen pa'i gter / /
nam 'dod gzigs shing dpal ldan 'dus pa dang / /
shes rab pha rol phyin gzhung zab mo'i don / /
rgyun du gsan pa rgyal sras chos kyi rje / /
dpal ldan bla ma'i zhabs la & / /
yan lag bdun pa'i cho ga mdzad pa'i tshe / /
sangs rgyas sum cu so lnga mngon sum du / /
rang rang sku yi dbyibs dang phyag mtshan sogs / /
ji bzhin rgyun du gzigs pa chos kyi rje / /
dpal ldan bla ma'i zhabs la & / /
g.yas g.yon phyag gi chos 'chad phyag rgya can / /
bzang po'i bzhugs stangs mdzad pa'i byams mgon gyis| slar yang stobs bcu mnga' ba gshegs pa bzhin / /
rgyal ba'i mdzad pa sgrub par lung bstan pa / /
dpal ldan bla ma'i zhabs la & / /
lha mi'i ston pa shAkya'i rgyal po dang / /
sman gyi bla dang 'dren pa 'od dpag @# / /
med / /
'khor tshogs rgya mtsho'i dbus na lham me ba / /
mngon sum gzigs pa rgyal sras chos kyi rje / /
dpal ldan bla ma'i zhabs la & / /
! dngos grub 'byung gnas rje btsun sgrol ma dang / /
gtsug gtor rnam rgyal 'phags ma 'od zer can / /
bar chad kun sel gtsug tor gdugs dkar sogs / /
lhag pa'i lha rnams yang yang gsal bar gzigs / /
dpal ldan bla ma'i zhabs la & / /
rgyal sras klu sgrub rje btsun sangs rgyas bskyangs / /
'phags pa lha dang dpal zla ba'i zhabs / /
rnal 'byor dbang phyug klu yi byang chub rnams / /
mngon sum byon nas rgyun du rjes bzung ba / /
p+dal ldan & / /
sa gsum brnyes pa 'phags thogs med dang / /
kun mkhyen gnyis pa rgyal sras dbyig gi gnyen / /
'phags pas rjes bzungs phyogs kyi glang po rnams / /
mngon sum byon nas rgyun du rjes bzung ba / /
dpal ldan & / /
smra ba'i zla ba chos kyi grags pa dang / /
yon tan 'od dang rgyal sras shAkya'i 'od / /
zhi ba lha dang dpal ldan a b+ha ya / /
mngon sum byon nas rgyun du rjes bzung ba| |dpal ldan & / /
in+d+ra b+hU ti dpal ldan sa ra ha / /
lU yi pa dang rje btsun dril bu'i zhabs / /
nag po'i spyod pa padma'i ngang tshul sogs / /
mngon sum byon nas rgyun du rjes bzung ba / /
dpal ldan & / /
'di dag gzhung la brten nas rang gzhan la / /
phan pa rgya che 'grub pa'i rten 'brel zhes / /
'jam dpal dbyangs kyis gsal bar lung bstan cing / /
gzhan don lhun gyis grub pa'i sems dpa' che / /
dpal ldan & / /
zhi lhag zung du 'brel ba'i rnal 'byor gyi / /
ting 'dzin yar ngo'i zla ltar 'phel ba na / /
bcom ldan rdo rje 'jigs byed rab brjid pa'i / /
zhal phyag yongs su rdzogs pa'i sku mchog gzigs / /
dpal ldan & / /
'jam dpal dbyangs dang rje btsun bla ma yi / /
thugs kar shes rab ral gris 'brel ba las / /
zag med bdud rtsi'i chu rgyun thugs kar zhugs / /
lhan skyes bde ba'i ting 'dzin bzang po 'khrungs / /
dpal ldan & / /
bde ba can du skye ba'i smon lam dang / /
mi pham mgon gyi yang dag don bstod pa / /
don gyi ngo bo go rim 'jam dbyangs kyi /
gsal bar gsungs nas tshig sbyor legs sbyar ba / /
dpal ldan& /
sku gsung thugs rten rab gnas mdzad pa'i tshe / /
dam tshig pa la ye shes mngon sum zhugs / /
gang gis byin gyis brlabs pa'i lha tshogs rnams / /
skye rgu'i bsod nams zhing du legs grub pa / /
dpal ldan & / /
rgyal sras klu sgrub yab sras gtso 'khor lnga / /
zab mo rten 'byung gtam gyis bgrod ba mdzad / /
de yi nang nas dpal ldan sangs rgyas bskyangs / /
rgya dpes byin brlabs 'phags pa'i dgongs pa @# / /
'khrungs / /
dpal ldan & / /
rgyud kyi mthar thug dpal ldan dus 'khor lo'i / /
yan lag drug gi gnad rnams dgongs pa na / /
bcom ldan dus kyi 'khor lo mngon sum gzigs / /
zla ba bzang po 'dra bar lung bstan pa / /
dpal ldan & / /
chos 'khor lha sar cho 'phrul chen po'i dus / /
ngo mtshar bkra shis sna tshogs brgya bkod pas / /
mchod pa bde ba chen por byin brlabs nas / /
phyogs bcu'i rgyal ba sras bcas mnyes par mdzad / /
dpal ldan & / /
tha mal snod bcud snang stod sgyu ma dang / /
zab gsal gnyis su med pa'i rnal 'byor gyis / /
bde chen lha yi rnam par shar pa'i tshe / /
sku yi rdo rje'i rnal 'byor chos kyi rje / /
dpal ldan & / /
snying ga'i padmor sku gsung rdo rje yi / /
'byung 'jug sngags kyi gdangs su bzlas pa na / /
zhugs gnas thim pa'i 'od gsal phyag rgya che / /
gsung gi rdo rje rnal 'byor chos kyi rje / /
dpal ldan & / /
lte ba'i 'khor lo'i gtum mo tsaN+Da lis / /
spyi bo'i haM yig dbu mar bzhu ba las / /
lhan skyes bde chen dpal la rnam rol ba / /
thugs kyi rdo rje'i rnal 'byor chos kyi rje / /
dpal ldan & / /
phyogs bcur bzhugs pa'i rgyal ba sras bcas rnams / /
rnam dag smon pa'i dpang por spyan drangs tshe / /
rang rang phyogs kyi de bzhin gshegs pa yi / /
sku yi bkod pas mchod pa bdag gir mdzad / /
dpal ldan & / /
'jam pa'i rdo rje'i dkyil 'khor gtso bo yis / /
'jam pa'i dbyangs dang rje btsun byams pa gnyis / /
chos kyi bgro ba mdzad pa'i chus bkang ba'i / /
rin chen bum bzang ster ba gsal bar rmis / /
dpal ldan & / /
rin chen du mas spras pa'i khri steng na / /
thams cad mkhyen pa bu ston rin chen grub / /
'dus pa'i rtsa ba'i rgyud kyi glegs bam ni / /
gnang nas 'di yi bdag po gyis zhes gsung / /
dpal ldan & / /
glegs bam gtad de sngags dang phyag rgya yis / /
lan gsum dbu yi steng du byin brlabs pas / /
lho brag mar pa'i dgongs pa bsre 'pho'i gnad / /
rgyud dang 'phags pa'i man ngag yin par nges / /
dpal ldan & / /
bde mchog 'khor lo'i sgrub pa mdzad pa'i tshe / /
dkyil 'khor pa rnams mngon sum gsal bar gzigs / /
phyi nang gnas gsum mkha' 'gro'i tshogs rnams kyis / /
rdo rje glu yi mchod pas dgyes par mdzad / /
dpal ldan & / /
bdud dpung gzhil ba'i thugs dam mdzad pa'i tshe / /
gser sbyangs btso ma'i mdangs ltar rab gsal zhing / /
nyi ma bye ba'i 'od kyi 'khor yug can| |bdud 'dul chen po'i thub pa dngos su gzigs / /
dpal ldan & / /
rje yi sku dang rgyal ba sku gsung thugs / /
dbyer med mdzad nas bdud sde zil mnan pas / /
bstan srung rnams kyis bdud rigs tshar @# / /
bcad tshe / /
bdud kyi dmag dpung pham pa'i sgra chen grags / /
dpal ldan & / /
bstan srung rgya mtsho'i tshogs kyi mngon sum du / /
sngon tshe rdo rje 'chang gis bka' stsal bzhin / /
khyed kyi bstan pa 'dzin dang spel ba la / /
lhag par gus pa'i yid kyi tshul bzhin sgrub / /
dpal ldan & / /
dga' ldan gnas su mi pham chos rje'i drung / /
rgyal ba'i sras po 'jam dpal snying po zhes / /
'jam pa'i dbyangs dang gsang ba'i bdag po yis / /
gsal bar lung bstan rje btsun chos kyi rje / /
dpal ldan & / /
de ltar dad pa'i yid kyis gsol btab pas / /
mkha' mnyam 'gro ba'i sdug bsngal sel byed cing / /
skye dang skye bar rje btsun bla ma yis / /
rjes bzung dam chos 'dzin par byin gyis rlobs / /
bde chen lhan skyes ye shes 'char du gsol / /
dngos 'dzin 'khrul pa'i dri ma bsal du gsol / /
sems nyid the tshom dra ba bcad du gsol| |myur du khyed rang lta bur byin gyis rlobs / /
thos bsam sgom pa'i shes rab 'phel du gsol / /
'chad rtsod rtsom pa'i blo gros rgyas su gsol / /
mchog dang thun mong dngos grub stsal du gsol / /
myur du khyod rang lta bur byin gyis rlobs / /
kun bzang mchod sprin nam mkha' mnyam par 'bul / /
thog med bsags pa'i sdig ltung so sor bshags / /
rgyal sras kun gyi dge la yi rang zhing / /
mya ngan mi 'da' chos 'khor bskor bar bskul / /
de ltar bgyis pa'i pa'i bsod nams rgya mtsho des / /
'gro kun ting 'dzin dpal la rnam rol zhing / /
legs tshogs yar ngo'i zla ltar 'phel ba dang / /
kun mkhyen rgyal ba'i bstan pa rgyas par shog / / /
ces bsod nams chen po'i dpal gyis mtho ba drung grags pa dpal gyi bzang po sku mched kyi gsung gis bskul zhing / /
gzhung lugs 'bum phrag du ma la blo 'od 'phro ba rigs pa smra ba shAkya'i dge slong bkra shis dpal ldan 'bras spungs chos sde chen por sbyar ba'o / / / /
! na mo gu ru /
shar gangs ri dkar po'i rtse mo na / /
sprin dkar po gnam la snyeg 'dra ba / /
de mthong ba'i mod la bla ma dran / /
drin bsams shing bsams shing dad pa skyes / /
sprin dkar po lding ba'i shar phyogs na / /
'brog dge ldan rnam par rgyal ba der / /
mtshan brjod par dka' ba rin po che / /
pha blo bzang grags pa yab sras bzhugs / /
! lam rim pa gnyis kyi rnal 'byor sogs / /
chos zab la shin tu rgyas pa gsung / /
bod kha ba can gyi skal ldan la / / /
mgon khyod kyi bka' drin bsam mi khyab / /
gos snyoms las 'dzin pa'i dge 'dun grub / /
blo cung zad chos la phyogs pa 'di / /
rje yab sras rnams kyi bka' drin yin / /
drin che bar nges so yab sras rnams / /
dus deng nas byang chub snying po'i bar / /
rje yab sras khyed rnams ma gtogs par / /
skyabs re sa gzhan na mi 'tshol bas / /
thugs brtse ba'i lcags kyus drang du gsol /
! /
drin ji bzhin 'khur bar ma nus kyang / /
sems chags @# / /
sdang dbang du ma song bas / /
mgon khyod kyi bstan pa 'dzin pa la / /
dus nam yang brtson par bgyid par smon / /
lar da lta gangs ri'i khrod 'di na / /
rang bstan pa 'dzin par khas len zhing / /
gzhan bstan 'dzin dgra bo'i dngas mar 'dzin / /
tshul 'di la skyo ba gting nas skyes / /
gzhan 'phung bar 'dod pa'i kun slong dang / /
rgyud mtshan 'dzin dam pos bcings lags kyang / /
lam mthon por gnas pa'i khas len byed / /
'di brtags na kun kyang 'khrel ba'i rgyu / /
lam gol sar rgas pa'i sdug yus kyis / /
chos tshul bzhin bsgrub pa'i gang zag la / /
rgyud khong nas 'khrug pa'i gdug sems can / /
gdon thugs la zhugs pa ma lags sam / /
dgra nyon mongs 'dul thabs mi byed par / /
bshags 'gyed pa tsam gyi 'chad nyan yang / /
'dre shar sgo'i phyogs su gnas pa la / /
glud nub sgor gtong ba don re chung / /
don de ltar go ba'i bshes gnyen rnams / /
spyir lus can kun la bka' drin bsam / /
sgos chos mdzad yongs la dag snang sbyangs / /
dgra nang na 'dug pa'i nyon mongs 'dul / /
mi kho bo'i rjes 'jug grogs po rnams / /
yid phyogs su lhung bar ma byas par / /
blo gzu bor gnas pa'i rtog dpyod kyi / /
lam drang por zhugs pa cis kyang legs / /
! gtam 'di la brten nas 'gro ba rnams / /
byams snying rjes byang chub sems bskyed nas / /
dbyings spros bral rtogs pa'i lta ba yis / /
dpal bla med byang chub myur thob shog /
sku la mtshan dpe'i dpal 'bar zhing / /
gsung dbyangs yan lag drug bcus brgyan / /
thugs ni zab yangs mkhyen brtse'i gter / /
rje yab sras rnams kyi bkra shis shog / / /
ces pa 'di ni thams cad mkhyen pa chen po dge 'dun grub pa dpal bzang pos gdungs dbyangs su mdzad pa'o / / / /
! gnas sa 'dzin mthon po lhun chags po / /
rje bde gshegs kun gyis byin gyis brlabs / /
don ye shes rang snang sgyu 'phrul gyi / /
dpal rgyal ba'i dkyil 'khor chen por grub / /
ri sman ljongs dri bzang dngos pa 'thul / /
dus gsum du me tog lding khang bkra / /
shing g.yu lo rgyas pa'i tshang tshing gis / /
rje bla ma'i mdzes sku yid la shar / /
chab lhung lhung 'bab pa'i nyal 'gro'i sgra / /
yid 'khos su phebs pa'i 'dab chags skad / /
chos legs bshad dar der sgrogs pa yis / /
rje bla ma'i gsung dbyangs yid la dran / /
ston g.ya' dang bral ba'i dgung sngon por / /
sprin dkar gsal lang long rtsibs shar sgrengs / /
nyi gzhon gyi 'od snang lam lam 'dis / /
rje bla ma'i mkhyen brtse yid la shar / /
sku gsal rdzogs mtshan dpe'i rgyan gyis spras / /
gsung zab rgyas gdams pa'i 'dod pa 'jo / /
thugs 'od gsal chos kun gzigs mo can / /
rje blo @# / /
bzang grags pa sras dang bcas / /
sngon thugs dam ji ltar bcas pa bzhin / /
mgon dpung gnyen slad du 'dir gshegs la / /
kun bzang gi mchod pa rgya mtsho'i tshogs / /
dbyings bde chen ngang du bzhes su gsol / /
zhing rnam dag byin rlabs g.yang du chags / /
nyams dga' bde'i 'brog ri bo cher / /
rje rgyal bas lung bstan dga' ldan zhes / /
phyogs kun las rnam par rgyal ba 'dir / /
thugs bde stong dbyer med ngang nyid la / /
yul kun rdzob 'ja' tshon ci yang bkra / /
sku gcig las rab 'byams sprul ba'i sprin / /
tshad mu mtha' bral bar 'gyed bzhin du / /
chos mdo sngags zab dang rgya che'i lam / /
thar 'dod kyi 'jug ngogs gang yin pa / /
tshig sgra spyir ma lus 'khrul med du / /
skal ldan gyi 'gro la rjen par bstan / /
rje bla ma khyed kyi bka' drin las / /
bka' mdo rgyud ma lus gdams par go /
mthar byang chub nye ba'i lam ngo mthong / /
phyogs gol sar shor ba'i 'khrul pa zad / /
mgon khyod kyi rnam par thar pa dang / /
'bangs rjes su zhugs pa'i gdul bya la / /
drin legs par bsam pa'i mos gus kyis / /
yid khong nas skyo ba'i re ltos zhu / /
pha mi mngon bde chen dbyings su gshegs / /
bu skal med 'khor ba'i 'dam 'dir lus / /
da mgon skyabs bor ba'i smre sngags kyi / /
ngag gdung dbyangs 'di la gsan du gson / /
phar 'gro ba'i spyod tshul la bltas na / /
phyi rab byung chos par rlom na yang / /
nang tshe 'di kho na'i snang shas la / /
khong khyim pa las kyang zhen pa mang / /
phal skye bo nag po'i las la dga' / /
ngan g.yo can mgo 'phang mtho la drin / /
dus snyigs mar spyod pa'i ngang tshul 'di / /
snying rus pa'i gting la nang du things / /
tshur rang gi ngang tshul la bltas na / /
phyi dge sbyong tshul 'chos kyis mdzes shing / /
chos sde snod zab mo thos na yang / /
nang shes rgyud ma dul shing ltar rengs / /
dbang yul gyi snang ba gang shar la / /
dran shes dang gnyen po mthu chung bas / /
yid dug gsum dbang du shor shor te / /
rdzas mi gtsang gang bas ser bum bzhin / /
lar dal 'byor ldan pa'i mi lus 'di / /
sngar ngan song rgyu tshogs bsgrub bsgrubs nas / /
don rang gzhan phan nges rnam dkar kyi / /
deng cha shas tsam yang ma mchis so / /
bdag yul ngan dus kyi tha mar skyes / /
las kyi nas 'da' ba'i ngang tshul 'dir / /
pha bla ma khyed kyis nyer dgongs la / /
thugs brtse ba'i lcags kyus bzung du gsol / /
! tshe 'di phyi bar do gang du yang / /
rje gcig mchog khyed rang mkhyen lags pas / /
skyabs re sa bslu ba ma mdzad par / /
mgon dpung gnyen mdzod gcig bla ma mkhyen / /
spyir 'gro ba kun la bu ltar brtse / /
sgos nyam thag bdag gi pha lags na / /
@# / /
sku mtshan dpes brgyan pa'i dkyil 'khor de / /
'dir mngon sum snang bar bstan du gsol / /
dus gnas skabs kun tu phan nges pa'i / /
gsung gdams ngag rna bar stsal du gsol / /
thugs dmigs med bde ba chen po dang / /
yid ro gcig 'dres par byin gyis rlobs / /
tshe mi rtag nub ka'i nyi ma 'dra / /
nor longs spyod rtsa rtse'i zil par mtshungs / /
gtam snyan grags lung stong rlung gi sgra / /
lus lang 'tsho ston mtha'i me tog bzhin / /
lar 'khor ba spyi dang byed brag gi / /
mtshang ngan pa'i ngang tshul kun mthong nas / /
blo gting nas chos la phyogs pa dang / /
chos lam du 'gro bar byin gyis rlobs / /
thog med nas drin gyis bskyang bskyangs pa'i / /
ma rigs drug sems can nyam thag la / /
byams snying rje byang chub sems kyi blos / /
rgyud lhag par phyug par byin gyis rlobs / /
chos gang shar ngos la phan ltas tshe / /
rang rtogs btags ri mo tsam zhig las / /
gshis spros bral gnas lugs chen po de / /
dus myur du rtogs par byin gyis rlobs / /
phyi snang ba lha dang lha mor shar / /
nang sems rgyud bde stong rol pas tshim / /
mchog bskyed rdzogs rdo rje'i rnal 'byor gyis / /
tshe 'di la grol bar byin gyis rlobs / /
rgyud nyon mongs 'phel ba'i bsam gtan dgra'i / /
rgyang ring du dben pa'i gnas bzang po / /
nyams bag phebs bde dga' bskyed pa'i sar / /
zab don la gzhol bar byin gyis rlobs / /
chos sdom pa gsum gyi blang dor las / /
phyir phyogs pa'i sdig ltung dri ma dang / /
rkyen bar gcod phyi nang 'tshe ba kun / /
dus myur du zhi bar byin gyis rlobs| |lha 'jam dpal zhi khro bka' sdod sogs / /
sku cir yang ston pa'i rdzu 'phrul gyis / /
rkyen mthun pa'i las kun sgrub pa dang / /
skyabs g.yel ba med par mdzad du gsol / /
bdag lus ngag yid la gsang gsum gyi / /
dpal byin rlabs nus mthu kun stsol la / /
sgo gsum gyis ci byed sems can dang / /
rje khyed kyi bstan la phan par shog /
chos mdo sngags sgra yis sa steng khyab / /
don sgrub brgyud bstan pa'i nyi ma shar / /
'brel tshad la phan bde'i dngos grub 'phel / /
yid ci bsam 'grub pa'i bkra shis shog /
sku la mtshan dpe'i dpal 'bar zhing / /
gsung dbyangs yan lag drug cus brgyan / /
thugs ni zab yangs mkhyen brtse'i gter / /
dpal ldan bla ma'i bkra shis shog { /
ces 'di ni chu khyi lo gdan sa chen po ri bo dga' ldan rnam par rgyal ba'i gling du bskyod skabs gnas kyi khyad par sogs mthong ba'i rgyan byas /
rjes thams cad mkhyen pa'i rnam thar dang bka' drin la dad gus kyis kun nas bslangs te gsol 'debs 'di 'dra zhig byed 'dod byung ba ltar 'go brtsams nas sh+'+k+yA'i dge slong blo bzang skal bzang rgya mtshos bsdebs pa'o /
} @# / /
! 'dren pa mnyam med zas gtsang sras / /
de sras mkhyen dang brtse ba'i bdag /
'jam pa'i dbyangs dang mi pham mgon / /
gsol ba 'debs so byin gyis rlobs / /
lnga brgya'i gtsug rgyan thams cad mkhyen / /
'od dpag med mgon mar me mdzad / /
spyan ras gzigs dbang rgyal ba 'brom / /
zag med bdud rtsi'i mchod pa bzhes / /
rgyal ba'i yab gcig 'jam pa'i dbyangs / /
dge slong tshul bzung tsong kha pa / /
byin rlabs thugs rje'i sprin dkrigs nas / /
bde chen bdud rtsis tshim par mdzod / /
yab gcig yab gcig 'jam dpal dbyangs / /
gtan gyi skyabs gnas rin po che / /
'bral med snying ga'i padmor bzhugs / /
dpag med bdud rtsi'i mchod pa bzhes / /
rang lus lha sku'i ngo bo nyid / /
ro brgya bdud rtsi'i sred bral yang / /
'dod dgur spyod pas bde ba che / /
e ma'o rmad byung skal pa bzang / / / /
! thams cad mkhyen pa la phyag 'tshal lo / /
'di ltar sangs rgyas bcom ldan 'das de ni de bzhin gshegs pa dgra bcom pa yang dag par rdzogs pa'i sangs rgyas bcom ldan 'das rig pa dang zhabs su ldan pa /
bde bar gshegs pa /
'jig rten mkhyen pa /
skyes bu 'dul ba'i kha lo sgyur ba /
bla na med pa /
lha dang mi rnams kyi ston pa sangs rgyas bcom ldan 'das so / /
de bzhin gshegs pa de ni bsod nams dag gi rgyun mthun pa /
dge ba'i rtsa ba rnams chud mi za ba /
bzod pas rab tu brgyan pa /
bsod nams kyi gter rnams kyi gzhi /
dpe byad bzang po rnams kyis spras pa /
mtshan rnams kyi me tog rgyas pa /
spyod yul ran pas mthun pa /
mthong na mi mthun pa med pa /
dad pas mos pa rnams la mngon par dga' ba /
shes rab zil gyis mi non pa /
stobs rnams la brdzi ba med pa /
sems can thams cad kyi ston pa /
byang chub sems dpa' rnams kyi yab /
'phags pa'i gang zag rnams kyi rgyal po /
mya ngan las 'das pa'i grong khyer du 'gro ba rnams kyi ded dpon /
ye shes dpag tu med pa /
spobs pa bsam gyis mi khyab pa /
gsung rnam par dag pa /
dbyangs snyan pa /
sku byed blta bas chog shes pa /
sku mtshungs pa med pa /
'dod pa dag gis ma gos pa /
gzugs dag gis nye bar ma gos pa /
gzugs med pa dag dang ma 'dres pa dang /
sdug bsngal las rnam par grol ba /
phung po dag las rab tu rnam par grol ba /
khams rnams dang mi ldan pa /
skye mched rnams bsdams pa /
mdud pa rnams shin tu bcad pa /
yongs su gdung ba dag las rnam par grol ba| srid pa las grol ba /
chu bo las brgal ba /
ye shes yongs su rdzogs pa /
'das pa dang ma byon pa dang da ltar byung ba'i sangs rgyas bcom ldan 'das rnams kyi ye shes la gnas pa /
mya ngan las 'das @# / /
pa la mi gnas pa /
yang dag pa nyid kyi mtha' la gnas pa /
sems can thams cad la gzigs pa'i sa la bzhugs pa ste / /
'di dag ni sangs rgyas bcom ldan 'das rnams kyi sku che ba'i yon tan yang dag pa rnams so / /
dam pa'i chos ni thog mar dge ba /
bar du dge ba /
tha mar dge ba /
don bzang po /
tshig 'bru bzang po /
ma 'dres pa /
yongs su rdzogs pa /
yongs su dag pa /
yongs su byang ba /
yang dag par mthong ba /
nad med pa /
dus chad pa med pa /
nye bar ston pa /
'di mthong ba la don yod pa /
mkhas pa rnams kyis so sor rang gis rig par bya ba /
bcom ldan 'das kyis legs par gsungs pa'i chos 'dul ba la legs par ston pa /
nges par 'byung ba /
rdzogs pa'i byang chub tu 'gro bar byed pa /
mi mthun pa med cing 'dus pa dang ldan pa /
brten pa yod pa /
rgyu ba bcad pa'o / /
theg pa chen po'i dge 'dun ni legs par zhugs pa /
rigs par zhugs pa /
drang por zhugs pa /
mthun par zhugs pa /
thal mo sbyar ba'i 'os su gyur pa /
phyag bya ba'i 'os su gyur pa /
bsod nams kyi dpal gyi zhing /
yon yongs su sbyong ba chen po /
sbyin pa'i gnas su gyur pa /
kun tu 'ang sbyin pa'i gnas su gyur pa chen po'o / /
rgyal bas bdud bcom byang chub sangs rgyas te / /
rgyal ba'i sku la sgribs skyems mi mnga' yang / /
bdag cag bsod nams zhing du 'gyur slad du / /
bshos dang zhal bras sbyar ba 'di phul bas / /
dus kun dge ba'i lo tog 'phel rgyas nas / /
bde ba can du padmo las skyes te / /
ting 'dzin zas dang chos la longs spyod shog /
sangs rgyas yon tan bsam mi khyab / /
dam pa'i chos kyang bsam mi khyab / /
'phags pa'i dge 'dun bsam mi khyab / /
bsam mi khyab la dad byas pa'i / /
rnam pa smin pa'ang bsam mi khyab / /
rnam dag zhing la spyod par shog /
! / /
mgon po thugs rje che ldan pa / /
thams cad mkhyen pa ston pa po / /
bsod nams yon tan rgya mtsho'i zhing / /
de bzhin gshegs la phyag 'tshal lo / /
dag pas 'dod chags bral bar gyur / /
dge bas ngan song las grol cing / /
gcig tu don dam mchog gyur pa / /
zhi gyur chos la phyag 'tshal lo / /
grol nas grol ba'i lam yang ston / /
bslab pa dag la rab tu gnas| |zhing gi dam pa yon tan ldan / /
dge 'dun la yang phyag 'tshal lo / /
sangs rgyas gtso la phyag 'tshal lo / /
skyob pa chos la phyag 'tshal lo / /
dge 'dun che la phyag 'tshal lo / /
gsum la rtag tu gus phyag 'tshal / /
sangs rgyas yon tan bsam mi khyab / /
chos kyi yon tan bsam mi khyab / /
dge 'dun yon tan bsam mi khyab / /
bsam mi khyab la dad byas pa'i / /
rnam par smin @# / /
pa'ang bsam mi khyab / /
rnam dag zhing la spyod par shog /
ston pa bla med sangs rgyas rin po che / /
skyob pa bla med dam chos rin po che / /
'dren pa bla med dge 'dun rin po che / /
bla med dkon mchog gsum la mchod pa 'bul / /
zhal zas ro brgya ldan pa'i yid 'phrog pa / /
legs sbyar 'di ni rgyal ba sras bcas la / /
dad pas phul pas 'gro ba 'di dag kun / /
'byor ldan ting 'dzin zas la spyod par shog /
oM gu ru b+dz+ra nai wi dya AH hUM /
phud bla ma la dbul /
oM s+r+ba bu d+d+ha bo d+hi sa twa b+h+yo b+dz+ra nai wi dya AH hUM /
sangs rgyas la dbul /
oM kA ma de wa maN+Dal b+dz+ra nai wi dya AH hUM /
yi dam lha tshogs 'bul oM shri d+ha rma pA la b+dz+ra nai wi dya AH hUM /
chos skyong la 'bul /
de nas chang bu dang po la /
oM ha ri te swa hwa /
'phrog ma la 'bul /
oM ha re te m+hA b+dz+ra la kiSha Ni ha ra ha ra s+r+ba pA paM ma kiShaM swa hwa /
'phrog ma'i bu lnga brgya la 'bul / /
oM a gra piN+Da a shi b+h+yaH swa hwa / /
phud la dbang ba'i 'byung po la 'bul /
oM u ts+tsha ShaDa biN+Da a shi b+h+yaH swa hwa /
lhag ma la dbang pa'i 'byung po la 'bul /
bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rin chen 'od kyi rgyal po me 'od rab tu gsal ba la phyag 'tshal lo / /
na maH sa man+ta pra b+ha rA dzA ya /
ta thA ga tA ya /
ar+ha te smya kaMsa bu d+hO ya /
na mo mny+dzu shri ye ku mA ra b+hu tA ya /
bo d+hi swa twa ya /
m+hA sa tA ya /
m+hA ka ru Ni ka ya /
ta dya thA /
oM ni ra la meb+ha ni rA b+ha se /
dza ye /
dza ye /
lab d+he /
m+hA ma te /
dkeSha dkeSha Ni me pa ri sho d+ha ye swa hA /
gang gis bdag la kha zas byin pa de dag nye bar zhi ba'i bde ba thob par gyur cig gang gis bdag la skom blud pa dang /
rim gro byas pa dang /
bkur bste byas pa dang /
bsti stang byas pa dang /
mchod pa byas pa de dag thams cad nye bar zhi ba'i bde ba thob par gyur cig /
gang dag bdag la gshe bar byed pa dang /
mi bde bar byed pa dang /
ldeg pa dang /
mtshon gyis 'debs pa dang /
rnam pa thams cad du srog gcod pa'i bar du byed pa de dag thams cad byang chub kyi bde pa thob cing /
bla na med pa yang dag par rdzogs pa'i byang chub tu mngon par rdzogs par 'tshangs rgya bar gyur cig /
bza' ba phul ba'i bsod nams kyis / /
kha dog bzi brjid stobs dang ldan gyur cig /
ro brgya ldan pa'i zas rnyed cing / /
bsam gtan zas kyis 'tsho bar shog /
gtung ba phul ba'i bsod nams kyis / /
nyon mongs bkres skom zhi gyur cig /
sbyin sogs yon tan ldan pa dang / /
skom nad med par skye bar shog /
gang gis sbyin pa gang la sbyin / /
sbyin pa ji ltar mi dmigs pa / /
sbyin pa mnyam pa de nyid kyis / /
sbyin bdag la ni yongs rdzogs shog /
klu rgyal dga' bo nye dga' bo / /
bstan la dad pa'i lhag rnams dang / /
rgyal po @# / /
sbyin bdag nyid dang ni / /
sems can phongs pa gzhan dag kyang / /
tshe ring nad med phun sum tshogs / /
gtan du bde ba thob par shog /
! / /
grub pa'i dbang phyug dpal ldan dpal ldan bla ma dang / /
bslu ba med pa'i skyabs gnas dkon mchog gsum / /
mthu ldan srung ma gnas gsum mkha' 'gro'i tshogs / /
dbyer med zhabs kyi padmo'i bka' drin can / /
sras bcas rgyal ba'i rnam dkar dge tshogs bcas / /
tshul bzhin sgrub la 'dun pa'i bsams pa yis / /
thub bstan rgya mtsho'i dpal du yin ring du / /
gnas shing 'phrin las phyogs bcur rgyas gyur cig /
bslab pa gsum ldan du smrig 'dzin pa yi / /
'dus pa'i tshogs kyis gnas 'dir yongs gang zhing / /
rtag tu bshad sgrub bya bas srid mtha'i bar / /
thub bstan phyogs bcur rgyas pa'i bkra shig shog /
! / /
oM b+dz+ra a mr-i ta kuN+Da le ha na ha na hUM ph+Da /
oM swa b+hA wa shud+d+haH s+r+ba d+ha rmaH swa b+hA wa shud+d+ho nya haM /
stong pa nyid du gyur /
stong pa'i ngang las b+h+rUM las rin po che'i snod yangs shing rgya che ba rnams kyi nang du gtor ma dkar gsum mngar gsum ye shes kyi bdud rtsi'i rgya mtsho chen po gyur /
oM AH hUM /
lan gsum /
na ma s+r+ba ta thA ga tA a wa lo ke te oM saM b+ha ra saM b+ha ra hUM /
lan gsum /
de bzhin gshegs pa rin chen mang la phyag 'tshal lo / /
de bzhin gshegs pa gzugs mdzes dam pa la phyag 'tshal lo / /
de bzhin gshegs pa sku 'byams klas la phyag 'tshal lo / /
de bzhin gshegs pa 'jigs pa thams cad dang bral ba la phyag 'tshal lo / /
bdud rtse rgya mtsho'i gtor ma 'di nyid sa bdag sa'i lha mo /
'dzam gling skyong ba spyi dang khyad par bod khams skyong ba'i bstan ma bcu gnyis /
yul lha gzhi bdag /
stod mnga' ris skor gsum /
smad mdo khams sgang gsum /
bar dbus gtsang ru bzhi /
sa phyogs /
yul rigs /
dgon gnas 'di nyid la gnas pa'i gzhi bdag dkar phyogs la mngon par dga' ba rnams la 'bul lo / /
bdag cag dpon slob 'khor dang bcas pa rnams kyi 'gal rkyen sel la mthun rkyen sgrub /
bsams pa'i don rnams yid bzhin du 'grub par mdzad du gsol / /
bdag gi bsam pa'i stobs dang ni / /
de bzhin gshegs pa'i spyin stobs dang / /
chos kyi dbyings kyi stobs rnams kyis / /
don rnams gang dag bsam pa kun / /
de dag thams cad ci rigs par / /
thogs pa med par 'byung gyur cig /
! / /
sangs rgyas rnam gzigs gtsug tor thams cad skyobs / /
'khor ba 'jigs dang gser thub 'od srung dang / /
shAkya thub pa go'u taM lha yi lha / /
sangs rgyas dpa' bo bdun la phyag 'tshal lo / /
sems can don bdag gis sngon / /
dka' ba gang zhig spyad gyur dang / /
bdag gi bde ba @# / /
btang ba yis / /
bstan pa yun ring 'bar gyur cig /
ngas sngon nad pa'i ched dag tu / /
rang gi 'tsho ba yongs btang bas / /
sems can phongs pa bskyab pa'i phyir / /
yun ring bstan pa 'bar gyur cig |bu dang bu mo chung ma dang / /
nor dang glang chen shing rta dang / /
rin chen byang chub phyir btang bas / /
bstan pa yun cing 'bar gyur cig /
bdag gi sangs rgyas rang sangs rgyas / /
nyan thos pha dang ma dang ni / /
drang srong dag la mchod byas pas / /
bstan pa yun ring 'bar gyur cig /
skal pa bye ba du mar bdag /
sdug bsngal sna tshogs myong gyur cig /
byang chub don du thos brtsal bas / /
bstan pa yun ring 'bar gyur cig /
bdag gis tshul khrims brtul zhugs dang / /
dka' thub yin ring bsten byas shing / /
phyogs bcu'i sangs rgyas ngas mchod pas / /
bstan pa yin ring 'bar gyur cig /
bdag sngon brtson grus dang ldan pa / /
rtag tu brtan cing pha rol gnon / /
sems can thams cad bsgral don du / /
bdag bstan yin ring 'bar gyur cig /
bzod brtul rtag tu bsten byas shing / /
sems can nyon mongs snyigs ma yi / /
sems can ngan bzod byas gyur pas / /
bstan pa yin ring 'bar gyur cig /
bsam gtan rnam thar gzugs med dang / /
ting 'dzin gang gI ji snyed pa / /
bsgoms pas de mthus bdag gi ni / /
bstan pa yin ring yin ring gnas gyur cig /
ye shes don du bdag gis sngon / /
dka' thub nags dag bsten byas shing / /
bstan bcos du ma nyer bstan pas / /
bdag gi bstan pa 'bar gyur cig /
brtse ba'i rgyu yi sha khrag dang / /
'tsho ba yongs su btang gyur cig /
yan lag nying lag btang ba yis / /
chos tshul rnam dag 'phel gyur cig /
bdag sngon sdig pa'i sems can rnams / /
byams pas gsal bar smin byas shing / /
theg pa gsum la rab bkod pas / /
chos kyi mchod sbyin rgyas gyur cig /
bdag sngon thabs shes gyur pa ni / /
sems can lta ngan las bsgral cing / /
yang dag lta la bkod byas pas / /
chos ni rnam par 'phel gyur cig /
bdag gis sems can bsdu dngos bzhis / /
nyon mongs me las thar byas shing / /
bdag gis 'phel sdig pham byas pas / /
bdag 'khor yin ring gnas gyur cig /
bdag gis mu stegs can gzhan dag /
blta ba'i chu las bsgral byas te / /
yang dag lta la bkod gyur pas / /
bdag 'khor rtag tu gus gyur cig ! /
yun ring bstan pa 'bar gyur cig /
chos kyi rgyal po tsong kha pa'i / /
chos tshul rnam par 'phel ba la / /
gegs kyi mtshan ma zhi ba dang /
mthun rkyen ma lus tshang bar shog /
bdag dang gzhan gyi dus gsum dang / /
'brel ba'i tshogs gnyis la brten nas / /
rgyal ba blo bzang grags pa yi / /
bstan pa yun ring 'bar gyur cig / /
@# / /
! rgyal mtshan rtse mo dbang gi rgyal po ltar / /
lhag pa'i lha yi gtsug gi rgyan gyur pa / /
sgrub pa po la dngos grub mchog stsol ba'i / /
dpal ldan bla ma rnams kyi bkra shis shog /
gangs can shing rta'i srol 'byed tsong kha pa / /
dngos stobs rigs pa'i dbang phyug rgyal tshab rje / /
mdo sngags bstan pa'i bdag po mkhas grub rje / /
yab sras brgyud par bcas pa'i bkra shis shog /
ngag gi dbang phyug blo bzang rgyal ba'i bstan / /
'dzin mkhas rgyal ba rgya mtsho'i gangs ri'i mgon / /
srid gsum dbang bsgyur phan bde bdud rtsi'i mdzod / /
mtshungs pa med pa'i sde yi bkra shis shog /
rab 'byams gsungs rab kun la blta ba'i mig /
bskal bzang thar par bgrod pa'i 'jug ngogs mchog /
brtse bas bskyod pa'i thabs mkhas mdzad pa yi / /
gsal mdzad bshes gnyen rnams kyi bkra shis shog /
gsang ba 'dus pa bde dgyes he ru ka /
dpal chen rdo rje 'jigs byed la sogs pa / /
grangs med rgyud sde bzhi yi 'khor lo'i mgon / /
yi dam lha tshogs rnams kyi bkra shis shog /
mthun pa'i smon lam dge tshogs rmad byung zhing| |spyad pa spyod tshe nam yang mched gyur la / /
bskal bzang gcig la mdzad pa mthar phyin pa'i / /
rdzogs pa'i sangs rgyas stong gi bkra shis shog /
kun 'byung mun pa'i sa bon mthar mdzad cing / /
sdug bsngal zug rngu'i rtsa ba drung nas 'byin / /
rgyal yum shes rab pha rol phyin la sogs / /
theg gsum dam pa'i chos kyi bkra shis shog /
'jam dbyangs phyag na rdo rje spyan ras gzigs / /
sa yi snying po sgrib pa rnam par sel / /
nam mkha'i snying po byams pa kun tu bzang / /
nye ba'i sras chen brgyad kyi bkra shis shog /
zab mo rten 'brel bcu gnyis legs bsgoms pas / /
rang byung rang sangs rgyas kyi ye shes ni / /
bsten pa med pa'i tshul gyis thugs chud pa'i / /
'phags pa rang rgyal rnams kyi bkra shis shog /
dus gsum rgyal ba rgyal sras thugs rje yis / /
nyan thos tshul bzung srid pa ji srid par / /
bstan pa skyong zhing 'gro ba'i don mdzad pa'i / /
gnas brtan chen po rnams kyi bkra shis shog /
mkha' la spyod pa'i gnas mchog dam pa nas / /
mngon shes rdzu 'phrul mnga' ba'i mthu stobs can / /
sgrub pa po la ma yis bu bzhin gzigs / /
gnas gsum mkha' 'gro'i tshogs kyi bkra shis shog /
sngon tshe bcom ldan 'das kyi spyan snga ru / /
chos bzhin sgrub pa mdzad pa'i gang zag la / /
bu bzhin skyong bar zhal gyis bzhes pa yi / /
chos skyong srung ma'i tshogs kyi bkra shis shog /
lhun grub chos dbyings pho brang dam pa nas / /
gdugs pa 'dul phyir drag mo'i sku bstan yang / /
dngos grub rin chen 'dod dgu'i char 'bebs ma / /
dmag zor rgyal mo'i zhabs kyi @# / /
bkra shis shog /
legs bshad ri mo bkra ba'i lung gi gos / /
rnam dpyod gser gyi yu ba la brten cing / /
bslab gsum nor bu'i tog gis rab mtshan pa'i / /
bstan pa'i rgyal mtshan phyogs bcur tshugs par shog /
sangs rgyas sku gsum brnyes pa'i byin rlabs dang / /
chos nyid mi 'gyur bden pa'i byin rlabs kyis / /
ji ltar bsngo ba smon lam 'grub par shog / / /
! rnam grol zhi ba'i rgya mtsho ro gcig tu / /
gzhol ba'i mtha' yas chos tshul dal bab klung / /
tshig gi gzegs ma res kyang dug gsum gyi / /
dri ma yongs 'khrud legs bshad bdud rtsi 'di / /
dpar du bskrun pa'i rnam dkar phung po'i mthus / /
yang dag chos kyi sgo ma stong phrag brgya / /
gdangs te rgyud lnga'i 'gro ba ma lus pa / /
nges legs nor bu'i mdzod la dbang 'byor shog / / /
{ ces dge bsngo'i smon tshig 'di bzhin 'dzam gling gzhi bde'i ded dpon chen po \u0f38gong sa lha mi'i rnams 'dren chen po skyabs mgon \u0f38rgyal dbang thams cad mkhyen pa sku phreng bcu bzhi pa chen pos mdzad pa'o / /
