@# / /
drang pa dang nges pa'i don rnam par 'byed pa'i bstan bcos legs par bshad pa'i snying po'i zin bris dka' gnas gsal bar byed pa'i sgron me zhes bya ba bzhugs so / /
@# / /
nam mkha' dang mnyam pa'i sems can thams cad kyi don du thob bya bla na med pa yang dag par rdzogs pa'i sangs rgyas kyi go 'phang rin po che ci nas kyang thob par bya /
de'i phyir du theg pa chen po'i dam pa'i chos zab mo 'di lta bu mnyan la nyams su blangs te /
sems can thams cad kyi don rgya chen po bsgrub par bya snyam pa'i kun slong kun spyod snod kyi skyon gsum spong ba dang /
'du shes drug bsten pa la sogs pa mdo sde nas ji skad gsungs pa bzhin /
thugs nyams su bstar ba'i sgo nas gsan par 'tshal /
de la gsan par bya ba'i chos ni /
de yang ji skad du yang /
khams gsum 'gro ba'i bla ma chos kyi rgyal po tsong kha chen po'i gsung las /
gang zhig gzigs shing gsungs pa yi / /
mkhyen @# / /
dang ston pa bla na med / /
rgyal ba rten cing 'brel bar 'byung / /
gzigs shing 'doms pa de la 'dud / /
ces ji skad gsungs pa ltar /
'o skol gyi ston pa thugs rje can mnyam med shAkya'i rgyal po de nyid ni /
bdag cag rnams kyi ston pa bla na med pa dang /
de nyid kyi bstan pa ni /
thar ba don gnyer gyi 'jug ngogs bla na med pa yin la| de'ang rang re'i bskal pa 'di thog mar chags pa'i tshe chu'i dkyil 'khor gyi steng du padma stong byung /
gnas gtsang ma'i lha rnams kyis bskal pa 'di la sangs rgyas stong 'byon pa'i ltas su shes nas bskal pa 'di ni bzang po'o zhes brjod pas bskal pa bzang por grags la /
de lta bu'i bskal pa 'di la chags bskal /
gnas bskal /
'jig bskal /
stong bskal bzhir phye ba'i /
re re'ang bar bskal nyi shu'i yun tshad can yin pas bar bskal brgyad cu'i yun yod la /
de'i nang nas gnas bskal la /
ya thog ring mo /
ma thog ring mo /
bar gyi khug pa bco brgyad yod pa'i deng sang ya thog ring mo'i dus yin /
de la bskal pa dang po'i dus su mi rnams kyi tshe lo dpag med thub /
lus longs spyod lha ji lta ba bzhin yod pa las tshe lo mar 'grib kyi rim pas /
bzhi khri la thug pa na sangs rgyas 'khor ba 'jig 'dzam bu'i gling du byon /
de nas sum khri la gser thub /
de nas nyi khri la 'od srung /
skye dgu'i tshe lo brgya ba'i dus su bdag cag gi ston pa thugs rje can de nyid 'dzam bu'i gling du byon pa yin la /
'o na de nyid la yon tan ji lta bu dang ldan pa yin snyam na gong du drangs pa ltar /
mkhyen pa bla na med pa dang ston pa bla na med pa'i yon tan gnyis dang ldan pa yin /
de yang rten cing 'brel bar 'byung gang zhig gzigs pa yis mkhyen pa bla na med ces sbrel pas /
rang don rtogs pa phun tshogs dngos su bstan pa'i shugs la spangs pa phun tshogs bstan zhing /
gsungs pa dang 'doms pa zhes pas gzhan don 'phrin las phun tshogs kyang dngos su bstan /
de yang zab mo rten cing 'brel bar 'byung ba mkhyen pa de ka rang gis mkhyen pa bla na med pa zhes gsungs te /
de mkhyen pas mkhyen pa bla na med par 'gro tshul yul gyi ngos nas bshad na /
shes bya'i rnam grangs mtha' yas pa zhig yod kyang /
de thams cad kyi nang nas shin tu rtogs dka' ba dang rtogs na don che ba de zab mo rten 'byung gi de kho na nyid yin pas /
de mkhyen pas mkhyen pa bla na med pa yin /
rtogs dka' ste sangs rgyas 'jig rten du ma byon gong du lha dang mi'i drang srong grub pa bsam gyis mi khyab pa ji tsam zhig 'jig rten du byon nas rig byed bzhi la sogs pa'i chos mtha' yas pa gsungs kyang /
stong ba rten 'brel zhes pa'i don phar zhog ming tsam yang su'i kha nas ma thon /
gang gi yang rna bar ma grags pa'i chos zab mo de 'dra red /
de rtogs na @# / /
don che ste /
'jig rten rgud pa zhes sogs gsungs pa ltar /
srid pa dang zhi ba'i nyes skyon thams cad kyi rtsa ba gti mug bden 'dzin gyi gnyen po chos 'di rtogs pa gcig pu yin pa'i phyir dang /
gzhan chos gyi rnam grangs ji snyed cig gsungs pa thams cad kyang de kho na nyid la gzhol ba dang 'bab par gsungs la 'di ston pa'i gsung rab rnams de kho na nyid la babs par gsungs pa'i phyir /
de gsum yang rim pa ltar 'dul ba mdo sde mngon pa gsum dang sbyor gsungs /
yul can gyi ngos nas kyang mkhyen pa bla na med pa yin te /
spyir stong pa rten 'brel kyi don rtogs pa tsam lam ma zhugs dang theg pa gsum ka la yod kyang /
sangs rgyas kyi mkhyen pa ni mkhyen tshul yongs su rdzogs pa mthar thug pa yin pa'i phyir /
yang spangs pa phun tshogs kyang de'i shugs kyis 'grub ste /
stong pa rten 'brel gzigs pa'i ye shes tshad mas grub na de dang 'dzin stangs dngos 'gal du zhugs pa'i sgro 'dogs log shes su tshad mas grub yong /
de grub na sgro 'dogs de 'joms nus su tshad mas grub yong /
de grub na de spangs pa'i spangs pa thob rung dang rdzogs rung shin tu 'grub pa'i phyir /
yang rgyal ba zhes pas spangs pa phun tshogs dngos su bstan byas kyang chog gsungs /
gzhan don 'phrin las phun tshogs kyang dngos su bstan te /
de kho na nyid phyin ci ma log par 'doms pa 'am gsungs pa'i sgo nas gdul bya mtha' dag gi don mdzad pa'i phyir /
des na de ltar gsungs pa'i ston pa'ang ston pa bla na med pa yin te /
brjod bya'i dngos nas yin pa sngar dang 'dra la /
rjod byed kyi ngos nas kyang yin te sngon chad sus kyang ma thon pa zhig dpe dang rig pa mtha' yas pa'i sgo nas rgyal bo btsun mo sdug pa shi ba brda' sprod pa'i tshul gyis gsal bar gsungs pa'i phyir /
de'ang dper na byis pa gzugs brnyan dang gzugs kyi rnam dbye mi shes pa'am /
sgyu ma la sgyu mar ngos ma zin pa zhig la /
dang por gzugs brnyan dang sgyu ma de chos de dag dngos yin pa ltar byas nas 'di bzang 'di ngan 'di spangs 'di blangs zhes bshad nas re zhig cig na cung zad go ba'i tshod la 'di thams cad mi bden 'di gzugs brnyan yin sgyu ma yin zhes ngo sprod pa de bzhin du /
ston pa thugs rje can gyis kyang gdul bya'i khams dang bsam pa so sor ji lta ba bzhin du gzigs nas /
re zhig zab mo ston pa'i snod du mi rung ba rnams la chos thams cad /
bden par yod pa ltar byas nas de'i steng nas blangs dor byed tshul ston /
nam zhig rgyud snod rung du song ba na zab mo de kho na nyid kyang ston /
tha na grangs can gyi lta ba la goms pa 'ga' zhig la gang zag gi bdag rang skya ba'ang med par ston mi rung bar mkhyen nas bdag yod dge sdig gi blang dor 'di 'dra byed dgos zhes bstan /
rgyud je smin je smin du song ba'i mtshams zhig la bdag med phra mo ston pa'i snod rung du song ba de'i dus na stong nyid phra mo yang ston par mdzad pa yin /
de 'dra byas nas bsam blo btang na sbyin pa gtong ba dang tshul khrims bsrung ba sogs kyang mthar gtugs na /
de kho na nyid ma rtogs pa rtogs pa dang rtogs pa gong 'phel du 'gro ba'i thabs 'ba' zhig tu gsungs ba yin /
sangs rgyas kyi gsung rab thams cad chos nyid rtogs pa'i thabs 'ba' zhig tu gsungs pa sha stag tu go yong /
des na gsung rab 'ga' zhig gis de kho na nyid kyi don @# / /
dngos su ston /
'ga' zhig gis de'i yan lag 'ga' zhig gis de rtogs pa'i thabs sogs ston pas dngos sam brgyud nas de kho na nyid rtogs thabs dang de'i ched du mi 'gro ba gcig kyang med /
de'i phyir de kho na nyid la gzhol ba dang 'bab pa dang babs pa zhes gsungs pa red /
des na bcom ldan 'das kyis sems can kyi don mdzad tshul gyi gtso bo chos gsungs pa rang yin zhing /
de'i nang nas kyang mchog tu gyur pa ni de kho na nyid gsungs pa 'di nyid yin tshul /
mdzad pa kun las gsung gi ni / /
zhes sogs ltar yin /
de ltar 'phrin las phun tshogs bstan pa'i skabs su sbyor ba phun tshogs kyang dngos su bstan nas bsam pa phun tshogs shugs la bstan pa yin /
des byang chub kyi sems spyod pa cha tshang dang bcas pa yang don gyis 'phangs nas bstan yod /
de 'dra byas nas dpyad na /
gang zhig gzigs shing gsung pa yis / /
zhes sogs sh+lau ka gcig po 'dis kyang /
theg pa chen po'i zab rgyas sam thabs shes kyi lam rim cha tshang zhig bstan yod /
de bzhin du gzhung chen mo gang dang gang la yang thos bsam byed tshe nyams len gyi rim pa ji ltar bstan 'dug dpyod dgos pa bla ma'i man ngag yin gsungs /
de lta bu'i ston pa thugs rje can de'i bstan pa rin po che dang mjal ba'i skabs 'dir snying po zhig len dgos /
snying po len pa'i thabs mchog tu gyur pa yang /
rje btsun tsong kha pa chen po'i legs bshad rin po che rnams la thos sogs kyis 'jug pa 'di nyid yin /
des na rje'i gsung rab thams cad kyi snying po dang rtse mo mthar thug pa legs par bshad pa'i snying po zhes bya ba 'di nyid 'chad pa la /
mkhas pa'i bshad srol mtha' yas pa yod kyang khyad par du 'phags pa ni gnyan ston dpal 'byor lhun grub pa'i dka' 'grel 'di nyid yin /
de'i rgyu mtshan gnyan ston pas se ra kun mkhyen pa la gsan /
kun mkhyen pas 'jam dbyangs chos rje la gsan /
des rje rin po che la dngos su gsan /
de'i phyir gnyan ston pa'i bshad pa 'di 'jam dbyangs chos rje nas brgyud pa yin /
de yang kun mkhyen pas 'jam dbyangs chos rje la gsan pa'i sa bcad zhig yod pa de la gzhi byas nas dka' 'grel brtsams pa yin /
de'i gnad kyis lcang skya rin po ches 'di'i sa bcad zur du bkol nas dpar phud 'dug zer /
kun mkhyen pa blo gros rin chen seng ge de ni 'bras spungs su bzhugs stabs ma bde ba zhig gis bros nas phebs pa lta bu zhig red /
khong gi rjes la grwa ba brgya tsam 'brangs nas phebs te deng sang gi sngags khang de na se ra tshogs chen 'tshogs pa'i skabs red /
der g.yas gral phu nas bzhugs rtsis byas par phu na gnas brtan brag ri ma bzhugs pa'i nang nas yan lag 'byung gis phyag g.yas pa brkyangs te /
byes pa byes nas byon pa legs / /
kun mkhyen chen po byon pa legs / /
bstan pa'i rgyal mtshan 'dzugs lags sam / /
zhes gsungs pas byes pa grwa tshang du grags pa red /
kun mkhyen pa 'di rgyal ba shAkya thub pa'i sprul sku yin pa sku 'phreng gi bstod pa zhig na yod gsungs /
kun mkhyen pas lam nas rang gi bla ma 'jam dbyangs chos rje dran nas yon tan dkyil 'khor ma ngu dbyangs @# / /
dang bcas rtsom par mdzad pa'i bstod pa de kun mkhyen pas brtsams pa yin la /
dbyangs de kun mkhyen pas mdzad pa yin zer pa'i gdangs de red /
bstod pa de'i mjug na 'jam dbyangs chos rje la thog mar mig gi yul du 'bral ba med gyur cig ces /
de nas rna ba'i lam du /
de nas yid kyi yul du zhes je ring je ring du song ba lta bu'i smon tshig yod pa de /
'jam dbyangs chos rje'i sprul sku 'bras spungs las thag je ring je ring du song nas deng sang khala kha rje btsun dam pa byang phyogs na bzhugs pa'i rten 'brel de la dgongs pa yin zer gsungs /
! des na 'di 'chad pa la cung na sa bcad rtsi bzhag la btang de'i steng nas 'chad dgos /
de r+wa stod rdo rje 'chang gi phyag bzhes kyang yin /
r+wa stod rin po ches ni rgyal ba skal bzang rgya mtsho las gzab bshad rgyas pa cig gsan /
yang 'jam dbyangs bzhad pa dkon mchog 'jigs med dbang po las kyang tshar gcig gsan 'dug /
khong gis kyang nga la dgyes bzhin du gnang ba yin /
yang se ra stong skor zhabs drung gis dge bshes thogs med rin po che la zhus skabs su'ang bdag gis legs par mnyan pa yin /
des na bla ma bka' drin can de rnams kyi gsung rgyun byin rlabs can 'di rang gis gang shes zhig khyed rnams la 'bul ba lags pas 'di 'chad pa la /
bshad pa la 'jug pa'i bya ba /
bshad pa nyid nye bar dgod pa /
bshad pa mthar phyin pa'i tshul dang gsum /
dang po la yang mchod par brjod pa /
bshad par dam bca' ba /
snod ldan la mnyan par bskul ba'i tshul dang gsum yod /
dang po la /
na mo gu ru many+dzu g+ho ShA ya /
zhes pa'ang chos rje mnyan ston pas dngos gzhi'i sa bcad kyi gong du drangs rje btsun pa rin po ches dngos gzhi'i sa bcad kyi nang du bsdus /
gang ltar na'ang 'di gzhan gyi 'gyur phyag la dpe blangs pa lta bu gsungs mkhan 'dug kyang de 'dra min /
rje rin po ches dbu sems kyi lta ba'i gnad phra mo rnams mi'i bla ma gang las kyang thag ma chod par /
'jam pa'i dbyangs la dngos su gsan pa'i tshul mdzad pas /
bla ma dang lhag pa'i lha thams cad las kyang 'jam dbyangs gtso bor gyur bas thog mar phyag 'tshal ba red /
de'i phyir rje rin po ches bstan bcos chen po rtsom pa'i skabs phal cher du de 'dra gnang 'dug /
des na /
na maHphyag 'tshal ba'am 'dud pa la 'jug a u la o'o zhes pas ma'i dbyangs o ru song /
gu ru ni lci ba la zer zhing /
sems nyes spyod kyi phyogs su mi g.yo ba lci ba'i don yin la /
many+dzu ni 'jam pa ste yid du 'ong ba'am 'thad pa la zer /
de yang dbyangs snyan pa tsam gyi ma yin par phyir mi ldog pa'i rtags kyi skabs su shes rab khyad par can dang ldan pa chos ston pa'i ngag gi rig byed dang /
thabs khyad par can dang ldan pa sems can sdug bsngal can mthong na mi bzod pa'i lus kyi rig byed kyis dpog par gsungs pa bzhin /
'jam dbyangs ni sangs rgyas thams cad kyi mkhyen rab thugs rgyud la mnga' bas chos bstan pa gzhan gang las kyang khyad par du 'phags pa zhig yod pa'i rgyu mtshan gyis gsung de thams cad kyi yid la 'bab pa'am @# / /
'thad pas na 'jam pa zer /
g+ho ShA dbyangs /
ya ni rnam dbye bzhi ba'i de la a ka A ga ma byin pa'i lag rjes yin pa 'dra gsungs pa yod /
rnam dbye bzhi ba la rgya skad kyi dbang du byas na dgos ched kyis ma khyab pa 'dra /
'di'ang las su bya ba yin pa 'dra gsungs /
! de nas ston pa la mchod par brjod pa dang /
sras gyi thu bo gnyis la mchod par brjod pa /
shing rta chen po gnyis la mchod par brjod pa /
shing rta'i srol 'dzin rnams la mchod par brjod pa rnams las /
dang po ni /
bde 'byung zhes sogs te /
'di'i skabs su thub pa'i dbang po la 'bras bu'i yon tan don gnyis phun sum tshogs pa'i sgo nas bstod pa yin /
de'ang gang gis bstan na thub pa'i dbang po zhes pas /
rang don spangs pa phun tshogs dngos su bstan nas rtogs pa phun tshogs shugs la bstan pa yin /
bstan tshul ni /
thub pa nyan rang dgra bcom lta bus nyon mongs pa'i dgra thub kyang shes bya'i sgrib pa ma thub /
ston pas sgrib gnyis kyi dgra thams cad thub pas thub pa'i dbang por bshad kyang chog la /
der ma zad ston pas sgrib gnyis bag chags dang bcas pa'i dgra thams cad thub pas spangs rtogs kyi rtsal shin tu che ba yin pas /
thub pa dgra bcom pa thams cad la dbang bsgyur ba'ang yin /
de lta bu'i dgra ma lus par thub pa'am bcom pa ni rtogs pa khyad par can la ltos pas rtogs pa phun tshogs kyang don gyis 'phangs ba yin /
lha yi lha zhes pas gzhan don phun tshogs bstan te /
lha chen po rnams kyis kyang phyag 'tshal nas skyabs su ba sten pas lha yi lhar gyur pa yin la /
de yang de rnams kyis rang las lhag pa'i yon tan yod pa tsam gyis lhar mi bsten /
kho rang tsho la phan chen po zhig thogs pa'i don gyis lhar bsten pa yin de lta bu'i lha chen po rnams la'ang phan 'dogs na de man chad kyi 'jig rten pa thams cad la phan 'dogs dgos la phan thogs shing 'dogs par mdzad pa'ang go yong bas /
des gzhan don phun tshogs bstan pa yin /
'o na lha yi lhar gyur tshul ji ltar yin zhe na /
bde 'byung zhes sogs kyis gsungs pa ltar yin /
dbang phyug u ma la lo stong phrag mang po'i bar du snyoms par zhugs kyang ngoms pa med pa'i bde ba 'byung bar gsungs pa ni /
phal ba'i 'dod yon gyi bde ba min sngags kyi de 'dra'i skabs zhig yin zhes /
nga tsho'i sku phyogs dge bshes rin po ches gsung gsungs /
tshangs pa dbang po sogs kyis gus pa chen pos zhabs pad bsten par gsungs pas yon tan khyad par can zhig mnga' bar ston bzhed pa yin /
dper na deng sang bla ma 'di gong ma rgyal po'i dbu bla yin /
bla chen dpon chen mang po 'di 'dra'i bla ma yin byas na yon tan chen po can zhig tu go yong ba dang 'dra'am snyam gsungs /
! gnyis pa la /
dka' 'grel du rgyal tshab la mchod par brjod pa byas 'dug kyang /
'jam dbyangs dang rgyal tshab la zhes gsungs pa 'jam dbyangs dang zhes pa chad pa yin nam /
gzhan 'jam dbyangs la rgyal tshab zhes pa'i bshad pa ma mthong bas /
rje btsun pa rin po ches sras kyi thu bo gnyis la mchod par brjod pa gsungs pa ltar yin /
mkhyen brtse'i gting mtha' zhes sogs kyis rgyu'i lam @# / /
cha tshang zhig bstan yod /
de dang gong ma gnyis bsdoms pas theg pa chen po'i lam 'bras cha tshang zhig bstan par dka' chen rin po ches gsungs /
'jam dbyangs la mkhyen pa dang /
zab mo'i lam gyi rim pa gtso bor gyur pa'i spyod pa dang /
zab mo'i gtam gyi legs par bshad pa'i gter dang /
byams pa la brtse ba sogs de bzhin du so sor sbyor ba dang /
gnyis ka la gnyis ka nas sbyor pa gang byas kyang 'dra /
brtse ba'i gting dpag par dka' ba ni /
brtse ba 'dzad pa med pa dang /
mtha' dpag par dka' ba ni /
brtse ba'i yul sems can mtha' med pa'i sgo nas go dgos /
mkhyen pa'ang ji tsam dpyad kyang gtugs pa med pa sogs kyi gting mtha' so sor yod /
spyod pa bya dka' ba dbu sbyin par gtong pa sogs la tsham tshom med par yang dang yang du 'jug pa chal chil du g.yo ba'i don yin gsungs /
gzhan yang bla ma dka' chen rin po ches /
nyan thos chen po zhig gis dge slong mang po la chos bstan nas phyir mi 'ong ba'i 'bras bu la 'god kha ma'i tshe /
' 'jam dpal gyis lta ba log pa zhig bstan te dmyal bar ltung bar byas pa'i rgyu mtshan ston pa la zhus pa na /
ston pas de ni 'jam dpal gdul bya 'dul ba la shin tu mkhas pa'i rtags yin dgra bcom thob na 'tshang rgya ba la shin tu bul zhing /
dmyal bar skyes pa las thar te theg chen du zhugs pas 'tshang rgya ba la shin tu myur ba'i gnad zhig mkhyen pa yin gsungs /
de bzhin du 'dzam gling gi mkhas pa kun 'tshogs nas bgros kyang /
yum gyi mdo nas mngon par rtogs pa'i lam gyi ngo bo go rim sogs bstan tshul ji lta ba bzhin shes dka' /
rje btsun gyis sems bskyed gdams ngag rigs sad tshul sogs sbas don mtha' dag gsal bar gzigs nas gter gyi kha byang lta bur mngon par rtogs pa'i rgyan mdzad pas /
yum mdo'i sbas don 'grel pa'i shing rta'i srol 'byed yin byas kyang chog /
spyir gyi shing rta'i srol 'byed ni zab don 'grel tshul gyis bzhag pas klu sgrub dang thogs med gnyis su grangs nges gsungs /
! gsum pa ni /
bder gshegs gsung rab tshul gnyis zhes sogs gsungs la /
de'ang gsung rab gyi dgongs don gzhan dbang yongs grub bden grub dang /
kun btags kyi chos rnams bden med du bkral ba'i sems tsam gyi tshul gcig dang /
chos thams cad bden med du bkral ba'i dbu ma'i tshul gcig ste gnyis su gnas pa las /
shing rta'i srol 'byed rnam pa gnyis kyis de ltar du 'grel pas de'i cha nas yon tan brjod pa yin la /
thal 'gyur ba'i lugs la'ang thogs med kyis sems tsam gyi srol phye bas /
rgyal ba'i bstan pa je gsal du btang bar song ba lta bu zhig gsungs yod pa 'di /
de 'dra'i gdul bya la ltos te rgyal ba'i dgongs par song yod pa'i gnad cig la dgongs pa yin pa 'dra snyam /
klu sgrub yab sras lnga la sangs rgyas bskyangs 'dren mi 'dren mdo sngags kyi dbye bas rtsi lugs gnyis yod gsungs /
! bzhi pa ni /
shing rta chen po'i srol gnyis legs bzung te zhes sogs /
@# / /
dbu ma'i srol 'dzin lnga sems tsam gyi srol 'dzin bzhi ste go sla /
'di dag la 'dzam gling gi rgyan yin gsungs pa 'di 'dra la go rgyu chen po zhig yod /
mkhas pas dpyad na gser gyi 'khor los bsgyur ba sogs kyang 'dzam gling gi rgyan min /
de bzhin du go sa mtho ba nor longs spyod che ba thams cad la'ang 'dzam gling gi rgyan mi zer /
'o na gang la zer na phyogs glang chos grags sogs la zer khong rnam pa tsho yon tan che ba ma gtogs thun mong snang tshod la /
dge slong rgan po chos gos hrul po gyon pa ri sul dang shing drung re na sngo hreng nge yod pa de 'dra zhig yin mod /
de tshol 'dzam gling gi rgyan yin gsung ba 'dis /
dgon pa dang grwa sa grwa tshang gi rgyan /
bstan pa'i rgyan zer ba yang go dgos gsungs /
mchod brjod kyi go rim la /
ston pa 'jig rten du ma byon na chos zab mo 'di 'dra gang nas go ston pa ma byon gong du chos zab mo 'di 'dra'i sgra tsam yang sus kyang thos pa med /
ston pas gsungs kyang byams 'jam dbyangs lta bu'i thugs la bzung nas gdul bya la ma bstan na rgyun nub 'gro zhing /
ma nub kyang klu sgrub thogs med gnyis kyi rigs lam bsam gyis mi khyab pas dbu sems kyi shing rta'i srol ma phye na /
'di'i don sus ji ltar go ming tsam yang bdag cag gis ji ltar shes /
de gnyis kyis srol phye yang 'phags pa lha dang dbyig gnyen sogs mkhas pa de rnams kyis srol de bzung nas 'chad nyan gyis rgyun ma bskyangs na bdag cag gis ji ltar go de'i phyir 'di thams cad bdag cag la shin tu bka' drin che snyam du thugs dgongs btang ba red /
yang cha gcig la rje rin po ches khong gi chos 'di khyad par du 'phags /
khungs btsun thub pa'i dbang po nas 'di 'dra ces mkhas grub rtsod med rnams la brgyud de byung ba yin gsungs pa red byas kyang chog gsungs /
! gnyis pa rtsom par dam bca' ba la /
gzhung lugs mang thos sogs kyi skabs su /
bu ston sogs la ming 'dogs byed pa yod kyang de'ang min /
rje rin po ches de 'dra'i phog thug lta bu mi gsungs /
'on kyang sngon gyi skye bu dam pa mang pos 'bad kyang ji lta ba bzhin ma rtogs pa zhig nyid kyis mthong zhes zhal bzhes chen po gnang ba lta bu 'dug kyang /
rje rang nyid la zhus na re 'dra yang mi gsungs /
rigs tshogs la sogs pas yum mdo'i dgongs pa 'grel tshul gyi rigs lam la go ba khyad par can zhig byung ba tsam yin gsungs yod /
gzhung lugs mang thos sogs kyi shugs la zab mo'i don 'di rtogs na 'di 'dra ba tshos rtogs dgos rgyu la ma rtogs pa mang gsungs pas rtogs dka' ba dang rtogs na don che ba gnyis ka bstan zhing /
gzhung lugs mang du thos pa dang /
thos pa'i don la rigs pa'i lam nas dpyad cing bsam pa dang /
de'i don bsgom pas nyams su len pa rnams de kho na nyid rtogs pa'i rgyu tshogs su bstan pa yin /
rigs pa'i lam du ngal ba med par bsten byas chog tsam yin kyang /
rigs pa'i lam du'ang ngal ba mang du bsten zer dgos rgyu red gsungs /
! gsum pa snod ldan nyan par bskul ba ni /
bstan pa'i de nyid zhes sogs te /
'di gnyis kyis bstan bcos rtsom pa'i rgyu brjod don legs par @# / /
rtogs pa dang brtse ba snying rje chen po dang yi dam lha sus rjes su bzung ba gsum po bstan yod /
de'i nang nas kyang rje rang gis bzhed pa la bstan bcos rtsom pa'i rgyur brjod don legs par rtogs pa dang /
gzhan la phan 'dod kyi bsam pa gnyis gal che dgos pa go yong /
de gnyis yod na bstan bcos brtsams chog la med na mi chog pa red /
bstan pa'i de nyid sogs kyis de kho na nyid rtogs pa'i rnam dpyod shin tu yangs pos smra ba la 'gran zla med pa'i go 'phang thob par 'dod pa rnams kyis nyon zhes pa'i smra ba zla med sangs rgyas la byas kyang chog ste /
'di'i ched du bya ba'i gdul bya theg chen gyi rigs can yin pa'i phyir gsungs /
! gnyis pa bshad pa nyid nye bar dgod pa la /
stong pa zhi ba sogs kyi skabs su /
yul gyi rnam thar sgo gsum bya byed las gsum la sbyor kyang chog /
yul can la stong pa nyid kyi ting nge 'dzin sogs so skye dang /
rnam par thar pa'i sgo stong pa nyid kyi ting nge 'dzin sogs 'phags pa'i skabs la sbyor ba sogs thun mong dang thun mong ma yin pa'i 'jog tshul du ma yod pa /
kun btus dang nyi snang 'grel ba don gsal bsdu ba mdo sde rgyan mngon pa mdzod sogs dang /
gser 'phreng rnam bshad sogs las shes par byed dgos gsungs /
mi shes pas ni zhes pa yang /
rang ka mi shes pa tsam min mi shes tshul khyad par ba zhig dgos de yang phyin ci log tu sgro 'dogs pa nyid yin pas /
de'i bzlog phyogs shes tshul dang mkhyen tshul yang mig gis gzugs la bltas nas shes pa lta bu tsam ma yin par khyad par ba zhig dgos pa yin /
dper na mgar ba'i las ka gzhan gyi mig gis mthong nas shes pa tsam dang /
mgar ba mkhas pa rang gis shes pa gnyis lta bu'i khyad par yod /
des na rnam mkhyen gyi mtshan nyid sems bskyed la sogs zhes pa'ang mig gis phar gzugs la bltas pa lta bu ma yin par /
rang gis nyams su myong ba mthar phyin pa de la zer ba yin /
thabs tshul dang zhes pa stong nyid rtogs pa'i thabs su sbyin sogs dang /
tha na gang zag gi bdag yod par bstan na phan thogs pa la yang de ltar gsungs pa lta bu la zer gsungs /
gsung rab kyi drang nges 'byed pa la yang stong nyid rtogs dgos te /
stong nyid ston pa'i mdo nges don gyi mdor nges pa la stong nyid nges dgos pa'i phyir /
gzhung nyid du'ang de ltar gsal /
'dir gsungs pa ni /
deng sang gi gdul byas stong nyid rtogs pa sngar drang nges phye yod pa la bsten dgos pa'i don yin gsungs /
rigs pa dang 'gal ba'i grub mtha' khas len na zhes sogs skabs /
dper na 'gro ba dang 'ong ba mdun rgyab la ltos nas 'jog pa ma gtogs 'gro ba dang 'ong ba med pa ltar /
phyogs glang chos grags sogs rang rang gi grub mtha' la ltos nas bzhag na bde gsungs /
bsreg bcad brdar ba'i zhes sogs skabs /
tshad ma gsum gyis dpyod tshe nam mkha'i me tog yod mo gsham gyi bu yod gsungs na /
mngon gyur bstan pa'i cha la gnod pa 'bab /
la phar rgyab kyi du ba sngo phyur re yong pas na me med gsungs na /
@# / /
cung zad lkog gyur bstan pa'i cha la dngos stobs rjes dpag gi gnod pa 'bab /
sbyin pa las longs spyod dang tshul khrims las mngon mtho sogs las 'bras phra mo mang po bstan pa la /
khas blangs snga phyi 'gal ba dang rang tshig dngos shugs 'gal ba sogs yod na yid ches kyi gnod pa 'bab /
des na yum mdo lta bu'i gzhung yid ches kyis bsgrub dgos dus po ti bcu gnyis po la dpyad dgos gsungs /
phung po rnams kyi rang gi mtshan nyid kyang zhes sogs skabs /
phung po lnga'i go rim ni /
dang por gzugs yid du 'ong mi 'ong bar ma sogs la chags sdang sogs skye ba dang /
de'i rjes su de la bsten nas tshor ba bde sdug btang snyoms yid mi bde sogs skye ba dang /
de nas 'di ni bzang po 'di ni ngan no snyam pa'i 'du shes phyin ci log skye ba dang /
de nas des sred pa drangs nas skad cig gis las sna tshogs ba sog /
de yang sred pas drangs pa /
dper na byis pa dngul srang mang po bzung ba zhig gis bu ram gyi ro myang pa'i sred pas bu ram nyos te dngul zad pa ltar /
dge rtsa mang po yang cung zad cung zad la sred pa tsam gyis kyang chud gzan yang mi la sdang mig gis bltas pa tsam dang tshig ngan brjod pa tsam gyis mi dge ba'i las 'ba' zhig bsags nas /
'ga' zhig sdug bsngal gyi phung po sna tshogs 'phen byed dang /
'ga' zhig rdzogs byed du bsgyur te thams cad 'du shes phyin ci log gis byed /
de ltar gang bsags rnam shes kyi steng du smin rgyu yin pas go rim de ltar bshad pa yin gsungs /
zas rnams kyi zhes sogs skabs /
sems can thams cad zas bzhi bo gang rung gis 'tsho dgos /
nga tshos bzhi ga la longs spyod pa yod /
zag bcas kyi sems pa dang rnam shes la zas kyis khyab /
sems pa'i zas ni /
rgya mtshor gru zhig pa'i tshong ba 'ga' zhig dbu ba chen po yod pa'i phyogs su rlung gis bskyod de song bas /
thang du 'khrul bas re zhig mi 'chi ba sems pa'i zas kyis 'tsho ba red /
thag nyer ba sleb nas dbu ba yin par shes pa na 'chi bar grags zhes gsungs 'dug /
rnam shes kyi zas ni /
bya zhig gis sgong nga bye ma'i nang du sbas pa rnam shes kyi zas kyis 'tsho zer /
de la 'gro ba'i rnam grangs las ma'i sems par bshad /
slob dpon dbyig gnyen gyis gzhan gyi sems pa gzhan gyi zas su mi 'thad pas bu'i sems pa yin zhes mi mthun par smra /
dran pa nyer bzhag las pha ma'i rnam shes kyis 'tsho ba yod par gsungs pas /
de ltar na rgyud tha dad pa'i rnam shes kyis rgyud tha dad pa la phan pa'i rten 'brel bsam gyis mi khyab pa red gsungs /
bden pa rnams kyi zhes sogs skabs /
sdug bsngal dang kun 'byung spang byar shes na gzer rgyug pa 'dra ba zhig tu mi 'dod pa 'ong /
nga tshos sdug bsngal la sdug bsngal du ma shes khang ba bzang por gon pa yag po dang lto bcas bzang po byas bsdad na skyid snang 'ong /
skyid zer ba ma gtogs sdug bsngal red mi zer /
de dper na me'i nang du lhung yod pa la de ltar du mi shes pa dang 'dra gsungs /
khams rnams @# / /
zhes sogs skabs /
khams bco brgyad ni /
yul dbang rnam shes gsum phan tshun ltos nas grub tshul rgyas pa dang /
skye mched bcu gnyis ni bsdus pa'i tshul dang /
'dus byas la phung khams skye mched gsum dang /
de re re la grangs de ltar ston pa sogs kyi dgos pa thun mong ba ltar /
gang zag gi bdag med kyi dbang du byas na /
rmongs dbang 'dod rnam gsum gyi phyir /
zhes pa ltar yin la /
thun mong ma yin pa ltar na'ang mdo las phung khams skye mched dang de dag gi ngo bo dang khyad par mang po so sor bkar nas bden par med gsungs pa ni /
dper na sgyu ma mkhan zhig gis glang po che zhig sprul te /
tsog gis bsdad /
lang gis song na /
dang bor sgyu ma yin snyam yang bar skabs zhig na de la phru gu skyes nyam thag pa'i rnam 'gyur dang 'chi lugs la sogs pa sna tshogs byas byung na sgyu ma yin snyam pa'ang brjed 'gro ba srid /
de bzhin du dang por gzugs bden par med pa shes kyang gzugs la skye 'jig sogs rnam 'gyur dang khyad par sna tshogs mthong ba na bden snang dang bden zhen skyes yong bas de 'dra dgag pa'i ched yin zhes bla ma rnams kyis gsung gsungs /
'di dag gi skabs su rtsod pa'i tshe /
khyad chos lnga lnga khyad med du sbyor ba'i sde tshan bzhi /
gnyis gnyis khyad med du sbyor ba'i sde tshan gcig /
gsum gsum khyad med du sbyor ba'i sde tshan gsum /
brgyad brgyad khyad med du sbyor ba'i sde tshan bdun zer dus zag bcas zag med dang 'dus byas ma byas phye nas zhib cha byed tshul shes dgos gsungs /
don de nyid bcom ldan 'das la bdag yongs su zhu legs so zhes sogs skabs /
bcom ldan 'das kyis sangs rgyas nas thun mong ba'i snang tshod la lo bcu bzhi bco lnga tsam zhig gi ring la chos thams cad bden par yod /
don dam par yod /
rang gi mtshan nyid kyis yod /
rang bzhin gyis yod sogs gsungs nas /
bar skabs zhig nas chos thams cad bden par med zhes sogs de las bzlog nas sngar dang mi mthun pa 'dra ba zhig gsungs byung ba na dogs pa skyes nas 'gal spong zhus pa red /
de yang nga lta bu zhig gis dgon pa 'di nas lo 'ga' la chos thams cad bden par yod sogs zer /
bar skabs zhig nas chos thams cad bden par med sogs zer na thams cad dogs pa los skye de dang 'dra gsungs /
lan gyi skabs su ngas chos rnams kyi ngo bo nyid med pa rnam pa gsum po zhes sogs dang /
rgyas bshad skabs de la chos rnams kyi mtshan nyid ngo bo nyid med pa nyid dang /
chos rnams kyi skye ba ngo bo nyid med pa nyid dang /
chos rnams kyi don dam pa ngo bo nyid med pa nyid /
zhes sogs dang /
bsdu ba dang sum cu ba'i lung 'di gnyis dang /
'di nyid kyi 'di ltar ci la dgongs nas zhes pa nas don dam pa dang kun rdzob pa'i chos thams cad de gsum gyis bsdus so zhes sogs dang 'og nas ngo bo ngos gzung ba'i skabs de ltar gzugs phung la ji ltar sbyar ba bzhin du /
phung po lhag ma bzhi dang /
skye mched bcu gnyis dang /
rten 'brel bcu gnyis dang /
zas bzhi dang /
@# / /
khams drug dang /
khams bco brgyad po re re la yang mtshan nyid gsum gsum sbyar bar gsungs so / /
zhes sogs thams cad kyis mtshan nyid gsum chos thams cad kyi steng du 'jog par shin tu gsal gsungs /
kun btags zhes sogs la /
'dogs byed sgra rtog gnyis yod /
btags pa la yang sgra'i dngos yul dang /
rtog pa'i yul gnyis yod /
phyi ma la yang rtog pa'i snang cha'i sgo nas dang /
'dzin stangs kyi sgo nas btags pa gnyis yod /
dang po ni /
sngar mthong thos yod pa deng sang bsam pa na yid ngor 'char ba de rtog pa la shar ba yin /
de la don spyi zer /
'dra rnam zhes kyang gsungs pa yod /
bum pa lta bu la mtshon na bum 'dzin rtog pa la snang rgyu don spyi de snang ba yin yang zhen rgyu bum pa dngos la zhen pa yin /
dper na shel sgo bzung nas byad bzhin la bltas tshe snang rgyu byad dang kha spu'i gzugs brnyan shel sgo la shar ba de snang yang /
reg pa dang btog pa sogs zhen pas bcad rgyu tshur rang gi byad la reg yong pa ma gtogs gzugs brnyan de la mi zhen pa ltar /
rtog pa blta mkhan dang /
shel sgo'i gzugs brnyan don spyi dang /
don dngos ni rang gi byad dang 'dra /
'dzin stangs kyi sgo nas btags pa la /
rtog la don mthun dang /
don mi mthun gyis btags tshul gnyis yod /
dang po ni yod rgyu kun btags dang /
phyi ma ni med rgyu kun btags yin /
de la dang po ni /
gzugs so snyam pa dang gzugs kyi skye ba'o snyam pa sogs zhen pa'am rtong pa'am btags pa la zer /
rtog pa la'ang mngon par brjod pa zhes gsungs yod /
de ltar ngo bo dang khyad par gang rung du rtog pas btags pa'am brjod pa'am zhen pa'i gzhir ngo bo dang khyad par de dag song yod par mdo sems thams cad bzhed /
de ltar song ba de yul de'i rang gi ngo bos song ba yin nam /
yang na rang gi ngo bos ma song bar ming brdas phar bskyal ba dang bzhag pa dang bkod pa tsam gang yin rtsod pa'i gnas su gyur pa yin /
de'i tshe mdo sde bas /
gzugs gzugs 'dzin rtog pas gzugs so snyam rgyu'am zhen rgyu'i gzhir gzugs rang gi ngos nas grub pa'am song ba yin te /
de ltar min par ming dang rtog pas bzhag pa tsam gyis chog na /
ri bong r+wa yang ri bong r+wa 'dzin rtog pa'i zhen gzhir rtog pa de kho rang gis bzhag yod bkod yod pas de dang khyad med du 'gyur zer /
gnad bsdu na /
gzugs gzugs kyi ngo bor sgra rtog gis phar btags pa tsam ma gtogs gzugs kyi ngos nas ma song na /
sgra rtog gis sgro btags pa ri bong r+wa dang khyad med du 'gyur zer /
de la sems tsam pas de ltar mi 'gyur te /
'gyur na bum 'dzin rtog pa ni bum pa chag pa'i rjes su'ang yod pas /
de'i tshe ri bong r+wa 'dzin rtog pa dang khyad med du khyod gyis kyang khas len dgos par 'gyur ro zer /
de'i phyir skabs 'dir sgra rtog gis brjod pa dang btags pa'i cha thams cad sgro btags dang kun btags yin pas /
bzang po yin mkhas pa yin ngan pa yin blun po yin @# / /
zhes sogs bstod smad ji tsam brjod kyang sgra rtog de dag gi gzhir rang ngos nas song ba min /
sgra rtog gis phar bzhag pa tsam dang sgro btags pa tsam yin /
rang ngos nas song na mi gcig la 'ga' zhig gis mkhas zhes bstod /
'ga' zhig gis blun zhes smad pa'i tshe mi de mkhas blun gnyis kar khas len dgos /
de ltar kha nang du bskor nas bsam na bstod smad sogs chos brgyad mgo snyoms pa la shin tu phan yong /
de 'dra zhig gis sems la phan thogs dgos /
sngon thog ma med pa nas rtog pa la gang dang gang shar ba la 'di dang 'di'o zhes ming 'dogs kyin bsdad pa'i bag chags kyis /
byis pa btsas ma thag nas ci rig tshad la ming 'dogs pa'i stabs ka byed /
tha na khra skyag tshun chad kyis kyang gzugs dang gang zag la sogs pa gang rig rig la bltas nas kag gos zer ba ming 'dogs pa'i bag chags kyi rnam 'gyur yin /
sgra rtog yul la 'jug tshul 'dra bas /
rtog pa yul la zhugs pa'i de ma thag tu sgra yang rjes su 'brang ba yin gsungs /
'dir rang gi mtshan nyid kyis yod med bstan tshod sogs la skabs 'dir blo gsar ba tshor 'di 'dra zhig zer dgos /
ming brda' la ltos nas bzhag pa tsam ma yin par rang gi ngos nas grub ma grub ni /
sems tsam pa'i lugs kyi rang gi mtshan nyid kyis grub ma grub kyi don dang /
ming gi tha snyad kyi dbang gis bzhag pa tsam ma yin par /
tha snyad btags pa'i btags don btsal ba'i tshe na yod med ni /
thal 'gyur ba'i lugs kyi rang gi mtshan nyid kyis grub ma grub kyi khyad par yin pas mi 'dra ba'i khyad par che /
'di la ming brda' la ltos nas zhes pa dang ming gi tha snyad kyi dbang gis zhes pa gnyis la nus pa 'don lugs kyi khyad par e yod zhus pa na /
de gnyis la khyad yod 'gro /
sems tsam pa'i lugs kyi rang gi mtshan nyid kyis grub pa'i grub tshad ni /
rtog pas btags tsam ma yin par rang ngos nas grub pa dang /
thal 'gyur ba'i lugs kyi rang gi mtshan nyid kyis grub pa'i grub tshad ni /
tha snyad btags pa'i btags don btsal ba'i tshe na rnyed pa zhes 'jog gsung gsungs /
'di'i rang gi mtshan nyid kyis yod par 'dzin pa blo la sbyar na mi 'grig gang zag la sbyar na 'grig /
mtshan nyid gsum skabs 'di dag la ming 'dogs lugs shin tu gnad che /
kun btags zer ba'i ming thos pa tsam gyis dpyod mkhas pa zhig gis dpyad na /
kun btags zer tshul la cha kun rtog pas phar sgro btags pa ma gtogs tshur rang ngos nas grub pa zhig min par 'dug snyam yong /
de bzhin du gzhan dbang zer tshul la /
kho rgyu rkyen gzhan gyi dbang gis byung ba'i rang ngos nas yod pa kun btags las cung drag pa zhig yin rung /
kho'i skye gnas 'jig gsum sogs gzhan la rag las pa dang /
gzhan gyi dbang du gyur pa zhig ma gtogs kho la rang dbang ci yang med pa zhig yin 'gro snyam yong /
yongs grub zer lugs kyis yin lugs sam yod lugs nges nges po de 'dra zhig tu yongs su grub pa zhig yin rgyu red bsam yong /
gzhan yang nyan thos @# / /
zhes pa'am skyon gtam gtong ba lta bu zhig red /
sangs rgyas las theg pa chen po'i chos zab mo tsho nyan nas gzhan la bshad pa'i sgo nas thos par byed pa tsam ma gtogs /
rang gis nyams su mi len pa zhig yin 'dug snyam du shar yong /
de bzhin du rang rgyal zhes pa'ang /
rang bde thabs dang skyid thabs rgyal thabs tsam ma gtogs gzhan la phan chen po mi 'dogs pa zhig tu go yong /
de ltar byas na theg pa so so'i ming 'dogs lugs tsam gyis kyang mthar thug theg pa gcig grub bstan pa de 'dra yang shes yong /
gzhan dbang rnam dag lam gyi dmigs pa'i ngo bo nyid du med pa gzhan dbang don dam pa ngo bo nyid med pa'i don yin /
'dir rnam dag lam gyi dmigs pa zhes pa'ang dmigs rnam gnyis su phye ba'i dmigs pa tsam min /
'dzin stangs kyi yul la 'ang dmigs pa zer bas skabs 'dir de la go dgos /
dper na tshad mas dmigs pa zhes pa tshad mas rtogs pa la byed dgos pa de 'dra zhig yin gsungs /
gzhan dbang kun btags kyis stong pa la dmigs nas zhes sogs skabs /
stong nyid kyi stong gzhi chos can la gzhan dbang gis khyab /
bden pa'i rten rdzun pas byed pa 'gal zhes pa /
bden par grub pa'i rten bden par ma grub pas byed pa 'gal zhes pa yin /
skabs 'dir gzhan dbang rdzun pa yin min dpyad dgos gsungs /
'jog tshul gnyis pa'i don dam pa ngo bo nyid med pa dang snga ma'i khyad par la snyan ngag gi lugs kyis gcod mtshams lta bu byas na 'grigs gsungs /
dgongs 'grel las don dam pa ngo bo nyid med pa'i 'jog tshul gnyis pa'i skabs su don dam pa ni chos thams cad kyi ngo bo nyid med pa nyid kyis rab tu bye ba yin pas zhes pa dang /
le'u gzhan zhig gi skabs su bden gnyis ngo bo tha dad na des na 'du byed rnams kyi bdag med pa tsam dang ngo bo nyid med pa tsam nyid don dam pa'i mtshan nyid yin par yang mi 'gyur zhes pa dang /
dpe'i skabs su nam mkha' gzugs med pa tsam la 'jog pa bzhin du bdag med 'jog par gsungs pa rnams ni stong nyid med dgag tu bsgrub pa'i sgrub byed kyi khungs shin tu gsal ba yin gsungs /
'jam dbyangs bzhad pa rin po ches bla ma yongs 'dzin rin po che la /
rang re'i ri bo dge lugs pas stong nyid med dgag tu bzhed pa'i khungs gang lags zhes zhus pa'i /
rje de nyid kyis ma dros pas zhus pa las /
gang zhig rkyen las skyes pa de ma skyes / /
de la skye ba'i rang bzhin yod ma yin / /
zhes pa 'di yin gsungs pa red /
khong gi thugs la de yang yin mod kyang dgongs 'grel gyi lung 'di drangs yong thang snyam du dgongs ba red gsungs /
kun btags kyi dpe nam mkha'i me tog zhes sogs skabs /
nam mkha'i me tog yang snang rgyu yod pa red /
sngar dge bshes thogs med rin po ches yongs 'dzin rje'i gsung gi phyag chen gyi khrid gnang skabs /
phyi nyin spyan lam du @# / /
nag gor gor yong ba'i mi gsal ba zhig byung ba la /
yongs 'dzin rin po cher zhus pas chos gral du dbang ma thob pa 'dra yod pa'i nyams grib lta bu zhig yin pa 'dra /
chos rgyal mi ma nyes par 'dug bshags pa la 'bod gsungs /
nyid nas ji ltar yang chos lung mthar 'don dgos gsungs nas tshar ba dang mnyam du spyan rim gyis rim gyis mi gsal bar song /
khong gis yongs 'dzin rin po che'i gsung bzhin nyams grib kyang los yin te /
nged nas bla ma snyan grags rin po che la dad pa ma log kyang mkha' dbyen cig gis sel zhig zhugs song bas /
bla ma bka' yul gnyan pa'i stabs kyis de 'dra'i las ngan smin tshod rang gsungs nas thugs dam sha stag gnang nas bzhugs pas /
bar skabs zhig la spyan lam du me tog sna tshogs dang shing sna tshogs lo ma dkar dmar sngo ser sna tshogs 'char /
mig gis mthong ba 'am snyam nas mig gi khar mdzub mo khyer na mi snang gsungs /
thugs dam gyi stobs kyis yid shes la dag snang mang bo shar ba yin pa 'dra /
lar deng sang nged tsho yang dge sbyor la 'bad nus na nyams snang ya mtshan po tsho yong tshod red /
nged tsho'i dge rgan rin po che'i dge phrug khams pa'i dge bshes mdo rgyud zer ba zhig pha yul du phebs nas /
thugs dam la dga' ldan lha brgya ma bton nas dmigs brtse ma bzlas /
rje bla ma snying kar bsgoms nas yang yang gsol ba btab pas skabs zhig la khong gi snying kar rje bla ma bzhugs pa dngos su mig gis mthong ba 'dra ba zhig byung /
des gsung byon nas chos mang po bshad pas /
khong yid ma ches nas khyod rgyal gdon yin nga bslu rgyu yin 'gro /
nga'i rgyud la nges 'byung byams snying rje sogs gang yang ma skyes pa rang blo rang la lkog tu ma gyur pas /
rje rin po che nges par min byas pa la khong rje rin po che yin dogs pa za mi dgos zer nas /
chos mang po bshad pa rje'i gsung rab dang shin tu mthun tshod 'dug /
rtsa dang thig le sgom tshul zhig bslab pa de bzhin byas pas /
rtsa 'khor thams cad du yar 'gro mar 'gro byed rtsa 'dab thams cad myul ba'i snang ba 'char ba khang ba'i nang du song ba dang 'dra /
zhag nyi shu'i ring la shin tu gsal bor 'dug /
lus sems ha cang bde ba bkres skom mi 'ong ba zas zos kyang chod la ma zos kyang chog pa /
bshang gci med pa de 'dra zhig byung ba ci'i ltas yin zhes yi ge bskur nas /
bla ma dge bshes tsho la zhus pa na /
r+wa stong rdo rje 'chang gis khyed snying nas chos zhig byed na tshe blos thongs dben pa bsten de 'dra mo zhig las ma gsungs /
gzims khang chos mdzad tshang dang nged gnyis ka la 'ang bskur byung ba la /
nged kyis snga mo paN chen rin po ches lam rim chen mo'i bshad lung gnang skabs /
zhi gnas kyi thad du zhi gnas bsgrub pa'i tshe sems gnas brgyad pa tsam la slebs pa'i tshe /
lha mang pos chos bshad byed pa thos yong /
de sngon lha'i rna ba'i mngon shes thob pa'i bag chags sad nas rna ba'i mngon shes 'byung ba'i snga ltas yin 'dug /
de la ma @# / /
g.yeng ma nyan par sgom pa la 'bad pas rang zhir song nas zhi gnas thob yong /
de bzhin du ri ra ba khang khyim sogs kyi rdul phra rab rtsi thub pa'i nyams 'char /
de yang lha'i mig gi mngon shes kyi rtags yin /
de la dgos pa cher med sems ma g.yeng ma bltas par sgom la 'bad dgos gsungs pa de bris nas bskur pa yin /
rjes nas khong gi yi ge byung bar zhag nyi shu po de las phyis su ma byung zer 'dug gsungs /
des na kun btags nam mkha'i me tog dang gzhan dbang sgyu ma dang 'dra tshul gong gi de dag gis shes gsungs /
gzhan dbang rang gi mtshan nyid kyis med na skye ba dang 'gag pa mi rung bas de la skur ba 'debs pa zhes sogs skabs /
thal rang sogs kyis gzhan dbang dang yongs grub la skur ba ma btab /
de dag rang gi mtshan nyid kyis grub pa la skur ba btab zer ba dang /
de la skur ba ma btab btab par song zer ba gang bde bya /
tha snyad dang tshig 'khri ngan pa 'phen dus ka bum sogs la sbyor ba las /
sangs rgyas byang sems la sbyor mi rung kha btang du 'gro ba dang las ngan gsog pa'i bag chags ngan pa de 'dra rtsa ba nas mi rung gsungs /
mya ngan las bzla bar bya ba cung zad kyang med zhes pa'i skabs /
bzla zhes pa byed pa po cig gis bzlas pa'i tshig dang 'brel ba ste /
dper na bcad zhes pa rang dgar chad pa lta bu ma yin par gzhan zhig gis bcad pa la go nus pa dang /
pho ni 'das dang gzhan bsgrub phyir /
zhes pa ltar /
shing bcad ces pa'ang dus kyi 'das pa dang /
bdag gzhan gnyis kyi nang nas gzhan la 'jug bsgrub pa la yang 'jug pa bzhin gsungs /
! gsum pa ni /
kun btags mtshan nyid ngo bo nyid med pa yin na kun btags nyid gang yin snyam na zhes sogs skabs /
ngo bo nyid gsum dang ngo bo nyid med pa gsum ming gi rnam grangs lta bu yin /
mtshan nyid ngo bo nyid med pa yin par thal /
kun btags yin pa'i phyir /
'dod na /
mtshan nyid ngo bo nyid yod par thal /
gzhan dbang de yang de yin /
yongs grub de yang de yin pa'i phyir /
zer mkhan 'dug te snying po mi 'dug gsungs /
stong lugs kyang sa phyogs bum pas stong pa ltar don gzhan du yod pa'i stong pa min gyi gang zag rdzas su med pa ltar gzhan dbang kun btags kyi ngo bor grub pa'i stong pa yin no zhes sogs skabs /
stong gzhi chos can de dang de'i stong nyid ngo bo gcig dgos /
de bzhin du med rgyu'i dgag bya yang don gzhan zhig 'gog rgyu min par brtag pa mtha' bzung gis yod na dgag gzhi de dang ngo bo gcig tu yod dgos /
des na chos can chos nyid dgag bya dang dgag gzhi mgo la zhwa bskon pa ltar du bsam par mi bya gsungs /
grub don skabs /
wa ra nA si zhes pa /
bod skad du /
phub ral can dang /
'khor mo 'jig dang /
chu bo wa ra Na dang a si gnyis kyi bar gyi gnas yin pas /
zhes sogs bshad tshul mi 'dra ba yod gsungs /
yod pa mkhyud pa @# / /
zhes pa /
'khor lo dang por chos kyi bdag med phra mo zhib rgyas su bstan med /
bar bar yod kyang sbas nas yod ces pa'i don yin gsungs /
sems tsam pa'i lugs la /
'khor lo dang po'i ched du bya ba'i gdul bya la nyan thos kyi rigs can dang /
nyan thos kyi grub mtha' smra ba gnyis gang rung gis khyab zer dgos sam snyam /
rang rgyal gyi rigs can rnams kyis gang la'ang thos bsam bya ba'i gzhi theg dman gyi sde snod yin dgos kyang /
mdo'i ched du bya ba'i gdul byar rang rgyal bshad pa gsal po ma mthong /
'khor lo bar tha gang rung gi ched du bya ba'i gdul bya la sems tsam pa'i rigs can gyis khyab /
bar ba'i ched du bya ba'i gdul bya tha ma'i ched du bya ba'i gdul bya las dbang po rnon po yin dgos te /
des tha ma la ma ltos par de'i dgongs pa rdzogs par rtogs nus /
gcig shos gyis de ltar rtogs mi nus pa'i phyir /
'o na dang po'i ched du bya ba'i gdul bya de yang /
tha ma'i ched du bya ba'i gdul bya theg dman gyi rigs can las dbang po rno dgos te rgyu mtshan mtshungs pa'i phyir snyam na mi 'thad de /
gcig shos theg chen gyi grub mtha' smra ba yin pas /
theg dman gyi mdo de ka tsam la blo mi gtod pa yin gyi de'i don ma rtogs pa ni min no gsungs /
rang rgyud pa'i lugs la /
'khor lo dang po sems tsam dang 'dra /
bar ba'i sgras zin gyi ched du bya ba'i gdul bya thal 'gyur ba yod /
sher snying lta bu la 'jog /
gdul bya'i gtso bo rang rgyud pa yin /
tha ma'i ched du bya ba'i gdul bya sems tsam pa'i rigs can yin /
'dul ba rung mthun zhes pa la /
bcom ldan 'das kyis 'da' khar khong gis sngar gnang bkag mi gsal ba la dgag dgos dpyad nas /
rung ba dang mthun na rung ba'i phyogs su bsdus /
mi rung ba dang mthun na mi rung pa'i phyogs su bsdus gsungs pa red /
spyan snga pa blo gros rgyal mtshan gyis ja dang chang rung mthun sbyar te /
chang gi nyes pas gtso bo sred pa 'phel ba'i nyes dmigs de ja la'ang yod pas mi rung gsungs 'dug khong gis ja bzhes pa yin zer /
ja bzhes tshe rtsam pa khag po gang re khar btab nas ja dri mi bro bar byas nas bzhes pa yin zer /
khong gis pags pa zhig btings yod pa'i 'dul ba bklog pa'i tshe /
ko pags bcing bar mi bya'o zhes pa gzigs pa'i mod la pags pa phyung nas mar 'phang btang ba red /
de nas yang bzhugs te 'dul ba bklogs pas rlung nad can gyis ko pags bsten par bya gsungs pa gzigs pas pags pa phyir blangs nas btings pa red /
'dul ba brtsi na khong gis gnang lugs de 'dra byed dgos gsungs /
jo nang pas kun rdzob thams cad rang stong yin gsungs pa /
bum pa bum pas stong /
ka ba ka bas stong gsungs rgyu ma red /
ka bum sogs snang ba 'di dag ji ltar snang ba ltar gyi dgag byas stong zer rgyu red /
'on kyang gzhan stong mchog tu bzhed /
rang re'i bstan pa 'di la thal 'gyur @# / /
pa'i lugs kyi bdag med phra mo 'di rang stong yin gsungs mkhan yang 'dug /
rang stong gzhan stong gang gi yang tha snyad mi 'dogs gsungs mkhan yang 'dug /
sngon rje'i dngos slob rnams kyi khrod du'ang 'jam dbyangs chos rje dang gung ru rgyan bzang ba gnyis rje rin po che dang lta ba'i bzhed tshul cung mi 'dra bas /
mkhas grub rin po ches khyed rnam pa gnyis gyis bstan bcos ma rtsom brtsams na rje'i bstan pa dkrugs par 'gyur gsungs pas 'jam dbyangs chos rje ni /
po ti nyis brgya re la dus gcig tu bshad pa gnang thub pa'i mkhas pa bsam gyis mi khyab pa yin kyang /
rje'i gsang ba'i rnam thar ma gtogs bstan bcos ma brtsams pa red /
gung ru rgyan bzang pas mang po brtsam pa mkhas grub rin po ches bkag nas /
chos rgyal la gtad gnyer byas pas spel ma thub pa red /
de'i rjes su'ang paN chen bsod nams grags pas yang /
dbu phar thams cad du rje'i rang lugs kyi lta ba'i phyag srol bskyangs /
bar skabs zhig tu phyag chen mdzes pa'i rgyan drug zer ba zhig brtsams nas gzhan stong mchog tu byas yod zer ba 'dug gsungs /
slob dpon thogs med kyis gtso bor dgongs 'grel la bsten tshul skabs /
bsdu ba las /
don dam pa mtshan nyid lnga ldan gsungs pa dgongs 'grel gyi le'u der gsal la /
mdo sde rgyan nas rtsi tshul dang mi 'dra gsungs /
de la bsten nas de kho na nyid zhes sogs skabs /
de kho na nyid zhes pa stong nyid gcig pu la byed pa min /
kun rdzob dang don dam pa'i de kho na nyid gnyis ka la byed dgos /
de la yang gzhi lam 'bras gsum gyi de kho na nyid gsum du yod /
de yang grol ba don gnyer gyi gdul bya ni /
bsdu na rigs can gnyis su 'du bas /
theg dman gyi rigs can dang theg dman gyi grub mtha' smra ba rnams kyis /
gang zag gi bdag med kyi dbang du byas pa'i bden gnyis dang gzhi lam 'bras gsum gyi de kho na nyid shes dgos pas /
'khor lo dang po dang tha mar gang zag gi bdag med kyi dbang du byas pa'i mtshan nyid gsum gyi rnam bzhag dang /
theg chen gyi rigs can dang theg chen gyi grub mtha' smra ba rnams kyis /
chos kyi bdag med kyi dbang du byas pa'i bden gnyis dang gzhi lam 'bras gsum gyi de kho na nyid shes dgos pas /
'khor lo bar tha gnyis kyis chos kyi bdag med kyi dbang du byas pa'i mtshan nyid gsum gyi rnam bzhag gtan la 'bebs pa'i rgyu mtshan yang de ltar yin /
de'i phyir theg chen gyi rigs can rnams kyis 'bras bu sku gnyis zung 'brel thob pa la /
lam tshogs gnyis zung 'brel lam thabs shes zung 'brel la bslab dgos /
de la gzhi bden gnyis kyi rnam dbye legs par shes dgos /
de la yang de dag gi gol sa sgro skur kyi mtha' gnyis dang /
de gnyis spong tshul ji ltar yin shes dgos pas /
'dir dbu sems so so'i bzhed tshul mthar thug pa'i bden gnyis kyi rnam dbye gtan la 'bebs pa'i bstan bcos chen po 'di lta bu gsan pa'i sgo nas shes par bya 'tshal /
byangs @# / /
las /
ji ltar yod ce na zhes pa nas sgro skur spangs pa'i tshul gyis yod do zhes sogs skabs /
mtha' gnyis dang bral na mtha' gnyis dang bral ba'i dbus yin e dgos /
sgro 'dogs dang bral ba dang sgro 'dogs kyi mtha' dang bral ba sogs kyi khyad par la dogs gcod byed pa yod gsungs /
gzugs la sogs pa'i chos rnams dang gzugs la sogs pa'i dngos po la zhes sogs skabs /
chos dang dngos po zhes pa ming dang don la go na'ang chog /
dper na chos so so yang dag par rig pa don so so yang dag par rig pa zhes sogs kyi skabs lta bu yin gsungs /
'dogs pa'i tshig gi ngo bo nyid ces pas gi ni gzhi mthun gyi drug sgra min /
byed las byed pa po dang 'brel ba'i drug sgra yin /
dper na mi de'i las ka dang mi de'i rtsom pa zhes pa lta bu yin gsungs /
brjod du med pa'i bdag nyid kyis zhes sogs skabs /
gzugs sgra sogs rang rang gi ngo skal gyi yul can mig shes dang rna shes sogs mngon sum gyi shes pa des /
rang rang gi rnam 'gyur dang tshugs ka lta bu de ji lta ba bzhin 'jal nus pa ma gtogs /
sgra rtog gnyis kyis ji lta ba bzhin du brjod pa dang rtogs par mi nus pas rang mtshan brjod med zer ba yin gsungs /
'di gnyis ni /
chos 'dul ba 'di las zhes sogs skabs /
spyir sde snod gsum ka sems 'dul ba'i gdams ngag yin pas 'dul ba yin /
de'ang 'dul ba dang mdo sde'i sde snod kyi brjod bya tshul khrims dang ting nge 'dzin gyi bslab pa gnyis kyis nyon mongs mngon gyur pa dang gnas ngan len pa rags pa 'dul /
mngon pa'i sde snod kyi brjod bya shes rab kyi bslab pas /
sus kyang ma thul bas shes sgrib tshun chad kyi sgrib gnyis bag chags dang bcas pa 'dul ba yin gsungs /
kun btags kyi gdags gzhi'o zhes sogs skabs /
chos nyid la gdags gzhi mi 'jog /
gdags gzhi btags yod la 'jog pa yin /
btags yod gyi chos thams cad la gdags gzhi rang skya thub pa'i rdzas yod re 'jog /
'dus ma byas gyi nam mkha'i gdags gzhi la bar gyi snang ba skya sang pa 'jog dgos pa 'di 'dra dngos por smra ba rnams kyi rang lugs yin gsungs /
kun rdzob dang don dam par yod pa la 'jog tshul gnyis yod de zhes sogs skabs /
dbu ma ba la zhen che ba rnams kyis /
sems tsam skabs su gzhan dbang tha snyad du yod kun rdzob tu yod gsungs pa yod kyang /
'dir ngo bo nyid tha ma 'di gnyis don dam par yod la tha snyad du med pas zhes sogs gong 'og bsgrigs na /
sems tsam rang lugs la gzhan dbang dang yongs grub gnyis kun rdzob tu'am tha snyad du med zer dgos /
rdzas btags kyi skabs su /
bsdu ba las /
mngon par brjod pa la yongs su goms pa'i ming la gnas pa'i rnam par shes pa zhes pa /
rtog pa'i ming yin /
gzugs la sogs pa'i ming can gyi dngos po gzugs la sogs pa'i bdag nyid gang gis yod pa de ni zhes pa /
rtog pa'i snang ngo'i don spyi la zer /
mngon par brjod pa la yongs su goms pa rnam par bsal ba'i ming can gyi rnam par shes pa zhes pa /
sngon 'dzin mngon sum lta bu la byed /
de'i dmigs pa gzugs la sogs pa'i @# / /
ming can gyi dngos po brjod du med pa'i bdag nyid gang gis yod pa de ni zhes pa /
dbang mngon la rang tshugs mngon sum du snang zhing /
snang ba de ltar sgra rtog gis brjod mi nus pa'i dngos po zhig la zer /
de la gang 'jog na sngon po kho rang lta bu 'jog /
mdor na rdzas yod ni /
sngon po lta bu sngo 'dzin mig shes la rang gi tshugs ka rnam 'gyur de ka rang ji lta ba bzhin 'char thub cing /
de'ang ming dang don spyi la ma ltos par rang ngos nas sam rang dbang gis 'char ba de lta bu la rdzas yod zer /
dbang po'i gzung byar gyur pa'i gzugs dang shes pa la rdzas yod kyis khyab zer phal cher dgos /
shes pa'i bag chags ni btags yod du gsungs zhing /
kun gzhi 'dod pa'i lugs la kun gzhi la 'char gsungs /
btags yod ni bum pa'i don spyi lta bu yin la /
de rtog ngor 'char ba phal cher dbang shes kyis bum pa mthong ba dang thos pa sogs la rag las /
de bzhin du shes bya dang spyi mtshan lta bu rdzas spyi de la dpyad kyang go rgyu mi yong /
de lta bu'i rdzas spyi'i rigs la mtshan gzhi 'am khyad gzhi gang yang rung ba re'i steng du sbyar de dpyad dgos /
dper na bum pa shes bya yin pa 'am bum pa'i steng gi shes bya byas na'ang chog de rtog pas btags tsam red /
de rtog pas 'dogs pa yang bum pa mthong ba dang thos pa sogs la rag las /
bum pa lta bu la mtshon na /
rang ga bum pa zhes pa spyi bam de la dpyad na go rgyu mi yong /
bum pa'i cha shas su gyur pa'i dbyibs dang kha dog lta bu 'jal ba mig shes kyi ngo skal yin /
de'i reg bya 'jam rtsub dang lci yang lta bu lus shes kyi ngo skal yin /
de ltar dngos po thams cad la rang rang gi skabs thob kyi yus can shes pa re dang sbyar nas dpyad dgos /
de ltar dpyad pa'i tshe gzugs sgra sogs rang rang gi dbang shes kyi ngo skal la 'byor yong /
de ltar bsam na nyams len la phan nam snyam gsungs /
sems tsam pas rang mtshan gzhan dbang gi dngos po thams cad bden par grub /
rang bzhin gyis grub /
rtog pas btags pa tsam min /
sgra rtog gis kho'i tshugs ka ngo ma de ji bzhin 'jal mi nus /
rtog pa la kho ngo ma mi 'char zhing /
sgra rtog tsam gyis mi 'grub pa'i rgyu mtshan gyis de thams cad mngon gsum de dang sbyor dgos byung /
'o na shes pa de gang la 'char na /
dper na sor mo'i rtse mo de nyid kyis de nyid la reg pa dang /
ral gri'i so de nyid kyis de nyid gcod pa dang /
skyes bu yang zor can yang rang gi phrag pa la zhon lugs med pa ltar /
shes pa yang rang la rang 'char rang gis rang rig zer lugs med /
'o na ji ltar yin na /
dper na ras sngon po'i steng du shal dwangs pa bzhag pa na| sngon po shar ba'i cha gcig dang /
shel rang gi dwangs cha gcig dang gnyis yod pa /
de bzhin tu sngon 'dzin mig shes kyi ngos nas yul sngon po snang ba'i cha gcig dang /
yul can rang nyid rig pa'i cha gcig dang gnyis yod /
phyi ma de la rang rig zer de bzhin du shes pa thams cad la 'jog /
'on kyang rang rig nyams su myong ba'i rang rig mi 'jog bzhag na thug med du 'gro zer /
des na gong gi thugs rtse de ga rang gis @# / /
shes pa la rang rig zer pa zhig kyang dka' las chen pos btsal nas bzhag pa yin /
'di 'dra dpyad na mi bde nga tsho'i blo skyon rkyang ba min grub mtha'i skyon yang yin /
de'i rgyu mtshan gyis thal 'gyur ba'i rigs pa thur la 'phangs pa na /
gnam lcags kyi thog bzhin du 'gro ba de yin mod /
'di tsho shes na thal 'gyur ba'i thun mong ma yin pa'i grub mtha'i mtshams ngos zin yong bas /
thal 'gyur ba'i lta ba shes pa la phan thogs che gsungs /
bla ma r+wa stod rin po ches 'di 'dra gsungs /
'o ngas 'di nas ras sngon bo kha gang bzung nas bstan na /
khyed chos pha gi na sngon po zhig 'dug snyam pa de /
deng sang phyi rol don du snang tshul dang 'char tshul red /
sems tsam pa'i lugs la shes pa'i bdag nyid du grub lugs dang /
phyi rol don gyis stong lugs de shes na /
sngon po de tshur mig gi ldebs la 'byar yod pa red gsungs /
de gsungs mad /
dngos po 'di dag thams cad rang rang snang mkhan gyi nang sems steng gi bag chags smin lugs kyi 'char sgo sha stag red /
dper na 'di nas pha gi'i ri ngos kyi mi zhig la phar bltas pa'i tshe /
rang gis phar bltas pa'i rnam 'gyur dang snang ba de yang /
nang rang gi sems steng gi bag chags zhig smin lugs dang sad lugs kyi lag rjes kyis snang ba red /
pha gi'i ri ngos nas mi zhig gis tshur bltas pa'i snang ba shar pa na /
pha gis tshur bltas pa'i snang ba dang rnam 'gyur de'ang /
nang rang gi sems steng gi de 'phral bag chags zhig sad ba'i lag rjes kyi snang ba red /
dper na rmi lam na mi zhig dang phrad /
de dang gtam lab byas pa sogs rmis pa'i che /
snga nyin gyi bya ba'i bag chags de ka rang shar ba mang po 'dug de dang 'dra /
de bzhin du 'di nas sa phyogs 'ga' zhig la nga tshos nyin lam gnyis kyis 'gro dgos pa /
rdzu 'phrul can dang bya rgod lta bus skad cig gis sleb 'gro ba'ang /
rang rang gi bag chags sad tshul gyi snang ba red /
de min par phyi rol don du grub na 'di nas sa phyogs gcig po de la sleb yun mi 'dra ba mang bo zhig gi gzhi mthun 'jog dgos /
des na grub mtha' gong 'og gi dgag bya phra rags kyi mtshams ngos ma zin pas /
ji tsam zhig bden par med /
don dam par med /
phyi rol don du med byas rung phan thogs med /
bye brag smra ba tsho la gzugs nas sangs rgyas kyi bar rang bzhin gyis med byas na rna ba 'gebs pa red /
de tsho dbang bo rno bas med lugs shig shar byung ba red /
nga tshos grub mtha' gong 'og gi skabs thams cad du gang zag gi bdag med rang ji tsam byas kyang med lugs mgo bas snang rtags ci yang ma byung /
de bzhin du sems tsam skabs phyi don med /
rang 'dzin rtog pa'i zhen gzhir rang mtshan gyis grub pa med sogs ji tsam byas rung snang rtags med par 'jam ril du 'dug /
de las kyang phra ba dbu ma'i skabs su ming rkyang btags yod tsam yin bden par med /
don dam par med /
rang bzhin gyis med sogs ji tsam byas rung snang rtags ci yang med par 'jam ril zhig tu 'dug pa 'di yag po ma red /
ma mtha' @# / /
yang thal 'gyur bas chos thams cad kyi bya byed thams cad ming rkyang btags yod tsam yin /
rang bzhin gyis med zer ba tsho thos na /
mo gsham gyi bus ri bong r+wa'i mdung bzung nas brgyugs zer ba lta bu zhig tu bya byed thams cad stong cham chem go ba zhig byung na'ang blta rgyu zhig yod gsungs /
bla ma rin po che rnam pa tshos de 'dra'i skabs mang por tha snyad brgal nas gsungs ba shin tu mad /
de ha cang gnad che ba yin /
rje yab sras kyi gsung rab rnams su bstan pa rin po che'i dag ther du tha snyad la zhib cha phye yod pa de 'dra ma go bar chos skad log pas /
'ga' zhig la go log skyes yong ba'i gol sa de gcod pas ched yin /
dper na rong Tika pas /
sangs rgyas rang snang la zhing dag pa rab 'byams 'ba' zhig tu snang gsungs pa bkag pa de tshe don bkag pa min tha snyad bkag pa yin gsungs /
gzhan dbang 'jog tshul dang po'i dbang du byas pa'i don dam pa ngo bo nyid med pa dang /
'jog tshul dang po'i dbang du byas pa'i don dam du yod pa gnyis ka yin zer dgos /
'di la 'o na gzhan dbang chos can /
'jog tshul dang po'i dbang du byas pa'i don dam du yod med gnyis ka yin par thal /
de'i dbang du byas pa'i der yod pa yin pa gang zhig /
de'i dbang du byas pa'i der med pa yang yin pa'i phyir /
zhes brtsad chog gsungs /
'jog tshul gnyis pa ltar na zhes sogs skabs /
gzhan dbang 'jog tshul gnyis pa'i dbang du byas pa'i don dam pa ngo bo nyid med pa min /
'jog tshul gnyis pa'i dbang du byas pa'i don dam du med pa yin zer dgos /
rnam dag spyod yul zhes sogs skabs /
gang zag gi bdag med ni /
gtso bor nyon sgrib rnam par dag byed kyi dmigs pa dang /
chos kyi bdag med ni /
gtso bor shes sgrib rnam par dag byed kyi dmigs pa yin gsungs /
lugs 'dis ye shes de rang rig tu bzhed pas zhes sogs skabs 'di dag la /
dka' gnas mang bas dge bshes snga ma tshos nag thom dang po gnyis pa zer /
skabs 'di'i dogs pa byung lugs ni /
gong du 'jog tshul gnyis pa'i don dam du yod lugs dam pa'i don du yod pa dang /
dam pa ni zag med kyi mnyam bzhag ye shes la byas nas de'i don ni de'i yul la bshad de /
bdag med gnyis ye shes de'i yul du yod pas /
'jog tshul gnyis pa'i don dam du yod lugs gsungs pa na dogs pa byung /
ye shes de rang rig tu bzhed pas zhes pa la bshad tshul mi 'dra ba du ma yod /
rje btsun pa rin po ches mnyam bzhag ye shes rang gis rang nyid rtogs pa ye shes rang rig gi don du byas nas de ltar gzigs kyang /
ye shes rang nyid dam pa'i don du mi 'gyur pa'i sgrub byed du yul gang la ltos nas zhes sogs go bde po zhig gsungs yod /
mkhas grub chen po 'jam dbyangs bzhad pa'i rdo rjes /
ye shes de so so rang rig pa'i ye shes yin pa ye shes rang rig gi don du byas nas /
de ltar na ye shes de rang nyid kyis yul du mi 'gyur bas /
de dam pa'i don du 'gyur par thal ba'i skyon med pa'i sgrub byed du yul gang la ltos nas sogs gsungs pa yin gsungs /
@# / /
mdor na dogs pa de'i lan ni skabs 'di'i don dam du yod pa'ang dam pa'i don zer ba dang /
don don dam pa dang /
rnam dag lam gyi dmigs pa mthar thug zer ba rnams don gcig ming gi rnam grangs yin zhing /
dam pa'i don zhes pa'i sgra bshad pa'i tshe /
dam pa ni zag med mnyam bzhag ye shes kyi don nam yul yin pas /
dam pa'i don zhes bshad kyang sgra bshad yin pas khyab pa mi 'cha' ste /
ye shes de'i yul yin pas dam pa'i don zer zhes sgra bshad pa tsam yin gyi /
ye shes de'i yul yin na dam pa'i don yin pa'i khyab ces ma bshad pa'i phyir /
des na dbus mtha' las /
rnam dag spyod yul zhes dang /
de'i 'grel bar ye shes dam pa'i don zhes dang /
rnam par dag pa'i ye shes gnyis kyi yul zhes gsungs pa rnams /
ye shes de'i yul yin pa tsam la mi zer gyi /
ye shes de yul gang la ltos nas de kho na nyid kyi don rtogs par song pa'i yul khyad par ba zhig la dgongs pas /
ye shes rang nyid dam pa'i don du 'gyur pa'i skyon med ces pa'i don yin gsungs /
gzung dang 'dzin pa las grol ba'i / /
zhes sogs la /
gzung 'dzin gnyis stong gi rnam shes bden par yod ces pa ste /
mdor na 'jog tshul dang po'i dbang du byas pa'i don dam du yod ces pa yin gsungs /
ngo bo nyid dang po gnyis kun rdzob tu yod tshul ni /
bsdu ba las /
rgyu mtshan dang rnam rtog zhes sogs skabs /
rgyu mtshan ni kun btags kyi gdags gzhi dang rnam rtog ces pa gzhan dbang gi bye brag cig yin la /
sa sde na rgyu mtshan zhes pa 'dus byas dang 'dus ma byas kyi cha gnyis ka la bshad yod gsungs /
kun nas nyon mongs zhes sogs skabs /
kun nas nyon mongs slong lugs mi gcig gzhan dbang gis dmigs yul tsam byas te slong /
kun btags kyis 'dzin stangs kyi yul byas pa'i sgo nas slong /
de bzhin du gzhan dbang tha snyad 'dogs pa'i mtshan ma'i gzhi dang /
kun btags tha snyad kyis btags pa'i ngo bo nyid du gyur pa'i sgo nas gdags pa'i gzhir song ba red /
rnam bshad rigs pas 'jig rten pa'i shes pa ni /
stong nyid ma rtogs pa'i blo zhig la byed brjod pa ni kun rdzob yin pa'i zhes pas brjod pa de sgra rtog gnyis ka la byed /
des na brjod pa kun rdzob pa sgra rtog tsam gyis khong du chud nus pa la kun rdzob bden pa dang /
de tsam gyis ji lta ba bzhin rtogs mi nus zhing /
'jig rten las 'das pa'i ye shes kyi spyod yul du gyur pa la don dam bden pa zer /
dper na chu chung chung rkang bas brgal nus pa la rkang ba'i 'bab stegs dang /
de ltar mi nus par ko grus brgal dgos pa'i chu chen po la ko gru'i 'bab stegs zer ba dang 'dra /
bsdu ba las /
de bzhin nyid rtogs pa'i mnyam bzhag gi 'phags pa'i ye shes ni don dam par yod par gsungs pa /
kun rdzob tu yod par 'jog pa'i rgyu mtshan snga ma gnyis med pa la dgongs zhes pa'i /
rgyu mtshan snga ma gnyis ni /
kun nas nyon mongs kun nas slong ba dang tha snyad gdags pa'i gzhir gyur pa gnyis la byed /
@# / /
de yang mnyam bzhag ye shes de rjod byed kyi sgra dang de la dmigs pa'i nyon mongs dang rtog pa sogs yod kyang /
de dag gis de ji lta ba bzhin dngos yul du byed mi nus pa'i rgyu mtshan gyis /
kun nas nyon mongs kun nas slong ba'i dmigs pa dang tha snyad gdags pa'i gzhir ma gyur gsungs pa red /
dper na 'jig rten pa'i shes pa'i yul dang /
'jig rten las 'das pa'i shes pa'i yul la bden gnyis bzhg pa dang 'dra gsungs /
rnam bshad rigs par nyan thos sde bas /
don dam pa stong pa nyid ces pa'i theg pa chen po'i mdo sde las /
las dang rnam smin yod la byed pa po ni mi dmigs zhes sogs skabs /
nyan thos sde ba dang sems tsam pa'i rtsod pa dang dris lan 'di dag shin tu gting dpog dka' ba dang /
'di dag zhib par shes pa la grub mtha' gong 'og gis bden gnyis dang /
rdzas btags kyi 'jog tshul zhib la rgyas par shes dgos pas /
de ltar grub mtha' gong 'og gi zhes pa nas khyad par 'byed pa la dga' ba tsam du zad do gsungs pa red /
des na 'dir nyan thos sde bas /
don dam pa stong pa nyid ces pa sher phyin gyi mdo sde rgyas 'bring bsdus gsum lta bu la byed pa yin 'dra /
de las las dang rnam smin yod la byed pa po ni mi dmigs zhes pa la /
bya ba 'bras bu gnyis yod byed pa po med ces pa lta bu zhig tu song 'dug snyam du dogs pa skyes pa yin 'dra /
de yang mdor na chos thams cad don dam par med tha snyad du yod ces pa la bsnyegs pa yin pa 'dra /
de nas don dam du yin nam kun rdzob tu yin zhes pa yod ces pa dang med ces pa de gnyis /
kun rdzob gcig pu'i dbang du byas pa yin nam /
don dam gcig pu'i dbang du byas pa yin zhes 'dri bar snang gi yod ces pa don dam dang /
med ces pa kun rdzob tu'am de las ba zlog ste so sor yod med gang du bstan zhes 'dri bar mi snang /
de la sems tsam pas 'dri ba'i tshe na /
khyod kyis don dam du yin nam kun rdzob tu yin zhes 'dri ba de khyod rang gi lugs kyi kun rdzob dang don dam du zhes pa'am /
kho bo cag gi lugs kyi kun rdzob dang don dam du yin nam zhes dris pa gang yin zhes 'dri dgos /
de ltar dris pa na nyan thos sde bas /
nged rang gi lugs kyi kun rdzob dang don dam gang du yin zhes dri ba yin zer na /
'o na khyod rang gi lugs kyi kun rdzob dang don dam gang yin zhes 'dri dgos /
de'i tshe ming dang brjod pa dang zhes pa nas don dam pa yin no zhe na zhes pa'i bar zer na /
'o na de ltar na las dang rnam smin dang byed pa po gsum ka kun rdzob tu yang yod don dam du yang yod ces lan 'debs pa ni /
'o na de ltar na zhes pa nas rtog la rag go zhes pa'i bar gyi don yin /
yang don dam du yod tshul ni snga ma dang zhes pa /
'jog tshul dang po'i dbang du byas pa'i don don dam du yod pa dang /
kun rdzob tu yod tshul ni /
'jog tshul gnyis pa'i dbang du byas pa'i kun rdzob tu yod tshul yin 'dug pas /
nyan thos sde ba'i don dam du yod tshul dang /
sems tsam pa'i 'jog tshul dang po'i dbang du byas pa'i don dam du yod tshul don gcig pa dang /
nyan thos sde ba'i @# / /
kun rdzob dang /
der yod tshul dang /
sems tsam pa'i 'jog tshul gnyis pa'i kun rdzob dang /
der yod tshul sogs don gcig yin min dang /
yang nyan thos sde ba kho rang gi lugs kyi kun rdzob bden pa dang /
'dir kun rdzob tu yod par bshad pa gnyis kho rang gi lugs la don gcig yin min dang /
sems tsam pa sogs kyi lugs la don gcig yin min dang /
de bzhin du nyan thos sde ba'i don dam bden pa dang /
'dir don dam par yod par bshad pa gnyis /
kho rang dang sems tsam sogs kyi lugs la don gcig mi gcig zhib tu dpyad dgos /
der ma zad nyan thos sde bas /
don dam pa stong pa nyid las /
las dang rnam smin bstan tshul de don dam dang kun rdzob gang yin dris nas gang yin kyang mi 'thad ces pa de /
mdo de sangs rgyas kyis gsungs pa'i lung tshad mar khas blangs pas steng nas 'gal ba brjod pa yin nam /
khas ma blangs par sems tsam pa la khyed cag gis mdo 'di lung tshad mar khas blangs pa dang grub mtha' bzhag pa gnyis nang 'gal zhes 'gal ba brjod pa gang yin dang /
ming dang brjod pa 'jug pa'i gzhi la kun rdzob bden pas khyab ma khyab sogs zhib tu shes dgos pa mang po yod pa rnams ni /
'jog tshul gnyis pa'i kun rdzob tu yod tshul rnams dang /
khyad par du rgyu mtshan dang rnam rtog kun rdzob tu yod tshul bshad pa'i skabs kyi zhib cha rnams la brten nas shes dgos shing /
grub mtha' bzhi ka'i kun rdzob dang don dam gyi 'dod tshul kyang shes dgos pas /
rags rim dka' 'grel dang zhib par rang rang gi gzhung las shes dgos gsungs /
gong du dris pa'i phyogs gnyis pa sems tsam pa khyod rang gi lugs kyi bden gnyis gang du zhes 'dri ba yin zer na /
'o na de gsum 'jog tshul dang po'i dbang du byas pa'i don dam du yod /
gnyis pa'i dbang du byas pa'i kun rdzob tu yod /
spyir kun rdzob tu med zer ba ni don dam du yod tshul ni snga ma dang /
kun rdzob tu yod tshul ni phyi ma ltar te zhes pa'i don yin /
'o na de gsum spyir kun rdzob tu med na gang zag kun rdzob tu yod kyang rdzas su med /
las dang rnam smin kun rdzob tu yod cing rdzas su yang yod la zhes pa ji ltar yin zhe na /
de gsum 'jog tshul gnyis pa'i kun rdzob tu yod ces pa'i don yin gsungs /
bdag med gnyis la brjod du med pa zhes pa sgra rtog gis ji lta ba bzhin brjod du med pa dang /
spyi'i mtshan nyid ces pa chos thams cad de gnyis kyi rang bzhin yin pa'am /
chos thams cad la de gnyis kyis khyab pa'i don yin gsungs /
theg chen pa kha cig zhes pa nas sngar gyi klan ka de 'jug ces pa /
sems tsam pa'i lugs la ngo bo nyid med par smra bas nyan thos sde ba'i rtsod pa de lan don mthun mi thebs te sher mdo sgra ji bzhin par bzung ba'i phyir zhes pa red gsungs /
grub mtha' 'gal can dang gal chen zhes pa gnyis yod kyang /
gzhung gi dngos zin dang bstun na snga ma ltar yin pa 'dra gsungs /
gong du bshad pa de dag shes na rang gi grub mtha' @# / /
la 'gal ba spong nus kyis /
de ltar min na mi nus gsungs /
de dag las gzhan pa'i gzhung nas bshad tshul la /
mdo sde rgyan dang dbus mtha' las bshad tshul gnyis yod pas rgyan las /
rang gi ngo bo la mi gnas phyir zhes pa'i skabs /
myu gud lta ba rang grub pa'i dus gnyis par mi sdod gsungs pa la /
dge rgan rin po ches /
dper na ri'i rgyal po ri rab de bar bskal nyi shu'i yun la sdod /
de rang dus su gnas pa yin /
bar bskal nyi shu'i rjes nas med 'gro /
de mi rtag pa rags pa rags pa cig yin /
de nas rim par phra ru bsam blo btang na /
da lo'i ri rab de da lo'i zla ba dang po'i tshes gcig nas bcu gnyis pa'i gnam gang bar du sdod /
phyi lo'i tshes gcig gi nam langs pa na med /
de bzhin du zla ba zhag mig 'byed btsum gnyis kyi snga ma'i dus kyi ri rab sogs phyi ma'i dus na med /
de ltar phra ru btang na go rgyu zhig yod /
'on kyang de thams cad mi rtag pa rags pa yin /
dus mtha'i skad cig ma snga ma'i dus kyi ri rab de phyi ma'i dus na med pa de ka rang mi rtag pa phra mo yin /
mi rtag pa phra rags kyi khyad par bdag med phra rags bzhin du dgag bya'i sgo nas 'jog rgyu med /
gzhi rags pa dang tshogs na rags pa'i mi rtag pa dang /
gzhi phra ba dang tshogs na phra pa'i mi rtag pa yin gsung gsungs /
'dus ma byas rnams ni 'jig pa'i rgyu med pa'i mi 'jig par bzhag gsungs /
byis pas gtsang bde rtag bdag gam zhes pa'i skabs /
byis pas gtsang bde rtag bdag tu zhen gsungs pa shin tu mad /
nga tshos rang rang gtsang bar bzung /
gzhan mi gtsang snyam nas rnam rtog byed /
rang ya ki sangs rgyas kyi gtsug tor steng du phud kyang a la nga mi gtsang snyam pa phal cher med /
da lta rang gi lus la gtsang bar zhe na /
mi ro 'dra rig na skyug log 'ong pa de shin tu 'khrul /
de gnyis la khyad ci yod /
mi gtsang ba'i rdzas thams cad yod pa khyad med /
da dung deng sang lus la nyon mongs pa brgyad khri bzhi stong tshang bar yod pa 'di lhag par mi gtsang mod /
de bas nyon mongs pa thams cad sems kyi rjes su langs song ba'i ro de gtsang ba'i tshod red /
bde bar yang zhen 'dug ste /
dper na phag pa mi gtsang ba'i rdzab dong du 'gro ldog byed cing /
ma bu'i 'gram pa gtang nas nyal ba de /
kho la bde snang lha rang gi gzhal yas khang du yod pa tsho'i snang ba 'dra mo shar 'dug nga tshos bltas na mi bzod pas skyug bro ba de 'dra red mod /
de bzhin du nga tsho yang deng sang gi lus longs spyod 'di thams cad la bde bar zhen yod pa de dang 'dra /
lha tshos bltas na nga tshos phag la bltas pa bzhin du /
mi mdzes pa skyug bro ba sme ba dri bsnams pas kyang khong tsho brgyal 'gro ba lta bu'i tshod yin pa red /
de bzhin du lha 'og ma 'og ma la gong ma gong ma tshos bltas tsa na de 'dra sha stag yin /
bzugs gzugs med pa tsho bskal ba dung phyur re la ting nge 'dzin gyi ngang du bsdad pas go chod pa 'dra mo de yang /
nyan rang byang sems kyis gzigs tshe dgos pa ci yang med /
kho sngar ting nge 'dzin la @# / /
'jug dus kyi yon tan de je dga' ru ci yang ma song bar /
ting nge 'dzin las langs pa'i skabs su phyir je thu ru 'gro ba las ci yang med pas /
de la snying po gang yang med bskal ba de tsam zhig tu gnyid bsdad pa dang khyad med /
dper na phyi ba dgun gyi ring la gnyid bsdad pa la /
nga tshos bltas na'ang dgos pa ci yang med pas yid smon mi yong ba de 'dra zhig tu gzigs yong /
de bzhin du rtag par yang zhen 'dug ste /
kha sang gang yod de ring yang yod pa'i snang ba 'char ba 'di red /
bdag tu zhen yod pa smos ci dgos /
de gzugs phung la yang bdag tu zhen 'dug phung po'i zar zur 'dra ka ba rtsigs pa sogs la thug byung na /
da thug byung snyam pa de phung po la bdag tu bzung yod pa'i dbang gis red /
mgo lag 'dra thug tshe nga thug byung mi snyam pa de /
de la bdag go snyam du mi 'dzin pa'i dbang gis red /
de ltar gzugs phung la dus rgyun bdag tu 'dzin gyin yod pa de bzhin du /
phung po lhag ma bzhi la yang bdag tu 'dzin gyin yod /
tshor ba bde sdug dang 'du shes bzang ngan skyes pa dang sgo gsum gyi 'du byed sna tshogs byed pa'i tshe /
ngas myong ngas shes ngas byas snyam pa dang /
'chi ba'i tshe rnam shes gcig pu mar nang nas spu bton pa bzhin skye gnas sna tshogs su 'gro tshul bsam pa na 'di 'dra 'di 'dra ru skye rgyu red snyam pa'i skabs la dpags na shes la /
blo de dag bdag 'dzin dngos min kyang de dag skyes pa'i tshe /
phung po de ngag la bdag tu 'dzin gyin yod pa ni /
bdag med phra rags gang la yang blo kha ma phyogs pa'am phyogs kyang dpyad pa ma rdzogs kyi ring la don la yod pa'i bdag dang dgag bya'i bdag gi khyad par mi phyed par dbyer med du snang la /
snang ba ltar du zhen pa'am yin pas yul yul can de gnyis kyi steng na dgag rgyu yin min gyi cha gnyis gnyis 'byed mi thub pa de ka rang gis shes gsungs /
sems tsam pa'i lugs la mdo sde rgyan las /
'dus byas kyi mtshan nyid gsum dang byis pas zhen pa ltar gyi ngo bo nyid med pa bzhi dang bdun po de'i steng du /
kun btus las /
ngo bo nyid med pa gsum bsnan pas bcu dang /
de'i steng du dbyig gnyen gyis gzung 'dzin rdzas gzhan med pa bsnan pas bcu gcig po de /
sher phyin gyi mdo las /
chos thams cad ngo bo nyid med par gsungs ba'i dgongs gzhi yin /
de bzhin du ma skyes pa ma 'gag pa gzod ma nas zhi ba rang bzhin gyis yongs su mya ngan las 'das pa sogs su gsungs pa'i dgongs gzhi'ang yin /
de ltar shes na 'dus byas kyi chos rnams ma skyes pa sogs su gsungs pa dang /
kun nyon gyi phyogs rnams gzod ma nas zhi ba dang /
rang bzhin gyis mya ngan las 'das par gsungs pa la blo ngor mi bde ba med pa red /
de ltar min par rang bzhin gyis sam /
rang ngos nas sam /
rang gi mtshan nyid kyis dang /
don dam par grub pa'i ngo bo nyid med par bzung na /
ngo bo nyid dang po gnyis la dngos su skur ba btab la /
kun btags la yang don gyis skur ba btab pas /
mtshan nyid @# / /
gsum ka la skur 'debs su 'gyur zer /
chos thams cad bcu gcig po de dag gi sgo nas ngo bo nyid med pa sogs lnga bo yin tshul de dag gi bzlog phyogs kyi dgag byed dag gi ngo bo nyid du med pa'i de dag gis ngo bo nyid med pa yin la /
de dag gi ngo bor ma skyes pa'i ma skyes pa yin la /
de dag gi ngo bor ma skyes pas de dag gi ngo bor skyes pa'i 'gag pa med pa yin pas ma 'gag pa yin /
de yang dang po nas dgag bya de dag gi ngo bor ma skyes pa dang ma 'gag pa yin pas /
gzod ma nas sam dang po nas dgag bya'i mya ngan de dag zhi ba'am de dag gis zhi ba yin des na gzugs nas rnam mkhyen gyi bar gyi chos 'di dag thams cad ni /
dang po nas sam gzod ma nas dgag bya'i mya ngan de dag gis zhi ba yin pa de ni /
rang bzhin gyis yongs su mya ngan las 'das pa'ang yin te /
skabs thob la byed pa po gzhan zhig gis dgag bya'i mya ngan de dag dang bral bar byas pa lta bu ma yin par /
chos 'di dag thams cad rang bzhin gyis sam rang rang grub tsam nas dgag bya'i mya ngan de dag las cha thams cad nas yongs su 'das pa yin pa'i phyir /
de'i phyir yongs su mya ngan las 'das pa gang yin pa de la ni /
yongs su mya ngan las bzla bar bya ba cung zad kyang med gsungs pa red /
dper na dang po nas sangs rgyas yin na rjes su sangs rgyas su byed rgyu med pa bzhin no / /
de dag snga ma snga ma rtags su bkod nas phyi ma phyi ma bsgrubs pa ni gzhi bcu gcig po la sbyor chog /
yang bcu gcig po de 'dus byas thams cad la sbyor ba sla la /
'dus ma byas la dang po bdun dang phyi ma ste brgyad po sbyor ba la dpyad rgyu cung zad yod gsungs /
yang mdo las /
mi skye ba'i chos la bzod pa thob ces pa /
ngo bo nyid med par smra ba ltar na /
chos thams cad rang bzhin gyis skye ba med pa dang bden pas skye ba med pa sogs la mi skrag pa'i bzod pa che 'bring chung gsum gang rung thob pa la byed /
sems tsam pa ltar na de ltar khas blangs na skur 'debs yin pas /
de'i dgongs gzhi mi skye ba'i chos brgyad po gang rung la mi skrag pa'i bzod pa gsum po gang rung thob pa la byed /
bzod pa de gsum thob mtshams sbyor lam bzod pa /
mthong lam sdug bsngal chos bzod /
sa brgyad pa gsum la byed pa dbu sems gnyis 'dra /
'khor ba la thog ma'i skye ba med pa dang /
'khor ba na sngon med pa'i sems can mi skye ba gnyis zlos pa lta bu'i dogs pa 'byung gsungs /
sngon med pa'i rnam par mi skyes pa ni /
rtsa'am shing lta bu gsar du skye ba de dang rigs mthun sngon med pa mi srid /
'di la dge rgam rin po ches /
gsol ja bzhes skabs /
da res kyi ja 'di sngon nas da bar ngas 'thung ma myong /
da yang 'di'i skad cig gnyis pa nas 'thung mi srid /
de bzhin du 'dus byas kyi bya bzhag thams cad de 'dra zhig rang yin gsungs te go rgyu chen po yong gsungs /
yongs grub la gzhan 'gyur @# / /
gyi skye ba med ces pa /
mdo las /
dus gsum gyi sangs rgyas rnams byon kyang rung /
ma byon kyang rung /
chos rnams kyi chos nyid 'di ni gnas pa ste zhes pa ltar /
chos nyid yongs grub ni /
rkyen gyis gsar du ma bcos pa'i ngo bo'i rang bzhin de ka rang zhig tu nam yang 'gyur ba med pa la zer /
nyon mongs mi skye ba zad pa shes pa thob pa zhes pas /
lugs 'dir dgra bcom pa spangs pa las mi nyams par bstan gsungs /
khyad par gyi skye ba med pa sangs rgyas kyi chos sku la'o zhes pa'i skabs /
chos sku 'dus ma byas yin pa tsam la zer ba ma red /
sangs rgyas kyi 'dus byas kyi yon tan tsam la'ang khyad par du skye ba'am je che je bzang du song ba'i tshul gyis skye ba med zer dgos /
'di la tshig gis rtsod rgyu yod gsungs /
de la dus gsum gyi chos la zhes sogs skabs /
bye smras bum pa lta bu la nyer len dang lhan cig byed rkyen gyis skye ba'i bya ba bcos /
'jig pa'i bya ba ma bcos /
'jig rgyu rdo dang dbyug pa lta bu gzhan zhig 'jog pa yin zer /
gnas pa'i rgyu gang yin na /
bcom bcag sogs su mi 'gro ba'i thabs do dam lta bu la byed zer /
grub mtha' gong mas /
'dus byas thams cad rang rgyus 'jig par bcos pas /
de la rgyus bskyed pa'i cha nas phan btags pa /
'jig par bcos pa'i cha nas gnod bskyal pa lta bu zhig yin /
de bzhin du pha mas bu 'chi rgyu zhig bcos pa yin /
de bzhin du 'dus byas thams cad la 'dra ba yin tshul shes na /
gnyen bshes longs spyod rnyed bkur snyan grags sogs 'byor ba dang /
dar ba na'ang mi rtag pa'i rang bzhin can yin pa dran nas /
de la chags zhen mi skye ba dang /
de dag dang bral zhing rgud pa sogs byung na'ang mya ngan sogs mi 'byung bas /
skyid sdug dang chos brgyad sogs mgo snyoms pa 'byung bas /
gzhung chen mo rnams gdams ngag tu go ba zhig yong gsungs /
'dus byas kyi skye gnas 'jig gsum dus gcig la grub pa yin /
'dus byas gang yin skyes ma thag de'i 'jig pa yang grub zer dgos pas /
skyes ma thag nas 'jig pa'i ngo bor skyes pas gnas pa'i skabs med zer dgos pa lta du zhig yin kyang /
mi 'jig par gnas pa'i skabs med kyang /
gnas pa'i skabs yod zer dgos te /
'khor 'das bya byed kyi rnam bzhag thams cad skye gnas 'jig gsum dang ldan pa'i 'dus byas kyi rten 'brel 'di ka rang gi steng nas 'jog dgos pas /
tha snyad kyis dpyad mtshams 'jig mtshams 'di shin tu nas gal che gsungs /
rgyan las nang gi skye mched drug bdag dang / /
zhes sogs skabs /
mig sogs nang gi skye mched drug rang skya thub pa'i rdzas yod du gyur ba'i longs spyod pa po'i bdag tu ma grub pa dang /
gzugs sogs phyi'i skye mched drug longs spyod pa'i rang skya thub pa'i rdzas yod kyi bdag gis stong pa gang zag gi bdag med phra mor 'jog gsungs /
theg bsdus ni /
dga' ldan na bzhugs pa'i theg pa chen po stong @# / /
phrag brgya bzhes pa mi yul du ma byon pa zhig las bsdus gsungs /
rang bzhin gyis zhes bya ba tshig gi lhag ma'o zhes pa'i skabs su /
rje yab sras kyis de 'dra zhes tshig zur re la'ang dpyad pa mtha' yas pa spros pa ni gal che ba'i gnas la dpyod pa'i sgo tsam bstan pa red /
rang kha tshig rkang re'i zur la snon bri mang po'i bshad pa byed dgos pa'i nges pa ci yod /
de dgos pa che ba red /
bla ma yongs 'dzin rin po ches /
mtha' na dmigs brtse ma la 'grel ba gnang na'ang lam nyams len gyi rim pa dang sbyor /
de yang /
dmigs med brtse ba'i gter chen spyan ras gzigs / /
zhes pas /
theg chen gyi thabs khyad par can snying rje chen po de gal che bas dngos su bstan nas des thabs kyi cha thams cad bsdus pa yin /
dper na don gal chen gyi 'tshogs 'du la /
grwa sa so so'i las sne'am rgan pa gtso bo re re yong na der 'thus pa dang 'dra /
snying rje chen po gal che ba ni /
mdo las /
chos gcig lag mthil du mchis na /
chos thams cad lag mthil du mchis par 'gyur ro / /
gcig po gang zhe na snying rje'o / /
zhes sogs dang /
dpal ldan zla bas /
snying rje chen po thog mtha' bar gsum du gal che tshul gsungs pa sogs yin /
thabs rkyang ba dang ldan pas mi chog pas /
dri med mkhyen ba'i dbang po 'jam pa'i dbyangs / /
zhes pas /
shes rab khyad par can dang ldan pa de bstan /
thabs shes khyad par can de gnyis dang ldan pa'i sgo nas de gnyis la mkhas na /
nges par mkhas pa thams cad kyi gtsug gi rgyan du song ba yin pas /
gangs can mkhas pa'i gtsug rgyan tsong kha pa / /
zhes gsungs /
des nus pa'i yon tan ha cang gsal po zhig ma thon pas /
bdud dpung ma lus 'joms mdzad gsang ba'i bdag /
zhes pas /
phyi nang gi bdud dpung ma lus pa bcom pas nus pa'i yon tan de bstan pas /
tshigs bcad gcig po des theg chen gyi lam 'bras bu dang bcas pa tshang bar bstan yod /
tshig 'di'i don 'di'o zhes tshig 'grel cig bshad pa mi dka' zhib tu dpyad nas /
lam nyams len gyi rim pa ji ltar bstan tshul la go ba btsal dgos zhes dge rgan rin po ches kyang gsung gsungs /
de ltar dpyod shes na dbang po rnon po zhig gis theg pa che chung gi sde snod kyi tshigs bcad re res kyang /
theg pa de dang de'i lam 'bras kyi rnam bzhag cha tshang re bstan yod pa dang /
rang gi rgyud kyi sgrib gnyis bag chags dang bcas pa'i dngos gnyen gyi lam nyams len gyi rim pa cha tshang re bstan yod pa go yong bas /
gsung rab thams cad gdams ngag tu go ba zhig yong /
de tsa na thar ba dang thams cad mkhyen pa gang bsgrub kyang gdams ngag mang po mi dgos par tshigs bcad re tsam gyis chog pa /
dper na rta thul gyis shA ri'i bu dang /
des mo'u 'gal gyi bu la gdams ngag bstan pa lta bu yin chog gsungs /
rnam 'grel las /
phung po la sogs bye brag gi /
zhes sogs skabs /
chos thams cad kyi bya byed de kho na nyid du ma grub pa la dgongs nas /
yum gyi mdo las /
chos thams @# / /
cad rang gi mtshan nyid kyis med sogs su gsungs zhes sems tsam pas khas len la /
'di ni nyan thos sde ba dang yang thun mong pa'o zhes gsungs pas /
de ltar khas len pa'i mdo sde ba yang yod la /
de'ang bya byed thams cad btags yod yin tshul mdo sems gnyis kas dngos po bden par grub /
don byed nus pa bden par grub /
de gnyis ka mtshan mtshon yin pa bden par ma grub /
rtog pas btags pa tsam yin /
dper na rtsam ril gnyis re re nas bden par grub /
de gnyis tha dad yin pa bden par ma grub /
grub na gcig tu bsres pa'i tshe yod dgos pa las mi snang pa'i phyir /
rtsam ril gcig la'ang de dang 'dra /
de bzhin du ka bum gnyis tha dad yin pa bden par ma grub /
tha dad du bden par grub zer /
mdo sde bas /
tha dad ces pa'i tha snyad btags pa bden par ma grub kyang /
tha snyad de btags pa'i gzhir bden par grub zer /
sems tsam pas /
tha snyad de'i gzhir yang rang ngos nas ma song bas /
de'i gzhir yang bden par ma grub rtog pas phar bskyal ba com yin zer ba'i mtshams 'di thig dgos /
dper na ngas byis pa zhig la bkra shis zhes pa'i ming btags pa'i tshe na /
'dogs sa dang 'dogs pa po bden par grub kyang /
de la ming de btags pa'i cha ni bden par ma grub /
grub na ming de ma btags gong de bkra shis yin dgos /
ming de mgo bas kyang de la bkra shis zer dgos pa las mi zer /
de bzhin du khyad gzhi khyad chos mtshan mtshon spyi bye brag sogs thams cad btags yod yin tshul 'dra gsungs /
bya rog gis khang bzang mtshon gsungs pa /
dper na bkra shis kyi khang thog na bya rog cig yod pa'i tshe /
gzhan zhig gis bkra shis kyi khang ba gang yin dris pa na /
bya rog yod pa de yin byas chog /
de'i tshe bya rog dang khang ba gnyis so sor bden par grub kyang /
bya rog des khang pa de mtshon pa'i cha de bden par ma grub /
grub na bya rog de babs pa thams cad bkra shis kyi khang pa yin pa'am /
bkra shis kyi khang thog na bya rog de rgyun du yod dgos pa sogs su 'gyur gsungs /
rje yab sras kyi gsung na /
nyan thos sde bas /
sher phyin gyi mdo sangs rgyas kyi bkar khas len pa dang mi len pa'i tshul gnyis gsungs yod pa de /
kru sgrub yab sras dang thogs med sku mched sogs kyis theg chen bkar ma bsgrub gong gi nyan thos sde bas khas mi len pa dang /
de ltar bsgrubs rjes kyi nyan thos sde bas khas len pa yod pa la dgongs pas 'gal ba med gsungs /
dgag bya sgro 'dogs ngos bzung ba zhes pa'i skabs /
bstan bcos chen po 'di lta bus lta ba gtan la 'bebs pa'i skabs su /
gtso bor sgro 'dogs lhan skyes kyis 'dzin tshul rtsad bcad nas ngos 'dzin dgos pa yin mod kyang /
thog mar rags rim nas shes dgos pas /
grub mthas btags pa'i kun btags kyi 'char tshul /
rgyang 'phen nas bye mdo'i bar gyi gang zag dang chos kyi bdag yod pa 'thad @# / /
phyogs su bsgrubs pa'i dgag sgrub ci tsam byas pa thams cad kyis khas len brjod nas de thams cad bdag 'dzin lhan skyes kyis 'dzin stangs bsgrub pa'i rgyab skyor sha stag yin tshul dang /
de 'gog pa'i rigs lam bstan pa rnams slob pa'i tshe na /
rang gi kha nas ma bshad pa ma gtogs zhe phug na khas len de b+ching yod pa dang /
don gyis 'chang gin yod pa ngos e zin /
de la gnod byed e thebs blta dgos kyis /
phar gzhan la gnod byed e thebs blta ba lta bu'i kha phyir bltas kyi dgag sgrub de lta bus ci yang mi phan /
'dre shar sgor gnod pa la glud nub sgor gtong zer pa ltar 'gro nyen yod gsungs /
sgra mi rtag par bsgrub pa'i tshe sgra'i steng du rtag pa rigs pa'i dgag bya yin me zer mi nyan /
kun btags kyi steng du bden grub zer na'ang de dang 'dra'am snyam /
kun btags rang gi mtshan nyid kyis ma grub par 'dzin pa zhes sogs skabs /
mdo sems gnyis kyi rtsod pa phra mo de 'di na bshad yod /
gang la rtsod na gzugs lta bu sgra rtog gi 'jug gzhir ram /
tha snyad btags pa'i gzhir ram /
ming dang brdar btags pa'i ngo bo nyid du zhes /
la don gyi yi ge gang rung zhugs pa der rang gi mtshan nyid kyis yod med rtsod kyis yod med tsam la rtsod pa min no / /
de yang gzugs gzugs zhes pa'i tha snyad 'jug pa'i 'jug gzhir /
rtog pas btags pa tsam dang /
rtog pas bzhag pa tsam dang /
rtog pas phar bskyal ba tsam yin byas na /
ra sgra de las su bya ba dang de nyid kyi gzhi mthun yin /
gzugs gzugs zhes pa'i tha snyad 'jug pa'i 'jug gzhir yod med dang /
der rang gi mtshan nyid kyis grub ma grub byas tshe /
tha snyad pa'i bdun pa dang de nyid kyi gzhi mthun yin /
gal te gzugs sogs ming dang brda'i yul yin pa zhes sogs skabs /
rtog pa la dngos su snang ba'i dngos yul dang /
dngos su ma snang yang gtso bor zhen sa'i zhen yul gnyis su phye nas /
dang po'i rang ldog dang gzhi ldog gang yang rang gi mtshan nyid kyis grub pa skabs 'dir 'gog rgyu'i gtso bo yin na /
don smra gnyis kyis dngos med du grub zin pa'i skyon dang /
de bkag pa'i stong pa bsgom pas sgrib pa mi 'dag pa'i skyon gnyis 'jug /
'dir dngos kyi brjod bya dang rjod byed don spyi dang sgra spyi zhes pa'i skabs la dpags na /
dngos kyi brjod bya don spyi dang /
rjod byed sgra spyi zhes gsungs bzhed pa e yin snyam na'ang sngon med pa'i gtam du rtsi nyen 'dug kyang /
'og tu gnod 'joms kyi bshad pa rtog pa la rjod byed sgra spyi dang /
brjod bya don spyi snang ba ni zhes pa'i skabs /
rje rang nyid kyang de ltar sbyar ba'i gsal kha byung gsungs /
gzugs sogs rjod byed kyi zhen yul yin pa 'gog pa la zhes sogs skabs /
gzugs sogs rtog pa'i zhen gzhir 'gro tshul gyi steng 'di nas mdo sems kyi khyad par dang /
rang lugs kyi dgag bya'i tshad dang lta ba'i go rgyu dang bcas pa'i @# / /
zhib cha btsal dgos na'ang /
zhen yul gyi gzhi ldog dang rang ldog tsam rang mtshan gyis grub pa 'gog na /
grub mtha' dang 'gal ba dang grub zin bsgrubs pa'i skyon gnyis rim par 'byung tshul shes dgos gsungs /
'di ltar 'di 'gog pa na zhes sogs skabs /
skabs 'di'i sgro 'dogs 'gog yul la rang sde yod de /
rang gi ston pa'i lung gis bkag pa'i phyir /
gzhan sde yod de rang sde yang zhes pa'i yang sgra'i don yod pa'i phyir gsungs /
ngo bo nyid med par smra ba zhes pa 'di 'dra'i skabs mang por gtso bor thal 'gyur ba la go dgos pa yod la /
rang rgyud pas kyang /
gzugs sogs rang 'dzin rtog pa'i zhen gzhir rang gi mtshan nyid kyis grub par khas len pas skabs 'di'i phyogs sngar bzhag chog gam snyam /
rang rgyud pa dag ni thal 'gyur ba las gyes pa dang /
de'i phyogs su bsdu ba 'dra mo zhig yin /
dper na se ra byas pa lta bu yig cha gcig pa la nang gses kyi dge bshes 'ga' zhig la khas len mi mthun pa gcig gnyis byung ba lta bu red /
theg bsdus las gsung pa'i rigs pa gsum ni /
ming gi snga rol blo med phyir dang gcig /
mang ba'i phyir dang gnyis /
ma nges phyir dang gsum po 'dis bstan /
phyi ma 'di la ma 'dres phyir zer dgos sam snyam gsungs /
'di'i skabs su sgrub byed 'phen pa'i thal 'gyur gyi thal chos gsum sogs bstan tshul yang zhib rgyas gsungs /
gzugs sogs rtog pa'i zhen gzhi yin pa de don dam pa'am zhes sogs skabs /
gong du rigs pa gsum gsungs skabs /
gtso bor sgra la sbyar nas sgra'i 'jug gzhir rang gi mtshan nyid kyis grub ma grub dngos su bshad /
de kho na bzhin du rtog pa'i zhen gzhir yang sbyar rung ste /
rigs pa dang bo lta bu la mtshon na /
lto ldir ba chos can /
khyod bum pa'o snyam pa'i rtog pa'i zhen gzhir rang mtshan kyis ma grub ste /
grub na khyod la bam pa zhes pa'i tha snyad sbyar ba mi shes pa dang /
tha snyad de ma btags pa'i snga rol nas kyang khyod mthong tsam nyid nas 'di bum pa'o snyam pa'i blo don mthun skyes dgos pa las mi skyes pa'i phyir zhes sbyor /
mang pa'i phyir dang ma nges phyir gnyis kyang rtog pa la sbyor tshul de dang 'dra /
de ltar chos thams cad ming brda'i tha snyad kyi gzhir rtog pas bzhag pa tsam ma gtogs rang ngos nas ma grub par shes na bstod smad sogs la chags sdang sogs mi 'byung /
dper na mi zhig la rkun ma zhes btags na de 'dra'i rku ming btags pa'i gzhir /
rtog bas bzhag pa tsam ma gtogs rang ngos nas ma song bar shes na sems 'khrug pa dang yid mi bde ba mi 'ong ba /
rdo 'am shing lta bu la rku ming btags pas phan gnod ci yang mi yong ba dang 'dra /
'di'i ming 'di'o zhes brda' mi shes pa la yang dgag bya sgro 'dogs yod la zhes pa'i skabs /
'di shin tu gal che ba zhig yin /
ming brda' gtan nas mi shes pa'i byis pa tsho la'ang /
dbyibs kha dog mdzes pa'i gong bu khra rig rig 'dra mi 'dra mang po bstan pa'i dus su /
de'i kha dog sogs mig gis mthong ba'i mod la yid shes rtog pa cig skyes /
yid @# / /
shes rtog pa de skyes pa dang mnyam du rtog pa des tha snyad brjod rgyu zhig dran nas /
kha gdangs ya kha ma kha 'dar 'gul a 'ong zhes sgra 'don cing bshad rgyu'i rnam 'gyur ston pa de /
tha snyad 'dogs kyin yod btags pa nyags pa'i rtags yin /
der ma zad bya dang bye'u tshun chad dud 'gro 'di tshos kyang /
gzugs kyi khyad par gsar ba re mthong ba na /
brda' dang tha snyad 'dogs rgyu'i rnam 'gyur lhang lhang byed pa 'di /
thog ma med pa nas gang snang thams cad la brda' dang tha snyad sna tshogs 'dogs kyin bsdad pa'i bag chags kyi dbang gis yin /
bum pa mthong nas tha snyad 'dogs pa'am brjod pa la nges par bum pa zer dgos pa ma red /
bum pa la a dang 'ong zhes kyang zer chog pa rtog yul na yod pa'i rtags kyis zla sgras brjod rung du sgrub pa'i rigs pas kyang 'grub /
de ltar ming gi 'dogs lugs mtha' yas pa yod pa ni /
'dzam bu'i gling 'di gcig po na'ang skad rigs mi 'dra ba brgya phrag mang bo yod pa de thams cad kyis rang rang gi skad kyis 'dogs /
dper na lto ldir ba la bum pa zer ba nga tsho bod kyis lab tshe gcig po 'di yin /
gzhan na g+ha Ta sogs mtha' yas pa zer yod /
de yang skabs don ming brda' mi shes pa la mtshon na /
byis pa'i rgyud kyi sngon 'dzin rtog pa la /
sngon po de tha snyad cig gi gzhir snang ba gong du bshad pa bzhin mngon sum gyis grub /
de'ang thog ma med pa nas gzugs sgra sogs gang dang gang snang ba la gzugs so sgra'o zhes sogs ngo bo dang /
mdzes so snyan no zhes sogs khyad par du ming btags btags pas bag chags kyis goms shugs shin tu 'thug pa'i dbang gis red /
de yin yang los yin /
skye ba re re tsam gyis goms shugs kyang skye ba phyi ma de la 'bad med lhun grub tu 'char na /
skye ba thog ma med pa dang grangs med pa nas rgyun du goms pa'i goms shugs rang ga rtsol med du shar yong ba shin tu nas kyang rigs pas 'grub sla /
de'i phyir shes pa de la sngon po tha snyad kyi gzhir rang gi mtshan nyid kyis sam rang bzhin gyis grub par snang ba'i snang tshul der 'char tshul nges par yod pas /
de'i rgyud la de 'dra'i sgro 'dogs bzhag chog pa yin /
gang la brda' 'dogs pa'i dngos kyi yul zhes pa nas smra mod kyang 'dra'o zhes pa'i bar gyis /
mdo sde bas /
gzugs gzugs 'dzin rtog pa'i zhen gzhi yin pa rang gi mtshan nyid kyis grub par 'dod pa bstan zhing /
'dus byas kyi steng gi bya byed las gsum thams cad btags yod du 'jog pa mdo sde ba'i grub mthar 'dug pas /
sems tsam ba'i skabs su mdo sde bas /
kun btags la rang gi mtshan nyid kyis grub pa'i khyab pa khas len par rje btsun chos kyi rgyal mtshan dpal bzang bos bzhed pa ni /
shin tu rmad du byung ba'i legs bshad chen por snang ngo /
tshad ma ba la grags pa'i rang mtshan ni /
tshad ma sde bdun nas don byed nus pa la rang mtshan du bshad pas rang mtshan der mi 'dod ces pa'o / /
'di dang snga ma gang rung bsgrigs na rje btsun pa'i gsung de lhag par 'grig go /
gzhung lugs chen mo'i dka' gnas dang grub mtha' gong @# / /
'og gi bzhed tshul phra zhing phra ba so sor 'byed tshul gyi steng nas mkhas mi mkhas kyi khyad par 'jog dgos kyis /
rang ga rnam grangs mang po shes mi shes kyi sgo nas 'jog pa min /
snga mo sa skya paN chen mkhas grags che bas /
khams pa glen pa gsum gyis ri mo 'khyag 'khyog ci yin gang yin mi shes pa 'ga' bris nas /
'di la nged rang tshos ka zer kha zer /
de sa skya paN chen gyis e mkhyen blta zhes gros byas nas /
de ltar gzigs phul te zhus pas cang mi shes pa a /
yi ge 'dra ma red gsungs pas /
de rnams kyis sa skya paN chen thams cad mkhyen pa ma red ces kha btang ba gsan pas /
glen pa 'ga' yis gros byas nas / /
kyag kyog cig la ka zhes btags / /
sa skya paN chen blun por bsgrags / /
zhes gsungs zer /
yang khams pa 'ga' zhig gis /
sa skya paN chen la khyed thams cad mkhyen pa yin na /
i 'gi mi 'gi ra 'gi gsum gang yin zhes zhus pas ma mkhyen zer /
de tsho ha cang blun por song bas mkhas zer ba de ma shes pa'i blo skyon red /
thams cad mkhyen pa zhes pa'ang phyi nang gi 'jog lugs mi gcig /
phyi rol pa tshos mtha' na sran ma zlum po tsher ma rno ba la sogs pa /
mdor na snod bcud kyi 'jig rten dang bde sdug thams cad tshangs pas bcos /
de'i phyir tshangs pa thams cad mkhyen pa yin zer /
des bcos pa yin pa 'dra mo zhig byung ba red /
ces dge rgan rin po ches gsungs /
de la rang sde thar ba don gnyer ba tshos bsam tshe /
skye rga na 'chi la sogs ba'i sdug bsngal thams cad 'dis byas na /
de la skyabs su song bas ci byed /
skyabs zer ba sdug bsngal thams cad las skyob pa zhig la zer ba yin mod snyam yong /
der ma zad de dag gi thams cad mkhyen pa zhes pa de lta bu thar ba don gnyer la nye bar mi mkho ba zhig yin pas /
'di yis srin bu'i grangs mkhyen pa / /
nged la nyer mkho 'ga' yang med / /
gsungs pa red /
rang sde nang ba sangs rgyas pas thams cad mkhyen pa zer ba /
grol ba don gnyer la nye bar mkho ba'i blang dor phyin ci ma log par ston pa zhig la zer /
de yang sdug bsngal gyi nyes dmigs ngo sprod de'i rgyu ngos bzung de'i gnyen po tshang la ma nor bar bstan nas /
de spangs pa'i 'bras bu thob par byed pa ste /
mdor na bden bzhi'i blang dor phyin ci ma log par ston shes pa zhig la bzhed pas /
de ltar mi shes na gzugs bzang ba dang rigs rus go sa mtho ba nor longs spyod che ba tsam la mkhas pa yang mi zer na thams cad mkhyen pa ga la zer /
des na blo gzu bos rang gzhan gyi gzhung la legs par brtags shing dpyad de /
rang gi ston pa dang bstan pa la mi bslu ba'i skyabs su tshad mas drangs pa'i yid ches kyi dad pa brtan po'i sgo nas skyabs su 'gro ba dang /
thos bsam sgom gsum sogs la 'jug dgos gsungs /
de dag gi mang po zhig zhes sogs skabs /
nam mkha' lta bu ming brdas 'jog mi nus te /
'dod pa'i dbang gis bzhag pa tsam ma yin pa'i phyir /
de thogs reg bcad tsam gyi med dgag blo yul du 'char dgos pa'i phyir /
sgra @# / /
rtag stong yang de dang 'dra /
rje btsun pa'i drang nges rnam 'byed du byas pa sgra rtag stong du bsgrub pa'i grags rtags yang dag zer rgyu'i grags zhes pa chad 'dug /
de yi ge ma dag pa'i skyon che shos shig red bcos dgos gsungs /
phyi rol la ltos pa'i gzung 'dzin 'gog pa ni zhes sogs skabs /
phyi don 'gog pa'i rigs pa'i gnad ni /
rdul cha med dang gzung 'dzin gyi mtshan nyid skyes 'dra ba dang rdul 'dus pa dang phra rab gzung don yin pa 'gog pa'i rigs pa rnams yin /
gzung 'dzin gyi mtshan nyid skyes 'dra ba 'gog pa'i rigs pa ni /
mdo sde bas /
sngon po chos can /
khyod rang 'dzin mig shes la rang gi rnam pa gtod byed yin te /
khyod 'dzin mig shes de khyod las skyes shing khyod dang 'dra ba'i phyir zer /
de la sems tsam pas /
'o na sngon 'dzin mig shes skad cig dang po chos can /
khyod rang gi skad cig gnyis pa la rang 'dra'i rnam pa gtod byed yin par thal /
khyod skad gnyis pa de khyod las skyes shing khyod dang 'dra pa'i phyir /
'dod na /
rang yul sngon po la mi 'pho bar thal lo / /
zhes dang /
yang sngon 'dzin mngon sum chos can /
khyod rang gis drangs nas skyes pa'i sngon po nges pa'i nges shes la rang 'dra'i rnam pa gtod byed yin par thal /
zhes sogs sngar ltar sbyar nas 'gog /
'di yul la sbyar nas 'gog tshul yin /
yul can la sbyar na /
phyogs snga ma sngon 'dzin mngon sum chos can /
sngon po gzung don du byas nas myong ba'i mtshan nyid can yin te /
de las skyes shing de dang 'dra ba'i phyir zer ba la /
sngon 'dzin mngon sum gyis drangs nas skyes pa'i sngon po nges pa'i nges shes chos can /
khyod rang 'dren byed kyi sngon 'dzin mngon sum gzung don du byas nas myong bar thal /
khyod de las skyes shing de dang 'dra ba'i phyir /
zhes dang /
yang sngon 'dzin phyi ma chos can /
zhes sogs sngar ltar sbyar nas de dag la /
'dod na /
yul la mi 'pho bar thal /
zhes 'gog /
'di dag dang gong du 'o na rnam shes rtog pa'i zhen gzhi yin pa de zhes sogs kyis rtsod lan 'di dag la brten nas shes pa dang /
shes pa'i spyi phyi don du snang ba'i mngon sum dang /
de dag de ltar du snang zhing zhen pa'i rtog pa sogs yod med kyi phra ba'i dka' gnas dpyod dgos pa mang po yod gsungs /
rang gi sa bon gang las su / /
zhes sogs skabs /
mdo sems thams cad kyis skyes pa la rang gi mtshan nyid kyis grub pa'i skyes pa sha stag gis khyab pa thugs la bcings nas /
bye mdo gnyis kas nang gi shes pa la ma ltos par phyi rol don gzhan du skyes zer /
sems tsam pas /
nang sems steng gi bag chags so so'i khyad par smin pa las skyes zer /
thal 'gyur bas /
de thams cad min rgyu rkyen gang dgos tshogs ba tsam las skye bas rkyen nyid 'di pa tsam yin /
rgyu rkyen tshogs tshul bzang ngan 'bring gsum las 'bras bu bzang ngan 'phring gsum 'byung pa yin zer /
rkyen nyid 'di ba tsam zhes pa'ang /
'jig rten pa la yongs su grags pa'i rgyu dang rkyen 'di pa tsam mam 'di ka tsam yin gyis /
lkog @# / /
cig na bag chags zer ba dang rang bzhin zer ba lta bu'i mi dgos ba'i rgyu rkyen sgro btags mang bo mi 'jog pa'i don yin gsungs /
sems tsam pa'i lugs la /
sems steng gi bag chags sad pa'i tshe gzung pa'i rnam par 'char rgyu dang /
'dzin pa'i rnam par 'char rgyu'i bag chags rdzas so so ba gnyis mi 'jog /
bag chags gcig gi lag rjes gzung 'dzin gyi skye mched gnyis su snang ba /
rnam pa gnyis su zhes pa'i don yin gsungs /
'khor lo bar ba'i dgongs gzhi ni 'khor lo dang po'i bstan don nam sgras zin la dngos la gnod byed yin /
'khor lo dang po'i dngos la gnod byed de 'khor lo bar ba'i bstan don yin sgras zin min /
sher phyin man ngag las /
'khor lo gsum gyi drang nges kyi khyad par phye ba sems tsam spyi dang mthun yang /
nges don gyi mdo la mdo rang nyid dang gzhan dang rang gzhan gnyis kas /
nges don du 'grub pa gsum bzhed pa 'dra mo zhig kyang gsungs pa yod /
'khor lo bar ba la drang don gyi mdor mdo gzhan gyis bsgrub pa dang /
rang gzhan gnyis kas bsgrub pa dang gnyis bzhed pa 'dra dpyad dgos ba 'ga' zhig 'dug /
de yan chad kyis mdo sde dgongs 'grel la brten pa sems tsam pa'i skabs cung zad zhus pa yin gsungs / /
! /
gnyis pa blo gros mi zad pas bstan pa la brten nas drang nges 'byed pa'i phyogs la gnyis zhes sogs skabs /
dpal mgon 'phags pa klu sgrub kyis /
dge pa 'di yis skye bo kun / /
bsod nams ye shes tshogs bsags cing / /
bsod nams ye shes las byung ba'i / /
dam pa sku gnyis zhes gsungs pa ltar /
theg pa chen po'i 'thob bya mthar thug 'bras bu sku gnyis zung 'brel thob pa la /
lam tshogs gnyis zung 'brel lam thabs shes zung 'brel la bslab dgos /
de yang gzhi bden gnyis kyi rnam dbye legs par gtan la 'bebs pa la rag las pa yin te /
ye shes kyi tshogs bsog pa la don dam dang /
bsod nams kyi tshogs bsog pa la kun rdzob kyi rnam bzhag legs par shes dgos /
'o na ye shes kyi tshogs bsog pa la don dam shes dgos kyang /
bsod nams kyi tshogs bsog pa la kun rdzob kyi rnam bzhag thams cad shes ci la dgos snyam na de gal che /
rgyu rkyen sna tshogs 'dus pa las skyes la myu gu lta bu la /
sa bon chu lud drod gsher sogs gtso che chung med /
rgyu rkyen thams cad 'dzoms na kho skye yong ba chos nyid yin /
sems can thams cad kyis bkag rung mi khog sangs rgyas thams cad kyis bzlog rung mi zlog /
rgyu tshogs grangs ma tshang na thams cad kyis 'then rung mi skye /
de bzhin du bla ma dge ba'i bshes gnyen gyi gdams ngag dang bsags sbyang sogs gnad du song na /
slob ma'i rgyud la nyams rtogs kyang tshegs med du skyes yong /
ma tshang ba med pa'i rgyu las 'bras bu skye ba rten 'brel gyi chos nyid yin /
rten 'brel kyi rnam dbye mi shes par rang ga stong rkyang tsam gyis ci yang mi @# / /
yong /
des dge sdig gi blang dor yal bar dor nas rgyud chud zos su 'gro ba'i nyen chen po yod /
rten cing 'brel bar 'byung ba'i rnam bzhag de zhib par shes na /
rgyu 'bras la rtsis che ru lhag par 'gro /
de nas byams snying rje byang chub kyi sems dang sbyin sogs la ci nas kyang brtson pa zhig yong /
de nas rgyud je smin du song nas mngon mtho nges legs kyi gzhi legs par tshugs yong /
rten cing 'brel bar 'byung ba'i rnam bzhag 'di bsam gyis mi khyab /
sngon thams cad mkhyen pa skal bzang rgya mtsho ba de nyid /
dge bshes chen po bsam blo mi'u thung ba la thugs shin tu dgyes pa red /
khong lan cig rgyal ba'i sku mdun du song nas bdag skye ba phyi mar gar skye lung bstan du gsol zhus pas /
'o khyod 'di nas shi ma thag glang gog r+wa sngo seng nge ba zhig tu skye rgyu red gsungs pa la /
dge bshes mi'u thung ba gad mo sha stag byas pas /
rgyal ba thams cad mkhyen pas khyod kyis ci bsams nas bgad gsungs pas /
'o legs so nged mtshan nyid pa'i rigs lam la phyi ma ba lang du skye na'ang sngon la bar srid grub /
de nas glang pho mo 'phrad ba'i mngal du zhugs /
rim pas sha rgyas spu thogs r+wa skye dgos pa las /
nga 'di nas 'phos ma thag de dag gang yang byed long med par glang gog r+wa sngo seng nge ba zhig tu yud kyis 'gro gsungs pa 'di la gad mo shor ba lags zhus pas /
rgyal ba thams cad mkhyen pa yang bzhad bzhad nas /
'o da khyod skye ba phyi ma dge slong cig tu skyes nas nga'i 'khor du 'gyur ba yin gsungs pa la /
de 'dra lhag par yang nged rtog ge ba'i rigs lam la mi shong ba zhig red lags /
da lta glang du skye gsungs nas da yang dge slong du skye gsungs pas /
ngas bar skabs der bshags pa ma byas dge ba ma bsags par ci la 'gyur 'gro zhus pas /
'o de nged rang gnyis kyi nang nas nga yul khyad par can du song yod /
'phags pa spyan ras gzigs kyis byin kyis brlabs yod pa lta bu zhig yin pas /
khyed kyis rtsed mo yag po byas te nga dga' ba dang mgu bar byas pas /
glang du skye 'gyur gyi sdig pa de dag nas dge slong du skye ba'i rten 'brel 'grigs pa red gsungs /
yang a ka bsod nams bzang po bya ba tshad ldan gyi skyes bu dam pa zhig yod pa de la /
rjes ma sku skyes de tsam zhig ma byung bas /
slob ma dge ba'i bshes gnyen 'ga' zhig gis /
paN chen thams cad mkhyen pa dpal ldan ye shes la /
sku skyes 'di ngos ma zin pa 'dra /
bla ma grub pa'i dbang phyug de la 'di 'dra'i sku skyes mi 'ong thang ba la zhus pas /
yin pa srid de a mdo pa kha tsha drag pas /
yul gnyan po re la kha btang 'dra shor ba yin shas che gsungs /
khong gis thams cad mkhyen pa skal bzang rgya mtsho la kha btang zhig song yod tshod 'dug ces gleng /
des na ltos grub tha snyad pa'i 'jog tshul shes pa 'di /
bsod nams kyi tshogs bsog pa sogs blang dor byed pa la shin tu mkho ba zhig yin /
de'i phyir slob pa'i dus na shin tu dga' zhing don che ba bden gnyis @# / /
zung 'brel zhig e lob blta dgos /
nyams su len pa'i tshe na thabs shes gnyis gcig grogs su gcig 'gro ba'i zung 'brel cig e yong blta dgos /
gal te mi yong na don dam gyi dpyad pa 'di rang gal che /
kun rdzob 'jog lugs gang 'dod kyis mi zer bar /
re zhig don dam blos gang dpag gis tha snyad kyi 'jog tshul 'di gal che /
rten cing 'brel bar 'byung ba'i rgyu 'bras kyi rnam bzhag 'di mi bshig zer dgos /
de'i phyir zab mo blta dka' ba rtogs par dka' ba zhes pa'ang stong rkyang gcig pu la mi bya /
stong pa rten 'byung dang rten 'byung stong pa'i don du song ba'i snang stong zung 'brel du tshad mas nges pa rnyed pa la go dgos gsungs /
mdo sde gang dag bdag dang sems can dang zhes sogs skabs /
mdo las /
gang zag gi ming gi rnam grangs mang po gsungs pa 'di /
sngon bskal ba dang po'i dus nas rim gyis de skad btags pa red /
de yang gang zag gi sgra bshad sdud 'grel rtogs slar sems rgyud nyon mongs pas gang zhing phyir lud pa'am zag pa la bshad /
zag tshul ni /
sems can rnams rang rang gi nyon mongs pa rgyas pa'i rnam 'gyur gyis las bzang ngan sna tshogs bsags pa'i rnam smin dang /
bdag 'bras rigs drug so so'i snod bcud bzang ngan sna tshogs su shar zhing khyab pa dang rgyas pa la bshad chog /
shed ni she mong dang nus pa la bya zhing /
de yang dngos po gzhan skyes pas nus pa dang gang zag skyes pas nus pa'am /
don byed lugs mi 'dra ba zhig la bshad /
shed bu ni shed las skyes pa'i bu zhes pa'o / /
de bzhin du ming gi rnam grangs so so la sgra bshad tshul so sor yod /
de yang 'jig rten na dmyal ba nas sangs rgyas kyi bar gyi gang zag cig yod tshad thams cad kyis rang rang gi tshod kyis chos dang 'jig rten gyi bya byed sna tshogs shig byed kyin yod pa 'di thams cad gcig gi don du yin /
gang gi don du yin na bdag dang nga'i don du yin /
de yang bdag dang nga zer ba zhig med na blang dor dang bcing grol sogs 'khor 'das kyi bya byed thams cad kyi gzhi med par 'gyur bas /
nges par yod ni dgos la yod na ji lta bu zhig tu yod snyam na /
de yang grub mtha' la ma zhugs pa rnams kyis rang g.yod snyam pa tsam las yod tshul rigs pas dpyad nas 'jog pa min la /
rgyang 'phen nas thal 'gyur ba'i bar gyi grub mtha' smra ba rnams kyis bdag la sogs ba 'di dag bcing grol dang /
'khor 'das la sogs pa bya byed thams cad 'jog pa'i gzhi mthar thug gal che shos zhig yin pa'i yod pa la sgrub byed dang /
med pa la gnod byed sna tshogs bstan ba'i sgo nas rang rang gi blo ngor mi bde ba med pa re 'jog /
de yang rtag chad kyi mtha' gnyis dang bral ba'i dbu ma'i rnam bzhag mthar thug par 'dod cing /
de bzhin du bya byed thams cad la 'dod de dbu ma thal 'gyur bas rigs pas phul nas dpyad pa'i tshe na /
rang rgyud pa man chad kyis bdag la sogs pa'i chos thams cad kyi steng du /
grub mtha' bzhag pa thams cad rtag chad kyi mtha' gnyis @# / /
po gang rung las ma 'das pas dbu ma'i lam mthar thug par song ba med la /
dbu ma'i lam mthar thug ma rtogs par thar ba dang thams cad mkhyen pa gang yang bsgrub mi nus pas /
de'i phyir dbu ma'i lam mthar thug pa gtan la 'bebs pa'i phyir du /
gsung rab kyi drang nges phye ba yin pa'i tshul shes dgos gsungs /
ting nge 'dzin rgyal bo las /
stong pa bde bar gshegs pas bshad pa ltar / /
zhes sogs drang don du 'grel lugs la /
sems tsam pas /
rjod byed kyi tshig de'i sgras zin nam dngos zin ji lta ba bzhin du khas blang du rung gi rung mi sgo nas 'jog /
thal 'gyur bas /
de tsam min par brjod bya'i don de gnas lugs sam yin lugs mthar thug yin min dang /
de las lhag par drang du yod med kyi sgo nas 'jog /
de'i phyir 'dis ni 'dus byas mi rtag pa dang rgyu las 'bras bu 'byung bar gsungs pa sogs kyang drang don du 'grel lo / /
rang rgyud pa rnams ni /
gnas lugs bstan pa de tsam gyis mi chog pa red /
de'i steng du sgra ji bzhin du khas blang du rung ba snon no / /
de yang thal rang gi dgag bya phra rags kyi khyad par gyi dbang gis yin /
thal 'gyur ba'i lugs la /
nges don gyi mdo la khyad par de ltar mi sbyor bas /
nges don gyi mdo la sgra ji bzhin pas khyab bam /
dgag bya'i khyad par ma sbyar bar stong nyid ston pa'i mdo yod med dpyad rgyu cung zad yod gsungs /
'di'i don gzhan du drang dgos mi dgos kyi dbang du byas nas zhes dang /
gzhan du drang dgos mi dgos kyi don la zhes sogs skabs /
'di gnyis rjod byed dang brjod bya'i ngos nas drang nges bzhag pa yin pas /
de gnyis la rtogs dka' sla dang rtogs pa la snga phyi'i go rim mi 'dra ba'i khyad par go rgyu yod dam snyam gsungs /
des na rgyu rkyen la rag las pa nyid kyis rang gi mtshan nyid kyis med la yin pa la zhes sogs skabs /
'di'i skabs su dngos por smra bas /
rten 'brel yin pa'i rgyu mtshan gyis rang gi mtshan nyid kyis grub par 'dod pa la /
mgon po klu sgrub kyis /
rgyu mtshan de nyid kyis chos thams cad rang gi mtshan nyid kyis ma grub par bsgrubs nas mdo'i drang nges phye ste /
rten 'brel gyi rigs pa'i sgo nas shing rta'i srol phye ba yin tshul gsungs pa 'dis /
dbu ma'i lta ba mthar thug nges pa la rten 'brel gyi rnam bzhag legs par 'jog shes pa dang /
de nyid kyis rang bzhin kyis stong pa la nges shes 'dren nus kyis /
bden gnyis gcig grogs su gcig song ba gcig dgos par bstan pa yin /
de ltar 'gro tshul paN chen dpal ldan ye shes pas /
rang res mig phye ba na sngon po mthong /
mig btsums pa na mi mthong ba de sngon po mthong ba rang gi mtshan nyid kyis ma grub cing /
rgyu rkyen la rag las pa'i ltos grub bam rten 'brel yin pa'i rtags red gsungs /
r+wa stod rdo rje 'chang gis /
po ta la'i gzugs brnyan rgyab kyi mtsho la khra lam me shar ba /
rang gi mig gis mthong ba de rang tshur 'ong ba'i skabs su /
rang gi mig shes kyi rjes la tshur @# / /
bud yong ba red gsungs /
thal 'gyur pa'i skabs su rtog pa la sbyar na 'grig gam snyam gsungs /
bla ma sku phyogs rin po ches /
snang pa 'di thams cad rtog pas phar btags tsam gyis grub pa sha stag yin /
snod bcud gang la'ang sred pa drag po skyes pa na /
las kyi nus pa sad tshe skad cig gis sems can de dang de'i rnam pa can du 'gyur 'gro rgyud gcig kyang rgyud tha dad pa mang por 'gro /
dper na lug stong la yid smon shugs drag btang pa'i nus pas /
skad cig gis lug stong po de 'dra'i skye ba dus gcig la grub yong /
de'i tshe de dag nang phan tshun rgyud mi gcig /
rang gi rtsa ba'i sems can de dang rgyud gcig yin /
de ltar byas na sems can re re yang rang dang rgyud gcig pa 'ga' zhig sangs rgyas kyang tshar /
'ga' zhig rgyang 'phen sogs kyi skye ba snga phyi med tshul gyi lta ba la yid ches pa'i rtog pa'i dbang gis rgyun chad 'gro /
de'i phyir /
ma rig 'khrul 'khor 'di la zad med 'phel ba med ces ba'ang sems can re re'i dbang du byas na yang /
'khor ba'i snga phyi'i mtha' dpag tu med pa de lta bu zhig la go dgos /
de bzhin du 'khor lo sgyur ba'i rgyal po stong du skye ba yang dus gcig la 'byung /
dper na sngags pa nus ldan zhig gis rdzas sngags mang po bsags nas pha rol po la than ltas gtong ba'i mnan pa gang yin gyi sa 'og cig tu bcug na /
lo gcig gnyis nas mnan pa smin te dmigs sa de'i khyim nas bya dang gcan gzan mang po thon nas khyim de bshig par byed /
de'i tshe srog chags de rnams gang zag yin /
sngags p+de dang rgyud gcig yin /
de bzhin du deng sang nga rang tsho dang rgyud gcig pa mang po yod /
rang rang gis ngos mi zin skye 'chi byed pa'i skabs su yang 'di nas phyi mar bud 'gro ba zhig med /
de la brten nas de byung tsam yin /
de thams cad rgyud gcig dang tha dad skye ba snga phyi sogs rang ngos nas ma grub pa dang /
rtog pas btags pa tsam gyis chog pa'i rtags yin gsungs /
des na rang bzhin gyis stong pa la bya byed thams cad 'thad tshul gyi dbu ma'i lta ba mthar thug nges pa la /
bla ma dang lhag pa'i lha ngo bo dbyer med du byas nas gsol ba 'debs pa tshogs bsags sgrib sbyang la 'bad pa /
gzhung chen mo rnams la blta rtog byed pa gsum gsum dril du byed pa dgos zhes 'jam pa'i dbyangs kyis rje rin po che la gsungs pa dang /
rje rin bo ches kyang /
'jig rten 'jig rten 'das pa'i dge legs kyi / /
yon tan kun gyi rtsa ba drin can rje / /
zhes gsungs pa ltar /
bla ma dang lhag pa'i lha ngo bo dbyer med du byas nas gsol ba 'debs dgos /
de yang bla ma la sangs rgyas dngos su blta dgos /
nga tshos deng sang bla ma la snang rtags ci yang med par /
ston pa shAkya thub pa'i zhal gzigs byung na longs sku'i zhal gzigs byung na snyam ste /
rang gi blo gros dang kha tshod la dpag dgos /
deng sang de tsho'i zhal gzigs ma byung ba dga' ba'i tshod yin /
byung na de tshos gsungs pa nga rang tshos mi go nga tshos zhus pa de tsho'i thugs @# / /
la mi 'bab rtsa ba nas 'grig mi yong /
des na deng sang rang gi bla ma rnams la sangs rgyas dngos kyi 'du shes bzhag nas /
lhag pa'i lha dang ngo bo dbyer med du mos nas gsol ba btab na /
dbu ma'i lta ba myur du rtogs par ma zad sangs rgyas kyi go 'phang yang myur du thob yong /
paN chen rin po ches /
sangs rgya ba la spyir theg pa chen po myur /
de'i nang nas gsang sngags myur de'i nang nas kyang bla ma'i rnal 'byor lam gyi srog tu byas pa 'di myur /
nga tshos bla ma'i rnal 'byor lam gyi srog tu byas nas nyams su blangs na /
gzhan gyi gsang sngags pa tshe gcig la 'tshang rgya na nga tsho phyed kha la 'tshang rgya /
gzhan tshe'i phyed la 'tshang rgya na /
nga tsho nyi ma gcig la 'tshang rgya ba'i tshod yin gsung gsungs /
bla ma sku phyogs rin po ches /
nga tsho'i pha ma 'di rang bla ma yin /
nga tsho chung ngu'i dus su 'bu ma gsod ces bshad 'dug /
de srog gcod ma byed ces pa yin pas chos bstan pa red /
de min na mi dge ba bcu re re nas ma byed ces pa dang /
dge ba bcu re re nas sgrubs zhes dge mi dge'i blang dor tshang bar bstan kyang chos bstan pa min dgos /
de bzhin du dpe cha slob sogs chos kyi bka' drin shin tu che bar 'dug /
khong gi kun slong ji 'dra yin nga tshos rgyud tshod mi dpog /
dpog kyang rang la phan thogs pa de ka rang chos kyi bka' drin yin /
ngas chos 'brel gyi bsam pa med zer rtsa ba nas mi nyan /
des bskal ba mang por bla ma dang chos la mi 'phrad pa'i tshogs ngan bsags yong /
'dul ba nas gsungs pa de chos mnyan pa la phan tshun chos 'brel gyi bsam pa dang /
kun slong gal che bar ston bzhed pa yin gyis /
phan tshun chos 'brel gyi bsam pa med na chos ji tsam nyan kyang bla ma min pas rtsis mi dgos gsungs pa ma red gsung gsungs /
bla mas ji ltar mdzad rung rang gi ngos nas bla ma la yid ches dang /
bka' bzhin bsgrub pa zhig byung na mthar legs po yong ba sor phreng can gyi gtam rgyud des shes /
khos bla ma'i bka' bden par bzung nas mi dgu brgya dang dgu bcu go dgu bsad kyang /
ston pa dang 'phrad nas 'bras bu thob pa de sngar bla ma la yid ches kyi nus pas rkyen byas pa red /
sngar gyi bla ma de yang ci yin mi shes /
de bzhin du deng sang bla ma mkhas tshul gnang mi gnang de yang rang gi las dang kha rje dbang thang gi tshod kha rang yin /
bla ma'i mdzad spyod la nges pa med /
dge rgan rin po ches /
nga tshos don gang yang tshad mas ma rtogs pa 'dra rtogs na dran dgos gsungs pa la /
ngas lags nyid nas snga mo'i phor ba zhig deng sang gzhan gyis bzung yod na mi mkhyen pa e srid zhus pas /
srid gsungs /
de sngar rtogs mod zhus pas de shin tu bden gyi red na a gsungs pa la /
rje yab sras kyis gsungs pa de tshad mas rtogs zin byed pa ma nyams kyi rang la yin zhus pas thugs shin tu dgyes tshul gnang /
yang khri chen dag dbang mchog ldan mtho lding mkhan por phebs tshe rkun ma tsho la 'jigs pa bskyed lugs /
rgyud pa yin skabs mgo rdung la thug ches gcan gzan stag ces pa de la yang /
mi gsod byed kyi mche ba sor bzhi las yod le ma @# / /
red /
mi gsod thub na 'dis kyang sod mi sod med ces rgyud gri bsnams nas khong tsho'i steng du shor bas bros song ba dang /
khri ba gnang skabs grwa tshang la phyogs ris che tshul bstan pa sogs mang /
r+wa stod rdo rje 'chang gis ha cang btsun tshugs mi gnang chos brgyad du 'gro dgongs pa red /
des na nga tsho'i snang ba la tshad mar 'dzin rgyu ci yod /
nga tshos mi gtsang ba la gtsang bar zhen /
sdug bsngal la bde bar zhen /
mi rtag pa la rtag par zhen /
bdag med pa la bdag tu snang zhing zhen pa 'di bzhin du /
bla ma la yang tha mal skyon gyi rang bzhin du snang ba yin /
de yang dper na mkhris nad can la dung dkar ser por snang ba dang 'dra /
des na mkhris nad can la dung dkar ser por snang ba na /
nga'i mkhris nad 'di shin tu rgyas 'dug /
gso dka' bar 'dug snyam nas sman 'thung ba sogs bcos thabs la 'bad /
yang bltas pa na da dung ser snang che bar 'dug na /
da dung yang nga'i nad 'di sos sa mi 'dug snyam nas lhag par bcos thabs la 'bad cing /
sman 'thungs 'thungs nas yang yang bltas pa na /
bar skabs zhig nas ser snang cung zad srab tu song na /
da nga'i nad 'di sos bar 'dug snyam nas dga' spro skyes yong /
de bzhin du nga tshos bla ma dang grogs gnas longs spyod sogs la skyon snang chen pos mi dga' ba dang /
ma dag pa'i snang ba sna tshogs shar tshe nga'i rgyud 'di shin tu ma dag par 'dug /
sgrib pa'i nad 'di sos pa dang thar ba'i bde ba thob pa dka' bar snang snyam du dag snang sbyong ba sogs bsags sbyangs la 'bad dgos /
de ltar 'bad nas yang brtags pa na /
da dung yang bla ma la skyon snang sogs ma dag pa'i snang ba che bar 'dug na /
da dung yang dka' bar 'dug snyam nas lhag par yang bsags sbyang dang dag snang sbyong ba sogs la 'bad dgos /
de ltar 'bad nas yang yang brtags pa na bar skabs zhig na /
skyon snang ha cang chen po de mi yong par dag snang cung zad skye bar 'dug na /
da nga'i sgrib pa 'di cung zad dag gin 'dug pas /
'tshang rgya pa'i snga ltas zhig shar ba red snyam du dga' spros lhang lhang bskyed nas lhag par 'bad dgos gsungs /
bcings grol dang zhes pa'i skabs /
bcings ba ni nyer len gyi phung po'i ka ba la rnam shes kyi skyes bu las nyon gyi thag pas dbyer med du bcings ba 'di sdug bsngal gyi mthar thug yin /
de las gtan nas grol ba la thar ba zer /
da lta'i phung po la 'ching ba 'di 'di nas shi ba'i tshe grol ba yin kyang /
yang de ma thag phung po gzhan zhig la bcing 'gro /
de bzhin du 'khor ba thog ma med pa nas srid rtse nas mnar med gyi bar du rigs drug gi skye gnas sna tshogs su yar bcing mar bcing byas pa'i skabs su yang /
phung po 'di'i don du rnam shes kyis sdug bsngal sna tshogs myangs kyang de ltar ma shes par /
da dung yang phung po 'di la gces par bzung nas 'di sdug gis dogs skyid du re nas 'di'i ched du /
phyi ma'i mngon mtho nas thar pa dang thams cad mkhyen pa'i bar gyi gnas skabs dang mthar thug gi @# / /
bde skyid legs tshogs thams cad blos btang /
sdig sdug gtam ngan la mi 'dzems par 'di gcig pu'i tshe 'di'i bde ba tsam gyi phyir du /
dgra 'dul gnyen skyong dang rnyed bkur snyan grags bsgrubs pa sogs tshe hril bor gsos gsos bskyang bskyang bkab bkab kyang /
mthar 'chi bdag gshin rjes bzung tshe da nga 'jigs sa skrag sa der mi 'gro rnam shes khyed rang song zhes rnam shes gcig pu sprad nas dgos pa'i dus su bslus btang ba 'dra mo zhig yin /
yang phung po mi gtsang ba'i rdzas so gnyis kyi rang bzhin shin tu skyug bro ba zhig yin pa 'di las nyon gyis /
rnam shes la dbang med du 'khur du 'jug pa /
rnam shes kyis kyang gtsang bde rtag bdag tu zhen nas 'khur du ma song rgyan du song ste /
khrus dang gtsang spra sogs byi dor la 'bad 'bad rem re ma byed cing /
gos phrug dar zab sogs kyis btum e thub blta ba 'di /
dper na mi zhig la gcig gis mi gtsang ba rkyal ba gang gtad nas 'di nyin mtshan med par khur la sdod byas pa la /
des kyang tshe hril por de khur nas bsdad kyang sun snang med par ma zad /
da dung dga' dga' spro spros de'i byi dor la rem zhing /
gos dar gyis btum e thub blta ba dang 'dra /
de'i phyir bla ma dam pa rnams kyis de ltar gzigs nas nga tsho la nyer len gyi phung po 'di la gtsang bde rtag bdag tu ma zhen /
'di gces par bzung nas thabs sna tshogs kyis ji tsam bskyangs kyang snying po gang yang med /
tshe 'di blos thongs la 'jig rten phyi ma phan chad du gtan du bde ba'i phyir tu chos rnam dag cig gyis gsungs kyang bka' bzhin mi bsgrub pa ni /
dper na sngar gyi mi de la gcig gis khyod kyis mi gtsang ba rkyal ba gang bo de bor /
ngas khyod la rin po che rkyal ba gang ster byas na shin tu dga' spros brje dgos pa la /
da dung brje mi phod par mi brje ba dang 'dra /
nyer len gyi phung po 'di blangs phyin chad mi 'dod pa sna chogs 'byung ba ni bya rog gis sha bzung ba dang 'dra /
'di med na bya rog gi khas sha 'phangs pa dang mnyam du bya rog thams cad 'thor nas mi 'tshe ba bzhin du sems la sus kyang mi gnod /
de'i phyir thar pa'i phan yon dang 'khor ba'i nyes dmigs legs par shes na /
chos kyi phyir du longs spyod phar zhog lus srog kyang gtong sla ba'i tshod red /
des na nyer len gyi phung po la sgo sna tshogs nas nyes dmigs su mthong ba'i skyo snang dang sun snang shugs drag pos /
'di dang bral na ci ma rung snyam nas nyer len gyi phung po dang sems gnyis las nyon gyis sbrel ba'i 'brel thag nyon mongs dang bdag 'dzin gyi mdud pas bcings pa 'di gtan nas grol bar bya'o snyam na /
thar ba don gnyer dang nges 'byung skye tshul mtshan nyid pa yin /
de 'dra min par mi la'i rnam mgur lta bu thos tshe mig chu sha ra ra byed pa lta bu la nges pa med gsungs /
gdul bya de la zhes pa blo mchog dang mi ldan pa'i gdul bya de la zhes pa red /
des rang gi mtshan nyid kyis ma grub par mthong tshul de @# / /
dang med pa don gcig tu go ba la byed dgos pa 'dra /
de yang rgya gar na nyan thos sde ba'i thos sar sher snying lta bu bton na rna ba 'gebs par gsungs pa ltar /
sems tsam pa dang nyan thos sde ba dag la byed /
paN chen rin po ches /
rgya gar na mi stong tshe re tsam 'tshogs pa'i nang na /
sangs rgyas la skyabs su 'gro ba brgya tsam re /
de'i nang na theg chen pa lnga drug tsam las dkon pa'i tshod yin /
rang re'i bod 'dir thugs rjes chen po'i zhing khams yin pas theg chen dar shos che /
'on kyang de tshos skyabs 'gro dang theg pa'i khyad par shes pa sogs kyis red /
rang re'i bod 'dir phal cher phams byis pa la /
bla ma la skyabs su mchi'o / /
zhes sogs bslab pa'i rjes zlos byas pa lta bu mang /
de 'dra ne tso la yang bslab na rjes zlos ngo ma shes /
de tsam gyis ci yang mi yong /
de bzhin du ci yang mi bsam par 'don khul gyis mtshams byed pa sogs kyang de dang 'dra /
de'i ngang nas sna tshogs dran sna tshogs 'char gang gi mtshams yin mi shes /
chags sogs kyi mtshams lta bur 'gro nyen yod pas de bas rang ka g.yeng nas bsdad na bsam blo mang po gtong rgyu med 'gro gsungs /
bzhi brgya ba las /
bdag med pa bstan pa'i snod du mi rung ba'i gdul bya la bdag dang bdag med pa gnyis snga ma mchog tu gsungs zhes pa'i skabs /
bdag med bstan pa'i snod rung du byed pa la theg pa che chung gi rigs can gang yin kyang /
bshes gnyen bsten tshul dal 'byor rnyed dka' 'chi ba mi rtag pa ngan song gsum gyi sdug bsngal /
skyabs 'gro las 'bras 'khor ba spyi bye brag gi sdug bsngal bsam pa sogs kyi sgo nas nges 'byung gi bsam pa bcos ma ma yin pa skyes pa ni /
theg pa che chung gi rigs can dbang rnon rnams bdag med bstan pa'i snod du rung /
dbang rtul theg dman gyi rigs can la da dung de'i steng du rags pa'i mi rtag sogs bcu drug gi dbang du byas pa'i bslab pa gsum gyi nyams len sogs bstan nas /
las 'bras la yid ches kyi dad pa nges 'byung gi bsam pa thar pa don gnyer gyi blo sogs bstan pa na bdag med ston pa'i snod du rung /
de 'dra'i theg chen gyi rigs can la de'i steng du /
rgyu 'bras man ngag bdun dang /
phar phyin dang po lnga dang /
rags ba'i bdag med sogs nas byang chub kyi sems sogs bstan pa na bdag med ston pa'i snod du rung /
des na bshes gnyen bsten pa nas nges 'byung gi bar theg pa che chung gi rigs can gang yin kyang /
thog mtha' bar gsum thams cad du shin tu nas gal che /
lam dngos gzhi'i skabs theg dman gyi rigs can thar pa tsam don du gnyer ba la /
nges 'byung gi bsam pa gal che de lam gyi gzhung shing yin /
dge ba gang byed des zin na thar pa'i rgyur 'gro /
ma zin na mi 'gro /
dper na dge slong gsum bsgrigs nas chab blang tshe /
gcig gis g.yam rgyug dang lad mo lta bu dang /
gcig gis nges 'byung dang /
gcig gis byang chub kyi sems kyis @# / /
kun nas bslangs ste blang na /
dang po de la bar ma'i dge ba tsam dang /
gnyis pa la so thar gyi bslab byar gyur ba'i thar lam dngos dang /
gsum pa la thams cad mkhyen pa'i lam du 'gyur bas so skyes nas nyan rang gi bar gyi dge rtsa thams cad 'dis zil gyis gnon /
des na thos bsam sgom gsum gang la yang kun slong gi bsam pa gal che bas thog mar kun slong bcos dgos gsungs /
theg chen gyi rigs can la /
sems bskyed theg mchog lam gyi gzhung shing ste / /
zhes sogs gsungs pa ltar /
byang chub kyi sems rin po che 'di shin tu nas kyang gal che /
de theg chen gyi lam gyi gzhung shing dang dngos gzhi yin /
dge ba gang byed des zin na thams cad mkhyen pa'i rgyur 'gro ma zin na phal cher mi 'gro /
skyes bu dam pa tshos /
lam rim la bshes gnyen bsten pa nas snying rje chen po'i bar sbyor ba dang /
byang chub kyi sems dngos gzhi dang /
spyod pa la slob pa mjug tu bsdus nas /
sbyor dngos mjug gsum byed pa go rgyu shin tu che ba red /
bshes gnyen bsten pa de yang byang chub kyi sems ma skyes pa skye ba /
skyes pa gnas pa /
gnas pa gong 'phel du 'gro ba'i ched du bsten pa yin /
phyi nas dge ba'i bshes gnyen gyis byang chub kyi sems sogs la bskul dgos /
de yang bskul tshul dal 'byor don che tshul nas bzung /
skyes bu gsum gyi lam rim rdzogs par bstan pa'i sgo nas bskul dgos /
de ltar bskul ba na rang gis kyang de bzhin du bsams nas nang nas bskul dgos /
de ltar phyi nang gnyis ka nas bskul na lam gyi rtog pa bde blag tu skye yong /
de'i tshe dal 'byor gyi skor bsam blo btang tsa na /
dal 'byor gyi rten 'dis nga tsho la khyod kyis chos zhig bsgrub na /
nga'i steng 'di nas sgrubs dang mngon mtho nges legs gang bsgrub kyang yong /
'gro ba gzhan gyi rten la de 'dra mi yong /
khyod kyis nga yod ring 'di la rem rem zer ba 'dra mo cig yin /
de la nga tshos kyang khyod kyi de yin /
da ngas chos rnam dag cig byed /
chos kyi nang nas kyang rang gzhan gnyis ka'i don 'grub pa theg pa chen po'i chos dang /
de'i nang nas kyang byang chub kyi sems rang la 'bad par byed byas na yag po yong /
de la yang mi rtag pa'i chos skor rnams kyis byed zer ba tsam gyis mi chog myur du bsgrub dgos zer ba lta bu dang /
ngan song gsum sogs 'khor ba spyi bye brag gi nyes dmigs ston pa'i chos skor rnams kyis rten 'di la bsgrub dgos zer ba lta bu sogs de bzhin du lam gyi rim pa thams cad kyang de 'dra mo zhig yin /
des na bshes gnyen bsten pa nas bslab gsum dang sbyin sogs la slob pa'i bar 'di thams cad la /
gnas skabs mngon mtho dang mthar thug nges legs kyi rgyur 'gro ba sogs rang don du 'gro ba dang /
gzhan don du 'gro lugs sna tshogs zhig 'ong ba 'di thams cad kun slong gi dbang gis yin pas /
nges 'byung dang byang @# / /
chub kyi sems med par thar pa dang thams cad mkhyen pa 'dod zer ba tshig tsam las mi yong /
theg pa che chung gi bslab bya gang la'ang slob pa'i skabs thams cad du kun slong gal che bas /
nges 'byung gi bsam pa bcos ma tshun chad kyis zin ci thub byed dgos /
des ma zin bar du thar lam tsam du 'ang mi 'gro /
des phyir nges par 'byung ba'i tshul khrims kyi dbang du byas te zhes pa'ang /
sdom pa len pa'i kun slong gi dus tsam ma yin par /
de man chad kyi bslab bya gsungs pa thams cad kyi mgor don gyis 'thob pa yin /
dper na nges par 'byung ba'i tshul khrims kyi dbang du byas te /
sham thabs zlum por bgo bar bya'o / /
nges par 'byung ba'i tshul khrims kyi dbang du byas te /
phyi dro'i kha zas spang par bya'o zhes pa lta bu pham pa nas bsdam bya'i nyes byas kyi bar thams cad la sbyor dgos /
de bzhin du thams cad mkhyen pa bsgrub pa la de'i steng du byang chub kyi sems kyi dbang du byas te /
zhes pa bslab bya thams cad la snon dgos /
bla ma yongs 'dzin rin po ches /
chab len dus su 'ang thugs bsam yun ring btang nas chab bzhes te /
nges 'byung sogs kyi dmigs rnam gsal btab pa red 'dug skyes bu dam pa'i rnam thar de tsam gyis kyang blo skyed dang phan thogs chen po yong /
nga tsho'i dge rgan rin po ches /
bla ma la skyabs su mchi'o /
zhes pa phreng skor re'i ring la bsams na dmigs pa 'char /
de min snga ma 'char gi na yod skabs phyi ma bton na snga ma 'gag 'gro gsung gsungs /
des na skyabs 'gro sems bskyed sogs tshig tsam gyis ci yang mi yong /
nga tshos bshad pa'i tshe na sha ra ra bshad shes /
nyams su len pa'i tshe na thabs sdug pa 'di /
dper na mi zhig gis mtshon cha sna tshogs bsgrigs nas dgra yong na 'di 'dra byas nas 'thab dgos /
zhes 'jab 'phen dang 'gyed pa bsnur ba gnad du 'phog pa sogs lugs kyi bstan bcos nas bshad pa ltar sha ra ra bshad kyang /
lan cig dgra yong ba'i tshe de dag gang yang byed rgyu med par kho gum nas bsdad de dgras bcom song na /
'jig rten na de las ngo tsha ba med /
de bzhin du nga tshos kyang rtsa nyon nye nyon spangs bya thams cad kyi mtshan nyid dmigs pa rnam pa rgyu de dag gi gnyen po sogs 'di 'dra yin zhes bshad shes kyang /
de dag rang rgyud la skye ba'i tshe ngos mi zin pa dang gnyen po gang yang dran rgyu med par de'i dbang du btang na chos kyi dbang du byas na de las ngo tsha ba med /
des na nyon mongs pa gang dang gang skyes na'ang 'di dang 'di skye 'dug snyam du ngos e zin dang /
de dag gi gnyen po mdo bstan bcos nas bshad pa rnams dran par byas nas bzlog ci thub byed dgos /
dper na khong khro langs pa'i skabs lta bu la bzod pa'i phan yon dang khros pa'i nyes dmigs spyod 'jug dang dbu ma 'jug pa sogs las gsungs pa lta bu gang rno rno rnams dran par byas nas bzlog dgos /
de bzhin du gzhan @# / /
gyis rang la gnod pa byed pa byung na lan byas na rang gzhan gnyis ka 'phong tshul dang /
ma byas na rang gi sngon gyi las ngan 'dag tshul rnams dran par byas nas nyon mongs pa'i dgras mi tshugs par byed dgos gsungs /
gal te 'di kun mi stong na /
zhes sogs skabs 'dis ni /
sher phyin gyi mdo las /
chos thams cad rang bzhin gyis stong par bshad pa de sgra ji bzhin pa yin na /
'khor 'das kyi rnam bzhag thams cad mi 'thad par 'gyur zhes brtsad pa'i lan du /
rang bzhin gyis mi stong na rnam bzhag thams cad mi 'thad par 'gyur zhes phyir 'phang ste mgo snyoms mdzad nas /
rang bzhin gyis stong pa'i don rten 'byung gi don du gsungs pa red gsungs /
'gag pa nas don tha dad pa'i bar brgyad yod par gsungs pa dang /
med par gsungs pa gnyis 'gal lo zhes brtsad pa'i lan du zhes sogs skabs /
mtha' brgyad dang mtha' bzhi la log rtog dgag pa la ltos pa'i dgos pa tsam ma gtogs don la khyad par med /
mtha' bzhi la 'dren tshul mi 'dra ba du ma yod gsungs /
dbu ma'i lam gyi gol sa gcod pa la 'di dag shes pa shin tu gal che /
stong pa dang rten 'byung don gcig tu nges pa ma rnyed kyi bar du lung dang rigs pa ji lta bu'i su zhig gis gang du thag bcad kyang /
don la mtha' de dag gang rung las ma 'das pa zhig yin /
des na mtha' thams cad dang bral ba'i dbu ma'i lam shin tu rtogs dka' zhing /
rtogs na don che ba 'di lta bu la 'chad nyan byed rgyu byung ba skal ba shin tu bzang /
spyir chos dang mjal ba chos la thos sogs byed rgyu byung ba 'di tsho shin tu dka' ba zhig yin /
deng sang chos ha cang mod song bas nga tshos ma shes pa red /
nged kyi dge rgan rin po che sku 'da' khar /
gcig tu dgongs lo bgres /
gnyis su bsnyung yun ring /
gsum du sku nyams zhan pas gsung gleng yang mdzad dka' se ba /
do nub gshegs e 'gro sang gshegs e 'gro snyam pa'i tshod tsam la yod tshe /
bsdus grwa ba tshos dga' ldan lha brgya ma'i chos 'brel zhus par nged kyis gnang mi yong snyam yang /
khong thugs dgyes dgyes gnang nas ngas da dung chos 'di 'dra re bshad rgyu byung ba skal ba bzang /
dngos bshad dgos /
'don dgos /
do nub phan chad ngas skad cig ma gcig la'ang /
chos gsung rab chen po rnams phar zhog /
dmigs brtse mtshar gcig gam /
ma Ni tshar gcig kyang gang nas go /
ngas 'di 'dra ma bsam ma go ma shes par 'dug /
da steng du babs byung khyed tshos da dung chos kyi nang nas 'gro ldog byas nas bsdad chog pa red gsungs /
de go rgyu chen po yod /
chos kyi nang nas kyang stong pa nyid kyi lta ba mthar thug 'di 'dra la 'chad nyan byed rgyu byung ba skal ba bzang /
'di la myong ba ma tho na'ang /
go ba chags pa tsam gyis kyang thar pa'i sa bon thebs /
byams snying rje byang chub kyi sems la myong ba ma thon bar du thar ba'i sa bon mi thebs zhes 'jam pa'i dbyangs kyis rje rin po che la gsungs /
der ma zad stong nyid la don 'gyur gyi the tshom zos pa tsam gyis kyang @# / /
srid pa hrul por byed par 'phags pa lhas gsungs /
chos 'di 'dra nyan bshad byed pa da res tsam yin /
de'i phyir dus da res chos 'di la bag chags ci thebs byed dgos /
'di'i don ji lta ba bzhin rtogs pa dang go ba la bsod nams mang po bsags pa dang /
tha snyad kyi rig gnas mang po la sbyang ba tsam gyis kyang mi chog /
thos sogs kyi sgo nas bag chags 'jog pa 'di ni gal che ste /
sngon spyod tshe na sangs rgyas khrig khrig mang po bkur byas kyang / /
rgyal ba'i shes rab pha rol phyin la ma dad na / /
thos nas blo chung de yis 'di ni spong byed de / /
zhes dang /
de nyid bshad zin zab mo 'jigs rung 'di ni sngon goms nyid las skye bo yis / /
nges par rtogs 'gyur 'di ni gsan rgya che yang gzhan gyi thugs su chud mi 'gyur / /
zhes gsungs /
de'i phyir rgya gar 'phags pa'i yul du 'ang dgag bya phra mo nas bkag pa'i steng du tshad mas grub pa'i rnam bzhag thams cad 'thad ldan du 'jog shes pa dbu ma thal 'gyur ba ma gtogs /
rang gzhan gyi grub mtha' smra ba su yang ma byung /
don de nyid rtogs pa mang du byung yang ji lta ba bzhin gsal bar mdzad nus pa /
rgyal ba rang nyid kyis lung bstan pa klu sgrub yab sras dang /
rje yab sras lta bu su yang ma byung gsungs rang stong gi don phyin ci log tu bzung zhes pa'i tshig gi nus pa dang /
'og tu brgya tham pa'i nyan phreng du rang stong du ming btags kyang gzhan stong las mi 'da' la gsungs tshul gyis rje rin po che'i rang lugs kyi stong nyid la rang stong gi tha snyad bzhed pa 'dra /
'ga' res rang stong gi don bzhed kyang tha snyad mi 'dogs gsung mkhan yang 'dug gsungs /
ming ldan min du bshad la zhes pa'i skabs /
bstan bcos ming gi tshogs pa la bzhed pa dang /
ngag sgra rang mtshan par bzhed lugs gnyis yod /
dang po ltar na /
bla mas bstan bcos gsungs pa'i sgra spyi slob ma'i yid ngor shar ba de la bstan bcos zer /
de'i phyir bka' dang bstan bcos gdul bya'i rgyud nas 'jog /
phyi ma ltar na /
bla ma'i zhal na lhang lhang gsung gi yod pa'i sgra'i tshogs pa de la zer /
de'i phyir bka' dang bstan bcos gsung pa po'i rgyud kyis bsdus par 'jog /
sgra spyi ldan min yin pa 'dra mo zhig 'dug /
rgyu mtshan la gzhan dbang kun btags gnyis bshad 'dug /
zhe bdun pa'i rgya ba phreng tha mar 'di gzugs so 'di gzugs kyi skye ba'o zhes sogs skabs /
gzugs gzugs zhes pa'i tha snyad kyi gzhir rang gi mtshan nyid kyis grub pa yin pas /
kun btags don dam par ngo bo nyid med pa dgongs 'grel gyi don du legs ldan gyis bzhed par shin tu gsal gsungs /
zhe brgyad pa'i srib tu de rang bzhin gyis stong pa dgongs 'grel gyi don du 'chad pa'o zhes pa /
bden grub kyis zhes pa'i don yin dgos gsungs /
bye brag smra bas don rnam med du 'dzin par 'dod /
mdo sde ba yan chad shes pa la yul gyi rnam pa shar par 'dod /
nags tshal btags yod yin par gsungs /
rdul phran cha med las brtsams pa'i @# / /
rags pa phyi don du 'jog na /
nang bag chags sad pa'i dbang gis don snang gi rnam shes skye ba'i rnam bzhag byed mi dgos pas /
kun gzhi khas len don med /
phyi don 'jog pa dang bag chags sad pa'i lag rjes zer ba gnyis /
gcig khas len na gcig 'dor dgos pa lta bu zhig go rgyu yod gsungs /
legs ldan gyis rang rig mi bzhed pa'i thad na gzhan gyis rang rig 'jog tshul gsal po zhig gsungs 'dug /
rgyu mtshan mtshungs pa mgo snyoms ni mig gis don dam par gzugs la mi blta ste zhes dam bca' bzhag nas /
sgrub byed du de ltar blta na rgyu rkyen gyi dbang gis ma yin par gzhan su la yang ma ltos par blta dgos /
de ltar na rna ba'i dbang pos kyang bltas chog ste /
mthun rkyen tshang mi dgos pa gang zhig /
dbang po yin pa tsam du 'dra ba'i phyir zhes pa'o / /
r+wa stod rdo rje 'chang gis mgo snyoms kyi rigs pa 'di go dka' tshul gnang gsungs /
nga gnyis pa'i srib tu de gnyis kyis zhes pa ma dag de nyid kyis zhes pa yin /
de'i mjug tu rtag pa la sogs pa'i dngos po dang zhes pa /
rtag dngos kyi gzhi mthun du sgro 'dogs pa la byed /
ma dros pas zhus par rang bzhin zhes pas dgag bya'i khyad par sbyor ba shin tu gsal kha che gsungs /
zhi 'tshos bzhed par yang gzhan dbang rang bzhin gyis stong pa dang /
rang bzhin gyis ma skye ba lta bu mang du gsung snang /
gzugs sogs ngo bo dang khyad par du btags pa'i gzhir rang gi mtshan nyid kyis ma grub par dgongs 'grel las gsungs pa'i don legs ldan gyis bkral ba ltar /
zhi 'tsho dpon slob kyang bzhed pa nga gsum pa'i rgyan phreng dang por gsungs so / /
zhi 'tsho yab sras ltar na dgongs 'grel las yum rgyas 'bring bsdus gsum sgra ji bzhin par 'dzin pa bkag cing dgongs pa bstan nas nges don gyi mdor bsgrubs /
shes rab snying po lta bu'i sgra ji bzhin pa la gnod byed bstan nas drang don gyi mdor bstan /
'di'i lugs la dgongs 'grel gyi 'khor lo bar ba'i skabs su bla na mchis pa sogs gsungs pa sher snying lta bu la go dgos kyi yum 'bum pa sogs min /
thal 'gyur ba'i lugs la /
shes rab snying po las phung po lnga po de dag kyang rang bzhin gyis stong par zhes pas dgag bya'i khyad par dngos su sbyar /
gzugs med ces pas don gyis sbyar ba yin gsungs /
gzhung btsugs zhes pa rkang btsugs nas nan kyis bsgrubs pa'i don yin /
nga drug pa'i nyin phreng gnyis par bdag med gnyis ni zhes sogs kyis /
gang zag gi bdag de don dam du bstan pa 'dra snyam gsungs /
rang rgyud pa'i lugs la /
chos thams cad la rang rang 'jog byed kyi blo gnod med re nges par btsal nas /
de la snang ba'i dbang gis dang /
yul rang gi ngos nas grub pa gnyis tshogs kyis bzhed /
de'i dper sgyu ma'i rta glang gi snang ba sngags rdzas kyis bslad pa'i mig shes la snang ba'i dbang gis dang /
sprul gzhi'i ngos nas snang ba gnyis tshogs su bzhed /
sngags rdzas kyis bslad pa'i mig shes la snang ba'i dbang gis zer gyis /
sngags rdzas @# / /
kyis bslad pa'i dbang gis mi zer /
sprul gzhi'i ngos nas rta glang gi snang ba byung zer yang snang ba de de'i ngos nas yong ba sngags rdzas kyis bslad pa'i mig shes kyi snang ba la nges par ltos te /
de la mi ltos na mig ma bslad pa'i shes pa la'ang ci'i phyir mi snang gsungs /
'dir sangs rgyas kyis sgyu ma gzigs pa sngags rdzas kyis bslad ma bslad rtsod rgyu 'dug gsungs /
mdor na nga tsho'i snang ba la sngon po 'di mig shes kyis mthong ba dang /
yul rang gi ngos nas grub pa gnyis dus mnyam du grub par mi bsam par snga phyi yod pa lta bu dang /
de'ang sngon la sngon po rang ngos nas grub yod pa la mig shes kyis rjes nas bltas pa 'dra mo zhig 'char ba de /
'di'i lugs kyi dgag bya phra mo'i phyogs shig red /
'di'i lugs kyi lta ba rtogs na yul kho rang gi ngos nas yod pa dang /
shes pa la snang ba gnyis kyi nang nas shes pa la snang ba snga ba lta bur go dgos /
mig shes kyis phar bltas pa dang /
sngon po rang ngos nas tshur grub pa gnyis phan tshun ltos nas grub pa'i rten 'brel gyi tshogs pas sngon po yod par 'jog go /
blo la snang ba'i dbang gis bzhag pa dang /
yul rang gi thun mong ma yin pa'i sdod lugs kyis grub pa gnyis ka tshogs pa mi srid par bzhed pas /
thun mong ma yin pa zhes pa sbyar na mi 'grig gam snyam ste dpyad par bya gsungs /
'brel zla ma dmigs pa'i rtags las rgyu ma dmigs pa dang 'bras bu ma dmigs pa'i nang gses kyi dbye ba rnam 'grel thar lam gsal byed sogs las gsungs /
se ra rje btsun pa rin po chos me dub dang rten byung 'brel yin gsungs /
nga tsho'i dge rgan rin po ches kyang de ltar bzhed /
rgyu ru 'jog pa 'bras bu la ltos /
'bras bu ru 'jog pa rgyu la ltos /
de gnyis phan tshun ltos grub yin bas /
rgyu yang 'bras bu la ltos nas 'jog dgos /
rgyu de 'bras bu de dang 'brel med don gzhan min 'brel ba yod na bdag gcig gi 'brel ba mi 'thad /
rten byung 'brel las 'os med gsungs /
'brel zla ma dmigs pa'i don ni /
gang zag bden par med de yod na bden grub kyi 'brel zla bden grub kyi gcig dang /
bden grub kyi du ma gang rung du yod dgos pa las /
der ma dmigs pa'i phyir zhes pa'o / /
'gal zla dmigs pa'i don ni /
bden grub kyi 'gal zla rten 'brel du dmigs pa'i phyir zhes pa'o / /
mchi gu ni lag skor lta bu yin /
sgra gcan ni sems can cig gi mgo la zer /
de'i mjug ma la dus me zer /
mchi gu lus gzhan pa'i mchi gu'i lus med kyang /
lus zhes sngon du brjod pa na gang gi lus snyam pa'i tshe /
mchi gu zhes brjod na lus khyad gzhi dang mchi gu khyad chos su ston /
de'i tsha lus de mchi gu min pa gzhan thams cad la ldan pa gcod pas gzhan ldan rnam gcod du song ba yin /
de bzhin du sgra gcan la yang 'dra /
dkar po sngon la shes nas ci'i kha dog yin ma shes pa la /
ba lang gi dkar po zhes brjod na /
ba lang khyad chos dang /
dkar po khyad gzhi lta bur song /
ba lang sngon la gnas gang yin ma shes pa la /
ba lang dkar po zhes brjod na /
ba lang khyad gzhi dang dkar po khyad chos lta bur ston /
des sgra mi rtag @# / /
pa dang sgra'i mi rtag pa sogs thams cad la rigs 'gre /
slob dpon rnams kyis phan tshun ltos pa tsam gyis grub pa'i sgo nas grub par rnam par bzhag zhes pa'i thad du /
lugs 'dir yod pa gang yin thams cad ltos nas yod pa kho na yin /
za ba'i bya ba byed pa la ltos nas za ba por 'jog /
za ba po la ltos nas za ba'i bya ba 'jog /
so so la ma ltos par so so nas 'jog rgyu med /
rang gi mi 'di za ba bo e yin byas na min /
yin na gnyid pa po dang sad pa po gnyis ka yin dgos /
za mi za thams cad kyi skabs su za ba po yin na /
gzugs med pa'ang za ba po yin dgos /
rje btsun byams pa rgyan rtsom pa po e yin zer na'ang de dang 'dra /
rgyan rtsom pa po'i rje btsun byams pa yang mngon rtogs rgyan rtsom pa'i skabs kyi bya ba la ltos nas 'jog dgos /
de bzhin du ngas chos bshad pa 'di yang chos su 'gro mi 'gro nyan pa po la ltos nas 'jog dgos /
legs par go ba rnams la chos su song /
log par go ba rnams la chos min du song /
'on kyang kun slong bzang na 'chad pa po la nyes pa cher med /
de mngon shes ma thob pas snod kyi dbye ba ma phyed pa'i phyir /
yang mngon shes med par chos bshad na nyes pa skyed par gsungs pa'ang yod gsungs /
skyes pa ma skyes pa phan tshun spangs 'gal gyi dngos 'gal yin /
de bzhin du 'ongs mi 'ongs skye mi skye sangs rgyas mi rgyas 'tshang rgya mi rgya sogs 'dra /
skyes pa dang mi skye ba de 'dra yin min dpyad /
gzugs sogs rtog pas bzhag pa ma yin par rang ngos nas grub par 'dzin pa lhan skyes yod /
tha snyad btags pa'i btags don btsal ba'i tshe na rnyed par 'dzin pa lhan skyes med /
'on kyang gnyis ka'i gcig gis bzung ba ltar yod na /
gcig shos kyis bzung ba ltar yod dgos /
bum pa rang gi mtshan nyid kyis grub pa'i bdag gis longs spyad byar 'dzin pa gang zag gi bdag 'dzin phra mo dang /
de ltar ma grub pa gang zag gi bdag med phra mor bzhag chog gam snyam /
de bzhin du chos thams cad kyi steng du bdag dang bdag gi ba rang gi mtshan nyid kyis grub pa bkag pa'i stong nyid bzhag chog gam snyam gsungs /
theg dman thun mong ma yin pa'i sde snod las /
chos kyi bdag med ma bstan par rang rgyud pa dang sems tsam pas bzhed /
thun mong ma yin pa zer dgos don 'khor lo tha ma theg dman gyi mdo yin yang /
chos kyi bdag med bstan yod pa'i dbang gis red /
gzugs ni dbu ba rdos pa 'dra /
zhes pa'i dbu ba rdos pa dbu ba chen po 'bur nas yod pa la zer /
mi'i gzugs phung 'di nges par dbu ba rdos pa dang 'dra /
dbu ba 'bur ba chen po de bkrag mdangs rgyas shing sra ba 'dra ba la /
lag tu 'phur na lag mthil la rlan 'go ba tsam las ci yang med /
de bzhin du gsar bu dar ma lo nyi shu rtsa grangs can zhig gzugs po shin tu dar bar yod pa de skad cig gis glang thabs lta bu'i gzer zug drag po byung na /
zhag gcig gis shud de 'gro /
phyi nyin bltas na sngar gyi de min pa 'dra mo nyams ro rtsa ba nas med pa zhig snang /
de shi nas @# / /
dur khrod du bya lan gnyis gsum tsam btang ba na shul na snum thig tsam zhig las ci yang med ba mngon sum gyis grub ces bla ma byams pa rin po ches gsung gsungs /
'dir phung po dang mtshan nyid mi mthun pa'i rang skya bar snang la zhes sogs lan gsum du kun btags lta bur gsungs kyang /
rje btsun pa rin po ches lhan skyes yod gsungs pa dpyad gzhi che /
phung po tshogs pa ya kyal re re nas gang zag gi gdags gzhi yin te /
de so sor phan gnod byung bas nga la phan gnod byung zer ba'i phyir /
tshogs tsam gang zag yin na gdags gzhi btags chos gcig tu 'gyur ba'i nyes pa dang /
bkra shis kyi phung po tshogs tsam yang bkra shis yin dgos pas /
de la bkra shis zhes pa'i ming ma btags pa'i snga rol nas de bkra shis yin par 'gyur /
des na ming de ma btags pa'i snga rol tu bkra shis min /
'dogs pa po'i kha nas bkra shis zhig bud nas pha ga'i steng du 'gro rgyu zhig kyang med mod kyang /
ming de btags pa dang dus mnyam du bkra shis su gyur ba yin pas rten 'brel bsam gyis mi khyab gsungs /
gang zag gi mtshan gzhi zhog byas na phung po lnga po gang rung zhig bzhag byung na /
nye bar len pa po zhog byas ba la nye bar blang bya zhig bzhag pa red /
dper na sreg byed me khyer shog byas na bsreg bya bud shing khyer yong ba dang 'dra /
de bzhin du chos thams cad la gdags gzhi btags chos sogs bya byed kyi dpyad pa byed tshul 'dra ba ni /
rtsa shes las /
me dang shing gi bdag dang ni / /
zhes sogs kyis bstan gsungs /
de bzhin du mig kyang gzugs mthong ba por gzugs la ltos nas 'jog /
gzugs kyang mig gis blta byar mig la ltos nas 'jog sgra thos pa sogs bya byed thams cad la 'dra /
sngon po yang sngon 'dzin mig shes la ltos nas 'jog /
sngon 'dzin mig shes kyang sngon po la ltos nas 'jog /
de yang sngo snang shar ba tsam la brten nas sngon 'dzin gyi ming thogs /
shes pa'i snang ba sngo lam me ba tsam la sngon po'i ming thogs pa yin gsungs /
re dgu ba'i rgyab phreng gsum par /
chags sdang gnyis kyi ya kyal gyi gti mug gsungs pa /
gti mug la chags sdang gnyis kyi kha ya zer ba yin /
de gnyis kyis sdud pa min /
bdun cu pa'i nyin phreng gnyis par ngar 'dzin lhan skyes kyi dmigs pa ni nga zhes 'dzin pa'i gzhi yin pas zhes sogs skabs /
gang zag yin na nga yin pa'i khyab zer kyang /
rang rang la ltos nas rang rang nga yin zer ba ma gtogs gang zag thams cad lhas sbyin la ltos te nga yin zer tshul med /
mig rna sogs nga yi ba'i mtshan bzhi min gdags gzhi yin byas na bde 'am snyam gsungs /
gnas khang sogs bdag gir bcad ba'i dngos po thams cad nga yi ba'i gdags gzhir bzhag chog gam snyam ste /
de so so la brten nas nga yi zhes 'dogs pa'i phyir /
nga dang nga yir 'dzin pa'i bdag 'dzin dang /
de'i bdag sred la chos thams cad khyad gzhir 'gro mi 'gro dpyad rgyu snang gsungs /
de'i rgyab phreng bzhi bar shing yang bcugs so zhes sogs @# / /
skabs /
bkra shis kyi shing mtho gang ba zhig btsugs pa de 'dom gang do sogs su song ba na /
de dag des cig char ram rim char btsugs sogs dpyod pa tha snyad kyi dpyod tshul ma red /
dang po btsugs pa de nas mthar med ma song gi bar gyi rgyun dang cha shas tshogs tsam la brten nas btags pa'i shing sdong de des btsugs pa yin pas /
de'i cha shas thams cad kyang des btsugs par song ba yin /
btsugs pa la rim dang gcig char gyi tha snyad med /
de bzhin du mi'i cha shas phye nas skye 'chi dang sangs rgyas ma rgyas sogs la dpyad na'ang de dang 'dra /
mdor na tshogs pa so so la btags pa dang rgyun la btags pa gnyis las rgyun la bsam dgos gsungs /
sku phyogs rin po ches /
byang chub sems dpa' yang byang chub kyi sems sogs thabs shes khyad par can la ltos nas 'jog dgos pas /
de 'dra mngon du gyur med pa'i skabs byang sems min pa dang /
byang sems yin min rgyun du res 'jog byed kyin yod pa'i skabs srid /
tshogs sbyor ba tsho la 'phen byed kyi las bzhag yod pa de /
nges 'byung byang chub kyi sems mngon du ma gyur ba'i skabs kyi dge ba zag bcas 'khor ba'i rgyur song ba zhig la zer ba red /
byang sems de tsho'i yang nges 'byung byang sems mngon tu ma gyur ba'i skabs kyi dge ba thar ba dang thams cad mkhyen pa'i rgyur mi 'gro na nga tsho'i kun slong bcos ma than thun de tsam gyis ci yong /
des na skabs thams cad du kun slong bcos dgos gsungs /
yang ston pa sangs rgyas kyang thun mong snang tshod kyi dbang du byas na so skye zhig yin dgos la khad 'dra mo gsungs /
de'i rgyu mtshan sangs rgyas zer ba de sgrib pa mtha' dag zad pa tsam zhig red /
myong snang ma las chos kyi dbyings su zhugs /
gsungs pa de 'dra zhig yin /
de sems can la snang mi thub /
sangs rgyas kyi sngon gyi thugs bskyed dang sems can gyi bsod nams kyi mthu bsam gyis mi khyab pa'i rten 'brel tshogs tsam la brten nas /
so so skye bo la chos gsungs mkhan so so skye bo rang rang dang sha tshugs mthun pa bsam ngo 'tsham pa nga ltogs gi skom gi gsungs pa de 'dra zhig shar ba red /
de bzhin du sems can gyi las bsam gyis mi khyab pa'i rten 'brel gyi tshogs pa tsam la brten nas /
las kyi rnam par smin pa rtog pas btags tsam skad cig skad cig gis sna tshogs su 'char ba /
dper na nas rdog gcig las nas rdog mang po /
de re re las kyang nas rdog mang po 'byung ba rten 'brel bsam gyis mi khyab pa la sus bsnyon nus /
dper na khang thog rtsa'i re ldes bkab pa'i steng du phug ron song ba'i rjes 'og tu zho bsnyal ba'i khar 'bab pa dang me tog cig gi sa bon la thig le phab nas btab na /
'dab ma la kha dog sna tshogs 'char ba rtog ge ba'i rigs lam du chud pa mi snang gsung gsungs /
don gcig pa'i nyin phreng bzhi bar gzhan la rmangs mo zhes pa rab chad byas pa red gsungs /
mdo sems gnyis kyis phyi don yod med brtsad ba la /
thal 'gyur bas gzu bo'i blos dpyad na /
phyi nas cha med bsags pa'i rags pa zhig bzhag pa yang mi 'thad @# / /
nang nas shes pa rang mtshan cig gi bdag nyid du grub pa'i gzugs sogs bzhag pa yang mi 'thad /
'jig rten na phyi'i chos su grags pa tsam la phyi don zer na don smra gnyis kyang bden /
cha med bsags pa'i rags pa med zer na /
sems tsam pa yang bden zer /
'o na khyod kyis gang bzhed ces dris na /
'jig rten grags pa la ltos nas phyi don 'jog /
rang gis 'jog mi shes zer yong gsungs /
don bzhi pa'i nyin phreng gsum par rang rig med kyang dran pa skye ba mi 'gal ba ni zhes sogs skabs /
rang rig med kyang dran pa skye ba mi 'gal te /
dper na dgun gyi khyi ba gnyid yod pa'i tshe /
nga tsho'i skad kyis rte'u lo zer ba des so btab pas /
de'i skabs su tsha tshag byung ba shes kyang dug zhugs pa mi shes /
rjes nas gnyid sad 'brug grags pa na dug ldang /
de'i tshe sngar rmug pa'i tshe dug zhugs pa red snyam du dran /
de bzhin du sngon 'dzin mig shes kyis sngon po mthong ba na /
gzung rnam de las gzhan pa'i 'dzin rnam yan gar ba med kyang /
phyis nga yis sngar sngon po mthong ngo snyam pa'i dran pa skye ba mi 'gal gsungs /
don bzhi pa'i nyin phreng lnga bar sngon po mthong ba phyis dran pa na /
ngas sngar mthong ngo zhes pa'i nga de dran pa la mi byed gang zag la byed /
dbu sems rang rig yod med rtsod don ni /
shes pa des yul de shes pa'i ke ri ci yod med la rtsod pa lta bu red gsungs /
don lnga pa'i nyin phreng gsum par mdor na shes pa shes bya la brten nas btags pas zhes sogs skabs /
sngon 'dzin shes pa sngon po dang rten byung 'brel yin zer dgos pa 'dra /
de bzhin du shes pa thams cad kyang rang rang gi yul la ltos te shes par 'jog /
rang rang la ltos nas shes pa min zer dgos /
rje btsun pa rin po ches /
me du ba dang rten byung 'brel yin /
de min na 'brel med don gzhan du 'gyur gsung gsungs /
stong nyid rtogs pa'i lta ba yang brjed nas nyams rgyu yod pa 'dra ste /
sngags sdom gyi bslab bya'i skabs nyin zhag phrug re'i nang du stong nyid rtogs zin dran par ma byas na rtsa ltung 'byung par gsungs pa de /
sngags la stong nyid kyi lta ba lhag par gal che bas /
stong nyid kyi lta pa ma bskyang na nyams 'gro ba 'am /
ma nyams kyang gong 'phel du 'gro mi nus pa la dgongs nas rtsa ltung du bcas pa yin 'dra /
gong gi rtsa ltung de la sngags kyi sdom ldan stong nyid ma rtogs pa'i kyang stong nyid kyi don la dpyad pa nyin re bzhin ma byas na rtsa ltung 'byung nye na yod 'dra gsungs /
don bdun ga'i nyin phreng du ldog pa gcig pa'i dpung 'phul zhes pa /
snga rabs pa mang pos gtan tshigs rigs pa'i gzhung nas bshad pa'i rtags sbyor gyi khyab pa bsgrub pa na /
spyi khyab de yul dus thams cad du mi 'khrul bar bsgrub pa yin la /
de'i tshe thog mar chos gang yang rung ba zhig gi steng du spyi khyab de dag rigs mtshungs pa'i khyab pa bye brag pa zhig thog mar bsgrubs nas /
de nas khyab pa de gnyis rigs mtshungs pa'i rgyu mtshan gyis spyi khyab de yul dus thams cad du mi 'khrul bar bsgrub @# / /
par 'dod pa /
dper na du yod la me yod kyis khyab pa bsgrub pa na /
thog mar tshang mang lta bu'i steng du bsgrubs nas de nas khyab pa de gnyis rigs mtshungs pa'i rgyu mtshan gyis khyab pa snga ma de yul dus thams cad du mi 'khrul bar bsgrub par 'dod cing /
snga ma de'i yang rtags su tshang mang gi du ba dang bsgrub bya'i chos su tshang mang gi me song bar 'dod pa 'dra mo de 'dra zhig e yin snyam ste gsal bo mi dran gsungs /
dngos po stobs shugs sam zhes pa'i skabs /
bla ma yongs 'dzin rin po ches /
thal 'gyur ba'i lugs la /
dngos po stobs shugs kyi rtags dang tshad ma mi 'jog gzhal bya'i ngos nas tshad ma dang bsgrub bya'i ngos nas rtags su song ba med gsung gsungs /
de yang dper na mi zhig 'gro gin yod pa'i mdun rgyab gnyis na mi gnyis yod tshe /
gzhan zhig gis de gnyis la mi 'di phar 'gro gin yod dam /
tshur 'ong gin yod ces dris na /
mdun na yod pa des mi 'di phar 'gro gin med tshur 'ong gin yod zer /
rgyab na yod pa des mi 'di phar 'gro gin yod tshur 'ong gin med zer /
thal 'gyur ba la dris na /
mi 'di phar 'thob par snang ba'i ngor phar 'gro gin yod tshur 'ong gin med /
tshur 'ong bar snang ba'i ngor tshur 'ong gin yod phar 'gro gin med /
rang ga de gnyis gang la yang ma ltos na /
phar 'gro gin yang med tshur 'ong gin yang med zer yod /
des mtshon nas chos thams cad rigs 'dra bas /
thal 'gyur ba la rang lugs med /
khas len med zer mkhan de tshos shin tu go gin yod pa'i rtags red ces sku phyogs rin po ches gsung gsungs /
rang rgyud pa man chad kyis tshad ma thams cad rang yul tha snyad btags pa'i btags don btsal ba'i tshe na rnyed pa zhig la tshad mar song ba 'dod /
rang rgyud pas bzhag pa'i tshad ma thams cad bden 'dzin du song yod /
rang rgyud pas rtags sbyor bkod pa thams cad kyang rang dbang bar bsam pa'i rtags spyod sha stag tu song yod /
rang rgyud kyi rtags zhes pa'i rang rgyud de gang yin na 'di shin tu go dka' ba zhig yin /
rje rin po ches thal rang gi gzhung mang po yun ring gzigs kyang thugs thag ma chod ba'i skabs shig shes rab sgron mer rang dbang du byas nas sam zhes pa gzigs te /
rang dbang zhes pa dang rang rgyud zhes pa 'di gnyis 'gyur khyad ma gtogs don 'dra bar dgongs nas thugs skyed shin tu che ba byung bas /
de nas rang rgyud kyi rtags zhes pa tshul 'di 'dra la bsam pa yin zhes gsal bar gsungs pas /
deng sang nga tshol las sla bo zhig gnang 'dug pa 'di bka' drin shin tu chen po red /
de min na rje rin po che lta bu la go dka' le byung na nga tshos gang nas go gsungs /
rang rgyud pa man chad la /
ri bong dang 'brong gnyis la r+wa yod med kyi khyad par 'jog don gang yin dris na /
srog chags de gnyis kyi mgo la mig shes tshad mas bltas tshe mthong rgyu yod med kyis 'jog zer /
thal @# / /
'gyur pa la dris na /
de 'jig rten gyi tha snyad kyi dbang gis yin /
yul rang gi ngos nas de gnyis la r+wa yod med mtshungs zer de 'dra zhig yin /
de min na ri bong la r+wa med zer mi thub /
ri bong la r+wa yod pa'i yul dus srid gtam rgyud kyang yod gsungs /
des na rang rgyud pa man chad kyis ri bong r+wa dang bum pa tshad mas gzhal rgyu yod med bzhag pa'i mtshams de thal 'gyur ba'i dgag bya'i tshad ngo thog yin /
'di ba'i lugs kyi lta ba rtogs tshe thams cad stong cham cham 'gro ba zhig yod rgyu red /
rje rin po ches /
ser chos sding nas lta khrid gnang skabs /
chos gral nas bla ma rtog ldan pas stong nyid rtogs de khong la thams cad stong 'gro ba lta bu'i 'jigs snang byung nas sku 'gag gi gong ba la /
phyag gis 'jus nas gsung rgyu ci yang med par ha las pa dang brgyal ba ltar gyur pas /
chos thun grol nas gzan skyong la blangs nas spyil bur gdan drangs /
der da dung dran rgyu ci yang med par 'dug pa la /
rje rin po che phebs nas kun rdzob gong ba kun rdzob gong ba gsungs pas thugs dran gsos pa red /
de dbang rtul gyis lta ba rnyed pa'i rtags su 'jigs skrag skye lugs red /
dbang rnon gyis lta ba rnyed tshe yid du phangs pa'i dngos po stor pa slar rnyed pa lta bu'i dga' spro yod pa red gsungs /
lta ba la dpyod pa'i tshe chos can gyi snang ba 'gog pa min gyis 'dor ba red /
de'i stobs kyis mnyam bzhag tu chos can gyi snang ba je nub je nub tu 'gro /
rjes thob tu 'jug shes drug gis yul la bltas pa na kun rdzob kyi snang ba shar yong ba /
dper na me bus na du ba 'thul yong ba dang ngam shugs kyis yin pa dang 'dra gsungs /
chos can mthun snang ba'i don /
sgyu ma'i rta sgyu ma yin par shes pa dang ma shes pa gnyis kyis sgyu ma'i rta la nyo tshong bshad pa na /
de gnyis kyis bsam tshul mi mthun pa bzhin du /
thal rang gnyis kyis chos can tha snyad du 'jog lugs mi mthun pas chos can mthun snang ba med de bzhin du bsgrub bya'i chos dang rtags mthun snang ba yang med /
thal 'gyur ba nang phan tshun la chos can mthun snang ba sogs yod de /
de dag rang ngos nas ma grub par 'jog par mthun pa'i phyir /
rang rgyud pa man chad nang phan tshun du brtsad pa'i tshe chos can mthun snang ba sogs yod de /
de dag rang ngos nas grub par 'jog par mthun pa'i phyir /
lhag mthong chen mor 'di dang mi 'dra ba go dka' ba zhig gsungs yod /
de la bltas na 'di go sla ba'i tshod red gsungs /
rang rgyud pas yul can shes pa la yang log gi dbye ba mi 'byed /
thal 'gyur bas 'jig rten shes ngo la ltos te yang log yul yul can gnyis ka la 'jog rang lugs la kun rdzob la yang log gi dbye ba mi 'jog pa'i rgyu mtshan rang mtshan zhal gyis mi bzhes pa la thug dper na rmi lam gyi gnas skabs na /
byad bzhin mthong nas bden snyam pa dang /
byad bzhin gyi gzugs brnyan mthong nas mi bden snyam yang /
sad pa na de gnyis ka mi bden /
de bzhin du stong nyid la blo kha ma phyogs pa nga tsho sad pa'i skabs 'dir byad @# / /
bzhin bden /
byad bzhin gyi gzugs brnyan mi bden snyam yang /
stong nyid rtogs pa'i tshe de gnyis ka mi bden par 'dra bar shes yong /
rmi lam gyi dpe 'di rdzun pa'i dper shin tu go bde ba yin /
dper na rmi lam du ngan song gsum du rim pas skyes nas sdug bsngal sna tshogs myong /
de la sun snang dang mi 'dod pa shugs drag pos nyams thag thag nas de las thar te bde 'gro rnams su rim pas skyes nas lha mi'i bde skyid sna tshogs myong ba rmis /
phyogs thams cad la bltas pa na yang deng sang gi 'jig rten gyi snang ba 'di ji lta ba bzhin /
sems can rnam pa sna tshogs kyis las rnam pa sna tshogs byed pa /
rgya gar nag bod sog po la sogs pa mi rigs rnam pa sna tshogs la chos lugs grub mtha' rnam pa sna tshogs dar nas 'chad nyan sogs byed cing 'dug pa la /
rang gis yang nyan pas bla ma 'ga' zhig gis /
'di thams cad rdzun pa yin sgyu ma yin rmi lam yin gsungs na /
chos kyi bag chags med la dbang po cung zad rnon nges shes mi skye bar ma zad /
blo yul du gtan nas mi shong /
chos kyi bag chags cung zad yod pa sngar sad pa'i gnas skabs tsho stong nyid gyi gtam mang po thos myong ba zhig yin na /
yid dpyod kyi nges pa cung zad skye yang sad nas rmi lam de la mi bden pa'i nges shes skyes pa lta bu gtan nas yong mi thub /
de nas glo bur du gnyid de sad nas sngar gyi rmi lam de dran pa na /
de 'dra'i ya mtshan de 'dra'i 'khrul snang 'char lugs la snyam nas rmi lam gyi snang ba de thams cad mi bden par nges shes bzlog tu med pa drangs yong pa las /
da dung sngar gyi de ga shed cig na yod snyam du bden par zhen pa gtan nas mi yong /
de nas yang yang gnyid du song nas yang yang sngar gyi rmi lam de thams cad rmis nas sad na /
gnyid kyi gnas skabs kyi bden pa'i snang zhen dang /
sad pa'i gnas skabs su rdzun par nges shes 'dren tshul thams cad gong dang 'dra /
lhag par yang sad pa'i gnas skabs su 'di 'dra sngar yang yang yang rmis snyam nas mi bden pa la nges shes lhag par 'dren /
'on kyang rmi lam na bla mas snang ba thams cad rmi lam sgyu ma bzhin du mi bden par ngo sprod pa skal ba bzang snyam du dga' spro skye /
de bzhin du nga tsho 'khor ba thog ma med pa nas gti mug gi gnyid 'thug po log nas gnyid des bslad pa'i rmi lam la rigs drug gi skyo gnas sna tshogs su bde sdug sna tshogs /
chos lugs grub mtha' sna tshogs dang phrad pa rmi bzhin pa las sad ma myong ba yin /
da lta yang gnyid de'i ngang nas rmi lam de 'dra rmi bzhin pa yin pas /
deng sang bla ma dge ba'i bshes gnyen rnams kyis snang ba 'di thams cad mi bden rmi lam sgyu ma bzhin du rdzun pa sha stag yin pas /
bden par ma zhen gsungs rung yid mi ches pa dang /
nges shes mi skye ba ni thog ma med pa nas ma rig pa'i gnyid du song ba'i ngang nas 'khrul snang gi rmi lam sna tshogs shar ba la bden par zhen zhen nas a 'thas su song ba dang /
@# / /
sngon lta ba la bag chags ma bzhag pas lan 'dug pas /
deng sang dbu ma'i gzhung la 'chad nyan dang thos sogs kyi sgo nas bag chags 'jog pa la 'bad dgos /
de ltar yang yang 'bad nas yid dpyod dang rjes dpag tshad mas nges pa drangs pa ni /
sngar rmi lam gyi skabs na bla mas snang ba 'di rdzun par ngo sprod pa la nges shes drangs pa dang 'dra bar bden zhen la cung zad gnod /
bden snang mngon gyur re zhig tsam yang 'gog mi nus par bden zhen yang yang 'byung ba'i de la lta ba yang yang gsal btab nas dran par byas te bskyang dgos /
de ltar byas nas stong nyid mngon sum du rtogs pa na snang ba thams cad rdzun par mngon sum du tshad mas nges pa drangs pa ni /
gnyis sad nas rmi lam gyi snang ba rdzun par nges shes drangs pa dang 'dra /
des na de kho na nyid la blo kha gtan ma phyogs ba'i so so skye bo rnams ni ma rig pa'i gnyid log nas rmi lam rmi bzhin pa la bden par zhen nas gnas pa yin /
stong nyid la yid dpyod dang rjes dpag tshad mas nges pa rnyed pa'i so so skye bo rnams ni /
de 'dra'i rmi lam la rmi lam du ngos zin kyang gnyid ma sad pa yin /
stong nyid mngon sum du gsar du rtogs pa na ma rig pa'i gnyid de lan gcig sad pa yin kyang /
yang rjes thob kyi gnas skabs su bden snang dang bden zhen mngon gyur ba skyes pa na slar yang gnyid du song ba yin /
de nas yang lta ba gsal btab nas stong nyid mngon sum du rtogs pa'i blo mngon sum du gyur ba na slar yang gnyid sad pa yin /
de ltar res 'jog gis sa bcu ba'i gnas skabs su sad pa na don dam mngon du gyur /
gnyid pa na kun rdzob mngon du gyur bas /
bden gnyis res 'jog las gcig char du mngon du gyur mi thub /
de'i phyir /
sprin mthong mkha' la nyin bzhin du / /
'dir khyod blo gros phyogs gcig can / /
gsungs pa red /
de nas ma rig pa'i gnyid gtan nas sad de sangs rgyas pa na dus dang rnam pa thams cad du bden gnyis gcig char du mngon du gyur nas gnas pa red /
des mkhyen tshul ni byang sems sa bcu ba ba tsho yang /
bsam pa'i yul las 'das pas bsam gyis mi khyab pa zhig yin pa red /
de yang phyogs gcig tsam mtshon pa'i dbang du byas na /
dper na nga tshos mdangs rmi lam gsal bo zhig rmis pa de ring dran pa na /
de'i dbyibs dang rnam 'gyur sogs ji lta ba bzhin 'char yang shar bzhin pa'i dus nyid na'ang de 'dra'i rnam 'gyur dang rnam pa can gyi dngos po de yul dus rang bzhin gang na'ang med pa la nges shes kyang dus de nyid na drangs yong ba dang 'dra ba yin pa ni /
'jug pa las /
'di na ji ltar sad bzhin ji srid du / /
ma sad de srid de la gsum po yod / /
sad par gyur na gsum char yod min ltar / /
gti mug gnyid sad las de de bzhin no / /
zhes gsungs pa ltar ro / /
de bzhin du rmi lam gyi rgyu 'bras bya byed thams cad mi bden pa bzhin du /
sad pa'i gnas skabs kyi rgyu 'bras sogs 'khor @# / /
'das kyi bya byed thams cad kyang mi bden pa ni /
mi bden pa yi rgyu la brten byas nas / /
'bras bu'i rnam pa mi bden rang bzhin can / /
thams cad kyang ni skye bar shes par gyis /
zhes gsungs pa lta bu yin /
des na dbu ma'i lta ba rtogs pa la thog mar dgag bya nges pa shin tu gal che zhing /
des nas kyang 'di 'dra ba'i gnas skabs sogs lta ba'i dpyad pa byed pa'i skabs thams cad du dgag bya'i rnam pa blo yul du shar bzhin pa'i ngag nas dpyad dgos kyis /
de ltar min par dgag pa thal ches na chad mtha' dang /
chung na rtag mtha' sogs lta ba'i gol sar 'gro nyen yod pas shin tu gzab dgos /
des na gsung rab kyi don nyams len la sbyar nas rang gi sems la phan pa zhig e go blta dgos /
rang ga tshig 'di'i don 'di yin zhes bshad shes pa tsam la snying bo med gsungs /
grub mtha' smra ba thams cad kyis sems can gyi dbang shes tshad ma thams cad la gzugs gang snang rang mtshan gyis grub par snang bar khas len pa yin /
dper na sgyu ma'i rta'am rmi lam gyi rta snang ba na /
rta yin rung mi rung rta'i rnam par snang ba myong bas grub pa bzhin no gsungs /
thal 'gyur pa'i thun mong ma yin pa'i dam bca'am grub mtha' grags che ba brgyad ni /
rang rgyud pa dang thun mong ma yin pa'i grub mtha' rang gi mtshan nyid kyis grub pa med pa'i rgyu mtshan gyis rang rgyud kyi gtan tshigs mi bzhed pa /
rgyu mtshan de nyid kyis nyan rang 'phags pa la chos kyi bdag med rtogs pa'i kyab ba dang /
de nyid kyis bden 'dzin nyon sgrib yin pa dang /
de nyid kyis zhig pa dngos por 'dod pa dang /
de nyid kyis dus gsum gyi 'jog tshul thun mong ma yin pa dang /
sems tsam nang thun mong ma yin pa yang rgyu mtshan de nyid kyis kun gzhi med pa rang rig med pa phyi don yod pa ste brgyad la byed dgos pa 'dra ste grangs dang zhib cha dpyad rgyu yod gsungs /
grub mtha' dang dam bca' don gcig dam bca' la yod kyi dam bca' dang ngag gi dam bca' gnyis yod /
ngag gi dam bca' la khas blangs yang zer /
zhig pa dngos po yin tshul ni /
snum zad pa mar me 'gag pa'i rgyu yin /
mar me zhig pa de'i 'bras bu yin /
gtso cher las zhig pa rang ngos nas zhig pa ma yin pa'i gnad kyis de dngos por bsgrubs nas /
de'i rgyu mtshan gyis bag chags bsgo gzhi'i kun gzhi ma bzhag kyang /
las 'bras kyi 'brel ba 'jog bde ba'i rigs lam bstan pa yin /
las zhig pas zhig pa skyed pa sogs rgyud ring bo zhig bsam na bden 'dzin gyi snon par 'gro gsungs /
bye brag pas sgra 'byung ba chen po rgyur byas pa las byung ba ma yin par /
rang gi bar snang stong pa las grags pa 'am byung ba yin pas nam mkha'i yon tan yin zer /
sa 'khor na'ang de 'dra zhig gsungs yod gsungs /
chos can mthun snang ba 'gog skabs chos can 'khrul ma 'khrul gyi shes pa gang gis rnyed ces ba rtags nas skyon brjod pa ni /
lags @# / /
ldan rang nyid kyis nang gi skye mched rnams zhes sogs skabs /
chos can de bden gnyis su brtags nas skyon brjod pas /
'dir yang de ltar byas shing byas chog pa'ang yin gsungs /
gzhan grags kyi rtags zhes pa yul rang ngos nas ma yin par /
tha snyad gzhan la grags pa'i rtags dang sbyor ba la zer ba yin /
tha snyad pa'i tshad ma la gzhan zer ba dang gzhan tha snyad pa'i tshad ma de la ltos nas rtags chos 'jog lugs 'gro 'ong gi dpes gsungs so / /
myu gu rtogs pa'i blo de la'ang myu gu bden par 'dzin pa'i bden 'dzin mngon gyur pas dngos su zin pa dang /
myu gu bden med du rtogs pa'i blo mngon gyur pas dngos su zin pa dang /
de gnyis gang gis kyang khyad par du ma byas pa gsum yod gsungs /
gzhan grags kyi rtags kyis bsgrub bya bsgrub pa la pha rol pos khas blangs pa tsam gyis mi chog gis /
chos can gnyis dang rtags la sogs pa rang ngos nas gzhal na zhes sogs skabs /
chos can gnyis ni mthun dpe chos can dang shes 'dod chos can gnyis yin la /
rang ngos nas zhes pa dgag bya la mi go bar snga rgol rang ngos nas bsam blo btang na zhes bshad dgos /
'di lhag mthong chen mo sogs dang bstun nas dpyad rgyu yod gsungs /
'dod dgos pa'am 'dod pa cig zhes pa bsgrub bya la byed gsungs /
dgongs 'grel dang 'gal ba spangs pa'i skabs su /
ston pa thugs rje can gyis phyi don yod par gsungs pa'ang /
de ltar gsungs dgos kyi gdul bya la ltos te gsungs pa yin pas rdzun du 'gro don med chos su song ba yin /
de bzhin du phyi don med gsungs pa'ang de ltar gsungs dgos kyi gdul bya la ltos te gsungs pa yin pas chos su song ba yin /
rdzun du 'gro don med /
de gnyis gang la'ang ma ltos par phyi don yod med gang du'ang ma gsungs zer chog dper na gong du 'gro 'ong gi bya byed bzhag pa dang 'dra gsungs /
gsung rab kyi gdul bya phyi rol ba yod pa 'dra ste /
gya bdun pa'i rgyab phreng bzhi par gzhan sde bdag tu smra ba dngos sam zhes sogs skabs /
gzhan sde dang de'i rigs can drangs pa'i phyir gsungs pa'i drang don du gsungs 'dug bdag yod par gsungs pa'i mdo'i gdul bya la phyi rol ba yod zer ba dang /
de med bdag smra la zhen pa'i gnas ma bu ba sogs 'jog zer ba'i lugs gnyis yod tshod yin gsungs /
snying po kun gzhir bsgrags pa yang zhes sogs skabs /
sems bden stong la kun gzhi'i sgras bstan pa red /
sems kyi chos nyid bag chags bsgo gzhi yin pa 'dra mo zhig kyang 'dug snam bu kha dog sna tshogs su 'gyur ba tshos kyis byed pa bzhin /
chos can sna tshogs su snang ba 'di rnam rig pa ltar na kun gzhis bcos pa 'dra mo /
dbu ma ba ltar na stong nyid kyis bcos pa 'dra mo zhig yin /
sngar ngas grwa sar rigs la tshogs gleng @# / /
byas skabs /
r+wa stod rdo rje 'chang gis khyod kyi zla bo des ci zer gsungs pas /
sems can gyi sems bden stong sangs rgyas kyi rigs yin zer zhus pas /
'o des gsungs pa mad ngal blo skyed de las che ba ma byung /
sems can gyi sems bden par med pas sangs rgya rgyu yod pa red /
sems bden par yod na sangs rgyas su ji ltar 'gyur gsungs /
skyes bu dam pa la rtog pa 'khrungs tshul bsam gyis mi khyab /
phyis su'ang khong la tshe 'dir blo skyed chen po gnyis byung /
gcig phur bu lcog gam ra kha brag gi dge slong zhig gis gsungs lugs zhig dang /
gcig gong gi de yin zhes yang yang gsungs pa de thugs mad rgyu red /
grub mtha' 'og ma tshos /
nas myug gi rgyu'i gtso bo'i sa bon la nas rdog dang /
de mthar gtugs na de'i steng gi nas myug skyed pa'i nus pa zhig 'jog de btags don btsal nas 'jog lugs red /
thal 'gyur ba'i lugs la nas rdog bden par med pa de nas myug gi rgyu la 'jog dgos pa 'dra mo zhig yod /
nas rdog gcig po de yang bden par ma grub pa'i rgyu mtshan gyis nas myug skye ba nas 'bras du ma 'khrungs pa sogs rung ba red /
de bzhin du sems bden par med pa'i gnad kyis gnas lus longs spyod kyi snang ba bzang ngan sna tshogs su 'char ba yin /
de ring lus yungs 'bru tsam pa la sang lus ri rgyud tsam du 'gyur ba dang /
de ring r+wa zang nge yod pa sang nyin gtsug tor ldem me yod pa bzang ngan sna tshogs su 'gyur ba de /
sems bden par med pa'i rnam 'gyur sha stag red gsungs /
gya dgu pa'i nyin phreng lnga pa dang drug par rnal 'byor spyod pa 'dod pa ltar gyi ming dang brdas bzhag ma bzhag gi khyad par yod pa la dgongs nas zhes sogs la dpyad pa byed rgyu mang po 'dug gsungs /
dgu bcu pa'i nyi na phreng gnyis par bdag gi ba rnams rang dbang du gyur ba'i bdag med pa'o gsungs lugs kyis /
phung sogs bdag gi ba rnams rang gi dbang byar byed pa'i bdag gis stong pa 'am /
yang na phung sogs bdag gi ba rnams rang skya thub pa'i rdzas yod kyi bdag gis dbang bsgyur byar ma grub pa dang /
phung sogs bdag gi ba la dbang sgyur ba po bdag rang skya thub pa'i rdzas yod kyis stong pa zhes bshad dgos gsungs /
de'i rgyab phreng du gsungs lugs la brtags na gdul bya'i bsam pa'i khyad par la ltos te rang mtshan rtogs pa'i tshad ma yod zer dgos pa 'dra /
btsun mo ri 'di pha rin tshur ri yin /
'di na pha ri yin /
gsung rab kyi don dang gsung pa po'i dgongs pa yin min mu gnyis yod /
'on kyang phyi don med pa de sems tsam pa la ltos te gsung pa po'i dgongs pa e yin snyam gsungs /
go gcig pa'i nyin phreng du ming 'jug pa'i gzhi med pas ming yang med ces 'dir dgag bya la bsnyegs kyang /
spyir yang de ltar 'dod dgos pa 'dra /
go gnyis pa'i @# / /
nyin phreng du ma nges phyir gsungs tshul gyis /
theg bsdus las gsungs ba'ang ma nges phyir yin pa 'dra ste dpyad rgyu snang /
de yang don mang por 'gyur ba dang gcig tu ma nges par 'gyur gsungs pa zhig dran te gsal po mi 'dug go gsum pa'i nyin rgyab tu mtshan nyid gsum shin tu gsal /
de'i rgyab phreng du 'jug 'grel gyi lung drangs par /
sbrul de thag pa la med pas zhes pa'i la sgra de nyid kyi bdun pa yin /
gnas gzhi yin na thag pa'i steng na sbrul yod kyang chog pas mi 'grig sbrul dngos la zhes pa'i la sgra gnas gzhi'i bdun pa byas chog sangs rgyas kyi spyod yul la ni dngos yin zhes pa stong nyid yin zhes pa'i don no / /
'di'i skabs su dngos po byas pa can zhes pa'i dngos po ni rang bzhin la go dgos pas rang bzhin bcos ma'i chos zhes par go 'jug 'grel gyis grub mtha' 'og ma'i rtsod spong zhig gi skabs /
rna ba dang snying med pa gsungs pa 'jug Tika na drangs yod pa de /
dbu ma bas chos thams cad rang bzhin gyis med byas pa la /
dngos smra bas /
de thams cad med par thal /
rang bzhin gyis med pa'i phyir zer ba la gtan nas med byas ba min /
rang bzhin gyis med byas pa yin rang bzhin gyis med tshul 'di 'dra 'di 'dra yin zhes bshad kyang /
da dung mi go bar 'dis chos thams cad med zer nas chos thams cad la skur ba btab pas /
chad lta ba yin zhes slar yang rgol ba la /
dpal ldan zla bas /
rang bzhin med lugs de tsam bshad kyang don mi go bas snying med pa /
rang bzhin zhes pa'i sgra yang mi go bas rna ba med pa 'dra mo 'di dag dang lhan cig rtsod dgos pa kho bo cag la dka' ba zhig byung gsungs pa red /
go bzhi ba'i nyin phreng du byams zhus las rdzas su yod med gsungs pa'i rdzas ni zhes pa nas yod pa tsam mo zhes pa /
rigs pas grub pa'i rdzas yod la go dgos /
'di 'dra'i skabs su bsam na bsdus grwa nas rdzas yod la /
sgras brjod rigs kyi sgo nas bzhir gsungs pa yang 'di 'dra'i thad du shin tu mkho bas dgos pa che ba red /
sher phyin la sgras brjod rigs kyis dbye ba byas pa'ang de lta bu yin /
'di 'dra ma go na ming rkyang ba de'i sgras btags pas ci byed snyam yod /
de 'dra bsam mi nyan shin tu gal che ba red gsungs /
r+wa stod rdo rje 'chang gis mtshan nyid pa tshos ri bong la r+wa med zer ba /
r+wa yod pa'i ri bong med zer ba e yin gsungs pa la /
ngas deng sang yul dus 'dir grags tshod kyi tha snyad la ltos te ri bong r+wa med zer ba yin /
yul dus thams cad du med zer ba min mod /
ri bong la r+wa yod pa'i gtam rgyud kyang snang zhus pas /
'o de ga rang yin yod med thams cad yul dus de'i tha snyad tsam zhig la ltos te 'jog dgos /
yul 'ga' zhig na dngul rdo tshad kyi ming la dngul gyi gzugs brnyan zer /
rang res dngul gyi gzugs brnyan @# / /
zer ba 'di la den dngul rdo tshad zer /
de'i phyir den dngul rdo tshad kyis phan gnod chung /
dngul gyi gzugs brnyan gyis phan gnod chen po byed pa yin gsung gsungs /
yang 'jig rten rang ga ba'i blo lhan skyes la tshogs rgyun gcig dang du ma'i 'char lugs kyi dper /
r+wa stod rdo rje 'chang gis /
mi zhig gi lham snga lo chus khyer ba'i chu kha der phyi lo bslebs pa na /
nga'i lham chu 'dis khyer zhes snga phyi gcig tu 'char ba lta bu dang /
ri mgon nags yod pa mes tshig pa'i phyi lo na ning de na nags yod da lo mi 'dug /
ces na ning gi ri dang da lo'i ri so sor phye nas bzung ba lta bu red gsungs /
chos gang la yang mtha' gcig tu bden par grub pa med pas /
nga tshos nyin lam mang po yin pa bya rgod dang rdzu 'phrul can sogs kyis /
nyin lam gcig dang yud tsam zhig gi lam yin par 'gyur ba dang /
gang zag gcig la'ang mi skya dang rab byung gi dus ming so sor btags pas /
de dang de yin par 'gyur pa sogs la bltas na tha snyad shin tu dbang che ba red /
de'i mtshon nas chos thams cad rang ngos nas ma grub pa ming du btags pa tsam yin /
de ga rang gis tshim dgos gsungs /
a ka brtson 'grus zer ba'i dge bshes chen po de la grwa ba gcig gis /
kun rig 'di theg chen gyi chos e yin zhus par /
'o kun rig 'di theg chen pas bton na theg chen gyi chos red /
theg dman pas bton na theg dman gyi chos red /
nged rang gnyis 'dra mos bton na gang yang ma red gsungs 'dug /
yang a ka 'di bas phyi dro gling skor du phebs skabs khyi la sbyin pa gtong rgyu'i rtsam pa brdzi ba na phyag dang bzhes phor bkrus /
de nas zan brdzi ba la grwa ba zhig gis de 'dra'i gtsang sbra mdzad ci dgos zhus pas /
rang re'i snang tshod la nges pa ci yod khyi la sbyin pa btang nas tshogs gsog pa las byang chub sems dpa' 'dra sbags nas mnol du 'jug nyen yod gsungs pa red gsungs /
go lnga pa'i nyin phreng du 'jug pa las /
de kho na nyid gtan la 'bebs pa'i rigs pa gsum gsungs pa rnams zer dgos pa red gsungs /
go bdun pa dang go brgyad pa'i ngos su tha snyad du yod pa la 'jig rten gyi grags pas mi gnod pa dang gcig /
tha snyad pa'i tshad ma gzhan gyis mi gnod pa dang gnyis /
don dam dpyod pa'i rig shes kyis mi gnod pa dang gsum tshang dgos par bstan gsungs /
ston pa'i sku 'di sgrol ma'i sku yin pa la tha snyad pa'i tshad mas gnod /
de la 'jig rten dang bstan bcos la grags pas kyang gnod /
de ltar bden par grub pa la rig shes kyis gnod /
ston pa'i sku tha snyad tsam du yod pa la de dag gang gis kyang mi gnod /
go brgyad pa'i rgyab phreng du go rgyu chen po gsung 'dug gsungs /
go dgu pa'i rgyab phreng du 'od srungs kyis zhus par /
gang stong pa nyid kyis chos rnams stong par mi byed @# / /
gsungs pa'i don ni /
stong nyid rang la ltos te stong nyid min /
dgag bya la ltos te stong nyid yin gsungs pa red gsungs /
de'i nyin phreng gsum pa dang bzhi bar dpyad rgyu che zhing /
gnad bsdus na chos rnams rang gi mtshan nyid kyis grub pas stong pa ni /
rang gi ngo bos stong pa'i don dang /
de las gzhan pa'i stong tshul rnams de min pa'i rgyu mtshan ni /
bye mdo dang rnam rig pas bshad pa'i stong tshul gyi don tshad mas grub zin byed pa ma nyams kyang /
yid dang ngag gi grub mtha' 'am dam bcas bden grub tu dngos su sgro 'dogs pa yod la /
rang rgyud pas bshad pa'i stong tshul gyi don tshad mas grub zin byed pa ma nyams kyang /
grub mtha' 'am dam bcas dngos su bden grub yin mi zer rung /
bden grub kyi don khas blangs pa'i sgo nas sgro 'dogs par byed pa mi 'gal zhing /
rang gi mtshan nyid kyis grub pa'i stong tshul de tshad mas grub zin byed pa ma nyams pa'i rang la grub mthas blo bsgyur ba'i sgo nas /
gzhi gang yang bden par grub pa'am bden par grub pa'i don du sgro 'dogs pa'i sgro 'dogs kun btags skye mi srid gsungs / /
ces drang ba dang nges pa'i don rnam par 'byed pa'i bstan bcos legs par bshad pa'i snying po'i zin bris dka' gnas gsal bar byed pa'i sgron me zhes bya 'di ni /
bla ma rdo rje 'chang chen po shing bza' paN+Ti ta'i zhal snga nas kyis /
legs bshad snying po'i bshad lung rgyas par gnang skabs /
mkhas pa 'ga' zhig gis zin bris mdzad pa la dpe rgyun shin tu dkon zhing /
a rig mkhan rin po che'i phyag dpe'i khrod du shog dril tha bcu gsum tsam 'dug pa gcig dang /
glu rtse dge bshes rin po che'i phyag dpe'i khod du'ang de la ma dpe byas pa e yin snyam pa zhig ste /
mjug cung zad ma tshang ba gnyis 'dug pa tshig sna bsdu lugs dang /
tshig zur cung zad re ma gtogs phal cher gcig par 'dug la /
mjug ma tshang ba'ang shog dril 'khyar ba 'am sam Ta'i ngos nas lus pa gang rung du snang /
shog dril de las gcig shos la yi ge mang du chad pa dang /
skabs 'ga' zhig tu thig shar re gnyis tsam chad pa'ang 'dug pa dang /
yang de gnyis la skabs skabs na gsung bshad 'ga' zhig gzhung dang bstun nas 'bri dus gong 'og 'khrugs par mngon pa sogs zhu dag cung zad dgos pa rnams byas /
yi ge 'ba' zhig dpyad gzhir snang yang thag gcod dka' ba rnams rang sor bzhag nas dpe rgyun 'di nyid mi nyams pa'i phyir du bris pa 'di yang rje btsun bla ma'i thugs kyi dgongs pa yongs su rdzogs te /
tshe rabs thams cad du gsung gi gsang ba 'dzin pa'i sras kyi thu bor 'gyur pa'i rgyur gyur cig /
@# / /
na mo gu ru b+h+yaiH rgyal gsung brgyad khri bzhi stong snying po mchog /
sher phyin mdo yi dngos bstan zab mo'i don / /
ji bzhin gzigs pa klu sgrub thogs med ces / /
sa gsum snyan par grags pa zung la 'dud / /
de gnyis dgongs pa ji bzhin dbu sems kyi / /
lta ba'i gnad kun gsal bar ston pa'i gzhung / /
drang des rnam par 'byed pa'i legs bshad che / /
'jam dpal snying po @# / /
zhes bya'i zhal las byung / /
gang gi gsung rab dgongs zab 'o ma'i mtsho / /
blo gros bzang po'i srub shing gis bsrubs pas /
legs bshad mar gyi nying khu 'di thon pas / /
bshad sgrub dar zhing rgyas pa'i gsos su gyur / /
gzhung 'dir thos bsam sgem pas 'jug rnams la / /
phan phyir par gyi chos sbyin spel ba 'di / /
mkhas btsun bzang pos grags pas dbus gtsang kun / /
khyab pa'i bshes gnyen kal wa'i mtshan can gyi / /
yang sprul blo bzang bkra shis kyis mtshon pa'i / /
rgyu sbyor yig 'dri ngag dbang bzang po dang / /
brkos mkhan blo bzang chos 'phel 'brel thogs kun / /
skye dang skye bar 'jam mgon bstan dang mjal / /
yang dag lta ba rtogs pa'i mtshon rnon gyis / /
bdag tu 'dzin pa'i dra ba rab bcad de / /
thar ba'i khang bzang mchog der bgrod par shog /
bstan pa'i dpal gyur mgon rnams zhabs pad brtan / /
dge 'dun sde rnams mthun zhing thos bsam brtson / /
bstan pa'i sbyin bdag tshogs rnams stobs 'byor 'phel / /
kun kyang phan tshun dga' bdes 'tsho bar shog /
dga' ldan lugs bzang gser mdog 'chang ba'i sde / /
bkra shis kun 'byung nor bu bsam 'phel gling / /
ji srid lhun po gnas pa de srid du / /
nam yang mi nub dar zhing rgyas gyur cig /
ces drang nges rnam 'byed gyi zin bris 'di'i dpe rgyun dkon stabs sprul sku blo bzang bkra shis pas sbyin bdag byas te /
chos sbyin rgya cher spel phyir brtsi bzhag slob dpon dam pa dge 'dun rgya mtsho nas par gsar bskrun mdzad skabs /
par byang smon tshig 'di ni /
shAkya'i dge sbyong ngag dbang dar rgyas gyis smras pa'o / /

