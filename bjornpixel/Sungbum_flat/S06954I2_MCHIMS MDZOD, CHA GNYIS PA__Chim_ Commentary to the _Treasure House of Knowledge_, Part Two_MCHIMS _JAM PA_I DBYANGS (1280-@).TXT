@# / /
bshad do / /
de yang phal che ba'i dbang du byas kyi res 'ga' ni dgra bo'i bde sdug la dmigs nas kyang zhe sdang dang 'dod chags rgyas par 'gyur ro / /
de yang rang rgyud kyi bde sdug la ni dmigs pa dang mtshungs ldan gnyis kas rgyas la gzhan rgyud kyi la ni dmigs pa'i sgo nas so / /
btang snyoms la'ang chags sdang gnyis ka'ang rgyas mod kyi gti mug dang gnyis mi gsal bar mthun pas lhag par rgyas par 'gyur ro zhes slob dpon gang spel 'chad do / /
bdun pa nye ba'i nyon mongs pa bshad pa ni rtsa ba'i nyon mongs pa drug po las gzhan pa'i nyon mongs pa can gyi sems las byung ba 'du byed kyi phung po zhes pa gang yin pa de yang rtsa ba'i nyon mongs pa dang nye bar 'dug pas na nye ba'i nyon mongs te /
de dag la rtsa ba'i nyon mongs pa zhes ni mi bya ste /
rtsa ba ma yin pa'i phyir ro / /
de dag kyang kun nas dkris pa dang /
dri ma dang /
gzhi phran tshegs las 'byung ba mi dga' ba dang /
glal byed pa dang /
sems zhum pa nyid dang /
smya ba dang /
zas kyi drod mi zin pa nyid dang /
tha dad pa'i 'du shes dang /
yid la mi byed pa dang /
lus kyi gnas ngan len dang /
ru gdug dang /
'phya smod dang /
gnam pa nyid dang /
mi gnam pa nyid dang /
rang bzhin du mi 'dug pa nyid dang /
'dod pa'i rnam par rtog pa dang /
'tshe ba'i rnam par rtog pa dang /
nye du'i rnam par rtog pa dang /
yul mi'i rnam par rtog pa dang /
mi 'chi ba'i rnam par rtog pa dang /
brnyas pa dang ldan pa'i rnam par rtog pa dang /
rigs snyems pa dang ldan pa'i rnam par rtog pa dang /
mya ngan dang /
sdug bsngal ba dang /
yid mi bde ba dang /
'khrug pa zhes bya ba nyer bzhi po dag ste /
'di dag gi don ni rin po che'i phreng ba dang /
gzhi bsdu pa las 'byung ba ltar shes par bya'o / /
brgyad pa kun nas dkris pa bshad pa ni 'di dag gis srid pa'i btson rar kun nas 'khri ba'am /
'di dag yod na spyod pa ngan pa dag ldang bas na kun dkris so / /
de dag kyang gang zhe na /
ngo tsha med pa nas gnyid kyi bar kun nas dkris pa ni rnam pa brgyad yin par bstan bcos rab tu byed pa las bshad do / /
bye brag tu smra ba ni brgyad po de dag dang khro ba dang 'chab pa ste bcu'o zhes 'dod do / /
de dag gi ngo bo ni bshad zin la /
'dir 'gyod pa kun nas dkris par 'gyur ba ni 'gyod pa mi dge ba yin no / /
de dag kyang rtsa nyon gyis skyed pa las rtsa ba'i nyon mongs pa gang gis skyed ce na /
'dod chags kyis ngo tsha med pa dang rgod pa dang ser sna bslang zhing bskyed pa yin te /
rang gi chos la chags pas gzhan pa ma gus pa'i phyir dang /
'dod pa'i yon tan la chags pas sems rnam par 'phro ba'i phyir dang /
yo byad la sogs pa la chags pas dam du 'dzin pa'i phyir ro / /
'chab pa ni kha cig 'dod chags kyis skyed par 'dod la /
gzhan dag ni gti mug gis bskyed bar 'dod do / /
la la ni gnyis kas bskyed pa yin te /
nyes ba byung bar shes pa rnams kyi 'dod chags dang /
byung bar ma shes pa rnams kyi gti mug las skyes so zhes zer te mi mthun par rtsod do / /
'on kyang rnyed bkur dang tshigs su bcad ba nyams kyis dwogs nas 'chab pa'i phyir 'dod chags las skyes pa nyid rigs so / /
ma rig pa las sems rmugs pa dang gnyid dang khrel med rnams skye ste /
dmigs pa gsal bar 'jug pa la rmugs pa dang gnyid med pa'i phyir dang /
sdig pa'i 'bras bu sdug bsngal yin par ma shes pas sdig pa la mi 'jigs ba'i phyir ro / /
the tshom las 'gyod pa mi dge ba 'byung ste /
dge ba'i 'bras bu bde ba yin par the tshom za ba dag dge ba byas pa la 'gyod pa'i phyir ro / /
khro ba dang phrag dog ni khong khro'i rgyu las byung ba yin te /
zhe sdang las kun nas mnar sems skye ba'i phyir dang /
gzhan gyi phun sum tshogs pa la sems 'khrugs nas mi bzod pa'i phyir ro / /
dgu pa dri ma bshad pa ni gzhan yang mdo las nyon mongs pa'i dri ma rnam pa drug gsungs te /
de dag kyang sgyu nas rnam par 'tshe ba'i bar ro / /
'di dag gi yang ngo bo ni bshad zin la /
rtsa ba'i nyon mongs pa gang las skyes pa ni sgyu dang rgyags pa ni 'dod chags las skyes te /
rnyed pa la sogs pa nyams gyis dwogs nas sgyu byed ba'i phyir dang /
rang gi chos la chags pas yid bde pa'i phyir ro / /
kho na du 'dzin pa dang rnam par 'tshe ba ni zhe sdang gis kun nas bslang nas khon 'dzin dang sems can la rnam par 'tshe ba 'byung bas na khong khro las skyes so / /
'tshig pa ni lta ba mchog @# / /
tu 'dzin pa las skyes te /
rang gi lta ba la dam du bzung nas gzhan la 'tshig pa'i phyir ro / /
mdo las /
gya gyu ci yin sdig can lta zhes 'byung ba'i phyir g.yo ni log par lta bas kun nas bslang pa yin te /
las 'bras las /
log par lta ba dang ldan pa sems sdig pa mi 'chags par gya gyu ba'i phyir ro / /
mdo las kyang /
rtag pa ci zhig mya ngan 'das / /
mi rtag ci zhig 'dus byas chos / /
drang po ci zhig 'phags pa'i lam / /
gya gyu ci zhig sdig can lta / /
zhes so / /
bcu po de dag gi khyad par gyi chos bshad pa ni kun nas dkris pa bcu bshad pa gang dag yin pa de dag las ngo tsha med pa dang khrel med pa dang rmugs pa dang gnyid dang rgod pa ste lnga ni mthong spang dang sgom spang dang mtshungs par ldan pa rnams rim pa ltar mthong spang dang sgom spang yin pas rnam pa gnyis ka yin te /
de la ngo tsha med pa dang khrel med gnyis ni mi dge ba thams cad dang mtshungs par ldan zhing /
rmugs rgod gnyis ni nyon mongs pa thams cad dang mtshungs par ldan la /
gnyid ni yid kyi sa pa 'dod pa na spyod pa thams cad dang mtshungs par ldan no / /
lnga po de dag las gzhan pa nye nyon kun dkris kyis bsdus pa phrag dog dang ser sna dang 'gyod pa dang khro ba dang 'chab pa ni bden pa la dngos dang brgyud nas log par mi 'jug pas bsgom pas spang bar bya ba kho na dang /
rang dbang can yang yin te /
sgom spang gi ma rig pa tsam dang mtshungs par ldan pa'i phyir ro / /
gal te gang zhig ma rig pa tsam dang mtshungs par ldan pa de rang dbang can yin no zhes bya ba 'di la rigs ba ci yod ce na /
de dag 'jug pa la cing yul la 'jug ni rang nyid gtso bo yin gyi 'dod chags la sogs pa nyon mongs pa gzhan la mi ltos la /
ma rig pa tsam dang mtshungs par ldan yang ma rig pa ni glen pa'i phyir 'jug par byed pa ma yin no zhes slob dpon gang spel 'chad do / /
de dag ni rang nyid dbang che'i /
ma rig pa la sogs pa ltar chags sogs kyi dbang du mi 'gyur bas so / /
ji ltar nye nyon phrag dog la sogs pa sgom spang dang rang dbang can yin pa de bzhin du dri ma drug po rnams kyang sgom spang dang rang dbang can yin no / /
kun nas dkris pa ngo tsha med pa la sogs pa bdun dang dri ma drug po rnams ni 'dod pa'i khams na mi dge ba yin no / /
rmugs pa dang rgod pa dang gnyid gsum ni gnyid la dge ba yod kyang kun nas dkris pa'i skabs yin pas dge ba ma yin gyi bsgribs la lung ma bstan dang mi dge ba rnam pa gnyis ka yin no / /
'dod pa'i khams de yan chad khams gong ma gnyis na yod pa'i nye nyon rnams ni bsgribs la lung ma bstan yin no / /
yang nye nyon de dag khams dang sa gang na du zhig yod ce na /
'dod pa dang bsam gtan dang po na ni g.yo sgyu yod de /
tshul khrims kyi phung po'i mdo las /
'phags pa rta thul gyis tshangs pa la 'byung ba chen po bzhi po 'di dag ma lus par gang du 'gag par 'gyur zhes dris pa na /
de ma shes par bdag ni tshangs pa'o / /
tshangs pa chen po'o / /
dbang phyug go /
byed pa po'o / /
sprul pa po'o / /
'byin pa po'o / /
'byin byed do / /
dngos po rnams kyi phar gyur pa yin no zhes tshangs pa chen po'i g.yo sgyus gtam rlung la bskur te 'phags pa rta thul 'drid par bshad pa'i phyir ro / /
rmugs pa dang rgod pa dang rgyags pa gsum ni khams gsum ga na yod do / /
gsum po de dag dang g.yo sgyu gnyis te lnga las gzhan bcu gcig po dag ni 'dod pa'i khams las skyes pa dag kho na yin no / /
yang rtsa ba dang nye ba'i nyon mongs pa de dag las mthong pas spang par bya ba thams nyon mongs kyi sa pa yin pas /
cad dang gang na yang mi 'gal bas /
sgom spang yin yang gnyid dang nga rgyal dang bcas pa ni yid kyi rnam shes kyis pa yin te /
rtog bcas dang mi gsal pas yid kyi rnam shes las gzhan gyi 'khor du mi 'byung ba'i phyir ro / /
de bzhin du nye ba'i nyon mongs pa rang dbang can bcu gcig po yang sgom spang yin yang rtog bcas yin ni kha nang ltas yin pas /
pas yid kyi sa pa yin no / /
mthong spang dang sgom spang gi gnyid dang nga rgyal las gzhan ba'i nyon mongs pa dang nye ba'i nyon mongs pa sgom spang gi ma nges pa'i chags sdang gnyis /
mi dge ba'i sa pa gnyis /
nyon mongs pa chen po'i sa pa drug po ni rnam par shes pa drug car gyi rten can yin no / /
yang nyon mongs pa nye ba'i nyon mongs pa de dag tshor ba lnga po gang dang mtshungs par ldan zhe na /
bde ba dang yid bde bdag dang dga' ba'i rnam par 'jug pas 'dod chags @# / /
su mtshungs par ldan te /
rnam shes drug car gyi 'khor du 'byung bas sgo lnga'i rnam shes dang yid shes kyi 'khor du byung ba ni rim pa ltar lus kyi bde ba dang yid bde dang mtshungs par ldan pa'i phyir ro / /
zhe sdang ni skyo ba'i rnam par 'jug pas 'dod chags bde bdag dang mtshungs par ldan pa las bzlog pa sdug bsngal dang yid mi bde ba dang mtshungs par ldan pa'o / /
de yang rnam shes lnga dang yid shes kyi 'khor du byung ba ni rim pa ltar sdug bsngal dang yid mi bde ba dang mtshungs par ldan pa'i phyir ro / /
spang bya ris lnga'am 'dres pa dang ma 'dres pa'i ma rig pa dag ni tshor ba lnga po thams cad dang ci rigs mtshungs par ldan te /
rnam shes thams cad dang nyon mongs pa thams cad dang mtshungs par ldan pa'i phyir ro / /
bden bzhi med par lta ba'i log lta ni log lta can sdig pa dang bsod nams byas pa rnams rim pa ltar sdig pa dang bsod nams byas pa'i 'bras bu mi 'byung ba dang 'bad pa don med par mthong bas yid bde ba dang sdug bsngal te yid mi bde ba dag dang mtshungs par ldan no / /
yid mi bde ba dang the tshom mtshungs par ldan te /
nges pa /
gang zhig don du gnyer ba de la 'jug pa la the tshom za ba na yang mi bde ba'i phyir ro / /
de dag las gzhan pa'i nyon mongs pa lta ba bzhi dang nga rgyal ni yid bde ba dang mtshungs par ldan te /
de dag yid kyi sa pa kho na yin la dga' ba'i rnam pas 'jug pa'i phyir ro / /
de dag kyang 'dod pa las skyes pa'i dbang du byas pa yin gyi khams gong ma na sdug bsngal med pa'i phyir dang /
bde ba'ang bsam gtan bzhi pa nas med pa'i phyir ro / /
btang snyoms dang ni nyon mongs pa kun mtshungs par ldan te /
nyon mongs pa rgyun chad pa na gzhan pas nges chad lta'ang dga' rnam can yin no / /
par btang snyoms yod pa'i phyir te /
'grel pa las /
khong khro dang yid mi bde dang /
phra rgyas 'di dag thams cad ni btang snyoms kyi dbang po dang mtshungs par ldan te /
nyon mongs pa rnams rgyun chad pa'i dus na gdon mi za bar btang snyoms kun du gnas so zhes pa dang /
chos mngon pa kun las btus las kyang /
ci'i phyir nyon mongs pa thams cad ni btang snyoms dang mtshungs par ldan zhe na /
tha mal par 'dug pa la brten nas nub par 'gyur ba'i phyir ro zhes bshad do / /
sa gong ma gzugs dang gzugs med pa dag gis nyon mongs pa rnams ni sa ji bzhin du sa rang rang gi rnam shes dang tshor ba'i dbang po gang yod pa de dang mtshungs par ldan te /
sa gang na rnam shes dang tshor ba du yod pa ni bshad zin to / /
nye ba'i nyon mongs par rnams las 'gyod pa nas 'tshig pa'i bar drug po dag ni yid mi bde ba dang mtshungs par ldan te /
'di dag skyo ba'i rnam par 'jug pa'i tshor ba yin pa'i phyir dang /
dga' ba'i rnam par mi 'jug pas yid bde dang mtshungs par mi ldan la yid kyi sa pa kho na yin pa'i phyir sdug bsngal dang yang mtshungs par mi ldan pa'i phyir ro / /
ser sna ni yid mi bde dang mtshungs par ldan pa drug po de dag las bzlog pa chags pa'i rgyu las byung bas dga' ba'i rnam par 'jug cing yid kyi sa pa kho na yin pas yid bde dang mtshungs par ldan pa yin no / /
g.yo dang sgyu dang 'chab pa dang gnyid rnams ni g.yo sgyu dang bcas pa'i bya ba 'grub pa dang ma grub pa na rim pa ltar yid bde ba dang mi bde bar 'gyur zhing gnyid ni kun la mi 'gal la thams cad yid shes kyis pa yin pas yid bde yid mi bde gnyis ka dang mtshungs par ldan no / /
dga' ba'i rnam par 'jug cing yid kyis pa kho na yin pas bsam gtan gsum pa'i sems bde dang gnyis pa man chad kyi yid bde dag dang rgyags pa mtshungs par ldan la /
bzhi pa yan chad na bde ba med pa'i phyir btang snyoms kho na dang mtshungs bar ldan te /
ji ltar ma rig pa nyon mongs pa dang nye ba'i nyon mongs pa gang la'ang mtshungs par ldan par rung ba ltar btang snyoms kyang sa dang rnam shes dang nyon mongs pa dang nye ba'i nyon mongs pa thams cad la kun du 'gro ba'i phyir ro / /
de'i phyir TI ka byed dag gis kyang ma rig pa dang btang snyoms gnyis ni nyon mongs pa dang nye ba'i nyon mongs pa gang dang yang mtshungs par ldan pa bkag pa med do zhes bshad do / /
kun dkris gzhan ngo tsha khrel med dang rmugs rgong bzhi po ni tshor ba'i dbang po lnga dag dang mtshungs par ldan par srid de /
dang po gnyis mi dge @# / /
ba'i sa pa dang phyi ma gnyis nyon mongs pa'i sa pa chen po yin la /
de dag kyang rnam shes drug car gyi 'khor du 'byung zhing drug car la mi dge ba dang nyon mongs pa'ang srid pa'i phyir ro / /
bcu gcig pa sgrib pa lnga bshad pa ni mdo las 'dod pa la 'dun pa dang /
gnod sems dang /
rmugs pa dang /
gnyid dang /
rgod pa dang /
'gyod pa dang /
the tshom dag sgrib pa lngar gsungs na /
'dod 'dun dang gnod sems dang gnyid dang 'gyod pa rnams 'dod pa pa yin mod kyi rmugs rgod dang the tshom rnams khams gsum ga na yod pas de dag khams gsum char gyi gzung ngam zhe na /
ma yin te /
bsam gtan dang rnam par thar pa dang ting nge 'dzin dang snyoms par 'jug pa la sgrib pas na sgrib pa lnga po rnams ni 'dod pa'i khams kho na na yod de /
mdo las /
dge slong dag sgrib pa lnga ni mi dge ba'i phung po yin no zhes smra ba de dag ni yang dag par smra ba smra bar 'gyur ro / /
ci'i phyir zhe na /
dge slong dag 'di ni mi dge ba'i phung po ma 'dres pa yongs su rdzogs pa yin te /
'di lta ste sgrib pa lnga'o zhes sgrib pa lnga gcig tu mi dge pa kho nar gsungs pa'i phyir ro / /
yang ci'i phyir rmugs gnyid gnyis dang rgod 'gyod gnyis sems byung tha dad yin bzhin du sgrib pa re rer bshad ce na /
rmugs gnyid gnyis yod kyang sgrib pa gcig tu bshad de /
de gnyis kyi mi mthun phyogs gnyen po gcig pa'i phyir dang /
zas te skyed byed kyi rgyu gcig pa'i phyir dang /
bya ba'ang gcig pa'i phyir ro / /
de la gnyis ka'i mi mthun phyogs snang ba'i 'du shes te gnyen po dang zas ma yin pa zhes kyang brjod do / /
zas ni lnga ste /
smya ba dang /
mi dga' ba dang /
bya smyangs dang /
kha zas kyi drod mi zin pa dang /
sems zhum pa nyid de /
de dag gis de gnyis rgyas par byed pa'i phyir ro / /
gnyis po de'i bya ba ni sems zhum par byed pa'o / /
de bzhin du rgod 'gyod gnyis kyang sgrib pa gcig tu bzhag ste /
mi mthun phyogs dang zas dang bya ba gcig pa'i phyir ro / /
de la 'di gnyis kyi mi mthun phyogs ni zhi gnas yin la /
zas ni bzhi ste /
nye du'i rnam par rtog pa dang /
yul gyi rnam par rtog pa dang /
mi 'chi ba'i rnam par rtog pa dang /
sngon dgod pa dang rtses pa dang dga' mgur spyad pa rnams rjes su dran pa'o / /
bya pa ni gnyis kas sems rnam par ma zhi par byed pa'o / /
gal te nyon mongs pa dang nye ba'i nyon mongs pa thams cad kyang sgrib pa yin na ci'i phyir lnga po kho na sgrib par bstan zhe na /
'dod pa la 'dun pa dang gnod sems kyis ni 'dod pa dang sdig ba las mi 'bral zhing /
rmugs gnyid dang rgod 'gyod kyis ni rim ba ltar lhag mthong dang zhi gnas ring du byed bas rim pa ltar tshul khrims dang shes rab dang ting nge 'dzin gyi phung po gsum la gnod pa byed pa'i phyir dang /
ting nge 'dzin dang shes rab med na the tshom gyis ting nge 'dzin dang shes rab kyi phung po'ang bden pa dag la the tshom za ba'i phyir na sgrib ba lnga nyid du bshad do / /
gzhan dag ni de ltar ma yin pa'i phyir ro zhes bye brag tu smra ba phal che ba 'dod do / /
kha cig de lta na mdo las rmugs gnyid kyi sngar rgod 'gyod smos par 'gyur na de lta'ang ma yin pas rmugs gnyid dang rgod 'gyod kyis ni rim pa bzhin du ting nge 'dzin dang shes rab kyi phung po la gnod de /
ting nge 'dzin dang shes rab la brtson pa rnams de dag gis 'jigs te de dag dang cha 'dra bas bslu ba'i phyir ro / /
de bzhin du the tshom yang shes rab la gnod byed yin te /
langs nas chos la nges par rtog pa'i tshe bar chad byed pa'i phyir ro zhes 'dod de gzhan ni snga ma bzhin no / /
sngon gyi slob dpon dag ni sgom pa bo de bsod snyoms la brgyus pa na yul sdug mi sdug la mtshan mar bzung bas chags sdang 'byung bsan thog mar ting nge 'dzin la 'jug pa'i sbyor ba la /
'dod pa la 'dun ba dang gnod sems dang /
de'i 'og ting nge 'dzin la zhugs pa na dngos gzhi'i zhi gnas la rmugs gnyid dang /
rgod 'gyod dang the tshom gyis ltag mthong dang /
the tshom gyis ni rjes ting nge 'dzin las langs nas chos la nges par rtog pa la'ang bar du gcod pas na lngar bstan to zhes bzhed do / /
de dag gis dkrugs pa'i sems la de nyid mthong ba'i skabs med pa'i phyir rlung gis dkrugs ba'i chu la gzugs brnyan snang ba'i skabs med do / /
gnyis pa phra rgyas ji ltar spong tshul la dngos dang /
zhar la gnyen po'i dbye ba gnyis las dang po ni spyir spang bya spong tshul la bzhi las re zhig mthong spang rnams ni dmigs @# / /
pa'i yul yongs su shes pas spong ba dang /
yul de dag la dmigs pa'i yul can yang dag par zad pa de spangs pas spong ba dang /
dmigs pa'i yul spangs pas yul can spong ba gsum las dang po ni mthong spang brgyad cu rtsa brgyad las sdug bsngal mthong spang 'dod pa'i rang sa la dmigs pa skal ba mnyam pa'i khams kun 'gro lta ba dang po gnyis dang /
kun 'gro ma yin pa 'dod chags khong khro nga rgyal gsum dang /
kun 'byung mthong spang kun 'gro ma yin pa 'dod chags la sogs pa gsum po de dag nyid de de ltar brgyad dang /
khams gong ma gnyis na khong khro ma gtogs pa sdug bsngal mthong spang dgu dgu dang /
kun 'byung mthong spang drug drug ste sum cu dang /
khams gsum gyi 'gog lam mthong spang gi ma rig pa drug ma gtogs pa zag med la dmigs pa log lta dang the tshom bzhi gsum bcu gnyis te lnga bcu po rnams ni dmigs pa bden bzhi la log par zhugs pa na mthor shes pas mir 'dzin ldog pa ltar mthong lam gyis bden bzhi'i rang mtshan yongs su shes pas spong ste /
rnam pa 'gal ba'i phyir ro / /
gnyis pa ni de dag las dgu gong du dmigs zhes pa'i 'dod pa'i sdug bsngal dang kun 'byung mthong spang skal ba mi mnyam pa'i khams kun 'gro dgu po rnams te /
de dag ni de dag la dmigs pa'i yul can 'dod pa'i skal ba mnyam pa'i khams kun 'gro rnams spangs pas spong ste /
skal ba mnyam pa'i khams kun 'gro'i dmigs pa ni skal ba mi mnyam pa'i khams kun 'gro yin pa'i phyir ro / /
gal te dmigs pa yin kyang spong bar ma nges so zhe na /
yul can skal ba mnyam pa'i khams kun 'gro snga mas bskyed pa'i skal ba mi mnyam pa'i khams kun 'gro rnams dmigs pa yin pa na /
sdug bsngal dang 'di ni 'dod pa la bsams kyi gong ma'i de dag ni dmigs pa shes pas spong ba'o zhes so / /
kun 'byung la chos bzod chos shes kyi rgyu 'dod pa'i skal ba mnyam pa'i khams kun 'gro rnams spangs pas de dag gis skyed pa'i 'bras bu skal ba mi mnyam pa'i khams kun 'gro rnams kyang spong ste /
rgyu med pa'i 'bras bu mi srid pa'i phyir ro / /
gsum pa ni khams gsum gyi 'gog lam mthong spang zag bcas la dmigs pa log pa la log zhugs 'dod pa na 'gog pa mthong spang bzhi dang /
lam mthong spang lnga ste dgu dang /
khams gong ma gnyis na khong khro ma gtogs pa bdun te nyi shu rtsa gsum po rnams ni de dag gi dmigs pa'i yul dngos su log zhugs 'gog lam mthong spang zag med la dmigs pa log lta la sogs pa de dag spangs pas yul can lta ba mchog 'dzin la sogs pa zag bcas la dmigs pa log pa la log zhugs de dag kyang spangs par 'gyur te /
'gog lam la chos bzod chos shes dang rjes bzod rjes shes kyis yul zag med la dngos su dmigs pa log lta la sogs pa de dag dmigs yul shes pas spangs pa na yul med pa'i yul can mi srid pa'i phyir ro / /
khams gsum gyi 'gog lam mthong spang gi ma rig pa drug ni dngos su log zhugs zag med la dmigs pa dang log pa la log zhugs zag bcas la dmigs pa ni rim pa ltar dmigs pa yongs su shes pa dang dmigs yul spangs pas spong ngo / /
de bzhin du khams gong ma gnyis kyi spang bya cig car spong zhing bden pa cig car mthong bas gzugs khams kyi skal ba mi mnyam pa'i khams kun 'gro rnams kyang dmigs pa shes pas spong la /
sngar bshad pa'i 'dod pa'i kun 'gro dgu'i skal ba mnyam pa'i khams kun 'gro'i cha rnams kyang dmigs pa shes pas spong ngo / /
de ltar na thams cad kyang dmigs pa yongs su shes pas spong ba'i rtsa ba can yin te /
'dod pa'i skal ba mi mnyam pa'i khams kun 'gro rnams kyang lam gyis dmigs yul bden pa shes pas yul can skal ba mnyam pa'i khams kun 'gro rnams spangs pas spong ba'i phyir dang /
khams gsum gyi 'gog lam mthong spang zag bcas la dmigs pa rnams kyang 'gog lam shes pas dmigs yul zag med la dmigs pa rnams spangs pa'i stobs kyis spong ba'i phyir ro / /
de dag rang rang gi dmigs pa shes pa tsam gyis ni mi spong ste /
skal ba mi mnyam pa'i khams kun 'gro rnams kyi dmigs pa ni khams gong ma gnyis yin la /
gong ma gnyis ni sdug bsngal kun 'byung la rjes bzod rjes shes @# / /
kyis shes pa yin pa na skal ba mi mnyam pa'i khams kun 'gro rnams ni sngar 'dod pa'i sdug bsngal kun 'byung la chos bzod chos shes kyi yul can spangs pa'i tshul gyis spangs zin pa'i phyir ro / /
de bzhin 'gog lam mthong spang zag bcas la dmigs pa rnams kyis dmigs pa zag med la dmigs pa log lta la sogs pa de dag ni sdug bsngal dang kun 'byung gis bsdus pa yin pas sdug bsngal kun 'byung la chos dang rjes su shes bzod kyis shes kyang de'i tshe mi spong ste /
de dag 'gog lam mthob spang yin pas phyis 'gog lam la chos dang rjes su shes bzod kyi zag med la dmigs pa de dag spangs pas na yul spangs pas spong ba'i phyir ro / /
spong tshul gsum po de dag kyang rang rgyud kyi mthong spang spong tshul yin gyi gzhan rgyud kyi mthong spang thams cad ni /
gang la de skyes ma spangs pa'i / /
dngos po de dang ldan pa yin / /
zhes 'byung bas yul can rang rgyud kyi kun 'gro rnam pa gnyis spangs pa kho nas spong ngo / /
spong tshul bzhi pa sgom spang rnams ni sa re re'i nyon mongs pa'i rnam pa dgu dgur byas te chen po'i chen po la sogs pa gang gi gnyen po lam chung ngu'i chung ngu la sogs pa gang yin pa de skyes pas nyon mongs pa de zad cing spangs par 'gyur gyi mthong lam gyis dmigs pa bden bzhi shes kyang sgom spang mi spong bas dmigs pa shes pas kyang ma yin zhing /
dang po'i rnam pa spangs kyang de'i / /
yul can dri ma lhag rnams kyis / /
zhes bas yul can kun 'gro dang sgom spang dang po brgyad kyi bar du spangs kyang yul sgom spang phyi ma mi spong bas dmigs byed zad bas kyang ma yin la /
dmigs ste bden pa rnams sngar shes par byas zin /
yul sgom spang snga ma brgyad spangs kyang yul can phyi ma dgu pa mi spong bas dmigs yul spangs pas kyang ma yin no / /
de ltar na sgom spang ni rang rang gi gnyen po skyes bas spong ba dang /
rang rgyud kyi sgom spang nyon mongs can gzugs can dang nyon mongs can ma yin pa dang /
gzhan rgyud kyi thams cad ni yul can zad pas spong bas sgom spang spong tshul ni rnam pa gnyis yin no / /
gnyis pa ni 'o na gnyen po nyid du yod ce na /
gnyen po ni rnam pa bzhi ste /
spong ba'i gnyen po dang gzhi gnyen po dang /
thag srid pa'i gnyen po nyid dang /
rnam par sun 'byin pa'i gnyen po zhes bya'o / /
de la dang po ni gang gis nyon mongs pa'i thob pa gcod pa ste bar chad med pa'i lam thams cad de /
sdug bsngal la chos shes pa'i bzod pa la sogs pa'o / /
gnyis pa ni bar chad med pa'i lam gyis spangs pa'i bral thob 'jin pa ste bar chad med pa'i lam dang po ma gtogs pa sdug bsngal la chos shes pa la sogs pa rnam par grol ba'i lam la sogs pa thams cad do / /
mo / /
des na bar chad med lam dang po ni spong ba gnyen po kho na yin gyi gzhi gnyen po ni ma yin no / /
gsum pa ni rnam grol gyi lam dang po sdug bsngal la chos shes ma gtogs pa de yan chad kyi khyad par gyi lam ste thob pa thag sring pa'i phyir ro / /
des na rnam grol gyi lam dang po sdug bsngal la chos shes de ni gzhi gnyen po kho na yin no / /
kha cig na re rnam grol gyi lam dang po des kyang thob pa thag sring bas thag sring gi gnyen po'ang yin no zhes zer ro / /
bzhi pa ni bden pa dang po gnyis la dmigs pa'i lam gang gis dmigs pa de mi rtag pa la sogs pa'i rnam par sun 'byin pa'o / /
des na 'di skad du bden pa dang po gnyis la dmigs pa'i spong ba gnyen po la sogs pa ni sun 'byin pa'i gnyen po'ang yin no zhes bstan pa yin no / /
slob dpon gyis ni them skas kyi tshul la brten nas skye ba'i rim pa dang mtshan nyid mi 'chol ba thugs la bzhag nas dang po ni bden pa dang po gnyis la dmigs pa'i sbyor lam drod la sogs pa kho na yin la /
gnyis pa ni bar chad med pa'i lam brgyad cu rtsa dgu po thams cad do / /
gsum pa ni rnam grol gyi lam thams cad de rnam grol gyi lam ni dang po nas gzhi kho na yin gyi thag sring ba'i gnyen po ni ma yin no / /
bzhi pa ni khyad par gyi lam ste snga ma gsum las gzhan pa'i lam thams cad de /
des na go rim 'di ni ches legs pa yin no zhes bshad do / /
gnyen po de dag gis gang las spong zhe na /
dmigs pa'i yul sun byung ba las ni nyon mongs pa spang byar 'dod kyi gnyen po dang spang bya /
mtshungs par ldan pa las ni ma yin te /
mtshungs ldan yin na de gnyis phan tshun med na mi 'byung bar skyes pas rang gi tshogs dbye bar mi nus @# / /
pa'i phyir dang /
dmigs pa las dbye bar nus pa'i phyir ro / /
ji tsam gyis na nyon mongs pa spangs par brjod ce na /
de yang rang gi rgyud la yod pa'i nyon mongs pa ni thob pa chad pa dang bral thob skyes pa'i tshul gyis spong la /
rang gi rgyud la yod pa'i nyon mongs pa can ma yin pa dge ba zag bcas dang ma bsgribs lung ma bstan gzugs can dang gzugs can ma yin pa /
lam gyi bus na rang rgyud kyi phra rgyas da ltar ba med pas de spong gsung ste /
'gag par 'gyur ba'i lam gyis nyon mongs 'das ma 'ongs dmigs yul du byas nas spong la /
de yang yul de'i gnas lugs shes pas spong ste yul kha cig gi gnas lugs ma shes na rgyud la de'i yul can gyi nyon mongs ba'i stobs gyis de'i yul can min pa'i nyon mongs rnams kyi thob pa yang 'byung ste /
de yul sun dbyung med par ni / /
de blo spong bar nus ma yin zhes pas so / /
thams cad ni de dag la dmigs pa'i yul can rang gi rgyud la yod pa'i nyon mongs pa 'dun pa'i 'dod chags spangs pa la de dag spangs pa'i tha snyad du byed de /
shes par byed pa'i lung dang bcas te bshad zin to / /
thag sring pa'i ngo bo ring ba nyid kyang rnam pa bzhi yin te /
tshogs pa gcig na gnas kyang mtshan nyid mi mthun pa tha dad pas ring ba ni sa la sogs pa'i 'byung ba bzhi lta bu dang /
mi mthun phyogs dang gnyen pos ring ba ni tshul khrims dang 'chal ba'i tshul khrims lta bu dang /
yul de yang mthong spang cig car dang sgam spang rim gyis spong la mthong spang yang byis pas spong na rim gyis spong gsung /
rnam par chad pas ring ba ni shar nub kyi rgya mtsho la sogs pa phyogs tha dad pa lta bu dang /
dus kyis ring ba ni chos mngon ba las /
chos ring ba dag gang zhe na /
'das pa dang ma 'ongs pa'i chos rnams so / /
chos nye ba dag gang zhe na /
da ltar byung ba'i chos rnams dang /
'dus ma byas so zhes 'byung bas 'das pa dang ma 'ongs pa'i dus gnyis ring ba nyid lta bu'o / /
gal te dus gnyis po gang las ring ba yin zhe na /
bye brag tu smra ba rnams na re da ltar las so zhe'o / /
'o na 'das ma thag pa dang skye ba la mngon du phyogs pa'i ma 'ongs pa'ang nye bar 'gyur te /
da ltar la gzhan gyis bar du ma chod pa'i phyir ro / /
gal te bar du chod ma chod kyis nye ring du bzhag pa ma yin gyi 'on kyang dus tha dad pas ring bar bzhag go zhe na /
de lta na da lta yang ring bar 'gyur te /
'das ma 'ongs las dus tha dad pa'i phyir ro / /
'o na ni dus gnyis byed pas ring ba yin te /
byed pa zhig pa dang ma thob pa'i phyir ro zhe na /
de lta na 'dus ma byas kyang ring bar 'gyur te /
byed pa med pa'i phyir ro / /
'dod par mi nus te /
bstan bcos las nye bar bshad ba'i phyir ro / /
gal te 'gog gnyis kyi zhes pas 'dus ma byas 'gog pa gnyis kyi thob pa yul thams cad du skye ba'i phyir nye ba yin no zhe na /
de lta na dge mi dge gzugs can ma yin ba'i 'das ma 'ongs nye ba dang 'dus ma byas nam mkha' ring bar 'gyur te /
dus gsum pa yi rnam pa gsum zhes pas dus gnyis kyi thob pa'ang yul thams cad du 'byung ba'i phyir dang /
nam mkha' la thob pa med pa'i phyir ro / /
gal te 'das ma 'ongs ni da ltar gyis bar du chod pas phan tshun ring ba yin zhing /
da ltar ni dus gnyis kyis bar du mchod pas dus gnyis la ltos nas nye pa yin la /
'dus ma byas ni gang gis kyang bar du ma chod pas nye ba yin no zhe na /
de ltar na'ang 'das ma 'ongs ni nye ring gnyis kar 'gyur te 'das pa ma 'ongs pa la ltos nas ring ba dang da ltar la ltos nas nye ba dang ma 'ongs pa'ang da ltar la ltos nas nye ba dang 'das pa la ltos nas ring ba'i phyir ro / /
'dod par mi nus te /
'das ma 'ongs ring ba kho nar 'dod pa dang 'gal ba'i phyir ro zhes da ltar slob dpon gyis bye brag tu smra ba'i lugs bkag nas rang nyid ni 'das ma 'ongs ni rang gi ngo bo zhig pa dang mthob pas chos kyi rang gi mtshan nyid kyi dngos po las ring ba yin no zhes bzhed do / /
gsum pa spangs pa'i 'bras bu yongs shes bshad pa ni gal te lam khyad par du 'gro na nyon mongs pa rnams kyi spangs pa'ang khyad par du 'gro ba yod dam zhe na /
nyon mongs pa thams cad ni rang rang gi gnyen po spong lam gang yin pa de kho nas spong zhing thob pa chad pas spangs pa lan cig tu zad pas khyad par mad /
kyi /
'on kyang nyon mongs pa de dag gis bral pa'i thob pa ni yang dang yang du khyad par du 'gro'o / /
dus drug tu ste /
gang du zhe na /
gal te dbang po rtul po yin na rang rang gi gnyen po skyes pa dang /
rgyun zhugs la sogs pa'i dge sbyong gi tshul gyi 'bras bu bzhi thob pa dang /
@# / /
dbang po rtul po las dbang po rnon por rnam bar 'phel ba'i dus dang drug po rnams su'o / /
dbang po rnon po yin na dbang po 'pho ba med pas dus lngar khyad par du 'gro'o / /
de la gnyen po skyes pa ni bral thob dang lhan cig skyes pas rnam grol gyi lam yin te /
bar chad med pa'i lam gyi tshe bral ba'i thob pa skye ba la mngon du phyogs pa tsam las da ltar du ma skyes pa'i phyir ro / /
bral ba des ni gnas skabs de dag tu yongs su shes pa'i ming 'thob bo / /
de la spyir yongs su shes pa ni ye shes kyi yongs su shes pa dang /
spangs pa'i yongs su shes pa gnyis las dang po ni zag med rnam grol kyi ye shes yin la /
gnyis pa ni de'i yul spang bya dang bral ba so sor brtags 'gog yin no / /
de ltar gnyis las 'dir ni phyi ma yin te /
de la yongs shes su gzhag pa ni yul la yul can gyis btags pa'am /
'bras bu spangs pa la rgyu ye shes kyis btags pa'i phyir dang /
mdo las kyang /
yongs su shes pa gang zhe na /
'di la 'dun pa'i 'dod chags spangs pa dang /
'dun pa'i 'dod chags las yang dag par 'das pa ste 'di ni yongs su shes pa zhes bya'o zhes gsungs pa'i phyir ro / /
de lta bu'i yongs su shes pa de yang spang bya spangs pa'i sgo nas dbye nA rnam pa dgu ste /
'di ltar 'dod pa'i khams na bden pa dang po gnyis kyi mthong bas spang bya rnam pa gnyis zad pa la ni 'dod pa'i sdul bsngal dang kun 'byung mthong spang spangs pa'i yongs shes gcig dang /
'gog lam mthong spang rnam pa gnyis zad pa ni 'gog pa mthong spang spangs pa'i yongs shes dang /
lam mthong spang spangs pa'i yongs shes de gnyis so / /
ji ltar 'dod pa'i mthong spang spangs pa la yongs shes gsum yin pa de bzhin du khams gong ma gnyis po'i mthong spang spangs pa'i yongs su shes pa de yang gsum nyid de /
gong ma gnyis po'i bden pa dang po gnyis kyi mthong spang la sogs pa'o / /
de ltar na khams gsum gyi mthong spang sdangs pa ni yongs shes drug tu bzhag go /
sgom spang spangs pa la yongs su shes pa sngar gyi drug po las gzhan gsum ste /
khams gsum gyi sgom spang spangs pa las rim pa ltar tha ma'i cha dang mthun pa zad cing spangs pa dang /
gzugs khams kyi nyon mongs zad par spangs pa /
zag pa'am 'dod chags zad pa dang /
zag pa kun zad pa'am kun sbyor thams cad yongs su gtugs pa'i yongs su shes pa'o / /
gal te khams gong ma gnyis kyi mthong spang spangs pa'i 'dod pa'i dgu pa zad pas spangs pa na /
yongs shes gcig tu bsdoms la sgom spang spangs pa'i tha dad du phye zhe na /
sgom gzugs med kyi nyon mongs zad par spangs pa /
spang ni khams gong ma gnyis na sa dang sa na sgom spang dgu dgu'i gnyen bor bar chad med pa dang rnam grol gyi lam nyer bsdogs mi lcogs med la sogs pa zag med dang zag bcas gnyis pa'i nyer bsdogs la sogs pas bsdus pa dgu dgu yod pas gnyen po tha dad pa'i phyir dang /
mthong spang rnams kyi ni gzugs na spyod pa'i gnyen po rjes bzod la sogs pa de dag kho na gzugs med kyi mthong spang gi yang gnyen po yin pas gnyen po gcig pa'i phyir yin no / /
yongs su shes pa dgu po de las dang po drug ni bzod pa'i 'bras bu yin te /
mthong lam bar chad med pa'i lam gyi 'bras bu yin pa'i phyir ro / /
gal te yongs shes ni bzod pa'i 'bras bu ma yin te /
de ni zag med kyi shes pa'i 'bras bu yin la dri med bzod rnams shes pa min zhes pas bzod pa ni shes pa ma yin pa'i phyir ro zhe na /
yongs shes bzod pa'i 'khor shes pa'i 'bras bu yin yang shes bzod gnyis 'bras bu gcig pas shes pa'i 'bras bu la bzod pa'i 'bras bur bstan pa yin te /
dper na rgyal po'i 'khor gyis byas pa la rgyal pos byas so zhes brjod pa bzhin no zhes pa'am /
yang na shes pa gtso bo dang bzod pa 'khor yin pas dngos su gtso bo shes pa'i 'bras bu yin yang 'khor la rgyal por btags pa ltar 'khor bzod pa'i 'bras bur btags pa yin no zhes slob dpon gang spel 'chad do / /
yongs shes drug gi lhag ma tha ma gsum po rnams ni shes pa'i 'bras bu yin te /
sgom lam gyi 'bras bu yin pa'i phyir dang /
sgom lam la bzod pa med pa'i phyir ro / /
yang yongs shes de dag bsam gtan dang po'i nyer @# / /
bsdogs mi lcogs pa med pa ni spang bya thams cad kyi gnyen por 'gyur ba srid pas de'i 'bras bu ni yongs shes dgu po thams cad do / /
bsam gtan dngos gzhi zag med rnams kyi 'bras bu ni khams gong ma gnyis kyi mthong spang spangs pa'i yongs shes gsum dang /
sgom spang spangs pa'i yongs shes phyi ma gnyis te lnga yin la /
bsam gtan ni dngos gzhi la brten nas de dag gi nyon mongs spong ba srid pa'i phyir te chags bral sngon 'gro la bsams so / /
gzhan dag 'dod pa'i nyon mongs spangs pa'i yongs shes /
ni mi lcogs med kyi 'bras bu yin no zhes bye brag tu smra ba phal che ba 'dod la /
de yang dngos gzhi'i 'dod pa'i gnyen po ma yin pa'am /
'dod pa la 'dod chags dang ma bral ba dngos gzhi la mi 'jug pa'i phyir zhes 'chad do / /
des na chags bral sngon 'gro la 'dod pa'i mthang spang gi bral thob zag med yod kyang de'i 'bras bu ma yin te /
tha ma'i cha mthun spangs pa'i yongs shes bzhin no zhes so / /
'am zhes bya ba ni lugs tha dad ston pa ste /
btsun pa dbyangs sgrogs na re bsam gtan dngos gzhi'i 'bras bu ni yongs shes brgyad yin te /
'dod pa'i mthong spang spangs pa'i yongs shes gsum yang chags bral sngon 'gro'i phyir mi 'ong dag gis mthong lam thob pa'i bsam gtan gyi stobs kyis bral ba'i thob pa zag med rnyed pa'i phyir dang /
tha ma'i cha mthun spangs pa'i yongs shes chags bral sngon 'gros 'dod pa'i mthong spang spangs pa gsum bsnan nas /
gcig pu ni mi lcogs med kyi 'bras bu kho nar nges pa'i phyir ro zhes zer ro / /
bsam gtan khyad par can yang bsam gtan gyi dngos gzhi dang 'bra bar shes par bya'o / /
gzugs med nam mkha' mtha' yas skye mched kyi nye bar bsdogs pa'i 'bras bu ni yongs shes brgyad pa gcig pu yin te /
de zag bcas yin dang de'i bral thob ni gong ma'i lam mthong spang spangs pa'i yongs shes dang gcig tu 'dus so / /
yang 'phags pas de la brten nas yongs shes 'di 'thob pa srid pa'i phyir ro / /
nam mkha' mtha' yas skye mched la sogs pa gzugs med dngos gzhi zag med dang po gsum gyi 'bras bu yang zag pa kun zad kyi yongs shes gcig kho na yin no / /
de dag kyang zag med kyi yin gyi gzhan gyi gongs las mi rgyal bas so / /
des na 'dod pa dang srid rtse'i sems ni zag med kyi lam gyi rten du mi rung ba'i phyir yongs shes kyi rgyur mi 'gyur ro / /
yongs shes dgu po thams cad ni 'phags pa'i lam gyi 'bras bu yin te /
dang po drug dang phyi ma gsum rim pa ltar mthong lam dang sgom lam gyi 'bras bu yin pa'i phyir ro / /
zag bcas 'jig rten pa'i sgom lam gyi 'bras bu ni yongs shes bdun pa dang brgyad pa gnyis yin te /
'phags pa dag 'jig rten pa'i lam gyis 'dod gzugs las 'dod chags dang bral ba srid pa'i phyir ro / /
sgom lam gyis bsdus pa'i rjes shes kyi 'bras bu yang yongs shes tha ma gnyis yin la /
sgom lam gyis bsdus BI chos shes pa'i 'bras bu ni sgom pa'i lam la 'gog pa'am / /
lam la chos shes gang yin de / /
khams gsum gyi ni gnyen po yin / /
zhes 'byung bas yongs shes tha ma gsum yin no / /
chos shes de'i phyogs dang mthun pa chos shes pa'i bzod pa dang shes pa rnams kyi 'bras bu ni yongs shes drug yin te /
dang po 'dod pa'i gsum chos bzod kyi 'bras bu dang /
tha ma gsum sgom spang spangs pa'i /
chos shes kyi 'bras bu yin pa'i phyir ro / /
de yang sgom lam gyis de yang de khams gsum gyi gnyen po yin pas so / /
bsdus pa'i sdug bsngal dang kun 'byung shes pas bsdus pa'i ni tha ma'i cha mthun spangs pa'i yongs shes gcig pu yin la 'gog lam shes pa'i ni yongs shes gsum char yin no / /
rjes shes de'i phyogs dang mthun pa rjes su shes pa'i bzod pa dang shes pa'i 'bras bu ni yongs shes lnga yin te /
khams gong ma gnyis kyi mthong spang spangs pa'i yongs shes gsum rjes bzod kyi 'bras bu dang /
tha ma gnyis rjes shes kyi 'bras bu yin pa'i phyir ro / /
gal te la lar ni spangs pa mang po bsdoms nas yongs shes re rer 'jog la /
la lar ni spangs pa re re la yongs shes re rer 'jog pa la rgyu mtshan ci yod ce na /
de la shes bzod rnams kyi 'bras bu bral ba ni rgyu gsum gyis yongs shes su bzhag ste zhes sbyar te /
gang zhe na bral ba'i thob pa zag med gsar du rnyed pa dang /
srid rtse'i nyon mongs pa nyams par byas ba dang /
rgyu sdug bsngal dang kun 'byung mthong spang gi kun 'gro gnyis kun du bcom pa'i phyir ro / /
de la so so'i skye bo la ni rgyu gnyis bcom pa yod kyang snga ma gnyis med pas 'di spangs pa la @# / /
yongs shes kyi ming mi thob la 'phags pa la'ang ji srid /
sdug bsngal la chos shes pa la ni dang po yod kyang phyi ma gnyis med de sdug bsngal la rjes su shes pa la ni dang po gnyis yod kyang phyi ma rgyun gyi bcom pa /
med de /
kun 'byung mthong spang gi kun 'gro ma spangs pa'i phyir ro / /
kun 'byung la chos shes pa'i gnas skabs na ni gsum ga yod pa'i phyir 'dod pa'i sdug bsngal dang kun 'byung mthong rgyu gnyis bcom pa dang srid rtse nyams pa med pa'i phyir ro / /
spang spangs pa'i yongs shes gcig tu gzhag go /
de bzhin du khams gong ma gnyis kyi la'ang shes par bya'o / /
'dod pa'i 'gog lam la chos shes pa gnyis ni re re la'ang rgyu gsum ga tshang ba'i phyir yongs shes re rer gzhag gi bzod pa rnams ni ma yin te /
bral thob zag med gsar du ma rnyed pa'i phyir ro / /
de dag ni bzod pa'i 'bras bu yongs shes drug tu 'jog pa'i rgyu yin no / /
sgom lam la bzod pa med pas shes pa'i 'bras bu yongs shes tha ma gsum ni rgyu gsum po de dag dang /
bzhi pa 'dod pa la sogs pa'i khams gsum las 'das pa las kyang rim pa ltar gzhag go /
chos mngon pa pa gang dag dmigs par bya ba'i nyon mongs pa dang dmigs par byed pa'i nyon mongs pa gnyis dang bral ba'i rgyu lnga pa 'dod pa ni 'dir ma brjod de /
rgyu gnyis kun du bcom pa dang /
khams las 'das pa'i nang du 'dus pa'i phyir ro / /
'o na yongs shes de dag gang zag gang la du zhig ldan zhe na /
gcig ste so so'i skye bo ni yongs shes dang ldan pa min te /
ye shes kyis spangs pa med pas bral thob zag med med pa'i phyir ro / /
der ma zad sdug bsngal la chos shes pa'i bzod pa nas bzung ste kun 'byung la chos shes pa'i bzod pa'i bar ye shes skad cig ma lnga la gnas pa'ang rgyu gnyis kun du ma bcom pa'i phyir yongs shes dang mi ldan no / /
de las gzhan pa'i 'phags pa mthong lam la gnas pa ni gcig nas lnga'i bar dang yang dag par ldan te /
'di ltar kun 'byung la chos shes pa dang kun 'byung la rjes su shes pa'i bzod pa gnyis la gnas pa ni 'dod pa'i sdug bsngal dang kun 'byung mthob spang spangs pa'i yongs shes gcig dang ldan no / /
kun 'byung la rjes su shes pa dang 'gog pa la chos shes pa'i bzod pa gnyis la gnas pa la ni yongs su shes pa snga ma dang khams gong ma gnyis kyi sdug bsngal dang kun 'byung mthong spang spangs pa'i yongs shes te gnyis dang ldan no / /
'gog pa la chos shes pa dang 'gog pa la rjes su shes pa'i bzod pa la gnas pa la ni snga ma gnyis dang 'dod pa'i 'gog pa mthong spang spangs pa'i yongs shes te gsum dang ldan no / /
'gog pa la rjes su shes pa dang lam la chos shes pa'i bzod pa la gnas pa la ni gsum po de dag dang gong ma gnyis kyi 'gog pa mthong spang spangs pa'i yongs shes te bzhi dang ldan no / /
lam la chos shes pa dang lam la rjes su shes pa'i bzod pa la gnas pa la ni bzhi po de dag dang 'dod pa'i lam mthong spang spangs pa'i yongs shes te lnga dang ldan no / /
lam la rjes shes ni sgom lam yin pas 'di'i nang du mi gtogs so / /
sgom lam la gnas pa ni yongs shes drug gam sta lam la rjes shes thob pa nas bzung ste 'dod pa la 'dod chags dang ma bral ba sgom spang dang po nas brgyad pa spangs pa'i bar la gnas pa yang sngar gyi lnga dang gong ma gnyis kyi lam mthong spang spangs pa'i yongs shes te drug dang ldan la /
'dod pa las 'dod chags dang bral ba las nyams na'ang drug po de dag nyid dang ldan no / /
gal te lam la rjes shes thob pa na yongs shes drug dang ldan par mi 'gyur te /
'bras bu bzhir rnam gzhag pa ni / /
rgyu lnga dag ni srid phyir ro / /
'bras la sngon lam btang ba dang / /
gzhan thob pa dang zad bsdoms dang / /
shes pa brgyad tshan thob pa dang / /
rnam pa bcu drug 'di ni mthar gyis par nges so /
thob pa'o zhes skad cig bcu drug pa'i tshe zhugs lam btang ba la sogs pa'i rgyu tshang bas /
spangs pa bsdoms par bshad pa'i phyir ro zhe na /
de'i tshe spangs pa bsdoms pa yin gyi yongs shes bsdoms pa ni ma yin pas 'gal ba med do zhes TI ka byed dag 'chad do / /
yang bsgom pa'i lam la gnas pa kha cig ni yongs su shes pa gcig gam ste 'phags pa thog mar 'jig rten pa'i lam gyis 'dod pa las 'dod chags dang bral bar byas te phyis @# / /
nges pa la 'jug pa'am /
thog mar mthong lam thob nas phyis 'dod pa las 'dod chags dang bral bar byed pa'i 'phags pa phyir mi 'ong yin kyang rung ste lam la rjes shes kyi tshe snga ma rnams bsdoms te tha ma'i cha mthun spangs pa /
bdun pa gcig pu dang ldan la /
'phags pa gzugs las 'dod chags dang bral ba las nyams na'ang de nyid dang ldan no / /
dgra bcom pa thob pa'i tshe yang yongs shes snga ma thams cad bsdoms pa'i phyir yongs shes tha ma gcig bu dang ldan no / /
sgom lam la gnas pa yang na gnyis dang ngo ste gzugs kyi 'dod chags dang bral ba'i 'phags pa phyir mi 'ong de nyid gzugs kyi 'dod chags dang bral ba thob pa dang /
gzugs med pa'i nyon mongs pas dgra bcom pa las nyams na'ang bdun pa dang brgyad pa gnyis dang ldan no / /
gal te gzugs kyi 'dod chags dang ma bral ba'i phyir mi 'ong dang dgra bcom pa'i 'bras bu thob pa'i tshe spangs pa mang po yod bzhin du yongs shes gcig tu 'am re re kho nar ji ltar 'gyur zhe na /
gzugs kyi 'dod chags dang ma bral ba'i phyir mi 'ong dang dgra bcom thob pa'i tshe ni rim pa ltar 'dod pa dang khams gsum las 'dod chags dang bral ba'i gi 'bras gnas tsam po /
phyir dang /
phyir mi 'ong dang dgra bcom pa'i 'bras bu thob pa'i rgyu gnyis gnyis kyi phyir spangs pa dang yongs shes de dag bsdoms nas tha ma'i cha mthun spangs pa dang zag pa kun zad kyi yongs shes re rer bzhag go /
rgyun zhugs dang lan cig phyir 'ong la ni 'bras bu thob pa yod kyang khams las 'dod chags dang bral ba med pa'i phyir dang /
gzugs kyi 'dod chags dang bral ba'i phyir mi 'ong la khams las 'dod chags dang bral ba yod kyang 'bras bu sngar med thob ba med pa'i phyir dang /
gzhan dag la ni gnyis ka med pa'i phyir yongs shes sdom par mi byed do / /
yang gang zhig yongs shes du zhig gtong ba'am 'thob ce na /
la la ni yongs shes gcig gtong ste /
dgra bcom las nyams na sngar yongs shes tha ma gcig bu dang ldan pa de nyid gtong ba'i phyir dang /
de bzhin du gzugs kyi 'dod chags dang ma bral ba'i 'phags pa phyir mi 'ong 'dod pa las 'dod chags dang bral ba las nyams na'ang bdun pa gcig pu gtong ngo / /
la la ni gnyis gtong ste /
phyir mi 'ong gzugs kyi 'dod chags dang bral ba 'dod pa'i nyon mongs mngon du byas te nyams pa'am des dgra bcom thob pa na bdun pa deng brgyad pa gnyis gtong ba'i phyir ro / /
kha cig ni lnga gtong ste /
chags bral sngon 'gros skad cig ma bcu drug pa lam la rjes shes thob pa na 'dod pa'i mthong spang spangs ba'i yongs shes gsum dang /
khams gong ma'i mthong spang spangs pa'i yongs shes gnyis te lnga gtong ba'i phyir ro / /
khams gong ma gnyis kyi lam mthong spang spangs pa'i yongs shes ni mi gtod mod kyi khams las sdang 'dod chags dang bral ba 'i phyir dang de'i tshe 'bras bu thob pa'i phyir de gnyis gyi sgo nas tha ma'i cha mthun spangs pa'i yongs shes kyi nang du bsdoms pa'i phyir de las tha dad du bshad du med do / /
la la ni drug gtong ste /
'phags pa mthar gyis pa 'dod pa las 'dod chags dang bral ba na bdun pa thob pas snga ma drug gtong ba'i phyir ro / /
de bzhin du 'thob pa ni gcig dang gnyis dang drug 'thob pa yod kyi lnga 'thob pa ni yod pa min no zhes bya'o / /
de la gcig 'thob pa ni mthong lam la gnas pas kun 'byung la chos shes pa'i gnas skabs na sngar med pa las dang po gcig pu 'thob pa dang /
de bzhin du chags bral sngon 'gros 'dod pa las 'dod chags dang bral nas lam la rjes shes kyi tshe bdun pa gcig pu dang /
mthar gyis pas kyang 'dod pa las 'dod chags dang bral ba'i rnam grol gyi lam dgu pa la bdun pa gcig pu dang /
dgra bcom pa thob pa na'ang tha ma gcig pu 'thob bo / /
gnyis thob pa ni gzugs med las 'dod chags dang bral ba gzugs med kyi nyon mongs pas nyams na bdun pa dang brgyad pa gnyis 'thob ba lta bu'o / /
drug 'thob pa ni 'phags pa la mthar gyis pa phyir mi 'ong las nyams na yongs shes dang po drug 'thob pa yin no / /
'o na chags bral sngon 'gro tha ma'i cha mthun spangs pa las nyams na dang po lngas ci'i phyir mi thob ce na /
de ni lam gnyis kyis 'thob pa'i phyir yongs su nyams pa mi srid de /
des na lnga 'thob pa ni 'ga' yang med do / /
zag bcas las dang yang srid 'grub pa yi / /
rtsa ba phra rgyas spang bya rnam gnyis dang / /
de dag @# / /
spong tshul spangs pa'i 'bras bu sogs / /
shes par 'dod pas gnas 'di mnyan par gyis / /
chos mngon pa'i mdzod kyi 'grel pa mngon pa'i rgyan las phra rgyas bstan pa zhes bya ba ste gnas lnga ba'i bshad pa'o / /
! / /
da ni gnas drug ba las dang gang zag bstan pa 'chad pa na mtshams sbyar ba'i tshul gyis mdor bstan ba dang /
dmigs ba'i yul bden ba bshad pa dang /
mngon par rtogs pa'i rim pa dang /
sgom pa po'i gang zag rnam par bzhag ba dang /
mngon par rtogs pa'i lam bshad pa lnga las dang po ni gal te gnas lnga par 'bras bu la rgyu nye bar btags pa'i phyir spangs pa ni yongs su shes ba'i ming 'thob bo zhes pa dang /
spong ba'i gnyen por yang /
de dag bcu dang bdun bdun brgyad / /
lta ba gsum gnyis ma gtogs pa / /
'dod na sdug bsngal la sogs pa / /
mthong bas rim bzhin spong bar byed / /
bzhi ni bsgom pas spang bya yin / /
zhes bden pa mthong ba dang mthong don bsgoms pa las mthong sgom gyi spang bya nyon mongs pa rnams spangs pa'am spong ngo zhes bshad pa'i gnyen po mthong sgom gyi lam de dag nyid zag bcas zag med gang yin zhe na /
bsgom pa'i lam ni zag bcas zag med rnam pa gnyis yin /
te /
'jig rten pa'i sgom lam zag bcas kyi bsam gtan gzugs med la zag pa rgyas par 'gyur ba'i phyir dang /
'jig rten las 'das ba'i sgom lam bden pa'i rnam pa can bden pa mthong don goms par byed pa la zag ba rgyas pa med pa'i phyir ro / /
mthong ba'i lam zhes bya ba ni gcig tu zag pa med pa yin te /
khams gsum pa'i mthong spangs /
gnyen po yin pa'i phyir dang /
mthong sbang chen po'i chen po la sogs pa rnams dgu ci gcar spong ba'i phyir dang /
de zag med yin pas khyab ste /
'jig rten pa la ni de 'dra ba'i mthu med pa'i phyir ro / /
gnyis pa ni 'o na bden pa mthong dang bsgoms pa las zhes bshad pa'i bden pa de dag gang zhe na /
mthong ba dang bsgom par bya ba'i bden pa dag ni bzhir bshad do / /
gang du bshad ce na /
'di nyid kyi gnas dang por zag med lam gyi bden pa dang zhes pas lam dang /
so sor sgom spang ni bstan bas bzhi dang bcas pa'i phyir cig car mi spong ngo / /
mthong sgom gnyis khyad bar ni mang ste /
ngo bo las ni zag med kho na dang /
zag bcas zag med gnyis ka dang /
dmigs pa las bden bzhi dang gong sa 'ogs gnyis ka la dmigs pa dang /
rnam pa las bden pa dang zhi rags kyang yin pa dang /
ngo bo'i dbye ba las bzod shes gnyis dang shes pa kho na yin pa dang /
spang bya spong tshul las dmigs pa shes pas cig car spong ba dang /
gnyen po goms pas rim gyis spong ba dang /
rten las 'dod pa dang khams gsum ga dang /
rgyud las 'phags pa kho na dang /
skye 'phags gnyis ka dang /
skye tshul las stan gcig las skye ba dang skye ba gzhan la'ang skye ba'o / /
brtags pas 'gog ba gang / /
bral ba'o zhes pas 'gog pa dang / /
sdug bsngal kun 'byung 'jig rten dang zhes bya bas de gnyis kyang bshad cing /
mdo las kyang gsungs pa'i phyir ro / /
ci 'di dag gi rim pa gnas dang por bstan pa de kho na ltar yin nam zhe na /
ma yin no / /
'o na ji lta bu zhe na /
sdug bsngal dang /
sdug bsngal kun 'byung ba dang /
de bzhin du 'gog pa dang /
lam 'phags pa'i bden pa ste de ltar na bzhi po de dag gi rim pa ni 'di yin no / /
'grel pa las /
de bzhin zhes bya ba'i sgra ni rang gi ngo bo ni gnas dang por ji skad bshad pa de kho na bzhin no zhes rab tu bstan par bya ba'i phyir ro zhes 'byung ngo / /
go rim de kho na ltar ston pa'i rgyu ni 'grel bar dran pa nyer gzhag bzhi dang /
mthar gyis gnas pa'i snyoms 'jug lta bu skye ba dang /
mthun pa rgyu 'bras kyi go rim dang /
yang dag spong bzhi lta bu rtogs sla ba dang mthun pa'i go rim dang /
yul ji ltar mngon par rtogs pa dang mthun pa'i go rim gsum bshad pa las 'dir bden pa de dag ni dang por ji ltar mngon par rtogs pa dang mthun pa'i rim pa ltar bstan te /
mthong lam du dang por sdug bsngal mngon par rtogs pa la sogs pa'i phyir ro / /
skye ba'i rim pa ltar ston na ni rgyu yin ba'i phyir kun 'byung dang lam dang por ston par thal pa'i phyir ro / /
mthong lam du de ltar mngon par rtogs pa la'ang dkyus sa bstan pa'i rta thags thogs med par rgyug pa ltar tshogs sbyor du yongs su rtog pa'i rim pa ltar skye ba'i phyir te /
dper na nad mthong bas de'i rgyu dang /
nad zad pa dang /
de'i thabs sman 'tshol ba ltar dang po kho na gang la chags pa dang /
gang gis gnod pa dang /
gang las thar par 'dod pas sdug bsngal dang /
de'i rgyu ni gang zhig ces de'i 'og tu kun 'byung dang /
@# / /
sdug bsngal 'gog pa ni ci zhig ces de nas 'gog pa dang /
de thob pa'i thabs ni ci zhig ces lam la rtog pas de ltar na yongs su rtog pa'i rim pa ni de yin te /
ji skad du rgyud bla ma las /
nad ni shes bya nad kyi rgyu ni spang bya la / /
bder gnas thob bya sman ni bsten par bya ba ltar / /
sdug bsngal rgyu dang de 'gog pa dang de bzhin lam / /
shes bya spang bya rig par bya zhing bsten par bya / /
zhes gsungs pa bzhin no / /
de la bden pa bzhi'i ngo bo ni sngar bshad zin la /
nges tshig ni ci'i phyir bden pa zhes bya zhe na /
'phags pa rnams kyi yul du sdug bsngal la sogs par bden pa'i phyir te /
byis pa ni sdug bsngal la bde ba dang /
kun 'byung la bde ba'i rgyu dang /
'gog pa la kha cig ma zhi ba dang /
kha cig bdag chad pas 'jigs pa dang /
lam la lam ma yin pa dang dka' thub sdug bsngal gyi rgyur 'dzin pa'i phyir ro / /
de nyid kyi phyir mdo las /
'phags pas bde bar gang gsungs pa / /
de ni gzhan gyis sdug bsngal rig /
gzhan gyis bde bar gang smras pa / /
de ni 'phags pas sdug bsngal rig ces gsungs so / /
des na 'dir zag bcas 'bras bu'i cha thams cad ni sdug bsngal dang /
de nyid rgyur gyur pa'i cha ni kun 'byung dang /
'gog pa ni 'dus ma byas so sor brtags 'gog dang /
lam ni zag med 'dus byas mthong sgom mi slob pa'i lam gsum yin te /
'grel pa las /
nye bar len pa'i phung po 'bras bur gyur pa rnams ni sdug bsngal de yang dgra bcom dang sred bral gyi phung po tha ma sdug bsngal kho nar 'dod do / /
gyi bden pa yin no / /
rgyur gyur pa rnams ni kun 'byung gi bden pa yin te /
'di las sdug bsngal kun 'byung ba kha cig dang po gnyis 'phags pa'i bden ba yin yang 'phags pa min te zag bcas yin pas so phyi ma gnyis dge ba dang zag med gzhi mthun pa yin pas gnyis ka yin no zhes so / /
'i phyir ro / /
de nyid kyi phyir 'di gnyis ni rgyu dang 'bras bur gyur pas ming gi sgo nas bye brag yod kyi rdzas su ni ma yin no / /
'gog pa dang lam ni rdzas su yang bye brag yod do zhes 'byung bas bye brag tu smra ba bden pa dang po gnyis khyab mnyam par 'dod do / /
gal te sdug bsngal dang yin mi bde ni tshor ba'i phung po'i phyogs gcig yin na ji ltar zag bcas thams cad sdug bsngal gyi bden pa yin zhe na /
zag bcas ma lus pa ni sdug bsngal lo zhes sbyar ro / /
ci'i phyir zhe na /
ci rigs par sdug bsngal dang /
'gyur ba'i sdug bsngal dang /
'du byed kyi sdug bsngal nyid gsum dang ldan pa'i phyir ro / /
gang rnams sdug bsngal dang ldan zhe na /
yid du 'ong ba tshor ba bde ba dang yid du mi 'ong ba sdug bsngal dang gnyis po de las gzhan pa'i zag pa dang bcas pa btang snyoms chogs dang bcas pa rnams so zhes sbyar ro / /
'grel pa las /
de'i dbang gis bde ba myong bar 'gyur ba la sogs pa'i 'du byed rnams kyang yid du 'ong ba la sogs pa'i ming 'thob bo zhes 'byung bas tshor ba de dag gi dbang gis de dag dang mtshungs ldan gyi sems dang sems byung gzhan rnams dang /
mtshungs ldan ma yin pa bdag rkyen dang /
dmigs rkyen rnams kyang yid du 'ong ba la sogs pa'i ming du brjod do / /
de la ci rigs zhes pa ni 'gyur ba dang 'du byed kyi sdug bsngal gyis sdug bsngal ba yin te /
ngo bo bde ba yin yang 'gyur pa na sdug bsngal ba dang zag bcas yin pa'i phyir ro / /
yid du mi 'ong ba rnams ni 'du byed dang sdug bsngal gyis sdug bsngal ba yin te /
zag bcas yin pa dang skyes pa nyid nas sdug bsngal du myong ba'i phyir ro / /
gnyis po de las gzhan pa'i 'du byed zag bcas rnams ni 'du byed kyi sdug bsngal kho nas sdug bsngal ba yin te /
las dang nyon mongs pa'i gzhan dbang can yin pas 'phags pa rnams dang mi mthun pa'i phyir dang /
skad cig ma nyid kyis gnod pa'i phyir ro / /
yang na ci rigs zhes bya ba ni 'dod pa na sdug bsngal gsum dang /
bsam gtan gsum pa man chad na gnyis dang /
bzhi pa yan chad na 'du byed kyi sdug bsngal 'ba' zhig gis sdug bsngal ba'i phyir ro / /
gal te mi rtag pa nyid kyis 'du byed kyi sdug bsngal yin na lam bden yang sdug bsngal du 'gyur ro zhe na /
ma yin te /
lam ni sdug bsngal thams cad 'gags pa'i bde ba 'dren pa'i rgyu zag med yin pa'i khyir 'phags pa dang mthun pas sdug bsngal du mi brjod de /
sdug bsngal gyi don ni zag bcas gang zhig mi rtag cing 'phags pa dang mi mthun pas @# / /
gnod pa yin pa'i phyir ro / /
zag bcas kyi 'du byed gzhan ni mdo las /
gang mi rtag pa de ni sdug bsngal ba yin no zhes gsungs pa'i phyir dang /
srid pa thams cad ni thar pa'i mi mthun phyogs yin pas 'phags pa dang mi mthun pas gnod pa'i phyir sdug bsngal du 'dod de /
de'i phyir slob dpon gyis /
lag mthil spu nyag gcig 'dug pa / /
mi rnams kyis ni mi rtogs la / /
de nyid mig tu song na ni / /
mi dga' ba dang gnod skyed ltar / /
byis pa lag mthil 'dra ba yis / /
'du byed sdug bsngal spu mi rtogs / /
'phags pa mig dang 'dra ba ni / /
de yis shin tu yid de kyang 'byung zhes ba dang /
ji ltar 'phags pa rnams srid pa'i rtse mo bdag la'ang sdug bsngal gyi blo 'jug pa ltar byis pa rnams ni mnar med pa'i phung po rnams la yang de ltar sdug bsngal gyi blo mi 'jug go zhes gsungs so / /
'dir btsun pa gzhon nu len gyis bde ba 'du byed kyi sdug bsngal ni 'phags pa rnams kho nas gzigs te /
nyung ba'i sgrub byed du /
sdug bsngal bdun cu pa las /
sdug bsngal gyi ni rgyu phyir dang / /
sdug bsngal mang pos bskyed phyir dang / /
sdug bsngal yod zag bcas thams cad sdug bsngal du mi 'thad de bde ba yang yod ba'i phyir ro zhe na /
na de 'dod phyir / /
bde ba sdug bsngal zhes rtogs so / /
zhes bshad pa ni yang dag pa ma yin te /
sdug bsngal gyi rgyu de ni kun 'byung gi rnam pa yin pa'i phyir des ji ltar duH khar grub pa /
dang /
phyi ma gnyis ltar na'ang /
khams gong ma gnyis kyi phung po ni sdug bsngal gyi tshor ba'i rgyu ma yin pas khams de dag tu skyes pa'i 'phags pa rnams phung po la sdug gyi blo mi 'jug par thal ba'i phyir ro / /
gang yang btsun ba dpal len gyis bde tshor ni med de /
tshor ba thams cad kyang sdug bsngal gyi sdug bsngal kho na yin te /
bcom ldan 'das kyis gang ci tshor yang rung de ni 'dir sdug bsngal lo zhes pa dang /
bde ba'i tshor ba ni sdug bsngal du blta bar bya'o zhes pa dang /
mu bzhi'i tshoms kyi phyin ci log bzhi bstan pa'i mdo las /
sdug bsngal la bde ba'o snyam du 'du shes phyin ci log go zhes bya ba la sogs ba gsungs pa'i lung dang /
rigs pas kyang bde ba'i rgyur mngon par 'dod pa'i zas gos la sogs pa dag kyang ha cang spyad pas sdug bsngal bskyed pas bde ba'i rgyu rnam par mi gnas pa'i phyir dang /
mi mkhas pa rnams sdug bsngal gyi gnyen po la bde ba'i blo skye ba'i phyir dang /
phrag khur spong pa ltar sdug bsngal chung ba la bde ba la bde bar 'dzin pa'i phyir 'jig rten pas bde par gang smra pa de yang don la ni sdug bsngal yin no zhes bya bar rtogs so zhes smras pa de yang rigs pa ma yin te /
re bkres skom gyis ma bcos btsam gyi zhig lung dang po ni bcom ldan 'das nyid kyis dgongs ba can du bshad de /
'phags pa kun dga' pos bcom ldan 'das la bcom ldan 'das kyis bde ba dang sdug bsngal ba dang bde ba yang ma lags sdug bsngal ba yang ma lags pa dang tshor ba 'di gsum yang gsungs la /
bcom ldan 'das kyis gang ci tshor yang rung de ni 'dir sdug bsngal lo zhes kyang gsungs na bcom ldan 'das kyis ci las dgongs nas gang ci tshor yang rung de ni 'dir sdug bsngal lo zhes zhus pa na /
bcom ldan 'das kyis kun dga' po gang ci tshor yang rung de ni 'dir sdug bsngal lo zhes bya ba ni ngas 'du byed mi rtag pa nyid dang /
'du byed rnam par 'gyur ba nyid la dgongs nas bshad do zhes gsungs pa'i phyir ro / /
bde ba'i tshor ba ni sdug bsngal du blta bar bya'o zhes pa ni 'gyur ba'i sdug bsngal dang 'du byed kyi sdug bsngal gyi dbang du byas nas gsungs pa yin te /
lung bar ma'i dge slong ma chos sbyin gyi mdo las /
bde ba'i tshor ba ni skye ba na yang bde /
gnas pa na yang bde la 'gyur ba na sdug bsngal lo / /
sdug bsngal gyi tshor ba ni skye ba na yang sdug bsngal la gnas pa na yang sdug bsngal lo zhes pa dang /
skye mched drug gi tshogs kyi mdo las /
gang mi rtag pa de ni sdug bsngal ba yin no zhes gsungs pa'i phyir ro / /
de'i phyir mdo las kyang /
rdzogs pa'i sangs rgyas rab mkhyen gyis / /
'du byed mi rtag nyid dang ni / /
rnam par 'gyur ba nyid mkhyen nas / /
tshor ba sdug bsngal bar gsungs so zhes gsungs so / /
sdug bsngal la bde ba'o snyam du 'du shes phyin ci log go zhes pa ni 'jig rten pa rnams tshor ba dang 'dod yon dang skye ba la sdug bsngal yang yod pa la gcig tu bde bar shes @# / /
pa ni 'du shes phyin ci log yin te /
de dag phal cher sdug bsngal ba'i phyir ro zhes dgongs pa ni de yin pa'i phyir ro / /
gzhan yang bcom ldan 'das kyis tshor ba gsum dang /
tshor ba'i dbang po lnga la sogs pa gsungs pa dang 'gal ba'i phyir dang /
gzhan yang sdug bsngal gyi don gang yin /
gnod pa dang mi 'dod pa sdug bsngal yin no zhe na 'o na phan pa dang 'dod pa ci'i phyir bde bar mi 'dod /
sdug bsngal chung ngu la sogs pa la bde ba la sogs pa'i blo skye'o zhes bya ba'ang rigs pa ma yin te /
bde ba chung ngu la sogs pa la'ang sdug bsngal gyi blo la sogs pa skye par thal bar mtshungs pa'i phyir dang /
sdug bsngal gyi gnyen po la bde ba'i blo skye'o zhes bya ba'ang ma yin te /
gnyen po ni res 'ga' bde ba dang res 'ga' btang snyoms kyis byed pa'i phyir ro / /
gang yang bde ba'i rgyu rnam par mi gnas pa'i phyir ro zhes bya ba de yang rigs pa ma yin te /
zas la sogs pa yul 'ba' zhig ni bde ba'i rgyu ma yin gyi lus dang goms pa la sogs pa'ang yin te /
gzugs la sogs pa khyad bar med pa nyid 'gro ba tha dad la bde ba dang sdug bsngal dang btang snyoms su 'gyur ba dmigs pa'i phyir dang /
gal te zas la sogs pa ha cang spyad drags pas sdug bsngal skye ba tsam gyis bde ba'i rgyu med par smra na sdug bsngal gyi rgyu yang rnam par mi gnas par 'gyur te /
sdug bsngal gyi rgyu dag kyang la lar bde ba'i rgyur 'gyur ba'i phyir ro / /
rab tu smra ba 'di bde ba'i tshor ba myong ba'i mngon sum gyis bkag pa'i phyir 'bad par mi bya ba zhig na sngon gyi slob dpon gyis mdzad pa'i phyir kho bos kyang byas so / /
mdo sde pa la sogs pa na re bye brag tu smra bas kun 'byung gi bden pa gang yin pa de nyid sdug bsngal gyi bden pa'ang yin no zhes smras pa ni mdo dang 'gal te /
mdo las ni kun 'byung gi bden pa gang zhe na /
gang 'di dga' ba'i 'dod chags dang lhan cig pa'i sred pa ste de dang de la mngon bar dga' ba can yin no zhes sred pa kho na kun 'byung du gsungs pa dang 'gal ba'i phyir ro zhes zer ro / /
bye brag tu smra ba ni lung de ni gtso che ba'i phyir dang /
rten 'brel gyi 'grel pa las /
sred dang bral la yang srid med ces pa ltar skye ba mngon par 'grub pa'i rgyu'i dbang du byas nas gsungs pa'i phyir te /
mdo las /
las ni skye ba'i rgyu yin la / /
sred pa ni mngon par 'grub pa'i rgyu yin no zhes bya ba dang /
skye mched drug gi tshogs kyi mdo las /
las dang sred pa dang ni ma rig pa / /
phyi ma'i tshe la 'du byed rnams kyi rgyu zhes gsungs pa'i phyir ro / /
de lta na'ang de gsum ga kun 'byung du ston par 'gyur ba zhig na sred pa kho na ci'i phyir bstan zhe na /
sred pa dang bcas pa kho na 'khor bar skye ba'i phyir dang /
rgyud gzhol ba'i phyir dang /
lus dam du 'dzin pa'i phyir gtso che bas yin gyi gzhan dag kyang kun 'byung yin te /
des na sdug bsngal dang kun 'byung ni khyab mnyam mo zhes 'dod do / /
mdo sde pa ni dgra bcom pa'i phung po tha ma sdug bsngal yin yang kun 'byung ma yin no zhes bya bar 'dod de /
kun las btus las kyang /
dgra bcom pa tha ma ba'i mig nas yid kyi bar ni mig nas yid kyi bar du yin gyi de dag gi khams ni ma yin no zhes bshad do / /
kha cig ni sred pa dang bral ba'i phung po dang snod kyi 'jig rten yang sdug bsngal yin yang kun 'byung ma yin no zhes zer ro / /
de dag la'ang sdug bsngal gyi rgyu la kun 'byung zhes zer na ni de dag kyang kun 'byung du 'gyur te /
de dag kyang phyi ma ni sdug bsngal yin la de skyed pa'i rgyu yin pa'i phyir ro / /
de ltar yin yang kun 'byung ma yin na sred pa dang bcas pa'i phung po'ang kun 'byung ma yin par thal ba'i phyir ro / /
spros pas chog go /
'o na bcom ldan 'das kyis bden pa bzhi zhes kyang gsungs /
kun rdzob dang don dam pa'i bden pa gnyis zhes kyang gsungs na gnyis po'i don ci yin zhe na /
chos gang la tho ba la sogs pas bcom pa dang blos gzhan bsal na chos de'i blo mi 'jug pa dang /
yang gang la bcom pas de'i blo mi 'dor yang blo yis chos gzhan bsal na chos de'i blo mi 'jug pa de dag ni rim pa ltar dper na bum pa la gyo mor bcom na de'i blo mi 'jug pa dang chu las la sogs pa'i rdzas brgyad kyi cha shas kyi chos rnams blos so sor bsal na chu'i blo mi 'jug pas kun rdzob yin pa bzhin du kun rdzob tu yod par 'dod de /
cha shas dang bcas pa'i phyir ro / /
'dir dpe gnyis bkod pa ni 'joms pas 'jig pa dang /
blos 'jig pa gnyis sam /
dbyibs kyi kun rdzob @# / /
dang /
tshogs pa'i kun rdzob gnyis sam /
kun rdzob gzhan la brten pa dang /
rdzas gzhan la brten pa'i kun rdzob gnyis yod pa'i phyir ro zhes TIka byed dag 'chad do / /
des na 'di skad du rgyun dang rags pa ni kun rdzob yin te /
bcom mam blos bsal na de'i blo mi 'jug pa'i phyir ro zhes bstan pa yin no / /
don dam par yod pa ni gang la bcom pa dang blos gzhan bsal na de'i blo mi 'jug pa las gzhan gang la bcom ba dang blos chos gzhan bsal ba na'ang de'i blo 'jug pa ste gzugs kyi rdul dang skad cig bum pa dang chu yod do byas na kun rdzob bden pa'i phyir dang /
ma la sogs pa lta bu yin no / /
'di dag theg pa gong ma pa dag ni shar la sogs pa dang skye ba la sogs pa'i blos bsal na de dag gi blo mi 'jug pa'i phyir kun rdzob kho na yin gyi don dam pa ni ma yin no zhes zer ro / /
sngon gyi slob dpon kha cig ni 'jig rten las 'das pa'i ye shes kyi spyod yul dang de'i rjes tshor sogs gis ? kyi'ang tshogs pa dang /
rgyun ni kun rdzob skad cig ni don dam mo / /
thob de bzhin nyid du snang ba'i yul ni don dam par yod pa yin la /
'jig rten pa'i blo'i yul na yod pa ni kun rdzob yin no zhes 'chad do / /
gsum pa mngon par rtogs pa'i rim pa la gnyis las mdor bstan pa ni dang po kho nar bden pa mngon par rtogs par 'dod pas rnam par mi g.yeng ba'i rgyu so sor thar pa ris bdun gyi tshul khrims gang yang rung ba la gnas te /
mi rmongs pa'i rgyu bden pa mthong ba dang mthun ba'i thos pa la brtson par byed pa dang /
de nas gtan la phebs pa'i rgyu de'i don phyin ci ma log par sems par byed do / /
don bsam pa dang ldan pas ni 'bral ba'i rgyu don de sgom pa'i ting nge 'dzin la rab tu sbyor bar byed pa yin te /
mdo las /
dge slong rtun cing rtag 'grus pa / /
tshul khrims yang dag blangs byas nas / /
sems dang shes rab sgom byed pas / /
sdug bsngal zad pa thob par 'gyur zhes pa dang /
tshul khrims la rten cing tshul khrims la gnas te chos bsgom par bya'o zhes pa dang /
btsun pa dge slong mang du thos pa zhes bgyi na ji ltar na mang du thos pa lags /
ji tsam gyi sa na de bzhin gshegs pas dge slong mang du thos par 'dogs par mdzad /
dge slong dge slong gis phung po lnga la skyo ba dang /
'dod chags dang bral ba dang /
'gog par bya ba'i phyir chos thos par gyur na dge slong mang du thos pa zhes brjod par nus so zhes gsungs pa'i phyir ro / /
'o na thos byung gi shes rab la sogs pa nyid gang zhe na /
bye brag tu smra ba ni thos pa las byung ba'i blo ste shes rab dang /
sogs pas bsdus pa bsam byung dang / /
sgom byung gi shes rab rnams ni rim pa ltar ming dang /
res 'ga' yi ges don 'dren la res 'ga' don gyis yi ge 'dren pas ming don gnyis ka dang /
yi ge la mi ltos par don la 'jug pas don kho na'i yul can yin te /
dper na rgyal legs par ma lobs pa dang /
cung zad lobs pa dang /
legs par lobs pa dag shing leb la sogs pa'i 'ju bya la ltos pa dang /
res 'ga' ltos res 'ga' mi ltos pa dang /
ye mi ltos ba bzhin no zhes 'dod do / /
slob dpon ni de lta na ming la dmigs pa thos byung dang don la dmigs pa sgom byung yin pa'i phyir gnyis po las /
bsam byung mi 'grub par 'gyur bas bdag rkyen yid ches pa'i lung dang /
rigs pas dpyad pa dang /
ting nge 'dzin la mnyam bar bzhag ba las don rtogs pa ni rim pa ltar shes rab gsum yin no zhes 'chad do / /
rgyas par bshad pa la tshogs lam dang /
sbyor lam dang /
mthong lam gsum las dang po la lam sgom pa po ni gcig pur gnas pas lus 'du 'dzi dang /
sems mi dge ba la sogs pa nyon mongs pa can gyi rnam rtog las bsrings pa gnyis dang ldan pa zhig gis bsgom par bya'o / /
bsrings pa gnyis dang ldan pa de yang 'dod pa chung ba dang chog shes pa la yin gyi chog mi shes pa dang 'dod chen can la ni ma yin no / /
gnyis po de yang gang zhe na /
chos mngon pa ba rnams na re chos gos la sogs pa gya nom pa rnyed pa la yang dang yang du sred cing 'dod pa ni chog mi shes pa yin la /
de dag ma rnyed pa la 'dod pa ni 'dod chen can yin no zhes zer te /
chos gos la sogs pa la yang dang yang du sred pa de yang ma rnyed pa kho na la yin pa'i phyir de yang 'dod chen can du thal bar 'gyur bas des na ngan nyung rnyed pas yid mi bde ba ni chog mi shes pa dang /
bzang mang ma rnyed pa la 'dod pa ni 'dod chen can yin no zhes slob dpon 'chad do / /
yang na sngon ma rnyed pa la 'dod pa ni 'dod chen pa yin la /
rnyed @# / /
pa na de bas bzang mang 'dod pa ni chog mi shes pa yin no / /
chog mi shes pa dang 'dod chen las bzlog pa ni de gnyis po'i gnyen po chog shes ba dang 'dod chung dag yin no / /
gnyen po 'dod chung chog shes de gnyis ni 'dod ba la sogs pa'i khams gsum du gtogs pa dang dri ma med pa dag yin la /
chog mi shes pa dang 'dod pa che ba ni chags pa mi dge ba yin pas 'dod khams pa yin no / /
'dod chung chog shes de dag gi ngo bo ni ma chags pa'i dge ba dag yin no / /
ma chags pa de dag ni 'phags pa rnams kyi rigs yin te /
de dag las 'phags pa rnams skye ba'i phyir ro / /
'phags pa'i rigs de yang dbye na mdo las /
'phags pa'i rigs ni bzhi ste /
chos gos la ma chags pa dang /
bsod snyoms la ma chags pa dang /
mal cha dang stan la ma chags pa dang /
spong ba dang bsgom pa la dga' ba'o zhes gang gsungs pa de dag las dang po gsum ni chog shes pa'i bdag nyid do / /
gal te 'phags pa'i rigs bzhi pa ji ltar na ma chags pa'i rang bzhin yin te /
chog shes pa'i ngo bo ma yin pa'i phyir ro zhe na /
bzhi pa'ang 'dod pa dang srid pa la rgyab kyis phyogs pa'i phyir ma chags pa yin te /
spong ba ni 'gog pa dang bsgom pa ni lam yin la de dag la dga' ba ni ma chags pa dang /
mtshungs ldan gyi dad pa nyid yin no / /
'on 'phags pa'i rigs bzhis ci zhig bstan zhe na /
de la dang po gsum gyis ni thar pa sgrub par byed pa'i kun tu spyod pa'i tshul bstan la /
tha mas ni bya ba'i las bstan te /
de ltar na mdo las /
rang gi tshul dang las kyi mtha' yongs su spangs shing thar pa don du gnyer bar khas 'ches pa'i slob ma rnams la tshul dang las gnyis bcas te /
'phags pa'i rigs dang po gsum gyis ni tshul bcas so / /
bzhi bas ni las bcas te /
khyed tshul 'dis las 'di byed na ring por mi thogs par thar pa thob par 'gyur ro zhes gsungs pa'i phyir tshul dang las gnyis 'phags pa'i rigs bzhis bstan te /
gos zas la sogs pa la 'dod pa che zhing chog mi shes pa'i rang gi tshul dang /
zhing las dang nyo tshong la sogs pa'i las kyi mtha' ngan pa de dag spangs nas yang dag pa'i tshul dang las 'dod pa chung zhing chog shes pa dang /
spong bsgom la dga' zhing brtson pas thar pa 'thob par 'gyur pa'o / /
dgos pa ci'i phyir tshul dang las 'di lta bu bcas she na /
mdo las /
sred pa skye ba bzhi gsungs pa'i gnyen po'i phyir 'phags pa'i rigs bzhi bstan te /
mdo las /
dge slong sped pa skye ba na chos gos kyi phyir dang /
bsod snyoms kyi phyir dang /
mal cha dang stan gyi phyir skye'o / /
gnas pa na gnas so / /
mngon par zhen pa na mngon par zhen to / /
dge slong sred pa skye ba na 'byung ba dang 'jig pa ste de lta bu'i phyir skye'o zhes gsungs te /
de la sred pa skye ba ni dang por ro / /
gnas pa ni rgyun gnas pa'o / /
mngon par zhen pa ni spang dka' bas dam du 'dzin pa'o / /
'byung ba dang 'jig pa de lta bu'i phyir sred pa skye ba dang gnas pa dang mngon par zhen pa ni kye ma bdag dbang po dang 'khor los bsgyur bar gyur kyang ci ma rung snyam pa la sogs pa 'byung ba la sred pa skye ba la chags pa dang /
ngan pas 'jigs nas kye ma bdag shi yang ci ma rung /
med pa dang ma byung yang ci ma rung snyam pa la sogs pa 'jig pa la sred pa ste chad pa la chags pa'o / /
de la 'byung 'jig la sred pa'i gnyen por ni tha ma bstan la /
snga ma dag ni rang rang gi gnyen por ro / /
yang na bdag gir 'dzin pa'i dngos po chos gos la sogs pa gsum 'dod pa'i sred pa de'i dus su zhi bar bya ba'i phyir dang po gsum bstan la /
bdag tu 'dzin pa'i dngos po lus la 'dod cing sred pa dang bdag gir 'dzin pa'i dngos po chos gos la sogs pa 'dod pa gnyis ka gtan du zhi bar bya ba'i phyir rigs bzhi pa bstan pa yin te /
de la de'i dus su zhi ba ni re zhig spong ba yin la /
gnyan du zhi ba ni ye mi skye bar byed pa'o / /
gnyis pa bsgom bya'i lam la zhi gnas ni snod du rung ba'i sgom pa pos bsgom pa de la 'jug pa ni gang nas 'jug pa'i mtha' tshogs lam yin la /
de la'ang zhi gnas bsgrub pa'i phyir 'dod chags lhag par spyod pa'i gnyen por mi sdug pa dang /
rnam par rtog pa lhag par spyod pa rnams kyi gnyen por dbugs te lus kyi rlung nang du rngub pa dang dbugs phyir 'byung ba dran pa yis 'jug cing sgom par byed do / /
de dag so sor 'jug @# / /
pa ci ste zhe na /
dbugs rngub pa dang 'byung ba rjes su dran pa ni rlung la kha dog dang dbyibs sna tshogs med cing kha nang du bltas pas dmigs pa gcig la 'jug pa'i phyir rnam rtog gi gnyen po byed la /
mi sdug pa ni dmigs pa kha dog dang dbyibs kyi bye brag sna tshogs la 'jug cing kha phyir bltas pa'i phyir rnam rtog 'dren pas rnam rtog gi gnyen po mi byed kyi 'on kyang 'dod chags kyi gnyen po byed de /
mdo las /
dge slong slob pa gzhon pa'i rabs / /
sems ma byung ba gang zhig ni / /
gal te 'dod chags 'joms 'dod na / /
des ni dur khrod 'gro bar gyis / /
de nas rnam par sngos pa ltos / /
de nas rnam par rnags pa ltos / /
de nas rnam bam rus pa yis / /
rus gong la sogs blta bar gyis zhes gsungs pa'i phyir ro / /
kha cig na re /
mi sdug pa ni mig gi yul la nye bar rtog pas kha phyir bltas pa'i phyir rnam rtog gi gnyen po ma yin la /
dbugs 'byung rngub rjes su dran pa ni kha nang du bltas pa'i phyir rnam rtog gi gnyen po yin no zhes zer ro / /
'o na mi sdug pas ji ltar 'dod chags kyi gnyen po byed ce na /
'dod chags ni bzhi ste /
kha dog dang /
dbyibs dang /
reg pa dang /
bsnyen bkur gyi 'dod chags so / /
de la dang po'i gnyen por ni rnam par sngos pa dang /
rnam par rnags pa dang /
rnam par dmar ba gsum la dmigs nas mi sdug pa'i 'du shes sgom par byed do / /
gnyis pa'i gnyen por ni rnam par zos pa dang rnam par 'thor ba gnyis la dmigs nas mi sdug pa'i 'du shes sgom par byed do / /
gsum pa'i gnyen por ni rnam par 'bus gzhigs pa dang /
rgyus pas brang breng du sprel ba'i keng rus gnyis la dmigs nas mi sdug pa'i 'du shes sgom par byed do / /
bzhi pa'i gnyen por ni shi ba'i ro g.yo ba med pa la dmigs nas mi sdug pa'i 'du shes sgom par byed do / /
bye brag med par keng rus kyi 'du shes ni chags bcas thams cad la shis shing bsngags pas thams cad kyi gnyen por sgom par byed do / /
keng rus la kha dog la sogs pa chags pa'i gzhi rnam pa bzhi med pa'i phyir ro / /
de ltar na mi sdug pa'i 'du shes ni rnam pa dgu'o / /
de la mi sdug pa sgom pa 'di ni sgro btags nas mos pa yid la byed pa'i phyir dang /
gzugs phung gi phyogs gcig /
kha dog dang dbyibs nyi tshe la dmigs pa'i phyir nyon mongs pa rnam par gnon pa tsam yin gyi gtan nas spong ba ni ma yin no / /
mi sdug pa bsgom pa'i rnal 'byor de ni rnam pa gsum du rig par bya ste /
las dang po pa dang /
yongs su sbyang ba byas pa dang /
yid la byed pa yongs su rdzogs pa'i rnal 'byor ro / /
de la rang gi lus kyi rkang pa'i mthe bong dam dpral ba'i dbyes la sogs pa gang mos pa nas sha 'theb gang myags te bo gnas rus ba nyid du sems shing goms par byed la /
de nas rim gyis rang gi lus ril po dang /
gnas khang dang /
mthar gyis phyi'i rgya mtsho'i bar du keng rus su spro zhing /
yang dmigs pa mtha' nas /
rim gyis rang gi lus 'ba' zhig rus pa yin pa la sems sdud nas sgom pas ni las dang po ba'i rnal 'byor ro / /
de nas spro bsngar bzhin la /
sems bsdu ba khyad par du bya ba'i phyir rkang pa'i rus pa rnams bor zhing lus lhag ma rus pa nyid du dmigs pa nas bzung nas yun ring du sgom /
ni rim gyis lus phyed dang de nas thod pa'i phyed kyi bar du rus par btang zhing bor nas thod pa'i phyed rus pa nyid yin pa la sems 'dzin pas ni yongs su sbyang ba byas pa'i rnal 'byor yin par bshad do / /
de thod pa phyed kyang rus pa yin pa'i dmigs pa bor nas sngar bzhin spros nas sdud pa na /
smin ma gnyis po'i bar du rus par 'theb gang tsam la sems 'dzin pas ni yid la byed pa yongs su rdzogs pa'i rnal 'byor yin no zhes bye brag tu smra ba 'chad do / /
de'i chos kyi khyad bar la /
mi sdug pa'i rnam par yid la byed pa 'di'i ngo bo ni ma chags pa'i dge ba dang 'khor dang bcas na phung po lnga'am bzhi yin no / /
sa ni bsam gtan gyi dngos gzhi bzhi khyad par can nyer bsdogs bzhi dang bcas pas dgu 'dod pa ste bcu dang /
dmigs pa ni 'dod pa'i snang ba'i chos kha dog dang dbyibs la dmigs pa'o / /
gang zag ni gling gsum gyi mi kho nas skyed do / /
gzhan na ni med de /
byang gi sgra mi snyan pa ni blun pa'i phyir dang /
gnyen po yid la byed pa med pa'i phyir ro / /
'gro ba gzhan dang khams gzhan na'ang med do / /
de yang lta ni dbang rtul gyis bden pa mi rtogs la dbang rnon 'di mi sgom pas so / /
rnam pa ni mi sdug pa'i rnam pa yin no / /
dus @# / /
ni 'das pa'i mi sdug pa 'das pa la dmigs pa la sogs pa'o / /
mi skye ba'i chos can ni dus gsum la dmigs pa'o / /
mos pa yid la byed pa kho na'i phyir zag bcas yin no / /
thog med nas sngar 'dris pa 'i byis pa rnams kyis ni 'dod chags dang bral ba tsam gyis 'thob la /
sngar ma 'dris pa 'i 'phags pa rnams kyis ni sbyor ba'i stobs kyis 'thob bo / /
dbugs rngub pa dang dbugs 'byung ba rjes su dran pa'i rang bzhin ni 'byung rngub ji lta bar shes pa'i shes rab yin no / /
de la dran pa zhes brjod pa ni rgyu dran pa'i stobs kyis 'bras bu shes 'dod pa las rab de skyed cing 'di 'dod chags dang 'bral lam yin pa'i phyir /
'jug pas na rgyu'i ming gis 'bras bu la bsam gtan thob kyang 'di sbyor bas bskyed dgos so / /
btags pa ste dran pa nyer gzhag bzhin no / /
de'i khyad par gyi chos la /
sa ni lnga pa yin te /
bsam gtan dang po gsum gyi nyer bsdogs gsum dang /
bsam gtan khyad par can dang| 'dod pa'i sa pa yin pa'i phyir te /
'di ni rnam rtog gi gnyen po dang mthun pas tshor ba btang snyoms dang mtshungs par ldan pa'i phyir dang /
dngos gzhi dang po gsum na yid bde dang bde ba yod pa'i phyir dang /
rnam rtog gi gnyen po dbugs 'byung rngub dran pa ni tshor ba bde sdug dang mtshungs par mi ldan pa'i phyir dang /
bzhi pa yan chad na rlung rgyub dang bral ba'i phyir ro / /
kha cig ni dngos gzhi dang po gsum la mnyam par bzhag pa na nyer bsdogs gsum yang btang snyoms kyi sa pa yin pa'i phyir dang /
btang snyoms dang mtshungs par ldan pa'ang srid pas sa brgyad pa yin no zhes 'dod do / /
de'i spyod yul te dmigs pa ni rlung yin no / /
sngar 'dris pa dang ma 'dris pa'i phyir rim pa ltar 'dod chags dang bral ba dang sbyor bas 'thob la 'di ni de kho na yid la byed pa'ang yin no / /
'dod khams pa'i rten can yin te /
rnam par rtog pa mang ba'i phyir ro / /
de yang blo gsal bas lha dang gling gsum gyi mi yin te /
'gro ba gzhan dang sgra mi snyan pa /
dag ni blo mi gsal ba dang mthong lam gyi rten ma yin pa'i phyir ro / /
dbugs rngub pa dang 'byung ba dran pa 'di ni chos 'di pa kho na'i yin gyi 'phags lam gyi rgyu /
yang dag par ston pa'i lung med pa'i phyir dang /
lung med par rang nyid kyis chos zab mo mi rtogs pa'i phyir phyi pa mu stegs pa'i ni ma yin no / /
zab mo nyid drug gang zhe na /
bgrang ba dang /
sogs pas bzung ba rjes su 'gro ba dang /
'jog pa dang /
nye bar rtog pa dang /
bsgyur ba dang /
yongs su dag pa ste rgyu rnam pa drug dang ldan pa'i man ngag go /
de la bgrang ba ni 'du bya ba med par lus sems rnal du 'dug ste /
dbugs rngub pa dang 'byung ba dag la sems gtad nas gcig nas bcu'i bar du yid kyis bgrang ba'o / /
de las nyungs na bying ba dang mangs na rgod par dwogs pa'i phyir mi bgrang ngo / /
de yang gnyis la gcig tu 'dzin na ma tshang bar bgrangs pa dang /
gcig la gnyis su 'dzin na lhag par bgrangs pa dang /
rngub pa la 'byung ba dang 'byung ba la rngub bar bgrangs na 'chol par bgrangs pa'i skyon gsum dang bral bar bgrang ba ni yang dag par bgrang ba'o / /
rjes su 'gro ba ni 'di dag 'jug pa ni lkog ma dang snying kha dang lte ba dang rked pa dang brla dang byin pa dang rkang mthil dang sa la stobs che chung gis 'dom gang dang mtho gang gi par du rim gyis 'jug go /
'byung ba na ni rkang pa'i mthil nas rim gyis sna'i bu gnas stobs chung na mtho gang dang chen 'dom gang gi bar du 'byung ngo zhes shes par bya'o / /
kha cig na re 'jug pa na rlung gi dkyil 'khor dang 'byung ba na rnam par 'thor byed rlung gi bar du'o zhes zer ba ni ma yin te /
'di ni de kho na nyid yid la byed pa yin pa na de ni mi srid pa'i phyir ro / /
'jog pa ni nor bu'i thag pa bzhin du sna'i rtse mo nas rkang pa'i mthil gyi bar du gnas par lta zhing lus la phan 'dogs pa'am /
gnod pa'am /
grang pa'am /
dro ba dag ces rtog ba'o / /
nye bar rtog pa ni dbugs 'byung rngub 'di dag rlung 'ba' zhig ni ma yin gyi 'on kyang 'byung ba dang 'byung gyur gyi gzugs rdzas brgyad kyi rang bzhin yin la /
de la rten pa'i sems sems byung gi chos dang bcas na phung po lnga pa yin no zhes nye par rtog pa'o / /
bsgyur ba ni rlung la dmigs pa'i blo bsgyur nas dro ba nas chos mchog gi bar du gong nas gong du dge ba'i rtsa ba rnams la yang dag bar sbyor ba'o / /
yongs su dag ba ni mthong sgom gyi lam la 'jug pa'o / /
kha cig na re bsgyur ba ni dran pa nye gzhag nas rdo rje lta bu'i ting nge 'dzin gyi bar du yin la /
yongs su dag pa ni zad pa dang mi skye ba shes pa dang mi slob pa'i yang dag pa'i lta ba yin no / /
bslang ba ni dri ma lhag ma dang bcas pa'o / /
zhes zer ro / /
de nyid kyi phyir @# / /
slob dpon gyis 'grel par /
dbugs rngub dbugs 'byung dran pa ni / /
bgrang dang rjes 'gro 'jog pa dang / /
rtog pa dang ni bsgyur ba dang / /
yongs dag rnam pa drug tu 'dod ces bsdu ba'i tshigs bcad mdzad pa yin no / /
dbugs rngub pa dang dbugs 'byung ba sa gang las yin zhe na /
lus kyi phyogs gcig yin pa'i phyir sems gang la rten pa'i lus sa gang yin pa de'i sa par rig par bya ste /
'dod pa'i sems la rten na 'dod pa'i sa pa yin la bsam gtan dang po la brten na bsam gtan dang po'i sa pa nas gsum pa la rten na gsum pa'i sa pa'i rlung yin pa'i bar du'o / /
bsam gtan bzhi pa na rlung rgyu ba med pa'i phyir de'i sa pa ma yin no / /
de yang lus sems khyad par can spubs dang bcas pa dang sems dang bcas pa la rten pas nur nur po la sogs pa dang sems med pa dang gzugs med pa rnams la ni ma yin no / /
skye ba dang bsam gtan bzhi pa las ldang ba na rlung 'jug pa kho na dang /
'chi ba dang bsam gtan bzhi pa la snyems par 'jug pa na rlung 'byung ba kho na yin no / /
mi sdug pa dang /
dbugs rngub pa dang 'byung ba ni sems can zhes bya ba'i grangs su gtogs kyi rgyud kyis ma bsdus pa ni ma yin /
'on kyang dbang po dang tha dad par 'jug pas na sems kyis ma zin pa zhes bya'o / /
rlung de dag skal mnyam gyi rgyus bskyed pas rgyu mthun pa las byung ba yin gyi rnam smin dang rgyas pas byung ba ni ma yin no / /
chad nas mtshams sbyor ba'i phyir dang /
rnam smin gyi gzugs la ni chad nas mtshams sbyor te thob ma thob dang ldan pa'i phyir ro /
ba med pa'i phyir dang /
lus rgyas pa na rlung 'grib pa'i phyir ro / /
de'i phyir 'grel pa las /
lus rgyas pas rlung 'grib par 'gyur ba'i phyir rgyas pa las byung ba ma yin no / /
dbugs rngub pa dang 'byung ba rnams chad nas yang nying mtshams sbyor ba'i phyir rnam par smin pa las skyes pa ma yin no / /
rnam par smin pa'i gzugs la ni de lta bu med do zhes 'byung ba la TI ka byed dag gis kyang rnam par smin pa'i bdag nyid kyi gzugs mig la sogs pa la ni yang nying mtshams sbyor ba 'di med kyi /
sems dang sems las byung ba la ni yang nying mtshams sbyor ba mi bzlog go zhes sems dang sems byung ni rnam smin skyes yin kyang chad nas yang mtshams sbyor ba la 'gal ba med par bshad do / /
de bzhin du mi ldan pa'i 'du byed rnam smin skyes kyang gzugs dang 'dra bar mngon no / /
rlung de gnyis kyang rang gi sa pa dang sa gong ma'i sems kyis rtogs kyi 'og ma'i yid kyis ni rlung de gnyis mi rtogs so / /
gong ma'i lus la 'og ma'i sems ji ltar 'byung zhe na /
'dod pa nas bsam gtan bzhi ba'i bar dus gong ma thob pa'i lus la 'og ma 'dod pa la sogs pa'i sprul sems dang spyod lam pa'i sems gnyis 'byung bar 'dod de /
de gnyis kyis mi rtogs so zhes bya ba'i don to / /
gnyis pa lhag mthong bskyed ba ni de ltar 'jug pa'i sgo gnyis kyis zhi gnas kyi ting nge 'dzin grub kyang lhag mthong gi shes rab med na nyon mongs pa rnams rtsa ba nas mi spong ste /
mdo las /
nyon mongs pa rnams ni ye de gnyis kyis kyang mi rtogs na nyon mongs can gyis lta ci smos zhes pa'o / /
de la mi sdug pa dang dbugs dran pa ni lam la 'jug pa'i sgo yin no / /
shes kyis gzhom par bya ba yin no zhes 'byung ba'i phyir ro / /
de'i phyir zhi gnas grub par gyur pa yis nyon mongs rtsa ba nas spang zhing lhag mthong gi shes rab skyed pa'i phyir dran pa nye bar bzhag pa bzhi bsgom par bya'o / /
de la dran pa nyer gzhag bsgom pas lhag mthong 'grub par yang mdo zhi gnas sems gnas pa'i thabs dgu ni sems mi gnas pa gnas pa'i thabs gsum gnas par brtan par byed pa'i thabs gsum brtan pa'i 'bras bu la dbang bsgyur ba'i thabs gsum mo / /
de la dang bo'i gsum ni sems 'jog pa dang /
rgyun du 'jog pa dang /
nges par 'jog pa ste /
mdo sde'i rgyan las /
dmigs pa la ni sems gtad nas zhes dang /
de'i rgyun rnam par g.yeng mi bya zhes dang /
rnam g.yeng myur du rtogs byas nas / /
de la slar ni glen par bya zhes pas rim pa ltar bstan te /
dang por dmigs pa la sems rtse gcig tu gtod pa dang /
mi 'phro bar 'dzin pa dang /
shor na ldon pa'o / /
gnyis pa'i gsum ni nye bar 'jog pa dang /
'dul bar byed pa dang /
zhi bar byed pa ste /
de nyid las /
blo ldan gong nas gong du yang / /
sems ni nang du bsdu bar bya zhes dang /
de nas yon tan mthong ba'i phyir / /
ting nge 'dzin la sems 'dul lo zhes dang /
rnam g.yeng nyes pa mthong ba'i phyir / /
de la mi dga' zhi bar bya zhes pas rim pa ltar bstan te /
sems gnas pa ste brtan par byed pa dang /
'dul ba'i yon tan mthong bas brtan pa nus pa mthu can du byed pa dang /
rnam g.yeng gi nyes pa mthong bas g.yeng ba'i rkyen gyis mi 'phrogs par byed pa'o / /
@# / /
gsum pa'i gsum ni nye bar zhi bar byed pa dang /
rgyud gcig tu byed pa dang /
mnyam par 'jog par byed pa ste /
de nyid las /
brnab sems yid mi bde la sogs / /
langs pa de bzhin zhi bar bya zhes pa dang /
de nas sdom brtson can gyis ni / /
sems la mngon par 'du byed bcas / /
rang gi ngang gis 'byung ba 'thob ces pa dang /
de goms pa las 'du mi byed ces pas rim pa ltar bstan te /
g.yeng ba'i rgyu can gyis nye nyon rnams zhi ba dang /
rtsol ba dang bcas pas rang gi sems la dbang thob pa dang /
'bad rtsol med par rang gi sems la dbang thob pa'o / /
spyod 'jug las kyang /
zhi gnas rab tu ldan pa'i lhag mthong gis / /
nyon mongs rnam par 'joms par shes byas nas / /
thog mar zhi gnas btsal bya de yang ni / /
'jig rten chags pa med la mngon dgas 'grub ces gsungs pas /
las /
dge slong dag bgrod pa gcig pa'i lam ni 'di yin no / /
'di lta ste dran pa nye bar bzhag pa rnams so / /
dge ba'i phung po ma 'dres pa ni 'di yin te /
'di lta ste dran pa nye bar bzhag pa bzhi'o zhes 'byung ba'i phyir ro / /
ji ltar bsgom zhe na /
lus gzugs gyi phung po dang /
tshor ba'i phung po dang /
sems rnam shes tshogs drug dang /
chos 'du shes dang 'du byed dang 'dus ma byas rnams la rim pa ltar 'byung ba dang 'byung gyur ram gzugs su rung ba dang /
rang stobs kyis don gyi khyad par myong ba dang /
rang stobs kyis don gyi ngo bo tsam myong ba dang /
mtshan mar 'dzin pa la sogs pa rang gi mtshan nyid dang /
'dus byas thams cad mi rtag pa dang /
zag bcas thams cad sdug bsngal ba dang /
chos thams cad stong pa dang /
bdag med pa ste spyi'i mtshan nyid gnyis su yongs su brtags pas bsgom par bya'o / /
de la dran pa nyer gzhag ni dbye na rang bzhin dang /
'brel ba dang /
dmigs pa'i dran pa nyer gzhag gsum las dang po'i ngo bo ni shes rab yin no / /
de yang thos pa las byung ba la sogs pa sbyor ba las byung ba yin gyi skye bas thob pa tsam ni ma yin no / /
shes rab dran pa nye bar bzhag par ji ltar 'gyur zhe na /
bye brag tu smra ba na re dran pa'i stobs bskyed pas shes rab de dag skyed cing 'jug pa'i phyir dran pa nye bar bzhag pa ste rgyus 'bras bu la btags pa'i phyir ro zhes 'chad do / /
slob dpon ni shes rab 'dis dran pa nye bar 'jog pa'i phyir dran pa nye bar bzhag pa ste 'bras bus rgyu la btags pa'i phyir ro zhes 'chad do / /
de dag kyang dbye na mdo las /
nang gi lus dang phyi'i lus dang phyi nang gi lus la lus kyi rjes su lta zhing gnas so zhes bya ba la sogs pa gsungs pas gsum gsum du 'gyur te /
de la nang gi lus la sogs pa ni rim pa ltar rang dang /
phyi snod dang /
gzhan rgyud kyi gzugs so / /
phyi'i tshor ba la sogs pa ni phyi la sogs pa la dmigs pa'i tshor ba la sogs pa'o / /
rjes su lta ba ni lhag mthong dang gnas pa ni zhi gnas yin par shes par bya'o / /
yang na nang gi lus la sogs pa ni rim pa ltar rang gi nang gi skye mched gzugs can dang rang gi phyi'i skye mched gzugs can dang /
phyi snod dang /
gzhan rgyud kyi nang gi skye mched gzugs can dang rang gi nang gi skye mched gzugs can gyi tshogs pa na yod pa'i phyi'i skye mched rnams yin la /
tshor ba la sogs pa gsum ni lus gsum po de dag la brten nas 'byung ba rnams so zhes slob dpon thogs med kyis bshad do / /
rang bzhin dran pa nyer gzhag las gzhan ni shes rab de dang mtshungs par ldan pa'i sems sems byung rnams 'brel ba dran pa nyer gzhag dang /
snga ma gnyis po de dag gi dmigs pa'i yul du gyur pa las lus la sogs pa bzhi la'ang yul can gyis btags nas dmigs pa'i dran pa nyer gzhag ces bya'o / /
de la shes rab dang dran pa ni dran pa nyer gzhag gi ngo bo nyid dang /
'brel pa mtshungs ldan gyi sems sems byung rnams ni grogs dang /
lus la sogs pa ni dmigs pa yin no zhes kun las btus las bshad do / /
dran pa nyer gzhag de dag gi rim pa ni ji ltar skye ba'i rim pa bzhin yin te /
rags pa'i rim pas sngar rtogs pa'i phyir ro zhes bye brag tu smra ba rnams 'dod do / /
slob dpon ni 'dod pa'i 'dod chags kyi rten ni lus yin la /
de yang tshor ba bde ba 'dod pa'i phyir dang /
de yang sems ma zhi pa'i phyir dang /
de yang nyon mongs pa'i chos ma spangs pa'i phyir ro zhes 'jug pa'i rim pa ltar bstan par bzhed do / /
grangs nges pa ni lus la gtsang ba dang /
tshor ba la bde ba dang /
sems la rtag pa dang /
chos la bdag tu 'dzin pa'i phyin ci log gi rtog pa bzhi'i gnyen por lus la sogs pa dran pa @# / /
nyer gzhag bzhi bstan to / /
dbus mtha' las ni /
gnas ngan len phyir sred rgyu'i phyir / /
gzhi yi phyir dang ma rmongs phyir / /
bden pa bzhi la 'jug bya bas / /
dran pa nye bar bzhag pa bsgom zhes /
bden bzhi la 'jug par bya ba'i phyir de dag bsgom par gsungs te /
de la lus ni gnas ngan len 'du byed kyi sdug bsngal dang ldan pa yin pas de la brtags pas sdug bsngal gyi bden pa la 'jug la /
tshor ba la sred pa'i rgyur brtags pas kun 'byung gi bden pa la 'jug go /
bdag tu zhen pa'i gzhi sems yin pas de la brtags pas 'gog bden la 'jug ste /
bdag chad par dwogs pa'i 'jigs pa med pa'i phyir ro / /
'du shes la sogs pa'i chos rnams la so sor brtags pas lam bden la 'jug ste /
kun nas nyon mongs dang rnam byang gi chos rnams la rmongs pa med pa'i phyir ro / /
de ltar na de dag gis ni dgos pa'ang bstan to / /
de la dang po gsum ni rang rang gi dmigs pa lus la sogs pa so so la dmigs pas ma 'dres pa la dmigs pa yin la /
bzhi pa ni chos thams cad la dmigs na 'dres pa dang /
'du shes dang 'du byed dang 'dus ma byas kho na la dmigs na ma 'dres pa la dmigs pa yin no / /
de ltar lus la sogs pa ma 'dres pa la dmigs pa'i dran pa nyer gzhag la goms par byas nas /
de la goms pa de ni chos dran pa nye bar bzhag pa dmigs yul spyi lus dang tshor ba dang sems dang chos rnams spyir bsdus te 'dres pa la dmigs pa la sems gnas te spyi'i dmigs pa de dag la ni rnam pa mi rtag pa dang sdug bsngal ba dang stong pa dang bdag med par lta zhing dpyod par byed pa'o / /
rang mtshan dang spyi mtshan dang 'dres pa la dmigs pa gsum ni tshogs lam che 'bring gsum yin no zhes gsung ngo / /
de ltar zhi gnas dang lhag mthong gnyis ni tshogs lam gyi gtso bo yin pa'i phyir 'dir bstan gyi /
gzhan du na rang rang gi sems bskyed pa'i dge ba sbyor lam gyi snga rol na yod pa thams cad kyang tshogs lam yin no / /
de la 'dir lam gyi spyi'i don rnam par bzhag pa la lam spyi'i rnam par bzhag pa dang /
tshogs lam bye brag tu bshad pa gnyis las dang po la'ang gsum gyi mtshan nyid ni kha cig thar pa la brtson pa'i dge ba zhes zer ba ni mi slob pa'i lam la ma khyab ste /
sangs rgyas rnams ni thar pa la 'bad pa dang rtsol ba med pa'i phyir te /
dge mthar phyin pa khyod la ni / /
sbyor byung dge ba 'ga' ma mchis / /
khyod ni gang zhig bzhed na yang / /
bzhed pa tsam la rag las so zhes bshad pa'i phyir dang /
nyan rang mi slob pa dag kyang thar pa thob zin pas de la brtson pa med pa'i phyir ro / /
kha cig gis thar bar phyin byed ces zer ba ni gang zag la khyab ches par 'gyur ro / /
de'i phyir rnam par grol ba'i 'jug ngogs su gyur pa yin te /
mi slob pa'i lam yang lhag med myang 'das kyi 'jug ngogs yin pa'i phyir ro / /
dbye ba gnyis las dang po ni tshogs lam nas mi slob pa'i lam gyi bar lnga'o / /
dbye don la kha cig lam dang po gnyis ni lam gyi rgyu la 'bras bu'i ming gis btags pa dang /
phyi ma ni 'bras bu la rgyu'i ming gis btags pa yin gyi mtshan nyid pa ni mthong sgom gnyis kho na yin no zhes zer ba ni ma yin te /
mi slob pa'i lam mtshan nyid pa ma yin na lam gyi bden par mi 'du bar 'gyur la /
de lta na bden bzhir ma 'dus pa'i 'dus byas yod par thal ba la lan med do / /
lam bden yin yang lam ma yin na 'phags pa rnams 'khrul par 'gyur te /
lam ma yin pa la lam bden du gzigs pa'i phyir ro| |kha cig gis tshogs sbyor gyi lam yang mtshan nyid par 'dod pa ni rigs pa ma yin te /
de dag lam bden mtshan nyid pa yin na ni zag med du 'gyur na de lta na'ang lam de dag thob ban 'phags par 'gyur te /
zag med kyi lam rgyud la skyes pa'i phyir ro / /
zag med skad cig ma dang po sdug bsngal la chos shes pa'i bzod pa kho nar yang dang yang du bshad pa dang yang 'gal ba'i phyir ro / /
de'i phyir kha cig bden pa dang po gnyis kyis bsdus pa'i phyir dang /
rtog bcas phyin ci log yin pa'i phyir dang /
zag bcas spang bya yin pa'i phyir dang po gnyis mtshan nyid pa ma yin no zhes zer ba dang /
kha cig rgyud bla ma las /
kun las btus las bden pa rnams la rnam pa bcu drug ni 'jig rten pa yang yod /
'jig rten las 'das pa yang yod de /
'jig rten pa rnams dang /
'jig rten las 'das pa dag sa bye brag ci yod ce na /
shes bya la legs par ma zhugs pa dang /
legs par zhugs pa dang /
sgrib pa dang bcas pa dang /
sgrib pa med pa dang /
rnam par rtog pa dang bcas pa dang /
rnam par rtog pa @# / /
med pa'i phyir te /
'di ni bye brag go zhes pa'i 'grel par de la 'jig rten pa rnams ni shes bya la legs par ma zhugs pa dang /
sgrib pa dang bcas pa dang /
rnam par rtog pa dang bcas pa ste bden bzhi'i de bzhin nyid ma rtogs pa dang /
nyon mongs pa'i bag la nyal yod pa dang /
mngon par brjod pa ming don bsre ba'i ldog pa'i sgo nas spros pa'i phyir te go rim bzhin no / /
bzlog pa ni 'jig rten las 'das pa ste shes bya la legs par zhugs pa dang /
sgrib pa med pa dang /
rnam par mi rtog pas 'jig rten pa rnams las khyad par du 'gyur ro / /
gal te de dag rnam par mi rtog pa yin na ji ltar shes bya la legs par zhugs pa yin zhe na /
zhes pa dang /
'di ltar 'jig rten las 'das pa'i mi rtag pa la sogs pa'i rnam par 'jug pa na mi rtag pa la sogs pa'i don rang mtshan mngon sum du mthong gi mi rtag pa nyid ces bya bar rtog bcas su mthong ba ni ma yin no / /
zhes pa'i 'grel par 'di ltar de dag ni /
'di la gnas pa na mi rtag pa'i don mthong zhing mngon du myong gi mi rtag go zhes mngon par brjod pa dang spros pa'i sgo nas mthong ba ni ma yin te /
de bzhin du sdug bsngal la sogs pa'i rnam pa lhag ma rnams la'ang sbyar bar bya'o zhes bshad do / /
dag gsal gnyen po'i phyogs nyid kyis zhes gsungs pa'i lam gyi bden pa'i chos gsum dang /
lam dang rigs pa dang sgrub pa dang nges par 'byin pa'i chos bzhi med pa'i phyir dang po gnyis lam bden mtshan nyid pa ma yin no zhes zer ba'ang rigs par blta'o / /
des na lam dang po gnyis ni rim pa ltar lam dngos la 'jug pa'i sgo dang dngos su sbyor ba yin pas lam du btags pa yin la /
phyi ma gsum ni rim pa ltar bden pa mngon sum du mthong ba dang /
de'i rgyun goms par byed pa dang /
goms pa mthar phyin pa'i phyir lam mtshan nyid pa yin no / /
sgra'i don ni thar par 'gro ba'i phyir lam yin no / /
gnyis pa tshogs lam bye brag tu bshad pa la gsum las mtshan nyid ni rnam grol la 'jug pa'i sgo sbyor lam gyi snga rol tu byung ba'i dge ba'i tshogs so / /
mtshan gzhi ni khyad par can dang /
phal pa gnyis las dang po ni thar pa cha mthun te 'og nas 'chad par 'gyur ro / /
gnyis pa ni las dang po bas thar par bsngos pa'i sgo gsum gyi las dge ba thams cad yin te /
de yang 'di nyid las /
tshul gnas thos dang bsam ldan pas zhes pa nas zhi gnas kyi lam gnyis kyi bar du bshad pa dang /
kun las btus las /
tshogs kyi lam gang zhe na /
so so skye bo'i tshul khrims dang /
dbang po'i sgo bsdams pa dang /
zad kyi tshod shes pa dang /
nam gyi cha stod dang nam gyi cha smad la mi nyal bar rnal 'byor la brtson pa dang /
shes bzhin du mngon par dga' ba'o / /
yang gang rgyur gyur pa'i dge ba gzhan dang /
thos pa las byung ba dang /
bsams pa las byung ba dang /
bsgoms pa las byung ba'i shes rab kyang rung ste zhes pa dang /
nyan thos kyi sa las /
bdag dang gzhan gyi 'byor pa dang / /
'dun dang chul khrims dbang po dang / /
de bzhin zas dang mi nyal dang / /
shes bzhin du ni spyod pa dang / /
de bzhin dge ba'i bshes gnyen dang / /
dam chos nyan cing sems pa dang / /
bar chad med dang gtong ba dang / /
dge sbyong rgyan ni tha ma yin zhes 'jig rten dang 'jig rten las 'das pa'i lam gnyis kyis 'dod chags dang 'bral bar 'gyur ba'i rgyu tshogs bcu gsum bshad pa la sogs pa rnams so / /
khyad par gyi chos la lnga las rtogs pa'i khyad par ni thos bsam gyi shes rab kyis chos thams cad bdag med par spyi'i tshul du rtogs pa'o / /
kha cig na re sgom byung gis rtogs pa'ang yod de /
kun las btus las /
bsgoms pa las byung ba'i shes rab kyang rung ste zhes bshad pa'i phyir ro zhes 'chad do / /
spangs pa'i khyad par ni nyon mongs pa la dgrar lta ba'i sgo nas sun 'byin bar byed do / /
yon tan ni spangs rtogs kyi chos de dag dang /
gzhan yang zag bcas kyi mngon par shes pa dag kyang ci rigs par yod do / /
sgra don ni thar par 'jug pa'i tshogs sgrub pa'i phyir tshogs kyi lam mo / /
lus kyi rten ni kha cig gling gsum gyi skyes pa dang bud med kyi rten la skye'o zhes zer ro / /
'on kyang klu la sogs pa la'ang skyabs su 'gro ba yod par bshad la /
'dod gzugs na spyod pa'i lha'i bu rnams la'ang tshogs lam skye ba la 'gal ba med pa'i phyir de dag kyang rten du rung ngo / /
sam+b+ha ra mArga zhes pa la san tan rgyun du /
b+ha wa sgom pa /
rati ni yang nas yang du /
mArga lam ste rgyun mi chad par yang nas yang du sgom pa dang /
bgrod bya'i 'jug ngogs yin pas tshogs lam mo / /
yang na tshogs gnyis goms pas thar ba cha mthun gyi lam la 'jug pas tshogs lam mo / /
gzugs med pa dang byang gi sgra mi snyan pa la ni ma yin te /
skyes bu dam pa la yang dag par gdams pa @# / /
nod pa med pa'i phyir ro / /
dmyal ba ni sdug bsngal gyis rnam par g.yengs pas skabs mi rnyed pa'i phyir thar pa'i lam mi skye ba kho na yin no / /
gnyis pa sbyor ba'i lam ni bra yo ga nA nra zhes pa sbyor lam ste /
pra ni ba ra ma acwa ni don dam pa yo ga sbyor ba ste /
mthong lam don dam mngon sum du mthong ba la sbyor bar byed pas sbyor lam mo / /
chos dran pa nyer gzhag spyi la dmigs ba de las ni dro bar gyur pa'i ye shes 'byung ste /
mthong spang gi nyon mongs pa'i bud shing sreg byed mthong lam gyi me'i snga ltas su gyur pa'i phyir dro ba zhes bya'o / /
ye shes de ni skad cig gcig gis bzhi ga la dmigs par mi nus kyi rgyun chags pa yin pas sdug bsngal la sogs pa 'phags pa'i bden bzhi'i spyod yul can yin no / /
des na tshogs lam ni bden bzhi la mi dmigs la sbyor lam drod nas bden bzhi la dmigs par shes par bya'o / /
gal te tshogs lam na phung po la dmigs pas bden pa la'ang dmigs par 'gyur ro zhe na /
mi 'gyur te /
de ni bden par ma phye ba'i phung po la dmigs la /
sbyor lam nas bden bzhir phye nas dmigs pa'i phyir ro / /
rnam pa ni 'og nas 'chad pa'i mi rtag pa la sogs pa bcu drug tu lta ba ste de yang zag ba dang bcas pa'o / /
dro ba'i ye shes de nyid chung 'bring chen por 'phel ba las ni rtse mo'i ye shes 'byung la /
rtse mo de yang dmigs rnam dro ba de dang 'dra bar bden bzhi dang zag bcas bcu drug dang ldan pa yin no / /
gal te dmigs rnam 'dran logs shig tu ston par mi rigs so zhe na /
ches mchog tu gyur pas na ming gzhan du btags so / /
'di ni dro ba'i ye shes mngon par 'phel ba'i rtse mo'am /
de dag las nyams pa'am bzod ba mngon du 'gyur bas dge ba'i rtsa ba g.yo ba'i rtse mo yin pa'i phyir de skad brjod do / /
de la drod rtse gnyis ni nyams pa srid pas g.yo ba yin la /
de la yang g.yo ba chung ngu ni dro ba dang chen po ni rtse mo'o / /
che chung ni drod rtse gnyis rim pa ltar yin la /
bzod pa dang chos mchog ni nyams pa mi srid pas mi g.yo ba yin la /
de yang mi g.yo ba chung ngu ni bzod pa dang chen po ni chos mchog go /
drod rtse gnyis ka'ang chos dran pa nyer gzhag nyid kyis dmigs pa la 'jug cing rnam pa gtong par byed pa yin te /
lam gyi dmigs rnam thams cad nyer gzhag bzhir 'du bas so / /
dang por mi rtag pa la sogs pa'i rnam pa 'god cing 'jog ces bya ba'i tha tshig go /
phyis 'phel ba ni chos dran pa nyer gzhag tu ma zad lus la sogs pa dran pa nyer gzhag gzhan gsum po dag gis kyang 'phel bar te goms shing byang bar byed do / /
des na rnam pa gtod pa ni thog mar sgom pa yin la /
'phel ba ni bsgom pa de goms sing byang bar byed pa yin te dper na bzod pa 'bring snga ma dman pa ni 'phel nas sngon du mi byed do / /
dmigs rnam phri nas yang yang bsgom pa lta bu'o / /
rtse mo de chung 'bring chen por rim gyis 'phel ba las bzod pa'i ye shes skye ste /
drod rtse'i gnas skabs na rim pa ltar bden pa la chung ngu dang 'bring du bzod pa /
bzod pa ni mi nyams pa'i sgo nas rtse mo'i mngon par rtogs pa goms pa'i rim gyis bden pa la cher bzod pa'i phyir ro / /
bzod pa la'ang gsum yod pa las chung 'bring rnam pa gnyis ni ji ltar drod rtse thog mar bden pa rnams la rnam pa gtod cing 'god pa chos dran pa nyer gzhag gis rnam pa gtod cing 'god pa de bzhin du chos dran pa nyer gzhag kho nas bden pa rnams la thog mar rnam pa gtod cing 'god par byed do / /
'phel ba la ni drod rtse las khyad par yod de /
bzod pa ni chung 'bring chen po thams cad chos dran pa nyer gzhag nyid kyis 'phel bar byed kyi lus dran pa nyer gzhag la sogs pa gzhan gyis ma yin te /
de ni chos mchog dang nye zhing chos mchog bas chos dran pa nyer gzhag gi ngo bor skye bar byed /
mthong lam dang nye la mthong lam chos dran pa nyer gzhag gi ngo bo yin pas 'dra bar bstan pa'i phyir ro / /
de la bzod pa chung ngu ni 'dod pa'i bden pa bzhi la rnam pa bcu drug dang khams gong ma gnyis dril ba'i bden bzhi la rnam pa bcu drug ste rnam pa'i skad cig ma sum cu rtsa gnyis tshang bar sgom pa yin la /
bzod pa 'bring ni 'grel pa las /
gang gi tshe gzugs dang gzugs med pa'i gnyen po la sogs pa'i bden pa'i rnam pa dmigs pa re re nas phri nas 'dod ba na spyod pa'i sdug bsngal kho na la skad cig ma gnyis su yid la byed pa'i bar de thams cad ni bzod pa 'bring yin la /
gang gi tshe skad cig ma gcig kho na yin pa de'i tshe ni chen po yin no zhes 'byung @# / /
pa'i TI kar thog mar rnam pa re re nas phri nas mthar dmigs pa'ang dor nas sgom pa dang /
dmigs yul bden pa dang rnam pa dus mnyam du phri nas lhag ma sgom pa'i lugs gnyis bshad pa'i dang po ni kha cig bden pa'i rnam pa re re nas phri ba dang dmigs pa re re nas phri nas zhes bya ba slob dpon gyi dgongs pa yin pas bzod pa chung ngu'i rnam pa sum cu rtsa gnyis tshang bar bsgoms pa'i rjes la thog mar khams gong ma gnyis kyi gnyen po lam bden gyi rnam pa bzhi'i dang po lam bor te lhag ma sum cu rtsa gcig sgom pa dang /
de bzhin du de nas rigs pa bor te sum cu dang /
de nas sgrub pa bor te lhag ma nyi shu rtsa dgu dang /
de nas nges par 'byin pa bor te lhag ma nyi shu rtsa brgyad dang /
de nas lam bden la dmigs pa bor te khams gong ma'i 'gog pa dang kun 'byung dang sdug bsngal gyi bden pa rnams kyi rnam pa dang dmigs pa rnams snga ma ltar rim gyis re re nas dor nas lhag ma sgom pa dang /
de nas 'dod pa'i gnyen po lam bden nas sdug bsngal gyi bden pa'i bar gyi rnam pa rnams kyang snga ma ltar re re nas dor nas mthar 'og nas 'byung ba ltar gang zag bzhi'i gnyen po'i dbang gis sdug bsngal gyi bden pa'i rnam pa bzhi las gang rung gcig lan gnyis su bzlas te sgom ba rnams te /
de ltar na khams gong ma'i gnyen po lam bden gyi rnam pa gcig phri nas sgom pa nas bzung ste mthar 'dod pa'i sdug bsngal gyi bden pa'i rnam pa gcig lan gnyis su sgom pa'i bar rnams bzod pa 'bring yin pas de ni skad cig ma bzhi brgya dang dgu bcu rtsa bdun yin no zhes 'dod do / /
de'i phyir 'di'i grangs kyi dbang du mdzad nas dang po gsum la dgu bcu ste /
de nas dgu nyid phri ba dgu / /
tha ma'i rnam pa gnyis bsnan pa / /
'di yis grangs su nges par bzung zhes gsung ngo / /
gnyis pa ni kha cig na re dmigs yul bden pa yod bzhin du rnam pa 'dor ba mi 'thad cing dmigs yul bden pa dor na dmigs pa med pa'i rnam pa mi 'thad pas thog mar dmigs pa 'dor ba nyid 'thad pas slob dpon gyi dgongs pa'ang bden pa'i rnam pa re re dang dmigs pa re re nas zhes bya ba ni ma yin gyi 'on kyang bden pa re re'i rnam pa gang dag yin pa de dag gi dmigs pa phri nas zhes bya ba yin la /
bstan bcos las kyang bzod pa 'bring skad cig ma brgya rtsa bcu dgu yin no zhes bshad pas na bzod pa 'bring ni skad cig ma brgya dang bcu dgu yin te /
'di ltar bzod pa chung ngu snga ma ltar rnam pa sum cu rtsa gnyis tshang bar bsgoms pa'i rjes la khams gong ma gnyis bsdoms pa'i gnyen po lam bden rnam pa bzhi dang bcas pa bor te lhag ma nyi shu rtsa brgyad sgom pa dang /
de nas 'dod pa'i gnyen po lam bden rnam pa bzhi dang bcas pa bor te lhag ma nyi shu rtsa bzhi sgom pa dang /
de nas khams gong ma gnyis kyi 'gog bden rnam pa bzhi dang bcas pa bor te lhag ma nyi shu sgom pa dang /
de nas 'dod pa'i 'gog bden rnam pa bzhi dang bcas pa bor nas lhag ma bcu drug sgom pa dang /
de nas khams gong ma gnyis kyi kun 'byung gi bden pa rnam pa bzhi dang bcas pa bor te lhag ma bcu gnyis sgom pa dang /
de nas 'dod pa'i kun 'byung gi bden pa rnam pa bzhi dang bcas pa bor nas lhag ma brgyad sgom pa dang /
de nas khams gong ma gnyis kyi sdug bsngal gyi bden pa rnam pa bzhi dang bcas pa bor nas lhag ma 'dod pa'i sdug bsngal gyi bden pa'i rnam pa bzhi sgom pa dang /
de nas sgom pa po de yang dbang po rnon po lta ba spyad pa dang rtul po sred pa spyad pa gnyis yod pa las dang po yin na 'dod pa'i sdug bsngal gyi bden pa'i rnam pa dang po gnyis gang rung gcig dor nas lhag ma gsum sgom pa dang /
de nas rnam pa snga ma gnyis dor nas phyi ma gnyis sgom pa dang /
de nas lta ba spyad pa de la'ang bdag tu lta ba spyad pa dang bdag gir lta ba spyad pa gnyis yod pa las dang po yin na bdag tu lta ba'i gnyen po bdag med pa'i rnam pa lan gnyis su sgom la /
gnyis pa yin na bdag gir lta ba'i gnyen po stong pa'i rnam pa lan gnyis su sgom mo / /
sred pa spyad pa yin na 'dod pa'i sdug bsngal gyi bden pa'i rnam pa bzhi las rnam pa phyi ma gnyis gang rung gcig dor nas lhag ma dang po gsum sgom pa dang /
de nas rnam pa phyi ma gnyis dor nas dang po gnyis sgom pa dang /
de nas sred pa spyad pa de la'ang nga'o snyam pa'i nga rgyal shas che ba dang le lo shas che ba gnyis las dang po yin na nga rgyal gyi gnyen po mi rtag pa'i rnam pa lan gnyis su sgom la /
gnyis pa yin na le @# / /
lo'i gnyen po sdug bsngal gyi rnam pa lan gnyis su sgom pa rnams te /
de ltar na khams gong ma gnyis kyi gnyen po lam bden rnam pa dang bcas pa bor nas lhag ma nyi shu rtsa brgyad sgom pa nas bzung ste 'dod pa'i sdug bsngal gyi bden pa'i rnam pa bzhi'i gang rung gcig lan gnyis su sgom pa'i bar rnams bzod pa 'bring yin pas skad cig ma brgya dang bcud gur 'gyur ro zhes zer ro / /
'dir yang /
nyer brgyad rtsa bzhi nyi shu dang / /
bcu drug bcu gnyis brgyad dang bzhi / /
gsum gnyis rnam pa tha ma gcig /
lan gnyis bsnan pa 'di yi grangs zhes bya'o / /
de ltar bzod pa 'bring la skad cig gi grangs mang nyung gi lugs gnyis bshad kyang 'grel pa'i dgongs pa ni phyi ma nyid yin par mngon no zhes mkhas ba dag gsung ngo / /
'o na bzod pa chung ngu la dmigs rnam tshang bar sgom la 'bring la rim gyis phri nas mthar 'dod pa'i sdug bsngal gyi bden pa kho na la dmigs shing de'i rnam pa kho na sgom pa nyid ji ltar zhe na /
khams gsum sun 'byin par byed pa na des dang por ni gnyen bo mtha' dag la dmigs la phyis ni 'dod khams kho na dang por shes shing spang bar bya ba yin pas de kho na la dmigs pa yin no zhes TIka byed dag 'chad do / /
ji ltar bzod pa 'bring gi mthar snga ma ltar na skad cig ma drug dang phyi ma ltar na skad cig ma bcu gcig 'dod pa'i sdug bsngal gyi bden pa kho na la dmigs pa ltar bzod pa chen po yang 'dod par gtogs pa'i sdug bsngal gyi bden pa kho na dmigs yul du byed pa yin la /
khyad par du bzod pa chen po de ni skad cig ma gcig yin gyi snga ma rnams ltar rgyun chags pa ni ma yin no / /
ji ltar bzod pa chen po 'dod pa'i sdug bsngal gyi bden pa kho na la dmigs ba dang skad cig ma gcig yin pa de bzhin du 'jig rten pa'i chos kyi mchog kyang 'dod pa'i sdug bsngal gyi bden pa kho na la dmigs shing skad cig ma gcig yin no / /
de ni zag bcas yin zhing sngar zag med med bas skal mnyam gyi rgyu med par rang gi rtsal gyis mthong lam dngos su 'dren pas na 'jig rten pa'i chos kyi mchog ces bya'o / /
de ltar na 'dir bzod pa chen po dang chos mchog dang sdug bsngal la chos bzod dang /
gsum 'dod pa'i sdug bsngal gyi bden pa kho na la dmigs shing skad cig re re yin par bstan pas dro bar gyur pas na bzod pa 'bring phal che ba'i bar ni khams gsum gyi bden bzhi la ci rigs par dmigs shing rgyun chags pa yin par shes par bya'o / /
gzhan yang bzod pa chen po dang /
chos mchog skad cig ma re rer bstan pas dro bar gyur pa nas bzod pa 'bring gi bar la rnam pa gtod 'phel gyi khyad par yod kyi bzod pa chen po dang /
chos mchog gnyis la ni rnam pa gtod 'phel gyi khyad par med par mngon te /
'grel pa las /
rnam pa gtod pa ni dang po nyid du bden pa rnams la rnam pa dag 'god pa'o / /
zhes pa dang /
TIka las 'phel bar byed pa ni goms pas byang bar byed pa'o / /
zhes dang po sgom pa dang de'i rgyun goms par byed pa la brjed pa na skad cig ma la de dag mi rung ba'i phyir ro / /
rnam pa ni ji ltar dang por shes shing spang bya yin pas bzod pa 'bring gi skad cig ma tha ma gnyis dang bzod pa chen po dang chos mchog dang sdug bsngal la chos bzod chos shes rnams kyi dmigs pa 'dod pa'i sdug bsngal gyi bden pa kho na yin pa ltar bzod pa 'bring gi skad cig ma tha ma gnyis dang bzod pa chen po dang chos mchog dang sdug bsngal la chos bzod chos shes rnams kyi rnam pa rnams kyang mthun te /
de yang sngar bshad pa ltar gang zag gi bye brag gis bdag tu lta ba dang bdag gir lta ba spyad pa dang nga'o snyam pa'i nga rgyal dang le lo shas che ba yin na rim pa ltar thams cad bdag med pa dang stong pa dang mi rtag pa dang sdug bsngal gyi rnam pa can yin te /
TIka byed dag gis bzod pa chen po ni gang zag gis ji ltar dpyad pa bzhin du mi rtag pa'i rnam pa dang /
sdug bsngal gyi rnam pa dang /
stong pa'i rnam pa dang /
bdag med pa'i rnam pa dang mtshungs par ldan pa yin no zhes pa dang /
de la dmigs pa nyid skad cig ma gsum pa la ni bzod pa chen po yin no / /
de la dmigs pa nyid skad cig ma bzhi pa la ni chos kyi mchog yin no zhes pa dang /
bdag tu lta ba spyad pa'i rnam pa tha ma gnyis kyi skabs su de'i 'og tu sdug bsngal la chos shes pa'i bzod pa dang sdug bsngal la chos shes pa dang 'dra bas bdag med pa'i rnam pa gcig la lan gnyis su mngon du byed de zhes gang zag gang yang rung bas bzod pa 'bring gi skad cig ma gnyis la rnam pa gang yid la byas pa de nyid bzod pa chen po la'ang yid la byed par bshad cing /
bzod pa 'bring gi skad cig ma gnyis kyi rjes kyi skad cig ma gsum pa dang bzhi pa nyid bzod pa @# / /
chen po dang chos mchog tu bshad la /
bzod pa 'bring gi skad cig ma tha ma gnyis dang sdug bsngal la chos bzod chos shes kyang rnam pa 'dra bar bshad pa'i phyir dang /
'grel pa las kyang /
bzod pa chen po 'dod pa'i sdug bsngal la dmigs pa'i rgyu mtshan du de ni chos kyi mchog dang nye ba'i phyir 'dod pa'i sdug bsngal la dmigs pa kho na'o zhes pa dang /
TIka byed dag gis kyang bzod pa chen bo chos mchog dang nye la chos mchog mthong lam dang nye ba'i phyir de dag dran pa nyer gzhag dang dmigs rnam mthun par bshad pa'i phyir ro / /
de yang bzod pa chung 'bring gnyis dang yang dmigs rnam la sogs pa 'dra bar thal bar 'gyur bas chos mchog dang nye ba tsam gyis ni der mi 'grub kyi 'on kyang chos mchog mthong lam dang nye la mthong lam gyi shes bzod dang po gnyis kyi dmigs rnam de dag yin pa nyid rgyu mtshan du 'gyur ro / /
de ltar bye brag tu smra bas drod rtse mo bzod pa rnams la chung 'bring chen po gsum gsum yod kyi chos mchog ni skad cig ma gcig kho na yin no zhes 'dod pa ni mi rigs te /
de la'ang chung 'bring chen po'i dbye ba yod pa la gnod pa med pa'i phyir dang /
thams cad kyang bden pa bzhi char la dmigs pa dang de dag gi rnam pa'ang yid la byed pa 'gal ba med pa'i phyir ro / /
des na 'di ni bye brag tu smra bas kun brtags pa'o zhes theg pa gong ma pa dag 'chad do / /
slob dpon seng ge bzang pos ni brgyad stong 'grel pa las /
ji ltar bzod chen skad cig ma / /
gcig yin de bzhin chos kyi mchog /
ces gang bshad pa de ni rang don gyi dbang du byas pa yin la 'dir bzod ba chen po skad cig ma du ma yin par bstan pa dang /
chos kyi mchog la chung 'bring chen po'i dbye ba bshad pa ni gzhan gyi don la brten pa'i chung 'bring chen bo'i dbye pa bshad pa yin te /
gzhan gyi don la brtson pa la ni rab dang mchog rab la sogs pa'i gnas skabs srid ba'i phyir ro zhes pa la sogs pa ni nyan thos rang don byed pa dang byang chub sems dpa' gzhan don byed pa'i dbang du byas nas 'dir bzod pa chen po dang chos mchog skad cig ma re re dang /
gzhung gzhan du bzod pa chen po la skad cig mang po dang chos mchog la'ang chung 'bring chen po'i dbye ba byas par bshad do / /
dro ba la sogs pa'i ye shes bzhi po thams cad kyang dran pa nyer gzhag gi ngo bo nyid yin pa'i phyir gtso bo shes rab yin la grogs ni dad pa la sogs pa dang mtshungs par ldan no / /
'khor dang bcas na ni bzhi po thams cad kyang phung po lnga pa yin te /
'di dag mnyam gzhag gi sa pa yin pas 'di dag la gzugs ni bsam gtan gyi sdom pa yin la gzhan dag ni shes par sla'o / /
dro ba la sogs pa'i thob pa ni dro ba la sogs par ma gtogs te gtogs na 'phags pa mthong lam pas dro ba la sogs pa mngon du byas par 'gyur ro / /
de la yang /
de dag gi thob pa sa ma bor gyi bar du mngon du gyur pa'i phyir ro zhes bye brag tu smra ba 'dod mod kyi 'di la thob pa rdzas su med pa'i phyir dpyad pa ni don med pa kho na yin no / /
sngar bshad pa de ltar na nges par 'byed ba'i cha dang mthun pa ni dro ba la sogs pa rnam pa bzhi yin no / /
ci'i phyir de dag la nges par 'byed pa'i cha dang mthun pa zhes bya zhe na /
mthong spang thams cad spong yang spang bya'i gtse bos mtshon nas the tshom spong ba'i phyir bden pa nges pa dang /
bden pa rnams la 'di ni sdug bsngal lo zhes bya ba nas 'di ni lam mo zhes bya ba'i bar du rnam par 'byed ba'i phyir nges par 'byed pa ni mthong lam yin la /
de'i cha ni mthong lam gyi phyogs gcig sdug bsngal la chos shes pa'i bzod pa ste /
de nyid dro ba la sogs pas dngos dang brgyud nas 'dren par byed pa nyid kyis de la phan 'dogs pa'i phyir cha dang mthun pa zhes bya'o / /
nges 'byed cha mthun bzhi char yang mnyam gzhag yin pas /
bsgoms pa las byung ba yin gyi thos bsams las byung ba ni ma yin no / /
sa ni bsam gtan dang po'i nyer bsdogs mi lcogs pa med pa dang bsam gtan khyad par can dang bsam gtan gyi dngos gzhi bzhi ste drug gi sa pa ste /
mthong lam gyi 'khor yin pa'i phyir dang /
mthong lam gzugs med la mi rten 'dod pa ni thos bsam gyi sa pa yin pas de ni nges 'byed du mi rung ngo zhes kha cig ste 'dod pa la mi dmigs pa'i phyir ro / /
ci'i phyir gzugs med la mi rten zhe na /
dang por shes shing spang bya yin pas mthong lam 'dod pa la dmigs pa la gzugs med pas 'dod pa la mi dmigs pa'i phyir ro / /
drod rtse gnyis ni 'og ma 'dod pa'i khams na'ang yod pa'am zhes bya ba ni btsun pa dbyangs sgrogs kyi lugs te sa bdun pa yin no / /
de dag lus gang la brten zhe na /
nges 'byed cha mthun bzhi po thams cad @# / /
kyang 'dod khams pa'i lus la brten pa yin gyi khams gong ma la rten pa ni med do zhes bye brag tu smra ba rnams 'dod de /
de yang dang po gsum ni thog mar gling gsum gyi mi'i nang du bskyed cing sngon bskyed zin ba rnams ni lha'i nang du yang mngon du byed do / /
bzod chen dang /
chos mchog ni lha dag gi nang du yang dang po skyed par byed do / /
dang po gsum ni skyes pas kyang bud med kyi rten can dang bud med kyis kyang skyes ba'i rten can yang thob pas gnyis ka'i rten can thob par 'gyur 'di dag gi dus su phan tshun mtshan gyur pa dang 'chol bar skye ba la dgongs /
la /
chos mchog ni bud med kyis skyes pa dang bud med gnyis ka'i rten can thob par 'gyur gyi skyes pas ni gnyis ka'i rten can thob pa ma yin te /
chos mchog thob pa'i skyes pa ni bud med so sor brtags min gyi 'gog pa thob pas bud med du mi skye ba'i phyir ro / /
nges 'byed cha mthun rnams ni gzugs na spyod pa'i dge ba zag bcas yin pa la de dag gi rnam smin ni gzugs khams kyi phung po lnga yin no / /
de dag gis mi rtag pa la sogs pa'i rnam pas sun 'byin pas srid pa'i gnyen po yin pas rdzogs byed yin gyi ris mthun 'phen byed ni ma yin no / /
chos mchog gi de ma thag mthong lam skye la de skyes pa dang bud med du skye ba med do zhes pa ni grub pa'i mtha'o / /
nyams pa cha mthun gyi bsam gtan ni 'phen byed yin no zhes slob dpon gang spel 'chad do / /
nges bar 'byed pa rnams ji ltar gtong zhe na /
'phags pa rnams kyis ni nges 'byed cha mthun de dag sa gang la brten nas thob pa'i sa de bor nas gong du skyes pa'i sa 'phos pas sa de'i thob pa /
gtong ste /
bsam gtan dang bo'i sa bas bsdus pa ni bsam gtan gnyis par 'phos pas te skyes pas de'i thob pa /
gtong ba lta bu'o / /
de yang shi ste gong du 'phos pas gtong gi 'dod chags dang bral pa'i sa 'phos /
bas ni ma yin no / /
gzhan yang skye bo ltar 'chi ba'am /
yongs su nyams pas kyang ma yin te /
de'i dge ba'i rtsa ba'i rgyud ni mthong lam gyis nye bar brtan par byas pas so / /
'di 'og tu sa 'phos pas gtong ba ni med de /
gong ma'i rten la sbyor lam med pas so zhes gsung ngo / /
'phags min so so'i skye bo ni sa bor ram ma bor yang rung ste 'chi ba ste ris mthun 'dor ba /
kho nas gtong bar 'gyur gyis 'phos pas ni ma yin /
ma 'dris bas mi brtan pa'i phyir ro / /
slob dpon 'dun bzang gis kyang /
so so'i skye bo ni gong du 'phos pa'i tshe nges 'byed cha mthun dag 'dor ba ma yin nam zhe na de ni med de ris mthun gtong ba kho nas bor ba'i phyir ro / /
'chi ba'i srid ba la gnas bas de dag 'dor bar srid pa bar ma la gnas pas bor zin te /
de'i gang du skye ba na 'dor bar 'gyur ba gang yin pa de ni med pas 'chi ba kho nas bshad do zhes gsung ngo / /
gal te de lta ma yin na 'di la thob pa dang mngon gyur lhan cig tu yod pas khams gong na sbyor lam yod par thal bar mi spongs so / /
'phags pa la mi mtshungs te /
thob pa ni sbyor lam ma yin par bshad zin bas so / /
nges 'byed cha mthun dang po gnyis ni bsam gtan gtogs pa'i dge ba ni / /
sa 'phos nyams pa dag gis gtong zhes pas /
so so'i skye bo dag yongs su nyams pas kyang gtong gi 'phags pa la ni de dag las mi mthun phyogs kyis nyams pa med pa'i phyir dang /
phyi ma gnyis so so'i skye bo la'ang nyams pa med pa'i 'phags lam gyi sbyor ba ma bskyed pas /
phyir ro / /
gang zhig gis nges 'byed cha mthun de dag bsam gtan dngos gzhi la brten nas skyed pa yin na ni des tshe de nyid la bden pa mthong bar 'gyur te /
yid 'byung ba shas che ba'i phyir ro / /
gal te sngar bzod 'bring man chad / /
'thob pa ni sa 'phos pas gtong ba'i phyir ro / /
thob pa las rnam par nyams pa dag gis yang phyis thob pa yin na ni so so thar pa'i sdom pa ltar sngon med pa kho na gsar du thob pa yin gyi 'das pa thob pa ni ma yin te /
sngon 'phags lam gyi sbyor ba ma skyed pas /
yang nas yang du mi lcogs med dang bsam gtan khyad par can la rten pa'i sbyor lam gyis ni tshe de nyid la bden pa mthong par ma nges te nyams bsrid bas so / /
des na dngos gzhi'i sbyor lam thams cad 'phags pas gtong par nges so gsung ngo / /
mgoms pa dang 'dod chags dang bral bas mi thob pa'i phyir ro / /
'bad pas bsgrub par bya ba yin pas sngon rang sa mi 'thob pa'i phyir ro / /
smon nas shes pa gcig gis sos 'debs mkhan yod na 'phro nas skye la med na gzhi nas skyed do / /
'o na rnam par nyams pa dang yongs su nyams pa dag la khyad ci yod ce na /
nyams pa gnyis ni chos mi ldan pa'i rang bzhin yin par ni khyad par ci yang med do / /
'on kyang yongs su nyams pa ni log lta skyes pa na dge rtsa nyams pa lta bu nyon mongs pa'i nyes pa byas pa kho nas nyams pa yin la rnam par nyams pa ni snga ma log lta skyes pa /
lta bu nyes pas nyams pa dang /
mthong lam skyes pa na so so'i skye bo nyams pa lta bu dang lam la rjes shes skyes pa na mthong lam gtong ba lta bu yon tan gyis nyams pa'ang yin pas nyams pa @# / /
spyir smos pa yin te /
des na yongs nyams la rnam nyams kyis khyab kyang rnam nyams la yongs nyams kyis ma khyab pa yod de bcu drug pa thob pa na mthong lam lta bu'o des na /
bye brag dang spyi'i khyad bar yod do zhes shes par bya'o / /
de la drod kyi yon tan thob pa ni yongs su nyams kyang nges par mya ngan las 'da' ba'i chos can yin la /
thar pa cha mthun dang gnyis kyi khyad par ni bar chad byed pa med na bden pa mthong ba la ches nye ba yin te /
tshe 'di la bden pa mthong ba srid pa'i phyir ro / /
rtse mo thob pa dag ni yongs su nyams kyang dge ba'i rtsa ba kun tu mi chad pa yin /
te dkon mchog la mi byed pa'i dad pa brtan po thob pas rten lhag pa'i phyir ro / /
de ni ngan song du yang 'gro ba srid la mtshams med pa byed pa dag kyang srid do / /
bzod pa thob pa ni rnam par nyams kyang ngan song gsum du mi 'gro ste /
der 'gro ba'i rgyu las dang nyon mongs pa spangs ba'i phyir ro / /
de ltar na 'gro ba gsum dang /
des mtshon nas sgong dang drod gsher las skye ba'i skye gnas gnyis dang /
'du shes med pa'i sems can dang byang gi sgra mi snyan dang tshangs pa chen po ste skye ba gsum dang /
za ma dang ma ning dang mtshan gnyis pa ste lus gsum dang /
brgyad pa phan chad la sogs pa'i srid pa dang /
mthong spang gi nyon mongs pa ste /
'gro ba dang skye gnas dang skye ba dang lus dang srid pa dang nyon mongs pa 'di dag la so sor brtags min thob pas de dag mi skye ba'i chos nyid drug 'thob pa'i phyir ro / /
de yang bzod pa chung ngu dang 'bring pos ni ngan song gi 'gro bar mi skye ba 'thob la /
chen bos ni thams cad mi skye ba'i chos nyid 'thob mod kyi rtsa bar ni ngan song du mi 'gro ba gcig pu smos so / /
de la spyir rigs gsum yod pa las dang po srid pa tha ma pa'i bar du slob dpon la slob ba la ltos pas slob ma nyan thos kyi rigs ni drod rtse gnyis thob pa dag kyang nyan thos las bzlog nas ni sangs rgyas su 'gyur ba srid kyi bzod pa thob nas ni sangs rgyas kyi rigs su 'gyur ba mi srid de /
bzod pa thob pa nas ngan song du mi 'gro la byang chub sems dpa' ni gzhan don du ngan song du 'gro ba'i phyir ro / /
nyan thos kyi rigs de nyid sangs rgyas las gzhan pa rang sangs rgyas su ni chos mchog ma gtogs pa gsum yang nyan thos kyi rigs las bzlog nas kyang 'gyur te /
de ni rang don gtso pas gzhan don du yang ngan song du mi 'gro ba'i phyir ro / /
chos mchog las ni rang sangs rgyas su yang mi 'gyur te /
de ni skad cig ma gcig yin pa'i phyir dang /
de'i de ma thag par mthong lam skye bas de nas rigs nges pa'i phyir ro / /
rang rgyal dang sangs rgyas kyi rigs gnyis ni gzhan du bzlog par mi nus te /
ston pa sangs rgyas dang bse ru lta bu'i rang sangs rgyas kyi lam ni skyon brgyad las grol bas ting nge 'dzin mi g.yo ba dang dbang po rno bas gsal zhing sbyangs pas nges 'byed cha mthun nam mi sdug ba nas gzung ste byang chub zad mi skye shes pa'i bar gyi lam kun bsam gtan gyi ya mtha' bzhi pa la brten nas stan gcig kho na la bskyed pa'i phyir te /
de la ni bar skabs der shes pa mi mthun pa mi 'byung ba dang rang gi 'bras bu de ma thag tu thob pas sgyid lug pa /
med pas rigs gzhan du theg pa 'og mar /
'gyur ba mi rigs pa'i phyir ro zhes bye brag tu smra pa zer ro / /
de'i phyir nyan thos ni chos mchog nas phyir mi ldog pa dang /
rang sangs rgyas bse ru lta bu dang sangs rgyas ni sbyor lam ma mtshogs lam nas phyir mi ldog pa yin la /
chos mngon pa ba gang dag gi ltar na bse ru lta bu las gzhan pa tshogs shing spyod pa'i rangs sangs rgyas kyang yod par 'dod pa de dag gi ltar na ni nyan thos ltar drod rtse gnyis thob nas kyang rang sangs rgyas kyi rigs las bzlog nas sangs rgyas su 'gyur ba srid de /
de'i lam bgrod tshul ni nyan thos dang mtshungs pa'i phyir ro / /
bse ru lta bu'i rigs kho na bsgyur bar mi nus par dmigs kyis bkar ba'i phyir ro / /
des na 'di ni nyan thos sngon du 'gro ba'i rang sangs rgyas te sngar nges 'byed cha mthun bskyed pa zhig yin no zhes slob dpon gang spel 'chad de de dag ni sde pa dag gi lugs so / /
theg pa gong ma pa dag ni de las gzhan du 'chad de 'dir ni skabs ma yin pas kho bos ma bshad do / /
sbyor ba'i lam de yang rgyu gang las shes na /
sbyor ba'i lam de'i sngon du ni nges par thar pa'i cha dang mthun pa'i dge ba 'gro ba yin no / /
de nas ji srid na thar zhe na /
thams cad pas shin tu myur ba ni srid pa gsum gyis thar te sa bon 'debs pa dang /
myu gu skye ba dang 'bras bu 'chags pa ltar skye ba dang po la thar pa'i cha mthun dang gnyis pa la nges 'byed cha mthun dang gsum pa la dge sbyong gi tshul gyi 'bras bu rnams skyed par @# / /
byed de /
'grel pa las kyang /
chos nyid 'di la ni rgyud rim gyis 'jug pa dang yongs su smin pa dang rnam par grol bar 'gyur ro zhes 'byung ste /
de la 'jug pa dang smin pa dang grol pa /
la sogs pa ni rim ba ltar thar pa'i cha mthun dang nges 'byed cha mthun dang 'phags pa'i lam yin pa'i phyir ro / /
de yang dbang po rnon po brtson pa dang ldan pa rnams kyi dbang du byas kyi gzhan dag gis ni ma nges pa'i phyir ro / /
de bas kyang shin tu myur ba gang zhig gi tshe snga ma la thar pa'i cha mthun gyi tshogs bsags pa de ni de'i phyi ma la /
tshe gcig kho na las nges 'byed cha mthun dang 'phags pa'i lam skyed par byed do zhes bya bar khong du chud par bya'o zhes tshe gnyis la'ang thar par TIka rgyal sras ma las bshad de /
lung las kyang 'di nyid mang du gsungs shing /
dngos gzhis de nyid la bden mthong zhes pa dang mthun pas de nyid rigs so zhes gsungs ngo / /
nyan thos kyi sa las ni snga ma dang mthun par bshad do / /
thar pa'i cha mthun de yang thos pa dang bsams pa las byung ba yin gyi bsgoms pa las byung ba ni ma yin te /
de ni rnam g.yeng gi sa pa yin pa'i phyir ram /
yang na phyi rol pa'i sgom byung bsod nams kyi cha'i sgom byung ni /
thar char mi rung zhing /
nang pa'i da dung ma skyes pa'i phyir ro / /
dge ba de yang yid gtsor gyur pa'i sgo gsum gyi las gsum yin no / /
de'i tshad ni ma nges te /
'grel pa las /
la la zhig gis zas 'ga' tsam byin nas sam bslab pa 'ga' tsam yang mnos nas thar pa 'dod pa'i stobs bskyed pas thar pa'i cha dang mthun pa 'phen par 'gyur ro zhes pa dang /
slob dpon gang spel gyis kyang gang zhig la bsam pa thag pa nas 'khor ba de yang thar pa thob bar bya snyam pa'i dge ba ni yid gtso bas /
des kun nas bslang pa'i lus ngag gis las kyang thar char 'gyur ro / /
'dor ba'i blo dang mya ngan las 'das pa la mos pa 'jug pa yod pa des ni sbyin pa dang tshul khrims dang thos pa dang bsams pa las byung ba nyung zad kyis kyang thar pa'i chad dang mthun pa 'phen gyi de las bzlog pas ni mang pos kyang mi 'phen no zhes pa dang /
slob dpon rgyal po'i sras kyis kyang 'di ni chung ngu zin kyang thar pa 'dod pa'i stobs bskyed pas thar pa'i cha dang mthun pa 'phen par 'gyur ro zhes bshad pa'i phyir ro / /
nges tshig ni thar pa mya ngan las 'das ba yin zhing de'i cha ni de 'thob byed kyi rgyu nges 'byed cha mthun yin la de la phan pas na de skad ces bya'o / /
dge ba de ni gling gsum gyi mi'i nang kho na nas dang po 'phen par byed kyi lha rnams la shes rab yod kyang skyo ba shas chung zhing ngan song ba la skyo ba yod kyang shes rab mi gsal la sgra mi snyan pa la gnyis ka med pa'i phyir mi 'phen no / /
'o na sbyor lam gyi mnyam gzhag gi blo de chos kyi dbyings la blo'i rigs ci yin zhe na /
kha cig gis rnal 'byor mngon sum dang /
kha cig gis yid kyi mngon sum du 'dod pa ni mi rigs te /
de dag gi mtshan nyid med pa'i phyir dang /
bden ba mthong ba dang /
zag pa med pa'i ye shes su thal ba'i phyir dang /
rgyud bla ma las /
so so'i skye bo phyin ci log /
bden pa mthong ba bzlog pa ste / /
zhes pa dang /
dbus mtha' las /
rjes su mthun la phyin ci log ces pa dang /
mngon par rtogs pa'i rgyan las kyang /
rnam rtog bzhi po ldan bsten pa zhes gsungs pa dang 'gal ba'i phyir ro / /
gang yang brgyad stong pa'i 'grel pa las gsal snang yod par bshad pa de yang nges par rtog pa'i dbang du byas nas gsungs pa yin no / /
de'i phyir 'di ni chos kyi dbyings la sngar thos bsam las byung ba'i shes rab kyis rtogs pa'i don ji lta bar dran pa nyid yin la /
spyi la phyi rol tu rlom ba'i cha nas ni log shes nyid yin no / /
kha cig gis bcad shes dang /
kha cig gis kha cig shes rab gsum gyis goms par byas pa'i rang rig mngan sum yin te /
dper na 'dod chags la sogs pa goms pa'i rang rig bzhin no zhes 'dod do / /
yid dpyod du 'dod pa la'ang 'gal ba med de /
dran pa yang dag bcad shes kyi nang du bsdus pa'i phyir dang| dmigs rnam sngar ma gtogs pa la mos pa yid la byed pa'i phyir ro / /
spangs rtogs kyi khyad par la sogs pa ni bshad zan la /
theg pa chen po'i rnam gzhag ni 'dir mi 'dod pa nyid do / /
mthong ba'i lam bshad pa ni 'jig rten pa'i chos kyi mchog gi yi shes las ni chos shes kyi bzod pa zag pa med pa'i ye shes skye'o / /
chos bzod de gang la dmigs she na /
chos mchog dang 'dra bar 'dod pa na spyod pa'i sdug bsngal la dmigs nas sred pa spyad pa la sogs pa'i gang zag gi bye brag gis rnam pa bzhi po gang rung /
pa yin no / /
de'i phyir sdug bsngal la chos shes pa'i bzod pa zhes bya ste /
sdug bsngal gyi chos @# / /
nyid shes shing de la mi skrag pa'i phyir ro / /
yang na 'bras bu chos shes ba'i rgyu yin pas na 'bras bus mtshon nas chos shes pa'i bzod pa zhes bya ste me tog dang 'bras bu'i shing bzhin no / /
de skyes na 'phags pa'i gang zag dang /
yang dag pa myang 'das nyid du nges par 'gro bas na nges par 'jug pa zhes kyang bya'o / /
de'i phyir de ni so so'i skye bo bzlog par byed pa zhes kyang bya'o / /
kha cig na re so so'i skye bo ni 'jig rten chos mchog gis bzlog par byed de zhes zer te /
de'i ltar na chos mchog so so'i skye bo ma yin par thal ba'i phyir ro / /
kha cig na re chos mchog dang sdug bsngal la chos shes pa'i bzod pa ni so so'i 'di ma 'ongs pa skye bzhin pas ni so skye zlog par byed pa'i phyir /
skye bo zlog pa la bar chad med pa dang rnam grol gyi lam dang rjes su mthun pa yin no zhes zer te /
rnam pa 'gal ba tsam yin pa'i phyir rjes su mthun pa'i sgra sbyar te don du na so so'i skye bo ni sgom spang yin pas mthong lam gyis ni spong ba ma yin no zhes bye brag tu smra ba rnams 'dod do zhes 'chad mod kyi bye brag tu smra ba'i 'dod pa ni chos mchog gis spong yang so so'i skye bo ma yin par thal ba'i nyes pa med de /
'gag par 'gyur ba'i lam gyis ni / /
de yi sgrib pa rab tu spong / /
zhes 'byung bas chos mchog gis spong bzhin pa yin gyi spangs zin pa ma yin pa'i phyir ro / /
gzhan yang de sgom spang yin kyang ngan song skyed byed kyi las rkyen ma tshang bas mthong lam thob pa na 'gag pa ltar chos bzod skye bzhin pa na rkyen ma tshang bas so so'i skye bo'i thob pa chad pas spong ste /
de lta ma yin na mthong lam pa 'phags pa ma yin par thal ba'i phyir ro / /
des na 'di'i don ni 'grel pa las ma 'ongs pas ni so so'i skye bo nyid zlog par byed do / /
ma 'ongs pa de'i bya ba ni de kho na yin par khas len gyi gzhan ni ma yin te /
mar me dang skye ba bzhin no zhes pa dang /
slob dpon gang spel gyis kyang ma 'ongs pa byed pa dang ldan pa ni gsum ste /
skye ba dang mar me dang sdug bsngal la chos shes pa'i bzod pa'o / /
ji ltar skye bzhin pa'i mar mes mun pa sel zhing 'gag bzhin pas sdong bu dang mar sreg pa bzhin du sdug bsngal la chos shes pa'i bzod pa skye bzhin pas so so'i skye bo nyid spong la 'gag bzhin pas phra rgyas bcu spong ngo zhes pa dang /
slob dpon rgyal po'i sras kyis kyang 'phags pa'i chos ma thob pa ni so so'i skye bo yin la /
de ni 'phags pa'i chos thob pa na rnam par nyams pa'i sgo nas thob pa chad pas ldog gi /
nyon mongs pa can ma yin pas gnyen pos dngos su spangs pa ni ma yin te /
nyon mongs pa can gzugs min ni / /
gnyen po skyes bas rnam nyams 'gyur zhes 'byung bas nyon mongs can gzugs can ma yin na gnyen po skyes pas spang ba yin pa la 'di ni ma bsgribs lung ma bstan yin pa'i phyir ro / /
'o na rnam par nyams pa dang spangs pa dag la khyad par ci yod ce na /
dang po ni rkyen ma tshang ba tsam gyis thob pa chad pa yin la /
gnyis pa ni gnyen po skyes pas spangs pa yin no / /
des na thob pa chad pa so so'i skye bo dang mi ldan pa'i phyir chos bzod kyi gnas skabs na 'phags pa kho na yin gyi so so'i skye bo ni ma yin no zhes bshad pas sdug bsngal la chos bzod skye bzhin pa na so so'i skye bo'i brtags min thob pas spangs pa yin no zhes bya ba 'di yin no / /
sdug bsngal la chos shes pa'i bzod pa skyes pa de nas ni 'dod pa'i sdug bsngal de nyid la dmigs pa'i chos shes pa'i ye shes skye'o / /
'di ni dang por 'dod pa'i chos kyi de nyid shes pa na chos shes pa yin gyi bzod pa ni ma yin te /
sngar gyi ye shes kyis skrag pa bcom zin pa'i phyir ro / /
ji ltar 'dod pa'i sdug bsngal la dmigs pa'i bzod shes zag med skye ba de bzhin du sdug bsngal chos shes kyi mjug thogs su 'dod pa'i sdug bsngal gyi lhag ma khams gong ma gnyis kyi sdug bsngal gyi bden pa la dmigs pa'i rjes su shes pa'i bzod ba dang shes pa skye'o / /
ye shes de dag ni chos shes pa'i rjes su skyes pa'i phyir rjes su shes pa dang /
gong ma'i sdug bsngal gyi chos nyid la mi skrag pa'i phyir bzod pa dang /
skrag pa bcom zin la 'jug pa'i phyir shes pa yin no / /
sdug bsngal gyi bden pa la dmigs pa'i ye shes bzhi skye ba ji lta ba bzhin du kun 'byung la sogs pa'i bden pa gsum la'ang de bzhin du shes par bya'o / /
de ltar na bden pa mngon par rtogs pa'i lam 'di ni sems kyi skad cig ma zag med bcu drug go /
mngon par rtogs pa zhes bya ba ni mngon sum du mthong ba'o / /
'dir dpyad pa 'di yod de bden pa rnams cig car rtogs sam /
'on te rim gyis yin /
dang @# / /
po ltar na bden pa mngon par rtogs pa bcu drug ma yin par 'gyur la /
gnyis pa ltar na spang bya rim gyis spong bar 'gyur na stong chen mo rab tu 'joms pa las /
lta ba 'di la sbyang ma thag tu ni / /
'jigs tshogs lta dang tshul khrims brtul zhugs dang / /
the tshom dang ni nyon mongs gsum po dag /
cig car spangs te 'phags pa'i bden mthong ba zhes gsungs pa dang 'gal lo zhe na /
'phags pa gnas brtan ba dang chos srung ba'i sde pa la sogs pa rnams na re bden ba ni cig car mngon par rtogs te /
ye shes kyi rnam pa bcu drug bshad pa ni bden pa bzhi la chos kyi rnam pa bcu drug bshad pa'i dbang du mdzad pa yin te /
gzhan du na sngar smos pa'i mdo dang 'gal ba'i phyir ro zhes 'dod do / /
'di la thams cad yod par smra ba la sogs pa rnams ni bden pa mngon par rtogs pa ni bcu drug rim gyis rtogs pa yin gyi cig car ni ma yin no / /
gal te bden bzhi cig car mngon par rtogs na zhugs pa dang gnas pa'i rnam gzhag mi rung bar thal ba'i phyir dang /
bcom ldan 'das kyis dpe dang bcas ba'i mdo gsum gsungs pa dang 'gal ba'i phyir ro / /
de la mdo dang po ni yang dag par ldan pa'i mdo las /
khyim bdag mgon med zas sbyin gyis btsun pa ci lags /
'phags pa'i bden pa bzhi po mthar gyis mngon par rtogs sam /
'on te mngon bar rtogs pa gcig lags zhes zhus pa dang /
khyim bdag 'phags pa'i bden pa bzhi ni mthar gyis mngon par rtogs kyi mngon par rtogs pa gcig ba ni med do / /
khyim bdag gang zhig 'di skad du bdag gis sdug bsngal 'phags pa'i bden pa mngon par ma rtogs par kun 'byung ba 'phags pa'i bden pa mngon par rtogs par bya'o zhes bya ba nas rgyas par sdug bsngal 'gog ba 'phags pa'i bden pa mngon par ma rtogs par sdug bsngal 'gog par 'gro ba'i lam 'phags pa'i bden pa mngon par rtogs par bya'o zhes bya ba'i bar du smra na de skad du ni ma smra zhig ces brjod par bya'o / /
de ci'i phyir zhe na /
sdug bsngal 'phags pa'i bden pa mngon par ma rtogs par kun 'byung ba 'phags ba'i bden pa mngon par rtogs par 'gyur ba gang yin pa da ni gnas med cing go skabs med do / /
sdug bsngal 'phags pa'i bden pa mngon par rtogs nas kun 'byung ba 'phags pa'i bden pa mngon par rtogs pa 'di ni gnas yod cing go skabs yod do zhes bya ba nas /
de bzhin du bden pa gzhan la'ang sbyar nas dpe ni khang pa brtsegs ma'am khang pa brtsegs pa chen po'i rmang dang rtsig pa dang phyam so dang g.yogs ma rnams snga ma snga ma la rkang pa ma bzhag par phyi ma phyi ma la rkang pa gzhag par bya ba'i gnas med cing go skabs med pa dang /
snga ma snga ma la bzhag nas phyi ma phyi ma la gzhag pa'i gnas dang go skabs yod pa'i sgo nas gsungs so / /
mdo gnyis pa ni dge slong zhig la don snga ma bzhin la dpe ni bang rim bzhi pa'i them skas la 'dzeg pa'i sgo nas gsungs so / /
mdo gsum pa ni 'phags pa kun dga' bo la don snga ma bzhin la dpe ni gdang bu bzhi pa'i skas la 'dzegs te khang bzang gi steng du 'jog pa'i dpe'i sgo nas gsungs ba yin no / /
bden pa cig car mngon par rtogs par gsungs pa ni bya ba'i mngon par rtogs pa gcig pa'i dbang du mdzad nas gsungs pa yin te /
sdug bsngal mthong ba na de'i kun 'byung spong zhing 'gog pa mngon du byed la de dag kyang lam goms pas yin pa'i phyir ro / /
'dir rim gyis mngon par rtogs pa ni mthong ba'i mngon par rtogs pa yin no / /
'o na mngon par rtogs pa du ma yod dam zhe na| mngon par rtogs pa de ni rnam pa gsum ste /
mthong ba'i mngon par rtogs pa dang /
dmigs pa'i mngon par rtogs pa dang /
bya ba'i mngon par rtogs pa zhes bya ba'o / /
de la dang po ni zag med kyis shes rab kyis bden bzhi'i rnam pa bcu drug mngon sum du mthong ba ste /
mdo las /
dge slong dag zag pa med pa'i shes rab kyis mthong ba gang yin pa de ni mthong ba'o zhes 'byung bas shes rab nyid mthong ba yin no / /
gnyis pa ni shes rab mtshungs ldan gyi sems sems byung dang bcas pa'o / /
gsum pa ni shes rab mtshungs ldan dang bcas pa dang /
ldan pa ma yin pa tshul khrims dang mtshan nyid dang thob pa la sogs pa dag kyang yin te /
de dag gis sdug bsngal shes par bya ba dang /
kun 'byung spang par bya ba dang /
'gog pa mngon du bya ba dang /
lam rgyud la bsten pa'i bya ba bzhi po byed pa'i phyir ro zhes bya bar 'dod do / /
des na shes rab gsum chang dang /
shes rab las gzhan pa'i mtshungs ldan rnams @# / /
ni phyi ma gnyis dang /
shes rab dang lhan cig pa'i mtshungs ldan ma yin pa rnams ni tha ma kho na'o / /
mngon par rtogs pa bcu drug po de dag ni chos mchog dang sa gcig cing chos mchog ni /
mi lcogs med pa dang /
khyad par bsam gtan sa pa'o zhes 'byung ba'i phyir 'di dag kyang sa drug la rten ba yin no / /
bcu drug po de'i bzod pa brgyad dang shes pa brgyad po de dag ni go rim bzhin du nyon mongs kyi thob pa gcod pas /
rkun bo 'byin pa ltar spang bya la gnod pa byed pa la gzhan gyis bar chad bya bar mi nus pa'i phyir dang /
sgo 'phar gcod pa ltar sang bya las rgyal ba'i bral thob dang lhan cig skye bzod 'bring man chad ni bsam gtan la rten yang bye brag gi sa mi mtshungs pa srid do / /
bcu drug tu grangs nges pa ni /
ba'i phyir bar chad med pa'i lam dang rnam par grol ba'i lam yin no / /
skad cig ma yang shes bya la shes pa skye ba'i bya ba rdzogs pa'i skad cig yin gyi dus mtha'i skad cig ma ni ma yin te /
kun las btus las /
sems kyi skad cig ni shes bya la shes ba 'byung ba yongs su rdzogs par rig bar bya'o zhes bshad ba'i phyir ro / /
kha cig chos mchog nyid mthong spang la gnod byed yin bar 'dod pa la ni chos mchog bar chad med pa'i lam dang mthong lam rnam grol gyi lam 'ba' zhig par thal ba'i skyon yod do / /
gang dag shes pa thams cad sgom lam du 'dod pa de dag la'ang mthong lam skad cig bco lnga ma yin par 'gyur ro / /
gang dag 'dir theg ba gong ma'i mthong lam gyi rnam gzhag du ma 'chad ba de dag ni skabs las 'das pa yin no / /
ye shes skad cig ma bcu drug po de dag las skad cig ma dang po bco lnga ni mthong ba'i lam yin te /
gal te bzod pas nyon mongs spong na bstan bcos las kun sbyor ni dgu ste /
chos shes pas spang bar bya ba bzhi dang /
rjes su shes pas spang bar bya ba bzhi dang /
sgom pas spang bar bya ba'o zhes pa dang 'gal zhe na /
bzod pa rnams ni shes pa'i 'khor yin pas bzod pas spang bya la shes pa'i spang byar bshad de 'khor gyis bcom pa la rgyal pos bcom zhes pa bzhin no / /
sgom spang ni shes pa kho nas te /
de la bar chad mad lam yang shes pa'i ngo bo yin pa'i phyir ro / /
bden pa rnams sngar ma mthong ba mngon sum du mthong ba'i phyir ro / /
zhe na rtags de chos can gyi phyogs gcig la ma grub ste /
shes pa ni bzod pa'i dmigs pa 'dzin pa'i phyir ro zhe na /
de dag kyang mthong lam gyi bar na yod pa'i shes pa yin pa'i phyir rgyud la bsams pa'am /
yang nam mthong ba'am mthong ba'i phyir te /
gang zag 'di'i ma mthong ba mthong ba 'jug pa ste de srid du mthong ba'i lam mo / /
lam la rjes shes ni sgom lam yin te dge sbyong tshul gyi 'bras bu 'dus byas yin pa'i phyir dang /
shes pa brgyad dang rnam pa bcu drug thob pa'i phyir dang /
lam snga ma nyams pa'i phyir dang /
rgyun chags pa phyin pa'i phyir ro / /
'di sgom lam yin na nyams pa srid par 'gyur ro zhe na /
ma yin te mthong sdang gi spangs pa 'dzin pa'i gzhi'i gnyen po yin pas so zhes zer te de lta na sgom lam thams cad kyang mthong lam du ha cang thal bas mi 'thad do / /
ci'i phyir shes pa bdun mthong lam yin zhe na /
bden pa mthong ba thams cad ma rdzogs pas bzod pa gnyis kyi bar mar gyur pa'i phyir ro / /
kha cig mthong lam gyi skal mnyam gyi rgyu yin pa'i phyir zhes zer ro / /
bcu bzhi pa man chad kyis ni khams gong ma'i lam ma mthong ba'i phyir mthong lam du ma bshad do / /
bcu drug pa ni snga ma rnams kyis mthong zin pa'i bden pa la dmigs nas lam goms par byed ba'i phyir sgom lam yin no / /
shes pa snga ma bdun ni mthong ba'i bya ba ma rdzogs pa'i phyir mthong lam du bshad kyi sgom lam ni ma yin no / /
'o na bcu drug pa'ang lam la nges par 'byin pa'am /
lam la rjes bzod sngar ma mthong ba mthong ba'i phyir mthong lam du 'gyur ro zhe na /
mthong ma mthong ni bden pa mthong ba dang ma mthong ba'i dbang du byas kyi rnam pa'i dbang du ma byas pas shes pa'i rnam pa gcig ma mthong bas ni ma mthong bar mi 'gyur te nyag ma gcig ma brngas kyang zhing ma brngas par mi 'gyur ba bzhin no / /
mthong lam skad cig ma bco lngar bshad pa gang dag yin pa de dag tu dbang po rnon po ni sngon rang nyid kyi mdo la sogs pa'i chos kyi don gyi rjes su 'brang bas na chos kyi rjes su 'brang ba dang /
rtul po ni sngon gzhan gyi lung la brten nas dad pas tshig gi rjes su 'brang bas na dad pas rjes su 'brang ba zhes bya ba'i ming 'thob bo / /
don de ltar gnas pa na spyi'i don ni gsum yin te /
mthong lam gyi rten dang /
lam dang /
'bras bu'o / /
de la dang po la'ang lus kyi rten ni gling gsum gyi skyes pa dang bud med dang 'dod khams pa'i lha ris drug la skye'i gzhan la ni ma yin te /
ngan song gsum dang byang gi sgra mi snyan pa ni rnam smin gyi sgrib pas bsgribs pa'i phyir dang /
za ma dang ma ning dang mtshan gnyis pa rnams rten dman pa'i phyir dang /
khams gong ma'i skye bo dag ni 'khor ba la skyo ba med pa'i phyir ro / /
sems kyi rten ni bsam gtan sa drug pa yin @# / /
te /
zag med yin zhing gzugs med 'dod pa la mi dmigs la /
de ni chos mchog dang sa gcig ces bshad pa'i phyir ro / /
gnyis pa la'ang bzhi las mthong lam gyi mtshan nyid ni bden bzhi'i de kho na nyid sngar ma mthong ba mngon sum du mthong ba yin no / /
gang dag bdag med mngon sum du mthong ba mthong spang gi gnyen po byed ba zhes zer ba de ngag gi ltar na gten po mtshan nyid pa la 'dod na shes pa rnams mthong lam ma yin bar 'gyur te /
gnyen bo mtshan nyid pa ni bar chad med pa'i lam yin pa'i phyir ro / /
'on te gnyen po tsam la 'dod na ni sgom lam yang der 'gyur te /
mthong spang thag sring ba'i gnyen po yin pa'i phyir ro / /
kha cig chos mchog chen po'i rjes su bdag med mngon sum du mthong ba sgom lam chung ngu'i rgyur gyur ba zhes zer ba de la'ang gal te sgos lam chung ngu'i dngos kyi rgyu yin na ni lam la rjes bzod ma gtogs ba rnams mthong lam ma yin par 'gyur la /
brgyud pa'i rgyu yin na ni bzod pa phyi ma de nyid mthong lam ma yin par 'gyur ro / /
dngos dang brgyud ba'i rgyu ci rigs ba zhes bya bar 'dod na ni mtshan nyid ma nges ba yin bar 'gyur ro / /
de bzhin du chos mchog gi rjes su 'byung ba la'ang de ma thag gam brgyud nas zhes brjod bar bya'o / /
de'i phyir bshad ba snga ma nyid skyon med pa yin no / /
rab tu dbye ba ni gang zag gis ni nyan thos la sogs pa gsum dang /
yul gyis ni sdug bsngal mthong ba la sogs pa bzhi dang /
ngo bos ni bzod ba dang shes ba gnyis dang /
rnam pa las ni sdug bsngal la chos shes pa'i bzod ba la sogs pa bco lnga dang /
khams kyi gnyen po las ni chos shes dang rjes shes gnyis yin no / /
sngon gyi slob dbon dag gis ye shes mthong ba dang /
bden pa mthong ba gnyis su bshad pa ni 'dir mi 'dod de /
ye shes kyang lam bden gyi nang du 'dus pa'i phyir ro / /
mang pos bkur ba bdag mthong lam skad cig ma bcu gnyis su smra ba'ang gal te bden pa ma mthong ba mthong ba mthong lam yin na bco lnga ba man chad mthong lam du 'gyur te /
bden bzhi sngar ma mthong ba ni ye shes de dag yin pa'i phyir ro / /
'on te rnam ba ma mthong ba mthong ba tsam gyis yin na ni skad cig ma dang po kho na mthong lam du 'gyur ro / /
bden ba dang rnam pa tshogs pa sngar ma mthong ba mthong ba yin na ni lam la chos shes pa la sogs pa gsum yang mthong lam du thal bar 'gyur ro / /
khyad par gyi chos ni mthong spang ma lus pa spangs pa dang /
bden pa'i chos nyid mngon sum du rtogs pa dang /
mi skye ba'i chos nyid drug gam brgyad thob pa la sogs pa'i yon tan dang ldan no / /
ming gi rnam grangs ni chos rnams la chos kyi mig rdul med cing dri ma dang bral ba thob pa dang /
mi skye ba'i chos la bzod pa thob pa dang /
byang chub sems dpa'i mthong lam gyi dbang du byas nas byang chub sems dpa'i skyon med pa la zhugs pa la sogs pa mdo las rnam pa mang du bshad do| |'bras bu ni sgom lam 'dren par byed pa'o / /
da ni gang zag bshad par bya ste /
de la gang zag ces bya ba ni phung po bzhi'am lnga'i rgyun la btags pa yin te /
lung sil bu las /
rgyun la gang zag ces bya ste / /
mtshan nyid 'dzin la chos zhes brjod / /
'di la gang yang 'khor ba med / /
su yang mya ngan 'das pa med / /
ces ba dang /
mdo las kyang /
phung po rnams la gang zag ces bya'o zhes gsungs pa'i phyir dang /
dgra bcom ma brag gis kyang ji ltar yan lag tshogs rnams la / /
shing rta'i ming du bshad pa ltar / /
de bzhin phung po rnams brten nas / /
kun rdzob sems can zhes bya'o / /
zhes pa dang /
btsun ba gzhon nu len gyis kyang / /
phung po'i rgyun ni gang la dge /
mi dge'i 'bras bu yod ba nyid / /
de la srog ces bya ste de / /
srog med bstan pas med par 'gyur ? zhes bshad pa'i phyir ro / /
kha cig na re phung po lnga tshogs pa la gang zag tu brjod na gzugs med na gang zag med par 'gyur la /
kha yar ba la brjod na bum pa'ang gang zag tu 'gyur bas sa bon thams cad pa'i rnam par shes pa'i rgyun ni gang zag yin te /
rgyud gsum gyi rnam par nges pa las /
kha yar ba dang tshogs pa zhes / /
brtags na phung po lnga'i rgyun / /
gang zag ma yin de yi phyir / /
sa bon kun gyi rnam shes kyi / /
rgyun ni gang zag yin par 'dod / /
ces bshad pa'i phyir ro zhes zer ba ni rnal 'byor spyod pa pa'i lugs yin no / /
des na 'phags pa'i gang zag ni zag med kyi ye shes dang ldan pa'i phung po bzhi 'am lnga'i rgyun la brjod pa yin no / /
de 'chad pa na brgyad du dbye ba dang /
bdun du dbye ba dang /
gnyis su dbye ba gsur @# / /
las dang po la'ang 'dod chags dang bral ba sngon du 'gro ba dang /
mthar gyis ba dang /
khyad par bshad pa gsum gyi dang po ni 'jig rten pa'i sgom lam gyis srid rtse ma gtogs ba'i sa brgyad po las ci rigs par 'dod chags bral ba sngon du song nas mthong lam thob par byed pa ste /
de yang 'grel pa las phal cher las 'dod chags dang bral ba dang 'dod pa las 'dod chags dang bral ba gnyis bshad pa las dang po ni 'dod pa'i rnam pa drug pa nas brgyad pa'i bar spangs pa dang /
gnyis pa ni 'dod pa'i rnam pa dgu pa spangs pa nas ci yang med pa'i skye mched kyi dgu pa spangs pa'i bar la TIkas bshad kyi rnam pa lnga pa spangs nas mthong lam thob pa ni chags bral sngon 'gror ma bshad la /
'jig rten pa yis thob 'bras ni zhes ba'i 'grel par yang 'jig rten pa'i lam gyis thob pa'i 'bras bu gnyis zhes 'byung ba'i phyir 'bras bu bar ba gnyis la yod kyi snga phyi gnyis la ni chags bral sngon 'gro med do / /
kun las btus las kyang /
phal cher las 'dod chags dang bral ba ni yang dag pa nyid du nges par gyur pa la zhugs nas lan cig phyir 'ong bar 'gyur ro / /
'dod ba rnams las 'dod chags dang bral ba ni yang dag pa nyid du nges par gyur ba la zhugs nas nyan sa las kyang /
dang po nas 'dod pa la 'dod chags dang bral ba zhig yin ni de mthong lam thob ma thag tu phyir mi 'ong bar 'gyur ro / /
gal te shas cher la 'dod chags dang bral pa zhig yin na ni /
de mthong lam thob ma thag tu lan cig phyir 'ong bar 'gyur ro / /
de 'dod pa la 'dod chags dang ma bral ba zhig yin na ni rgyun du zhugs par 'gyur ro / /
zhes 'byung zhing /
'di'i bzhugs gnas ni rdzas tha dad do / /
phyir mi 'ong bar 'gyur ro zhes gnyis po kho na bshad cing /
yang dag pa nyid du nges par gyur pa la zhugs pa ni mthong lam nyid la bshad do / /
gnyis pa ni sngar mthong sgom gyi spang bya ma spangs bas 'ching ba mtha' dag dang ldan pa zhig dang por mthong lam gyis mthong spang rnams spangs nas de nas 'jig rten las 'das pa'am 'jig rten pa'i sgom lam yang rung ste sdom spang rnams rim gyis spong ba'o / /
de la mthong lam skad cig bco lnga man chad la zhugs ba'i dad ba dang chos kyi rjes su 'brang ba de dag gal te sngon 'jig rten ba'i lam gyis sgom pas spang bar bya ba gcig kyang ma spangs pa'i 'ching ba mtha' dag dang ldan pa yin na 'bras bu dang po rgyun zhugs kyi 'bras bu la zhugs pa yin no / /
yang skad cig bco lnga man chad la gnas pa'i gnyis po de nyid sngar 'jig rten pa'i lam gyis 'dod pa'i sgom spang gcig nas rnam pa lnga ba 'bring gi 'bring po'i bar du bcom pa gang yin pa de yang 'bras bu dang po la zhugs pa yin no / /
'bras bu dang po thob pa'i ched du brtson bzhin pa'i 'phags pa yin pa'i phyir 'ching ba kun ldan bzhin no / /
yang de gnyis 'bras bu gnyis ba lan cig phyir 'ong la zhugs pa ni sngar 'dod pa'i sgom spang drug pa nas dgu ba tshun chad ni dgu pa ma gtogs pa ste /
brgyad pa chen po'i 'bring gi bar 'jig rten ba'i lam gyis zad cing spangs pa skad cig ma bca lnga pa la gnas pa yin no / /
yang de gnyis sngar 'jig rten pa'i lam gyis 'dod pa'i nyon mongs pa ma lus pa las zhes pa 'di la ni smra sgo las /
la ni gnyis pa bzhi pa dang / /
bdun pa sdud dang sbyor ba dang / /
smon dang tshad 'dzin gzhi dang ni / /
tshe skabs dag tu 'dod pa yin / /
zhes 'byung bas shing la gcod ces pa lta bu gnyis pa dang /
shing la chu 'dren zhes pa lta bu bzhi pa dang /
shing la bya gnas zhes pa lta bu bdun pa dang /
lag pa bsnyal la zan bza' zhes pa lta bu sdud pa dang /
gang na du ba yod pa 'di na ni /
me yod la 'di na ni me med do / /
zhes pa lta bu sbyar ba dang / /
bdag nam zhig na 'di lta bu zhig tu gyur la gyur nas kyang zhas pa lta bu smon pa dang /
gzhi de tsam du bya ba la ji tsam la de tsam la zhes pa lta bu tshad 'dzin pa'i gzhi dang /
dus de la'am der zhes pa lta bu tshe skabs la 'jug pa dang /
brgyad las 'bras bu gnyis pa'i phyir zhes bzhi ba dgos ched kyi la yin par 'grel TIka gis bshad do / /
'dod chags dang bral ba'am yang na de nas bzung ste gong ma ci yang med pa'i skye mched kyi bar gang yang rung ba las 'dod chags bral ba zhig gis mthong lam skad cig ma bco lnga thob pa ni 'bras bu gsum pa phyir mi 'ong la zhugs pa yin no / /
dad ba dang chos kyi rjes su 'brang ba gang zhig 'bras bu dang po rgyun zhugs la sogs pa gang la zhugs pa'i skad cig ma bco lnga pa la gnas pa de ni skad cig ma bcu drug ba la ni rgyun zhugs la sogs pa de'i 'bras bu la gnas par 'gyur gyi zhugs pa dang dad pas rjes 'brang dang chos kyi rjes 'brang du ni mi 'gyur ro / /
de'i phyir chags bral sngon 'gro'i zhugs gnas la rtogs pa la khyad par yod kyi spangs pa la khyad par med de /
ye shes skad cig ma bco lnga pa dang bcu drug pas phye ba'i phyir dang /
spangs pa ni 'dra ba'i phyir ro / /
dgra bcom pa la ni @# / /
chags bral sngon 'gros thob pa med de /
srid rtse'i sgom spang ma spangs par dgra bcom mi thob cing mthong lam gyis sgom spang mi spong ba'i phyir dang /
zag pa dang bcas ba'i 'og sa dang rang sas mi spong la de bas mtho ba'i 'jig rten ba'i sa med pas srid rtse'i sgom spang spong ba'i 'jig rten pa'i lam yang med pa'i phyir ro / /
gang zhig mthong lam skad cig bco lnga pa man chad la 'dod pa'i sgom spang lnga pa man chad spangs nas te bzod pas gzhom min sgom kho nas /
zhes 'jig rten ba'i sgom lam gyis spang ngo zhe na /
bcu drug pa la drug pa spong ba ni mi srid de /
de ni bco lnga pa man chad zhi gnas gang rgyun zhugs la'ang chags bral sngon 'gro med de /
bden ba thams cad ma mthong bar srid rtse'i mthong spang mi spong bas sngar 'jig rten pa'i lam gyis rang gi spang bya thams cad spangs pa mi srid pa'i phyir ro / /
la brten pa de la bcu drug pa yang rten gyi sa gzhan la brten ba med pa'i phyir ro / /
de bzhin du bco lnga ba la brgyad pa man chad spangs nas bcu drug pa la dgu pa spong ba'ang mi srid par shes par bya'o / /
de'i phyir 'dod chags dang bral ba sngon du 'gro ba'i 'phags pa ni bar ma gnyis kho nar zad do / /
gang gi tshe mthong lam gyi 'bras bu skad cig ma bcu drug pa thob pa de'i tshe sngar gyi dbang po rnon po chos kyi rjes 'brang dang rtul bo dad bas rjes 'brang dag ni rim pa ltar mthong bas thob pa dang dad pas mos pa zhes bya ba'i ming 'thob ste /
de nas gzung nas dgra bcom pa'i 'bras bu la zhugs pa'i bar du yang de bzhin du shes bar bya'o / /
rgyun zhugs kyi dbye ba la zhugs gnas gnyis las /
zhugs pa ni lam gyis phye na mthong lam skad cig bco lnga la gnas pas bco lnga'o / /
de re re'ang 'dod chags dang bal bas drug ste /
sgom spang ma spangs pa nas lnga pa spangs ba'i bar ro / /
de re re yang gnyis gnyis te dad pa'i rjes 'brang ni rigs kyis lnga ste /
nyams pa'i chos can nas rtogs pa'i skal pa can gyi bar ro / /
de re re'ang dbang pos gsum mo / /
de re re yang rten gyis dgu dgu ste gling gsum dang lha drug go /
de ltar bsdoms pas khri nyis stong bdud brgya lnga bcu'o / /
de bzhin du chos kyi rjes 'brang la rigs la dbye ba med pas nyis stong bzhi brgya sum bcu'o / /
'bras gnas la dad mos ni gzhan pa'i rjes 'drang dang 'dra la lam gyi dbye ba med de thams cad bcu drug par zad bas na brgyad brgya dang bcu yod do / /
mthong thob ni gzhan chos kyi rjes 'brang dang 'dra la /
kham gyis dbye ba med bas brgya dang drug cu rtsa gnyis te rgyun zhugs kyi dbye ba ni de lta bu yin no / /
chags bral sngon 'gro'i phyir 'ong la zhugs gnas gnyis las /
zhugs pa la'ang gnyis las dad pas rjes 'brang ni gzhan rgyun zhugs dang 'dra la /
'dod chags dang bral bas gsum ste /
bzhi stong brgyad brgya drug cu'o / /
chos kyi rjes 'brang ni rigs la dbye ba med la gzhan chos rjes 'brang ba snga ma dang 'dra bas stong nyis brgya bco lnga'o / /
de'i gnas pa la dad mos ni rigs la dbye ba med cing gzhan dad pa'i rjes 'brang bzhin te bzhi brgya dang lnga bcu'o / /
gnas pa gnyis pa mthong thob ni lam la dbye ba med la gzhan ni chos kyi rjes 'brang bzhin te brgyad cu rtsa gcig go /
chags bral sngon 'gro'i phyir mi 'ong la zhugs gnas gnyis las /
zhugs pa gnyis ni rigs lnga dang gcig yin pa dang dbang po gsum gsum du 'gyur par dang rten gyi sa dgu yin pa ni snga ma kho na bzhin yin la /
bye brag tu dad pas rjes 'brang ni 'dod chags dang bral bas drug cu re bzhi ste bsam gtan bzhi dang gzugs med dang po gsum gyis phye ba drug cu re gsum dang /
'dod pa'i chung ngu spangs pa'am /
bsam gtan dang po'i 'ching ba mtha' dag dang ldan pa gang rung ngo / /
de ltan 'bum nyi khri dgu stong drug brgya yod do / /
chos kyi rjes 'brang ni rigs kyis dbye ba med la gzhan de dang 'dra ste nyi khri lnga stong dgu brgya nyi shu'o / /
'di'i gnas pa ni bye brag mang bas brjod pa mang por 'gyur te bal cheng 'og gi mthar gyis ba dang 'dra bar sbyor gsung ngo / /
'o na ci'i phyir 'dod pa'i sgom spang lnga pa'i par du spangs kyang sems bcu drug pa la rgyun du zhugs pa kho na zhes bya'i lan cig phyir 'ong la zhugs pa zhes mi bya zhe na /
gang gi phyir rgyun du zhugs pa'i 'bras bu tsam po thob ba'i sems bcu drug ba la gnas pa des de dus na 'bras bu khyad par can gyi lam phyir 'ong la zhugs pa thob pa med pas so de'i phyir de ni de la zhugs pa ma yin no zhes sbyar ro / /
ci'i phyir zhe na /
rgyun zhugs kyi 'bras bu la gnas pa khyad par can thob par bya ba'i phyir nyon mongs ba spong ba'i sbyor ba la mi brtson pa de srid du zhugs pa ma yin pa'i phyir ro / /
shugs kyis na gnyen po la sbyor ba dang bral thob zag med skyes nas zhugs pa yin no / /
'di ltar 'bras bu snga ma la gnas pa rnams ni phyi ma thob par bya ba'i phyir mi brtson pa na sems kyi skad cig bcu drug pa de'i tshe 'bras bu la gnas pa tsam yin gyi 'bras bu la gnas pa khyad par can ma yin pa'i phyir ro / /
gnas pa khyad par can ni phyi ma thob par bya ba'i phyir brtson pa'o / /
'dis ni 'dod pa'i sgom spang brgyad pa spangs pa sems bcu drug pa la gnas pa dang /
'dod pa'am ci @# / /
yang med pa'i skye mched las 'dod chags dang bral pa sems bcu drug pa la gnas pa de dag kyang rim pa bzhin phyir mi 'ong dang dgra bcom pa'i 'bras bu la zhugs par mi 'gyur ba'i rgyu mtshan yang bshad ba yin no / /
de dag kyang 'bras bu la gnas pa khyad bar can nas ni phyi ma la zhugs pa yin no zhes bshad par bya'o / /
des ni sems bco lnga la gnas ba de dag 'dod pa'i sgom spang lnga pa spangs kyang phyir 'ong la zhugs par mi 'gyur ba'ang shes par bya ste /
'bras bu thob pa'i tshe phyir 'ong mi thob pa'i phyir ro / /
de nyid ji ltar zhe na /
sems bcu drug pa thob pa na 'bras bu la gnas pa thob ba yin na de ni phyir 'ong ma yin te /
phyir 'ong ni 'dod pa'i sgom spang drug pa spangs pa'i phyir dang /
de ni lnga pa spangs pa yin pa'i phyir ro / /
de bzhin du brgyad pa spangs pa sems bco lnga pa la gnas pa phyir mi 'ong la zhugs par mi 'gyur ba dang /
ci yang med pa'i skye mched man chad las 'dod chags dang bral ba sems bco lnga pa la gnas pa dgra bcom la zhugs par mi 'gyur ba la sogs pa'ang shes par bya'o / /
des na chags bral sngon 'gro ni 'phags pa snga ma gsum gyi zhugs 'bras rdzas tha dad cing phyir mi 'ong khyad par can nyid dgra bcom la zhugs pa'ang yin pas rdzas bdun du 'gyur ro / /
kha cig 'di bye brag tu smra bas kun brtags par 'chad pa ni ma yin te /
kun las btus las kyang bshad pa'i phyir ro / /
gal te kun las btus las bshad pa ni 'di dang mthun pa ma yin te /
'dod pa'i sgom spang drug ba spangs pa sems bco lnga pa la gnas pa phyir 'ong la zhugs pa dang /
de nyid sems bcu drug pa la gnas pa phyir 'ong gi 'bras bu la gnas pa dang /
'dod pa'i sgom spang thams cad spangs pa sems bco lnga pa la gnas pa phyir mi 'ong la zhugs pa dang /
sems bcu drug pa la gnas pa phyir mi 'ong gi 'bras bu la gnas par bshad pa'i phyir ro zhe na /
der ni spang bya'i nyung ba'i mtha' dngos su bshad nas 'dir smos pa mang ba'i mtha' shugs la go bar bya ba'i phyir yin la /
'dir ni mang ba'i mtha' dngos su bshad nas de las bshad pa'i nyung ba'i mtha' spangs pa shugs la go bar bya ba'i phyir sgo gnyis su bstan pa yin pa'i phyir gnyis kas kyang gnyis ka 'dod do / /
gal te 'jig rten pa'i lam gyis sgom spang spong na khams las 'dod ? chags dang bral ba'i so so'i skye bo slar mi ldog pa dang /
phyis de las 'og ma'i nyon mongs pa kun du mi 'byung bar 'gyur te /
sngar spangs zin pa'i phyir ro / /
gal te spangs kyang 'byung na 'phags pa de dag la'ang 'byung bas phyir mi 'ong la sogs par mi 'gyur ro zhe na /
'di la bye brag tu smra ba ni 'phags pa rnams la'ang nyams pa yod na so so'i skye bo rnams la lta ci smos /
'on kyang 'dod chags dang bral ba sngon du 'gro ba'i 'phags pa de dag la ni nyams pa mi srid de /
'jig rten dang 'jig rten las 'das pa'i lam gnyis kyis brtan par byas pa'i phyir ro zhes zer ro / /
mdo sde ba la sogs pa ni 'jig rten pa'i lam gyis spang bya'i mngon gyur spong ba dang sa bon nyams smad bar byed pa tsam yin gyi rtsa ba nas mi spong bas 'dod chags dang bral ba'ang slar ldog la /
'on kyang 'dod chags dang bral ba sngon du 'gro ba'i 'phags pa de dag ni 'jig rten pa'i lam gyis sgom spang gi nyon mongs ba'i mngon gyur spangs pa'i phyir dang /
sa bon yang de ma thag bar skye ba'i 'jig rten las 'das ba'i sgom lam gyis spang ba'i phyir de phyin chad 'dod par lan cig las 'ong mi srid ba dang phyir mi 'ong ba'i phyir de dang der brjod do zhes 'chad do / /
kun las btus las /
rgyun du zhugs pa cig car nges par 'byin ba zhes gsungs pa ni bsam gtan dang po'i nyer bsdogs mi lcogs med la brten nas mthong lam thob pas mthong spang spangs te rgyun zhugs kyi 'bras bu thob par byas te /
de'i rjes la 'jig rten las 'das pa'i sgom lam gyis khams gsum gyi bden pa la cig car dmigs nas sgom pas 'dod pa'i sgom spang chung ngu'i chung ngu la sogs pa spangs pa ni srid rtse'i yang chung ngu'i chung ngu la sogs pa spong bas phyir 'ong dang phyir mi 'ong thob pa med par dgra bcom pa mngon du byed pa'o / /
da ni mthar gyis pa brjod par bya ste /
de ni sngar mthong sgom gyi spang bya gcig kyang ma spangs pa 'ching ba mtha' dag dang ldan pa zhig dang por mthong lam gyis khams gsum gyi mthong spang spangs te /
de nas sgom lam zag bcas zag med gang rung gis sgom spang spangs te 'bras bu bzhi rim gyis tshang bar @# / /
thob pa dang gsum mam gnyis 'thob pa'ang yod do / /
de la rgyun zhugs dang /
lan cig phyir 'ong dang /
phyir mi 'ong dang /
dgra bcom pa la zhugs pa dang gnas pa bshad pa bzhi las dang po ni ji ltar 'dod khams na sgom spang gi nyon mongs pa rnam pa dgu yod pa de bzhin du bsam gtan dang po nas srid rtse'i bar gyi sa dang sa brgyad po re re na yang spang bar bya ba'i nyes pa chen po 'bring chung ngu gsum gsum dang de dag re re la'ang chen po'i chen po nas chung ngu'i chung ngu'i bar rnam pa dgu dgu yod pas spyir brgyad bcu rtsa gcig yod do / /
ji ltar sa de dag re re na spang bya dgu dgu yod pa de bzhin du gnyen po yon tan sgom pa'i lam bar chad med pa dang rnam grol gyi lam rnams kyang dgu dgu ba rgyad cu rtsa gcig yod do / /
ji ltar zhe na /
de dag re re na sgom lam chung ngu dang 'bring dang chen po rnam pa gsum gsum yod la de rnams kyi re re zhing yang chung ngu'i chung ngu la sogs pa'i dbye bas tha dad pa'i phyir ro / /
de la spang bya chen po'i chen po ni spang sla ba'i phyir gnyen po sgom lam chung ngu'i chung ngus spong ba yin te gos kyi mi lcogs med nas bzung ste /
dri ma rags pa 'bad ba chung ngus spong ba bzhin no / /
de bzhin du spang bya chung ngu'i chung ngu ni sgom lam chen po'i chen pos spong ba la sogs pa'ang shes par bya ste /
dang po ni lam chen bo mi srid pa'i phyir dang /
lam chen po skyes pa na nyon mongs pa chen po mi srid pa'i phyir ro / /
de la mthong lam skad cig ma bco lnga ni 'bras bu dang po la zhugs pa dang bcu drug pa ni gnas pa tsam po yin par sngar bshad la /
rgyun zhugs kyi 'bras gnas gang zhig sngar sgom pas spang bar bya ba'i nyon mongs pa gcig kyang ma zad de ma spangs na de ni re ltar te rab tu thogs na lan bdun skye ba srid pa'i phyir srid pa lan bdun pa zhes bya ste /
mdo 'ga' zhig las po zos na lan bdun pa dang /
spyir dad mos tsam la dbye na dbang pos gsum mo rigs kyis lnga'o / /
spangs bas 'ching ba kun ldan nas lnga ba spangs pa'i bar drug go /
rten gyis dgu'o / /
lam gyis dbyer med de thams cad kyang bcu drug bar zad pa'o / /
spyir brgyad brgya dang bcu'o / /
mthong thob kyang rigs kyis dbyer med gzhan ni snga ma dang 'dra ste spyir brgya dang drug cu rtsa gnyis so / /
mchog tu thogs na lan bdun pa zhes bshad do / /
bye brag tu smra ba rnams na re lha'i srid pa bdun dang mi'i srid pa bdun dang bar do'i srid pa bdun tshan gnyis te nyi shu rtsa brgyad lan kyang bdun tshan du chos mthun pa'i phyir srid pa bdun pa zhes bya ste shing lo ma bdun pa bzhin no zhes zer ro / /
mdo sde ba la sogs pa na re de lta na khams mang po'i mdo las /
gang zag lta ba phun sum tshogs pa srid pa brgyad mngon par 'grub pa gang yin pa de ni gnas ma yin zhing go skabs med de 'di ni gnas med do zhes bshad pa dang 'gal lo zhes zer ro / /
bye brag tu smra ba na re de ni 'gro ba ris mthun gcig tu mi skye ba'i dbang du byas pa yin te /
de lta ma yin par sgra ji bzhin du brtag na ni mdo las /
lha dang mi rnams kyi nang du lan bdun 'khor zhing song nas sdug bsngal kyi mthar byed do zhes 'byung bas bar srid kyang med par 'gyur ro zhes zer ro / /
'o na de lta na gnas thams cad du 'chi ba mi rung bar 'gyur ro zhe na /
mdo las srid pa lan bdun par gsungs ba ni 'dod pa'i srid pa'i dbang du byas pa'i phyir nyes pa med do zhes zer ro / /
'di ni las gyi stobs kyis 'phangs pa'i phyir dang /
dus de srid kyis rgyud smin pas srid pa bdun las lhag par yang mi skye la de'i gong du bar skabs su lam gong ma dang /
yang dgra bcom pa mngon du mi byed de sprul gom pa bdun pas zin pa dang rims de la dgongs nas gsungs pas /
nyin bzhi pa bzhin no / /
de ni sangs rgyas kyi bstan pa dang sangs rgyas /
'jig rten du mi 'byung ba na ni khyim pa'i rten nyid la chos nyid kyis thob pa'i dgra bcom thob pas dge slong yin no / /
kha cig na re phyi rol pa la sogs de srid du myong bar nges pa'i las yod pa'i phyir /
'di ni re ltar thogs na zhes pa dang 'gal lo / /
pa'i dge rgyun zhugs 'bras gnas tsam po ni srid pa lan bdun pa yin te /
gong ma'i lhar bskyed pa ni mir skye ba med de /
'bras bu la nyams bzhin du 'chi ba la sogs par thal ba'i skyon yod pas so / /
gang zhig mi'i rten la rgyun zhugs su gyur pa de ni mthar de kho nar 'ongs nas mya ngan las 'da' la /
lha'i nang du de thob pa'ang mthar lha'i rten la mya ngan las 'da'o / /
srid pa brgyad pa mi 'byung ba ni lam de'i rang bzhin de yin pa'i phyir te de srid kyis nges par rgyud smin pa'i phyir sprul gom bdun pas zin pa bzhin no / /
de srid du skye ba 'grub ste /
tha ma'i cha mthun gnyis dang gong ma'i cha mthun lnga ste kun sbyor bdun lus pa'i phyir ro / /
so skye rgyud smin pa kha cig yang lan bdun pa yod do / /
sbyong gi tshul gyis dgra bcom thob bo zhes zer ro / /
rgyun zhugs kyi @# / /
'bras gnas gang zhig sgom lam zag bcas zag med gang rung gis 'dod pa'i sgom spang gi nyon mongs pa'i rnam pa gsum mam rnam pa bzhi'i bar las rnam par grol ba ste 'di ni bden pa mthong ba'i sngon nam phyis spangs kyang rung ngo / /
gang zag de ni bzhi spangs na /
tsho gnyis sam gsum spangs na gsum du rigs nas rigs su skye ba ste /
de la'ang lha'i rigs nas rigs su skye ba dang /
mi'i rigs nas rigs su skye ba gnyis so / /
nyon mongs pa gcig dang gnyis spangs pa de ni tshe drug gam sngar rigs nas rigs su skye ba yin no zhes ma smos kyang shugs la go'i zhes sngon gyi slob dpon kha cig 'chad do / /
kha cig na re de yang lan gnyis sam gsum du rigs nas rigs su skye ba yin pa'i phyir logs su ma bshad do zhes zer ro / /
ci'i phyir lnga pa spangs pa'ang rigs nas rigs su skye bar ma smos she na /
'dod pa'i nyon mongs pa lnga pa spangs pa ni drug pa'ang tshe de nyid la /
nges par spong ba'i phyir rigs nas rigs su skye ba ma yin te /
rnam pa drug pa gcig pus ni phyir 'ong gi 'bras bu la gegs bya bar mi nus pa'i phyir ro / /
de lta na bar chad gcig pa'i rnam pa dgu pa gcig pus kyang phyir mi 'ong ba'i 'bras bu la gegs byed par mi 'gyur ro / /
khams las mi 'da' ba'i phyir ro / /
zhe na /
de ni mi mtshungs te /
bar chad gcig pa ni 'dod khams las 'da' dgos pas dka' ba'i phyir rnam pa gcig gis kyang gegs bya bar nus la /
phyir 'ong ni khams las 'da' mi dgos pas rnam pa drug pa gcig pus gegs bya par mi nus pa'i phyir ro / /
gnyis pa phyir 'ong bshad pa ni rgyun zhugs kyi 'bras gnas 'dod pa'i sgom spang rnam pa lnga'i bar du bcom pa gang 'grel par ni lta dag gi nang du song nas mi'i 'jig rten du lan cig 'ong ba'i phyir /
phyir 'ong ba ste /
phan chad skye ba med pa'i phyir ro zhes 'dod lhar song nas mir lan cig phyir 'ong du bshad la mdo las 'dod chags dang zhe sdang dang gti mug rnams bsrabs pa'i phyir lan cig phyir 'ong ba zhes 'byung ba ni sgom spang chung gsum lus pa yin la /
? gcig nas yin pa de ni 'bras dang drug pa spong ba'i bar chad med lam la gnas pa /
bu dang po la gnas par ma zad 'bras bu gnyis pa phyir 'ong la zhugs pa'ang yin no / /
lan cig phyir 'ong 'bras gnas tsam po ni bden pa mthong nas 'dod pa'i sgom spang rnam pa drug pa zad par gyur pa gang yin pa de ni lan cig phyir 'ong ba ste /
nyon mongs pa chung ngu gsum gyis ni 'dod par lan cig las skye ba mi srid pa'i phyir ro / /
phyir 'ong gi 'bras gnas 'dod pa'i sgom spang gi nyes pa'i cha bdun dang brgyad zad pa gang yin pa de ni dgra bcom thob pa la tshe gcig pa dang phyir mi 'ong thob pa la nyon mongs kyi /
? 'i rnam grol la gnas pa /
bar chad gcig pa zhes bya ste gnas pa khyad par can no / /
'di la dbye na zhugs pa la dad mos mthong thob gnyis ka yang dbang pos gsum gsum dang /
rten gyis dgu dgu dang /
spangs pa dang lam gyis lnga lnga'o / /
dad mos ni ris kyis lnga ste spyir drug brgya dang bdun cu rtsa lnga'o / /
mthong thob ni rigs kyis dbyer med pas brgya dang sum cu rtsa lnga'o / /
gnas pa gnyis ni gzhan dang snga ma 'dra la spangs pa dang lam gyis gsum gsum ste /
dad mos ni brgyad cu rtsa lnga dang /
mthong thob ni nyi shu rtsa bdun yod do / /
tshe gcig gis phyir mi 'ong la bar chad byed pa ni sngar bshad pa ltar 'di ni 'dod khams las 'da' dgos shing khams las 'da' ba ni /
bzod dang phyir mi 'ong dgra bcom / /
'thob la las gegs shin tu byed ces 'byung la /
nyon mongs pa'ang las dang 'dra bas spang dka' ba'i phyir nyon mongs pa gcig gis kyang bar chad byed pa'i phyir ro / /
gsum pa phyir mi 'ong bshad ba ni phyir 'ong gi 'bras gnas khyad par can de nyid 'bras bu gsum pa phyir mi 'ong ba'i 'bras bu la zhugs pa'ang yin no / /
phyir 'ong gi 'bras gnas de nyid 'dod pa'i sgom spang dgu pa zad pas phyir mi 'ong ba yin te /
mthong lam ma thob kyi sngon du gsum dang bzhi spangs pa dang bdun dang brgyad spangs pa 'bras bu tsam thob pa ni rigs skye'am bar chad gcig pa ma yin te /
de dag gi gnyen po zag med kyi dbang po ma thob pa'i phyir ro / /
de dag gam de dag gi gong ma'i gnyen po 'bras bu khyad par can mngon sum du byas na yin no / /
'dod par phyir skye ba len pa mi srid pa'i phyir ro / /
phyir mi 'ong gi 'bras bu la gnas pa de nyid ni gsum du dbye ste /
gzugs su nye bar 'gro ba dang /
gzugs med par nye bar 'gro ba dang /
tshe 'di la mya ngan las 'da' ba'o / /
de la gzugs su nye bar 'gro ba de ni rnam pa lnga ste /
bar ma dor mya ngan las 'da' ba dang /
skyes nas mya ngan las 'da' ba dang /
mngon par 'du byed pa dang bcas pa dang /
mngon par 'du byed pa med par yongs su mya ngan las 'da' ba dang /
gong du 'pho ba rnams so / /
de la dang po ni 'di nas shi 'phos te gzugs kyi gnas bcu @# / /
drug gang rung gi /
bar dor lhag med dgra bcom thob par byed pa'o /
'di chos nyid kyis bar dor yun ring gnas la skye ba'i nyen mongs pa med pas so / /
gnyis pa ni bar dor 'da' ma nus pa de lam sgom pa la mngon par brtson pa dang lam ngang gis 'byung ba gnyis ka yod pas tshangs ris la sogs par skyes ma thag tu dgra bcom thob par byed pa'o / /
kha cig phung po lhag med du 'da' zer ba ni mi rigs te /
tshe 'dor ba'i dbang med pa'i phyir ro / /
de la dbang thob pa la rab mtha'i bsam gtan bzhi pa thob pa'i mi dgra bcom dbang rnon dgos pa'i phyir ro / /
de lta na bar dor 'da' ba de tshe la dbang bar 'gyur ro zhe na mi dbang yang bar dor gnas par byed pa'i las ni skyes nas myong 'gyur lta bu'i mthu can med pas myur du lhag med du 'da' la /
'di ni tshad de rdzogs nas so / /
des na ni mtshungs so / /
gsum pa ni brtson pa yon kyang lam ngang gis 'byung ba med pas de lam sgom pa la rtsol ba dang bcas pas dgra bcom thob par byed pa'o / /
bzhi pa ni brtson pa dang lam ngang gis 'byung ba gnyis ka med pas tshangs ris la sogs par skyes nas yun ring po lon nas lam sgom pa la rtsol ba med par dgra bcom thob par byed pa'o zhes bye brag tu smra ba 'dod la /
slob dpon ni mdo las /
mngon par 'du byed pa med par yongs su mya ngan las 'da' ba dang /
mngon par 'du byed pa dang bcas pas yongs su mya ngan las 'da' ba zhes mngon par 'du byed med par myang 'das sngar 'byung bas de dang mthun par 'bad rtsol med pa dang yong pas 'thob pa'i sgo nas mngon par 'du byed pa med pa dang 'du byed pas bsgrub par bya ba yin pas lam ngang gis 'byung ba dang ngang gis 'byung ba ma yin pas 'du byed med pa gsum par bzhed do / /
lam ngang gis 'byung bar 'dra yang skyes nas dang khyad par med par mi 'gyur te /
skyes nas myang 'das ni lam ches ngang gis 'byung ba dang /
rgyu bsags pa'i sgo nas lam ches che ba dang /
lam ches che ba nyid kyis zad par byas pas phra rgyas ches chung ba yin la /
'du byed med pa ni de lta ma yin pa'i phyir ro / /
lnga pa ni tshangs ris la sogs pa bsam gtan dang po'i gnas gzhan dag tu dgra bcom ma thob par 'od chung la sogs pa gong du 'phos nas dgra bcom thob par byed pa ste /
gong du 'pho ba ni 'dir phyir mi 'ong thob kyang lan grangs gzhan la myong 'gyur gyi las kyi mthus bar do dang skyes gnas 'da' mi nus pa ste /
de ni rgyu'i sgo nas shes rab la dga' bas lhag mthong spyad pa bsam gtan spel ba dang /
ting nge 'dzin la dga' bas zhi gnas spyad pa bsam gtan ma spel ba gnyis las dang po rgyu'i sgo nas bsam gtan spel ma bsgoms na 'bras bu'i sgo nas 'og min gyi mthar thug par 'gro bde yang dbye na 'phar ba dang phyed du 'phar ba dang gnas thams cad du 'chi 'pho ba gsum las dang po ni 'dod par skye ba'i 'phags pas bsam gtan bzhi pa goms par byas pa zhig bsam gtan dang po'i bde ba'i ro myangs pas gong ma gsum las nyams te shi 'phos pa na tshangs ris la sogs par skyes nas sngon goms pa'i shugs kyi bsam gtan bzhi pa bco lnga spel te 'og min du skyes nas dgra bcom thob par byed pa'o / /
gnyis pa ni tshangs ris kyi rten la gsum spel lam drug spel goms nas /
rgyun snga ma la gtsang ma ris kyi lha lnga'i 'og ma gang rung gcig tu skyes nas de nas bco lnga pa bsgoms nas 'og min du skyes te dgra bcom thob par byed pa'o / /
gsum pa ni tshangs chen ma bsgoms gtogs pa gnas ris bcu drug po thams cad du song ste 'og min gyi lus la dgra bcom thob par byed pa'o / /
tshangs chen du mi skye ba ni lta ba'i gnas yin pa dang /
gtso bo gcig pa'i gnas yin pas 'phags pa rnams kyis spangs pa'i phyir ro / /
gang dag 'od gsal man chad du rim gyis skyes nas de'i rten la dgra bcom thob pa la sogs pa'ang yod par rigs pa'i phyir 'di gsum du nges pa ni ma yin par gsal lo / /
phyir mi 'ong ba zhes bya ba'ang 'dod pa kho nar phyir mi 'ong ba ni ma yin gyi 'on kyang sa gang du skyes pa'i 'phags pa de sa de dang 'og mar phyir mi 'ong bas phyir mi 'ong rdzogs pa'i phyir te /
bsam gtan dang por skyes pa'i phyir mi 'ong ba 'dod pa dang bsam gtan dang por phyir mi 'ong ba la sogs pa lta bu ste /
'phags ba de dag yang na ni rten de la dgra bcom thob par byed la /
der ma thob na ni gong du 'pho pa yin te /
khyad par du 'gro ba yin pa'i phyir ro / /
spel ma nyams nas sprin med la sogs par skye ba ni med de /
spel ma'i ting nge 'dzin bzhi pa'i sa pa yin la de rang sa'i nyon mongs kyis nyams par mi 'gyur la ma nyams na gnas gtsang du skye ba'i phyir ro / /
gnyis pa rgyu'i sgo nas bsam gtan spel ma bsgoms pa las gzhan rgyu'i sgo nas bsam gtan ma spel ba ni srid pa'i rtse mo'i mthar thug par 'gro ba yin te /
bsam gtan @# / /
dang po nas bzhi pa'i gnas gtsang ma lnga ma gtogs pa rnams su rim gyis song ste /
de nas gzugs med pa rnams su song nas srid rtser dgra bcom thob par byed pa'o / /
gong du 'pho ba de dag la bar skabs sa 'ogra ? ma dag tu dgra bcom thob pa'ang yod mod kyi 'og min dang srid rtse'i mthar thug pa zhes bya ba ni de dag las gong du 'gro ba med pa'i phyir te /
dper na rgyun zhugs la srid pa gnyis sam gsum mngon bar grub nas mya ngan las 'da' ba srid kyang phyin chad srid pa brgyad pa mi 'grub pas na mchog tu thogs na lan bdun pa zhes bshad pa bzhin no / /
gal te srid rtse'i mthar thug par 'gro ba gzugs su 'gro bar ji ltar 'gyur te /
de ni gzugs med du 'gro ba yin pa'i phyir ro zhe na /
bden mod kyi gnas gtsang ma ma gtogs pa rnams su rim gyis 'ongs nas gzugs med par 'gro ba'i phyir de skad du brjod do / /
'di dag gnas gtsang mar mi 'gro ba ni gnas gtsang ma dag ni 'phags pa'i gnas yin pas de nas shi 'phos nas gzugs med byis pa'i gnas su mi skye ba'i phyir dang /
skye ba de dag kyang 'phags pa'i gnas su mi 'gro ba ni chos nyid yin pa'i phyir ro / /
gzugs su nye bar 'gro ba las gzhan ni gzugs med par nye bar 'gro ba'i phyir mi 'ong ba ste /
'dod par phyir mi 'od thob pa gzugs las 'dod chags dang bral ba dag ni gzugs med du skyes nas dgra bcom 'thob pa'i phyir ro / /
de yang dbye na skyes nas dang /
mngon par 'du byed bcas dang /
byed pa med par mya ngan las 'da' ba dang /
gong du 'pho ba dang rnam ba bzhi'o / /
de na bar srid med pas bar ma dor mya ngan las 'da' ba ni med do / /
rnam pa bzhi zhes bya ba'ang ci yang med pa'i skye mched man chad kyi dbang du byas kyi srid rtse la ni gong du 'pho ba'ang med pa'i phyir ro / /
phyir mi 'ong sngar gyi de dag las gzhan ni mthong chos tshe 'di nyid la dgra bcom thob nas mya ngan las 'da' ba'o / /
mthong chos la 'da' ba la rten gyis dbye na dgu dang /
spangs pas bsam gtan dang bzugs med bzhi'i sgom spang dgu bzhi so drug phrag gnyis las srid rtse'i dgu pa spangs pa bor te bdun cu rtsa gcig ngo / /
dbye ba gzhan ni 'dra ste spyir chig stong drug brgya dang drug cu re gnyis yod do / /
de ltar gzugs su 'gro pa'i phyir mi 'ong ba lnga dang gzugs med par 'gro ba dang mthong ba'i chos la mya ngan las 'da' ba ste phyir mi 'ong bdun yin no / /
gzugs su 'gro ba gcig tu bgrangs na ni gsum yin no /
|bar ma dor mya ngan las 'da' ba la sogs pa lnga po de dag re re la'ang gnas gzhan gyis phye na bsam gtan sa bzhi la kha che ba ltar na mdun na 'dod las gnas gzhan tha dad med pa dang /
lta ba'i gnas yin pas tshangs chen ma gtogs pa bcu drug bcu drug dang /
rigs kyis phye na nyams pa'i chos can la sogs pa drug drug dang /
'dod chags dang bral bas phye na 'ching ba mtha' dag dang ldan pa nas rang sa'i rnam pa brgyad las 'dod chags dang bral ba'i bar dgu dgu dang /
dbang pos phye na dbang po rnon po la sogs pa gsum gsum du 'gyur bas de lta na bar ma dor mya ngan las 'da' ba la dbye na nyis stong lnga brgya dgu bcu rtsa gnyis su 'gyur ro / /
de bzhin du skye nas mya ngan las 'da' ba la sogs pa bzhi la'ang sbyar te sbyir phyir mi 'ong ba khri nyis stong dgu brgya rtsa drug cur 'gyur ro / /
gzugs med du 'gro ba la'ang rten gyis bzhi dang /
dbang pos gsum dang /
rigs kyis drug dang /
'dod chags dang bral bas dgu dgu dang /
ngo bos bar ma dor mya ngan las 'da' ba ma gtogs pa bzhi ste /
re re la drug brgya bzhi bcu rtsa brgyad brgyad yod pas bsdoms na nyis stong lnga brgya dgu bcu rtsa gnyis kyi dbye ba shes par bya zhing /
de dag thams cad kyi 'og sa'i rnam pa dgu pa las 'dod chags dang bral ba gang yin pa de ni gong ma'i 'ching ba mtha' dag dang ldan pa yin pas 'dod pa'i dgu pa spangs pa de nyid bsam gtan dang po'i 'ching ba mtha' dag dang ldan pa yin pa la sogs par sbyar ro / /
mthong ba'i chos la mya ngan las 'da' ba la rigs kyis drug dang /
dbang pos gsum gyis dbye ba shes par bya'i rten dang 'dod chags dang bral ba'i dbye ba ni med de /
rten ni 'dod pa gcig tu zad pa'i phyir dang /
'dod pa'i nyon mongs pa ma spangs pa ni phyir mi 'ong ma yin pa'i phyir ro zhes 'chad mod kyi /
rten gyis gling gsum gyi mi dang lha ris drug ste dgu dang /
'dod chags dang bral bas bsam gtan dang po dang srid rtse'i bar gyi dgu brgyad bdun cu rtsa gnyis spangs pas khri chig stong drug brgya drug cu rtsa bzhir 'gyur ro zhes gsung ngo / /
sa re na spang bya dgu dgu @# / /
'ching ba kun ldan dang bsdoms nas rer bcu bcur 'gyur ro zhe na mi 'gyur te /
'og sa'i dbu pa spangs ma thag pa dang de'i gong ma'i 'ching ba kun ldan gnyis gcig tu brtsi ste /
rang sa'i dgu pa spangs pa ni der srid pa 'grub pa mi rung bas de'i dbye ba yin no zhes gsung ngo / /
de ltar na gnas dang rigs dang 'dod chags dang bral da dang dbang pa'i bye brag gis dbye na khri nyis stong dgu brgya drug cu'o / /
de ltar na gnas gcig na rigs drug go /
rigs re re la'ang spangs pas dgu dgu ste dgu drug lnga bcu bzhi'o / /
lnga bcu nga bzhi ba bcu drug ni brgyad brgya drug cu rtsa bzhi'o / /
de dbang po'i bye brag gis sum 'gyur du byas pa'o / /
'chad par 'gyur ba lnga'ang de bzhin du sbyar bas thams cad bsdoms nas gzugs su 'gro ba'i phyir mi 'ong khri nyis stong dgu brgya drug cu yod do / /
'o na mdo las gzugs su nye bar 'gro ba'i phyir mi 'ong dgur bshad pa'i don ci zhe na /
bar ma dor mya ngan las 'da' ba la zhogs ma'i me stag chung ngu mngon par grub bzhin du 'chi ba dang /
lcags kyi tshwa tshwa steng du yar bzhin du 'chi ba dang /
lcags kyi tshwa tshwa steng du yar nas sa la ma lhung bar 'chi ba'i dpe gsum gyis myur ba dang /
myur ba ma yin pa dang /
yun ring mo zhig nas mya ngan las 'da' ba gsum dang /
skyes nas mya ngan las 'da' ba la skyes ma thag dang /
'du byed bcas dang /
byed pa med pa gsum dang /
gong du 'pho ba la 'phar ba la sogs pa gsum ste /
de ltar gsum po re re la'ang rnam pa gsum gsum du phye nas gzugs su nye bar 'gro ba'i phyir mi 'ong ba ni dgur bshad do / /
'byed pa'i rgyu mtshan ni /
phyir mi 'ong ba gsum dang dgu po de dag gi khyad par rnam ni rang rang gi las bar srid 'grub pa dang /
skyes nas myong 'gyur dang /
lan grangs gzhan la myong '+m+yur gsum dang /
dbang po rno 'bring rtul po gsum dang /
nyon mongs pa chung 'bring chen po gsum dang /
dbang po dang nyon mongs pa la'ang rnon po'i rnon po dang /
spang sla ba'i sla ba chung ngu'i chung ngu la sogs pa'i bye brag las yin te /
bar mdor myur ba la sogs pa rnams la'ang de bzhin du brjod par bya'o / /
de yang gsum tshan dang po gnyis la ni dbang po dang nyon mongs pa'i bye brag yod kyi las kyi bye brag ni med de /
dang po gsum ni mngon par 'grub ba'i las su mtshungs la /
gnyis pa gsum ni skyes nas myong 'gyur du mtshungs pa'i phyir ro / /
gsum tshan tha ma la ni las dbang nyon mongs gsum ga'i bye brag yod do / /
'o na lung bar ma las skyes bu dam pa'i 'gro ba bdun gsungs pa ji lta bu zhe na /
de ni gzugs su nyer 'gro'i phyir mi 'ong ba dgu po de las gong du 'pho ba gsum du ma phye bar bgrangs pa las ni skyes bu dam pa'i 'gro ba bdun du 'dod pa yin no / /
gong 'pho mi 'byed pa ci zhe na /
de ni bsam gtan spel ma spel dang /
khams gcig dang gnyis su 'gro ba dang /
'phar ba la sogs pa shin tu mang bas bdul bya'i blo 'khrug bsam phye zhes so / /
ci'i phyir slob pa'i nang na 'di dag kho na dam par brjod ce na /
las dam pa dge ba la 'jug pa'i phyir dang /
'dod pa la 'dod chags dang bral bas mi dge ba spangs pa'i phyir /
dam min mi dge ba la mi 'jug pa'i phyir dang /
'gro ba 'di dag tu son pa phyir mi 'ong pa'i phyir de dag kho na skyes bu dam pa'i 'gro ba yin gyi so so'i skyes bo dang slob pa chags bcas la ni de dag med pa'i phyir dang /
mi slob pa'i 'phags pa dag dam pa yin kyang khams gong mar 'gro ba ma yin pa'i phyir ro / /
'o na mdo las /
skyes bu dam pa gang zhe na /
slob ba'i yang dag pa'i lta ba nas ting nge 'dzin gyi par dang ldan pa'o zhes gsungs pa ji ltar zhe na /
de ni srog gcod pa nas chang 'thung pa'i bar sdig pa lnga po gtan mi byed ba'i sdom pa thob pa'i phyir dang /
sdig pa gzhan yang mthong spang dang 'dod pa'i sgom spang ci rigs pa spangs pas phal cher spangs pa'i phyir de tsam gyis rnam grangs pa'i dam par bshad pa yin la /
'dir ni rnam grangs ma yin pa'i dam par bstan pa'i phyir ro / /
gal te 'dod par tshe dang po la 'phags pa'i bden pa mthong ba tshe rjes nas phyir mi 'ong thob pa la'ang bar ma dor mya ngan las 'da' ba la sogs pa'i dbye ba yod dam zhe na /
med de /
gang zhig 'dod par tshe yongs su gyur pa'i 'phags pa de ni gzugs la sogs pa'i khams gzhan du 'gro ba med de phyir mi 'ong thob pa'i tshe de la mya ngan las 'da' ba'i phyir ro / /
de yang 'dod pa sdug bsngal mang bas skyobs so / /
de la 'dod par tshe yongs su gyur pa'i 'phags pa zhes bya ba ni 'dod par tshe dang po la rgyun zhugs sam lan cig phyir 'ong thob ste shi 'phos nas slar yang tshe gnyis par 'dod par skyes pa'o / /
de ni khams gzhan du 'gro @# / /
ba ma yin te /
'dod pa sdug bsngal mang bas sdug bsngal gyis shin tu skyo zhing yid 'byung bas tshe de nyid dam /
yang na tshe gnyis pa la 'dod par skyes te phyir mi 'ong thob par byas nas dgra bcom thob par byed pa'i phyir ro / /
gzugs kyi tshe yongs su gyur pa'i phyir mi 'ong ba ni res 'ga' khams gzhan gzugs med du yang 'gro ste gong du 'pho ba srid rtse'i mthar thug bar 'gro ba bzhin no / /
'o na brgya byin gyis zhus ba'i mdo las /
brgya byin gyis /
bdag ni tha mar nyams na lha gang 'og min zhes /
rnam par grags pa der ni skye bar 'gyur bar shog /
bcom ldan bdag ni rgyun zhugs bde gshegs rgyun zhugs te /
'di ni mthar gyis pa'i 'bras bu la dka' bar bshad pas chags bral sngon 'gro'i phyir mi 'ong gong du 'gro bar srid par gsal lo zhes sher 'od gsung ngo / /
zhes rang nyid rgyun zhugs yin par yang bshad cing /
de nas mir skyes nas mya ngan las 'da' bar gyur cig /
der myang 'das ma thob na gzugs khams su skye bar gyur cig ces /
de nas gzugs khams su skye bar smon lam btab la /
ston pas kyang /
legs so brgya byin bag yod par ni gnas par gyis zhes gsungs nas dgag pa ma mdzad pa'i phyir de dang 'gal te /
brgya byin ni mir skyes na 'dod par tshe yongs su gyur pa'i 'phags pa yin pa'i phyir ro zhes na /
de ni brgya byin gyis chos mngon pa ma shes pa'i phyir yin la /
ston pas ma bkag pa ni brgya byin 'chi ltas kyi skyo ba las dga' bar bya ba'i phyir ca yin ? gyi smad pa'i phyir ni ma yin no zhes bye brag tu smra ba 'chad do / /
'dod par tshe yongs su gyur pa'i 'phags pa de dang khams gong ma gnyis por skyes pa'i 'phags pa rnams ni yongs su nyams par mi 'gyur te /
lam mngon du 'gyur ba dang mthun pa'i lam gyi rten lus khyad par can thob pa'i phyir yongs su mi nyams pa dang /
skye ba du mar lam la 'dris par byas pas shes rab la sogs pa'i dbang po rnams kyi rgyu mthun gyi 'bras bu khyad par can du gyur pas dbang po 'pho ba'ang med pa'i phyir ro / /
de nyid kyis na dbang po yongs su smin pas dbang po 'pho ba'ang mi rten la khams gzhan du yang mi 'gro'o / /
ci'i phyir slob pa chags bcas ngag bar ma dor mya ngan las mi 'da' zhe na /
slob dpon ni khams gong ma'i gnyen po rnams ma 'dris pas mngon sum du mi 'gyur ba'i phyir dang /
nyon mongs pa'i phra rgyas rnams shin tu chung ba ma yin pa'i phyir chags bral kho na la bshad pa yin no zhes bzhed do / /
bye brag tu smra ba rnams na re 'dod pa'i khams las 'da' bar dka' ba'i phyir te /
mya ngan las 'da' bas ni 'dod pa'i mi dge ba dang khams gong ma'i bsgribs la lung ma bstan gyi nyon mongs pa thams cad spangs pa dang /
khams gsum las 'da' ba dang /
dge sbyong gi tshul gyi 'bras bu rgyun zhugs kyis gsum mam phyir 'ong gis gnyis thob pa la sogs pa bya ba mang po zhig bya dgos pa la de dag dka' ba'i phyir bar mdo pas mi nus so zhes zer ro / /
'o na bsam gtan spel nas 'og min 'gro zhes bshad pa ji ltar spel zhe na /
spel ba ni bsam gtan zag bcas dang zag med spel ba ste /
de yang dang por ni bsam gtan bzhi pa 'i dngos gzhi spel bar byed de /
de ni skyon brgyad las grol bas mchog yin pa'i phyir ro / /
de yang dang por dgra bcom mam phyir mi 'ong yang rung bsam gtan bzhi pa zag med rgyun ldan dang /
de yang zag bcas rgyun ldan dang /
yang zag med rgyun ldan te rgyun dang ldan par spel la /
de nas snga ma ltar skad cig ma gnyis gnyis pa spel nas sgom ste de dag ni sbyor ba yin no / /
gang gi tshe zag med kyi skad cig ma gcig dang zag bcas kyi skad cig ma gcig dang yang zag med kyi skad cig ma gcig ste /
de ltar skad cig ma gsum ni bsres nas snyoms par 'jug nus pas de'i tshe spel ma'i dngos gzhi grub pa yin te /
skad cig ma de la dang po gnyis ni bar chad med lam dang gsum pa ni rnam grol gyi lam lta bu yin no zhes bye brag tu smra ba 'dod do / /
slob dpon ni skad cig ma spel ba ni sangs rgyas ma gtogs pas mi nus pa'i phyir ro / /
rgyun spel ba la rung ngo zhes 'dod do / /
de ltar dang po bsam gtan bzhi pa spel nas phyis goms nas dang po la sogs pa'i dngos gzhi'ang spel bar byed do / /
rten ni de yang dang por 'dod khams kyi gling gsum du spel bar byed la phyis nyams pa dag gis ni gzugs su yang spel bar byed do / /
spel ba'i dgos pa ni gsum @# / /
ste /
phyir mi 'ong ba dbang po rnon po rnams ni gnas gtsang mar skye bar bya ba'i phyir dang /
mthong ba'i chos la bde bar gnas par bya ba'i phyir gnyis bo de'i don du /
spel bar byed kyi de dag las nyams pa mi srid pas nyon mongs pas 'jigs pa'i phyir ni ma yin no / /
rtul po rnams ni de dag gi steng du nyon mongs pas 'jigs ba'i phyir yang ste /
ro myang ba dang mtshungs par ldan pa'i bsam gtan thag bsring ba'i sgo nas 'bras thu ? las mi nyams par bya ba'i phyir ro / /
dgra bcom pa dbang po rnon po ni gzhan gnyis mi 'byung bas /
mthong ba'i chos la bde bar gnas pa kho na'i ched du /
dang /
rtul po ni mthong chos la bder gnas dang 'bras bu las mi nyams pa'i ched du spel te de /
'bras bu las nyams pa'i rkyen nyon mongs pas 'jigs pa'i phyir yin no / /
rgyun zhugs dang phyir 'ong gis ni spel ba mi srid de /
de dag gis bsam gtan gyi dngos gzhi ma thob pa'i phyir ro / /
yang ci'i phyir gnas gtsang ma lngar nges she na /
rgyu spel ma sgom pa de ni zag med gnyis gnyis kyi bar du zag bcas re re spel ba'i chung ngu gsum spel dang /
'bring drug dang /
chen po dgu dang /
shin tu chen po bcu gnyis dang /
shin tu ches chen po bco lnga spel du sgom pa rnam pa lnga yin pa'i phyir rim pa ltar 'bras bu gnas gtsang ma'i skye ba'ang mi che ba la sogs pa lnga kho na yin no / /
de dag tu skye ba ni zag bcas kyi rdzogs byed kyi dbang gis skye ba yin gyi 'phen byed min no zag med ni srid pa'i gnyen po yin pas 'phen byed ma yin no / /
drug spel man chad kyi zag med ni bskyar nas sgom pa'o / /
gang spel ni dad sogs che 'bring lngas da dag tu skye bar 'dod do / /
btsun pa dpal len na re /
gnas gtsang ma dang po dad pa'i dbang po lhag pa nas lnga pa shes rab lhag pa'i bar lnga yin pas lngar nges so zhes zer ro / /
slob dpon gang spel na re de ni mi rigs te /
dad pa la sogs pa lnga char yang rtswa sbams pa'i tshul du rnam pa lngar byas te chung ngu la sogs pa rnam pa lngar phye ba'i phyir gnas gtsang ma lngar nges pa yin gyi re re lhag pa ni ma yin no zhes zer ro / /
'gog pa thob pa'i phyir mi 'ong ma ni mya ngan las 'das pa dang 'dra ba'i sems zhi ba mngon du byed nus pa'i phyir lus kyis mngon sum du byed pa zhes bya bar 'dod de /
'gog pa la snyoms par zhugs pa na sems med pas lus la brten nas skye ba'i phyir lus kyis mngon sum du byed pa'o / /
slob dpon ni 'gog pa la snyoms par zhugs pa'i dus na de dang mthun pa'i lus kyis 'gog pa thob pa mngon sum du byed pa'i phyir dang /
de las langs pa na rnam shes dang bcas pa'i lus zhi ba thob pas kye ma 'gog pa'i snyoms 'jug ni myang 'das dang 'dra bar zhi ba yin no snyam du langs pa'i sems kyis de so sor yang dag par myong ba'i shes pas mngon sum du byed pas na lus kyis mngon sum du byed pa zhes bya'o zhes bzhed do / /
'o na ci'i phyir mdo las slob pa bco brgyad ces gsungs pa der lus kyis mngon sum du byed pa ma gsungs she na /
slob par 'jog pa'i rgyu zag med kyi bslab pa gsum dang de'i 'bras bu bral ba'i rang bzhin yin pa la 'gog pa'i snyoms 'jug ni spong lam gyi rang bzhin ma yin pas slob pa'ang ma yin la /
bral ba'i rang bzhin so sor brtags 'gog ma yin pas slob pa'i 'bras bu'ang ma yin pa'i phyir ro / /
de la slob pa bco brgyad ni mdo las /
bcom ldan 'das la khyim bdag mgon med zas sbyin gyis zhus pa /
gtsun pa 'jig rten na yon gnas du zhig mchis lags /
bka' stsal pa /
khyim 'dag yon gnas ni gnyis te /
slob pa dang mi slob pa'o / /
khyim bdag de la slob pa ni bco brgyad do / /
mi slob pa ni dgu'o / /
slob pa bco brgyad gang zhe na /
rgyun du zhugs pa'i 'bras bu mngon du bya ba'i phyir zhugs pa nas dgra bcom pa'i 'bras bu mngon du bya ba'i phyir zhugs pa'i bar bdun dag dad pas rjes su 'brang ba dang /
chos kyi rjes su 'brang ba dang /
dad bas mos ba dang /
mthong bas thob pa dang /
rigs nas rigs su skye ba dang /
zhugs gnas zung gsum ya gcig dang /
rno rtul zung gnyis rigs su skye / /
che gcig phyir mi 'ong lnga ste / /
yon gnas slob pa bco brgyad do zhes mkhan chen pas sdom tshig mdzad de /
bar chad gcig pa dang /
bar ma dor yongs su mya ngan las 'da' ba nas gong du 'pho ba'i bar lnga ste de dag ni slob pa bco brgyad yin no / /
mi slob ba dgu gang zhe na /
yongs su nyams pa'i chos can dang /
'chi bar sems pa'i chos can dang /
rjes su bsrung ba'i chos can dang /
gnas pa las mi bskyod pa dang /
@# / /
rtogs pa'i skal ba can dang /
mi g.yo ba'i chos dang /
yongs su mi nyams pa'i chos can dang /
shes rab kyis rnam par grol ba dang /
gnyis ka'i cha las rnam par grol ba ste /
de dag ni mi slob pa dgu yin no zhes 'byung ba rnams so / /
bzhi pa dgra bcom pa 'chad pa la zhugs pa dang /
gnas pa gnyis las dang po ni phyir mi 'ong ba de nyid bsam gtan dang po'i rnam pa gcig las 'dod chags dang bral ba nas bzung ste srid pa'i rtse mo'i nyon mongs pa'i cha brgyad kyi bar du zad pa ni dgra bcom pa nyid la zhugs pa yin no / /
der ma zad srid rtse'i nyon mongs pa dgu pa spong ba'i bar chad med pa'i lam la gnas pa de yang dgra bcom la zhugs pa yin no / /
dgu pa'i bar chad med pa'i lam de ni rdo rje lta bu'i ting nge 'dzin yin te /
khams gsum gyi phra rgyas 'joms par nus pa'i phyir dang /
de ni mi mthun phyogs kyis gzhom par mi nus pa'i phyir ro / /
rdo rje lta bu'i ting nge 'dzin de yang sa'i sgo nas dbye na dgu ste /
bsam gtan gyi sa drug dang /
gzugs med dang po gsum la brten pa'i phyir ro / /
sngar gyi lam thams cad kyi skal mnyam gyi rgyu rgyas bas bar chad med lam thams cad las nus pa che ba'i bar chad med lam yin pa'i phyir ro / /
dmigs pa'i sgo nas dbye na bzhi ste /
bden bzhi la dmigs pa'i phyir ro / /
rnam pa'i sgo nas dbye na bcu drug ste /
bden bzhi'i mi rtag pa la sogs pa rnam par byed pa'i phyir ro / /
sa dang dmigs pa dang rnam pa gsum char gyis dbye na ni rnam pa shin tu mang ste /
mi lcogs med la brten pa'i rdo rje lta bu de nyid 'og sa'i zag bcas la mi dmigs kyi srid rtse kho na'i sdug bsngal dang kun 'byung la dmigs pa'i rjes shes phyogs kyi rnam pa brgyad yin te srid rtse'i sdug bsngal la mi rtag pa la sogs pa rjes su shes pa'i rnam pa bzhi dang /
kun 'byung la rgyu la sogs pa rjes su shes pa'i rnam pa bzhi yin pa'i phyir ro / /
'gog pa'i bden pa la dmigs pa ni sum cu rtsa drug yin te /
sa thams cad kyi 'gog pa la dmigs pa srid pas 'dod pa'i 'gog pa la dmigs pa'i chos shes bzhi dang sa gong ma brgyad kyi 'gog pa la dmigs pa'i rjes shes bzhi tshan brgyad yin pa'i phyir ro / /
lam la dmigs pa ni rgam pa brgyad yin te /
'dod pa'i lam la dmigs pa'i chos shes bzhi dang /
gong ma'i lam spyi la dmigs pa'i rjes shes bzhi yin pa'i phyir ro / /
de ltar na bsam gtan dang po'i nyer bsdogs kyis bsdus pa'i rdo rje lta bu'i ting nge 'dzin ni lnga bcu rtsa gnyis yin no / /
de bzhin dus lhag ma lnga la brten pa'ang shes par bya'o / /
gzugs med dang po gsum gyis bsdus pa ni rim pa bzhin du nyi shu rtsa brgyad dang rtsa bzhi dang nyi shu yin te /
de dag ni 'dod pa'i lam dang sa 'og ma'i 'gog pa la'ang mi dmigs pa'i phyir dang lam ni phan tshun rgyu yin pas /
sa drug sa dgu'i lam ni de'i /
|spyod yul can gyi yul yin no zhes 'byung bas 'og ma gzugs khams pa'i gnyen po lam spyi la dmigs pa'i phyir ro / /
de ltar na bsam gtan sa drug gis bsdus pa la sum brgya bcu gnyis dang /
gzugs med dang po gsum la bdun cu rtsa gnyis te bsdoms pas sum brgya brgyad cu rtsa bzhir 'gyur la /
de dag rigs drug dang dbang po gsum gyis bsgyur na drug stong dgu brgya rtsa bcu gnyis su 'gyur ro / /
chos mngon pa ba gang dag lam gyi bden pa'ang 'gog pa'i bden pa dang 'dra bar sa re re la dmigs par 'dod pa ltar na gong ma'i lam spyi la dmigs pa'i rjes shes bzhi mi 'byung bas sa dgu'i lam bden la dmigs pa'i chos shes bzhi dang rjes shes sum cu rtsa gnyis te bsam gtan sa drug po re re la brgyad cu brgyad cu ste /
bsdoms pas bzhi brgya brgyad cu dang /
gzugs med med dang po gsum la rang sa dang gong sa'i lam bden pa dmigs pa bcu gnyis dang brgyad dang bzhi bsnan pas go rim bzhin du bzhi bcu dang sum cu rtsa gnyis dang nyi shu rtsa bzhi yin pas dgu bcu rtsa drug tu 'gyur bas thams cad bsdoms na lnga brgya bdun cu rtsa drug tu 'gyur la /
de dag snga ma ltar rigs dang dbang po'i bye brag gis drug 'gyur dang sum 'gyur du bsgyur na rdo rje lta bu khri sum brgya dang drug cu rtsa brgyad du 'gyur ro zhes shes par bya'o / /
rdo rje lta bu'i dmigs pa sdug bsngal dang kun 'byung ni srid pa'i rtse mo pa kho na yin la 'gog lam ni spang bya'i dbang gis sa dgu char gyi yin no / /
zhes bya ba ni grub pa'i mtha' las yin te /
bsgom pa'i lam la 'gog pa'am / /
@# / /
lam la chos shis gang yin de / /
khams gsum gyi ni gnyen po yin zhes 'byung ba'i phyir ro / /
gnyis pa ni srid rtse'i sgom spang rnam pa dgu po de rdor ting gis zad pa'i thob pa dang de zad pa shes pa'i rnam grol gyi lam lhan cig tu skye ste /
'di ni rnam grol tha ma yin no / /
de'i tshe 'phags pa de mi slob pa zhes kyang bya /
dgra bcom pa'i 'bras bu la gnas pa zhes kyang bya ste /
'bras bu thob par bya ba'i phyir bslab pa gsum la slob mi dgos pa'i phyir dang /
rang don rdzogs nas gzhan gyi don byed pa dang /
so so'i skye bo dang slob pa thams cad kyis mchod par 'os pa'i zad pa shes pa skyes pa /
phyir dang /
khams gsum gyi nyon mongs pa thams cad pham par byas pa'i phyir ro / /
sngar bshad pa'i 'phags pa gzhan bdun ni slob pa yin te /
zag pa zad par bya ba'i phyir bslab pa gsum la rtag tu slob pa'i phyir ro / /
so so'i skye bo rnams ni slob pa ma yin te /
bden pa yang dag pa ji lta ba dgra bcom la dbye na dus kyi rnam grol ni rigs kyis lnga'o / /
dbang pos gsum mo / /
rten gyis nyer dgu ste spyir bzhi brgya dang sum cu rtsa bdun no / /
dus mi sbyor ni rigs kyis dbyer med la /
dbang po dang rten gyis bsgyur bas brgyad cu gya bdun no / /
shes rab kyis rnam grol la'ang dbang pos gsum / /
rigs kyis drug /
rten gyis nyer dgu ste /
spyir lnga brgya dang nyi shu rtsa gnyis so / /
gnyis ka'i cha las rnam grol yang de bzhin no / /
bzhin mi shes pas shes rab kyi bslab pa med pa'i phyir dang /
bslab pa gzhan gnyis kyang gtong ba'i phyir ro / /
de'i phyir kun du rgyu zhi byed kyis zhus pa'i mdo las /
go'u ta ma slob ba zhes brjod pa ci'i phyir slob pa slob pa zhes bya zhe na /
zhi byed bslab pa la slob cing bslab pa la slob pas na de'i phyir slob pa zhes bya'o zhes lan gnyis su bzlas te gsungs so / /
'phags pa ni slob pa cung zad gtong yang thams cad gtong ba mi srid de 'phags pa mnyam par ma bzhag kyang slob pa'i bsam pa mi 'dor ba'i sgo nas der brjod de 'gron po lam na 'dug pa bzhin no yang slob pa gsum gyi thob pa dang yang ldan pa'i phyir ro / /
slob pa'i chos ni mthong sgom mo / /
mi slob pa'i chos ni mi slob lam mo / /
mya ngan las 'das pa ni slob mi slob gnyis ka ma yin te /
de ni so sor brtags 'gog yin na so so'i skye bo dang slob mi slob thams cad la ci rigs par ldan pa'i phyir ro / /
de ltar na nyan thos 'phags pa mthar gyis pa'i gang zag ni zung bzhi ya brgyad kho na yin la /
de dag kyang ming gis brgyad yin gyi rdzas su ni mthar gyis pa la zhugs pa dang po dang 'bras bu la gnas pa bzhi dang lnga yin te /
zhugs pa phyi ma gsum ni 'bras bu la gnas pa dang po gsum la btags pa yin pa'i phyir ro / /
chags bral sngon 'grol phyir mi 'ong khyad par can nyid dgra bcom la bzhugs pa'ang yin la zhugs pa snga ma gsum dang 'bras gnas bzhi ste bdun du 'gyur ro / /
ming gis brgyad du rnam par bzhag pa'ang mthar gyis thob pa'i dbang du byas pa yin gyi 'dod chags dang bral ba sngon du 'gro ba la ni ma yin te /
phal cher dang 'dod pa las 'dod chags dang bral ba bden pa mngon rtogs skad cig bco lnga dang bcu drug pa thob pa ni rim pa ltar phyir 'ong dang phyir mi 'ong la zhugs gnas kho na yin gyi rgyun zhugs dang phyir 'ong zhugs gnas ma yin pa'i phyir ro / /
gsum pa khyad par gyi chos 'chad pa na sa dang lam gyi khyad par dang /
zad pa dang mi skye ba shes pa'i khyad par dang /
'bras bu'i rnam par bzhag pa'i khyad par dang /
chos kyi 'khor lo'i khyad par dang /
khams dang dbye ba'i khyad par dang /
rigs dang nyams pa'i khyad par dang /
dbang po 'pho ba'i khyad par bdun las dang po ni gal te 'phags pa dag sa dang sa las 'dod chags dang bral na gnyen po gang gis sa gang las 'dod chags dang 'bral zhe na /
'di ltar sgom pa'i lam ni 'jig rten dang de las 'das pa gnyis las 'jig rten las 'das ba'i lam gyis srid pa'i rtse mo las 'dod chags dang bral bar 'gyur gyi 'og sa dman zhing gong ma med la rang nyid gnyen por mi 'gyur bas te de yi nyon mongs rgyas par 'gyur bas 'jig rten pas ni ma yin te /
gal te yin na dang po nas grol bar thal ba'i phyir ro / /
srid rtse las gzhan pa'i sa brgyad po thams kho na cad las ni 'jig rten dang de las 'das pa'i lam rnam pa gnyis kyis ci rigs par 'dod chags dang bral bar 'gyur te /
'jig rten pa ni gong ma'i nyer bsdogs dang /
'jig rten las 'das pa ni bden pa'i rnam pa can rang sa dang 'og sa'i lam mthong zin sgom pa'o / /
bral thob kyi bye brag ni /
zhi gnas spyad pa 'jig rten pa'i lam gyis 'dod chags dang bral ba'i 'phags pa la rnam pa re re zhing bral ba'i thob pa ni 'jig rten pa dang 'jig @# / /
rten pa las 'das pa rnam pa gnyis gnyis skye bas byis pa ltar spangs pa slar ldog par mi 'gyur ro / /
sde pa kha cig na re 'jig rten las 'das ba'i lam gyis kyang bral ba'i thob pa zag bcas dang zag med gnyis ka 'dren bar snga ma dang 'dra /
te /
gal te des 'jig rten pa'i bral thob mi 'dren na sngon 'jig rten las 'das pa'i lam gyis ci yang med pa'i skye mched las 'dod chags de yang nyon mongs spong ba'i bya ba gcig yin pa'i phyir ro / /
dang bral ba'i phyir mi 'ong dbang po rtul po zhig bsam gtan gyi sems la brten nas dbang po rnon por 'pho ba na lam snga ma zad par btang pa'i phyir dang /
'jig rten pa'i bral thob kyang med pa'i phyir nam mkha' mtha' yas la sogs pa gong ma'i sa brgyad kyi nyon mongs pa dang ldan par 'gyur te /
de 'dra ba'i 'phags pa des 'jig rten las 'das ba'i bral thob btang ba la gong ma'i nyon mongs pa mi ldan pa'i phyir 'jig rten pa'i bral ba'i thob pa yod do zhas zer ro / /
thal ba de ni mi 'gyur te /
dper na khyed rang ltar na 'jig rten las 'das pa'i lam gyis srid pa'i rtse mo'i phyed ni de dag gis bral thob zag med btang la zag bcas med pa'i phyir /
des na /
mtshon pa ste nyon mongs pa brgyad pa man chad ci rigs pa las rnam par grol ba'i 'phags pa phyir mi 'ong ba dbang po rtul po bsam gtan la brten nas dbang po 'pho ba la srid rtse'i gnyen po 'jig rten pa'i lam med pa'i phyir 'jig rten pa'i bral thob kyang med la /
'jig rten las 'das pa'i bral thob kyang bsam gtan la brten nas dbang po 'phobs btang bas bral thob gnyis ka med kyang srid rtse'i nyon mongs mi ldan par 'dod pa bzhin dang /
yang dper na bsam gtan dang po las gong du bsam gtan gnyis pa la sogs par skyes pa'i byis pa rnams la'ang bsam gtan gtogs pa'i dge ba ni /
sa 'phos nyams pa dag gis gtong zhes pas 'dod pa'i nyon mongs spangs pa'i bral thob gnyis ka skye ba'i sa 'phos bas btang na /
med kyang 'dod pa'i nyon mongs mi ldan pa bzhin 'dir yang gong ma'i nyon mongs dang mi ldan te 'di ni gnod ba'i dpe gnyis pa yin no / /
'dir yang 'phags pa 'jig rten las 'das pa'i lam gyis gzugs med las 'dod chags dang bral ba bsam gtan la brten nas dbang po 'pho ba dag la gong ma'i nyon mongs mi ldan pa ni sa bon spangs pa'i phyir yin la /
bsam gtan dang po la sogs par skyes pa la 'dod pa la sogs pa 'og ma'i nyon mongs mi ldan pa ni sa bon yod kyang mngon du 'gyur pa'i rkyen ma tshang bas yin gyi bral ba'i thob pa yod pas ni ma yin no zhes mdo sde pa la sogs pa 'dod do / /
'phags pa ni sa 'phos pas bral thob zag bcas gtong yang /
zag med ni 'bras bu thob sbyangs nyams pa las zhes pa'i rgyu med par mi gtong ngo / /
'o na sa gang gis sa gang las 'dod chags dang 'bral zhe na /
de la zag med bsam gtan dang po'i nyer bsdogs mi lcogs pa med pa yis ni snyobs che zhing rang gong dang 'og sa las kyang 'dod chags dang 'bral nus pas sa dgu po thams cad las 'dod chags 'bral bar 'gyur ro / /
gal te nyer bsdogs la brten nas 'og sa las 'dod chags dang 'bral na rnam grol gyi lam tha ma de thams cad du nyer bsdogs kyi ngo bor skye'am 'on te dngos gzhi'i ngo bor skye zhe na /
gang zhig skye ba'i sa dgu la /
'dod pa dang bsam 'ogs ste 'dod pa la 'di zag bcas dang zag med gnyis las gzhan pa'i gnyen po med la /
pa gzhan gyi la 'di las gzhan yang yod do / /
gtan dang po dang gnyis pa ste sa gsum gyi nyon mongs pa las nyer bsdogs kyis rgyal ba la ni gang zag de gal te dbang po rnon po yin na bsam gtan gyi dngos gzhi las rnam grol gyi lam tha ma skye ste /
nyer bsdogs kyi tshor ba btang snyoms de dngos gzhi'i yid bde dang bde bar spo nus pa'i phyir dang nyer bsdogs la dga' ba chung ba'i phyir ro / /
'on te dbang po rtul po yin na ni nyer bsdogs las mtha'i rnam grol gyi lam dgu pa skye'i dngos gzhi las ni ma yin te /
bsam gtan gsum na ni nyer bsdogs dang dngos gzhi tshor ba tha dad pas tshor ba spo bar mi nus pa'i phyir dang btang snyoms kyi rjes su bde ba ? dang yid bde skye dka' ba'i phyir ro / /
sa gsum gyi gong ma bsam gtan gsum pa la sogs pa las 'dod chags dang 'bral ba bzhi pa yan chad kyis ni nyer bsdogs las rnam grol tha ma skye ba min gyi 'on kyang sa de dag gi dngos gzhi las skye ste /
nyer bsdogs dang dngos gzhi tshor ba btang snyoms su tha dad med pa'i phyir rtsol ba la ma ltos par dngos gzhi skye ba'i phyir ro / /
de yang sngar 'dod chags dang bral @# / /
ba'i sa la gus pa'i phyir ro / /
'on kyang 'og sa'i dngos gzhi la ma yin te /
de'i nyer bsdogs kyis 'dod chags dang bral zin pas so / /
zag med kyi sa dang pos 'dod chags dang bral ba'i tshul bshad zin nas lhag ma bshad pa ni 'phags pa ste zag med kyi sa lhag ma brgyad kyis ni rang sa dang gong sa'i nyon mongs pa las rgyal bar 'gyur gyi 'og sa las ni ma yin te /
nyer bsdogs kho nas rgyal zin pa'i phyir ro / /
de la 'phags pa brgyad ni bsam gtan dang po'i nyer bsdogs ma gtogs pa rnams te /
sa de dag gi bar chad med pa dang rnam grol gyi lam rnams ni mi rtag pa la sogs pa bden pa'i rnam pa can du skyes pa dag yin no / /
'o na 'jig rten las 'das pa'i lam bden pa'i dmigs rnam can yin na 'jig rten pa'i lam gang zhe na /
'jig rten pa'i bar chad med pa'i lam ni go rim bzhin du gong sa las ltos nas mngon par 'du byed pa shin tu ches chen pos bsgrub par bya ba yin pas rags pa dang /
sogs pa'i sgras gzung pa gnas ngan len shin tu ches mang bas mi mthun par gyur pas tha pa ngan pa dang /
rtsig pas rtsig ba de nyid las nges par mi 'byung ba ltar sa de nyid kyis sa de nyid las nges par mi 'byung bas rtsig pa stug po lta bur lta ba'i rnam pa can dang 'og ma'i spyod yul can te sa 'og ma la dmigs pa yin no / /
rnam par grol ba'i lam ni go rim bzhin du snga ma las bzlog pa zhi ba dang /
sogs pa gya nom pa dang /
nges par 'byung ba'i rnam pa can dang /
gong ma'i spyod yul can te sa gong ma la dmigs pa yin no / /
gnyis pa ni 'o na zad pa shes pa'i mjug thogs su shes pa gang skye zhe na gal te dgra bcom pa dbang po rnon po mi g.yo ba'i chos can zhig yin na ni mi nyams pas zad pa shes pa las mi skye ba'i blo gros te shes pa skye la /
gal te mi g.yo ba'i chos can min na ni zad pa shes pa las zad pa shes pa 'i rgyun tsam kho na'am /
yang na mi slob pa'i yang dag pa'i lta ba skye'i mi skye ba shes pa ni ma yin te /
nyon mongs pa skye ba'i skabs yod pas nyams pa srid pa'i phyir dang /
mi skye ba shes pa las nyams pa med pa'i phyir ro / /
mi slob pa'i yang dag ba'i lta ba de ni dgra bcom pa thams cad la skye ste /
mi g.yo ba'i chos can la'ang res 'ga' mi skye ba shes pa las mi skye ba shes pa kho na dang /
res 'ga' mi slob pa'i yang dag pa'i lta ba skye ba'i phyir ro / /
gsum pa ni gal te dge sbyong gi tshul gyi 'bras bu bzhi zhes brjod na dge sbyong ni gang /
tshul ni gang /
'bras bu ni gang zhe na /
dge sbyong ni nyon mongs pa ci rigs par gtan du zhi ba'i rgyud de /
'phags pa'i gang zag yin la /
nyon mongs pa gtan du zhi bar byed pa'i thabs dge sbyong gi tshul ni dri ma med pa'i bar chad med lam ste rnam grol gyi lam ni dge sbyong gi tshul gyi 'bras bu yin pa'i phyir ro / /
de'i phyir lung bar ma las /
ji ltar na dge sbyong du 'gyur zhe na /
'dis sdig pa mi dge ba'i chos yang srid par kun nas nyon mongs pa can nad dang bcas shing rnam par smin pa sdug bsngal ba ma 'ongs pa'i skye ba nas 'chi ba'i bar rnams zhi bar byas pa ste /
'di ltar na dge sbyong du 'gyur ro zhes gsungs pas zag med kyi lam yin gyi zag bcas kyis ni lci yang las grol yang nyes pa'i 'phro dang bcas pas /
gtan du zhi bar byed pa ma yin pa'i phyir ro / /
dge sbyong gi tshul de'i 'bras bu ni 'dus byas dang 'dus ma byas gnyis yin te de dag kyang dbye na re re la'ang brgyad cu rtsa dgu dgu'o / /
gang zhe na /
khams gsum gyi mthong spang las rnam par grol ba'i lam brgyad dang sgom spang dgu dgu brgyad cu rtsa gcig las rnam par grol ba'i lam brgyad cu rtsa gcig ste /
de ltar rnam grol gyi lam brgyad cu rtsa dgu dang /
de dag gi bar chad med pa'i lam yang brgyad cu rtsa dgu dang /
spang bya zad pa'i 'gog pa brgyad cu rtsa dgu rnams dang bcas pa ste /
de ltar na bar chad med pa'i lam brgyad cu rtsa dgu ni dge sbyong gi tshul yin la /
rnam par grol ba'i lam brgyad cu rtsa dgu ni dge sbyong gi tshul gyi 'bras bu 'dus byas dag yin te /
rgyu mthun rgyu dang 'dra ba'o zhes pa dang /
gang gi stobs kyis gang skye ba / /
'bras de skyes bu byed las skyes zhes 'byung bas bar chad med pa'i lam dang 'dra ba dang /
de'i stobs kyis skye ba'i phyir bar chad med pa'i lam gyi rgyu mthun dang skyes bu byed pa'i 'bras bu yin pa'i phyir ro / /
spang bya zad pa'i 'gog pa brgyad cu rtsa dgu ni dge sbyong tshul gyi 'bras bu 'dus ma byas dag yin te /
gang gi stobs kyis gang 'thob pa / /
de ni skyes bu byed pa'i 'bras zhes 'bras bu 'dus ma byas kyang bar chad med pa'i lam gyi skyes bu byed pa'i 'bras bu yin pa'i phyir ro / /
@# / /
de dag bsdus nas mdo las dge sbyong tshul gyi 'bras bu bzhir bshad do / /
de'i phyir slob dpon 'phags pas kyang /
dge sbyong gang zhe na /
nyon mongs pa zhi ba'i rgyud do / /
tshul gang zhe na /
lam snga ma'o / /
tshul gyi 'bras bu gang zhe na /
lam phyi ma dang 'dus ma byas so zhes bshad do / /
gal te de ltar 'bras bu rnam pa mang po yod na 'o na 'bras bu bzhir ji ltar gzhag ce na /
'bras bu mang mod kyi de dag mdo las 'bras bu bzhir rnam par bzhag pa ni rgyu mtshan rnam pa lnga dag srid pa'i phyir ro / /
lnga gang zhe na /
rgyun zhugs la sogs pa'i 'bras bu re rer 'jog pa la ni sngon gyi zhugs pa'i lam snga ma btang ba dang /
de las gzhan pa'i 'bras bu la gnas pa'i lam thob pa dang /
spang bya zad pa bsdoms pa'i thob pa gcig rnyed pa dang /
sdug bsngal la chos shes pa la sogs pa chos shes pa bzhi dang sdug bsngal la rjes su shes pa la sogs pa rjes su shes pa bzhi ste /
shes pa brgyad tshan thob pa ste cig car du ldan pa /
dang /
mi rtag pa la sogs pa ye shes kyi rnam pa bcu drug tshang bar thob pa'o / /
de la mthong lam skad cig ma bco lnga pa man chad zhugs pa dang po la ni rgyu mtshan lnga ga med pa'i phyir dang zhugs pa phyi ma gsum la ni rgyu mtshan phyi ma gnyis yod de yang zad pa sdom bzhi spangs pa so so ba rnams btang nas thams cad sdom pa'i bral thob zag med gcig rnyed pa ste /
'bras bu dang po la mthong spang gi zad pa sdom pa gcig rnyed pa dang /
gnyis pa la mthong spang dang 'dod pa'i sgom spang drug zad pa sdom pa la sogs pa'o / /
kyang snga ma gsum med pa'i phyir 'bras bur ma bshad do zhes bye brag tu smra ba 'dod do / /
nyan thos kyi sa las ni /
nyon mongs pa rnam pa bzhi spangs pa'i phyir /
gnyen po 'bras bu bzhi bzhag ste /
nyon mongs pa ngan song du 'gro bar 'gyur ba'i rgyu spangs pa'i phyir rgyun zhugs kyi 'bras bu bzhag go /
lha dang mi'i srid pas bsdus pa'i skye ba'i rgyun gyi nyon mongs spangs pa'i phyir lan cig phyir 'ong gi 'bras bu bzhag go /
'dod bar skye zhing phyir 'ong ba'i nyon mongs pa spangs shing lha'i srid pa kho na mngon par bsgrub pa'i phyir phyir mi 'ong gi 'bras bu bzhag go /
khams gsum gyi srid bar skye ba'i nyon mongs pa thams cad zad par spangs pa'i phyir dgra bcom pa'i 'bras bu bzhag go /
zhes 'byung ngo / /
kha cig 'bras bu dang po gnyis la gnas pa la'ang spangs pa bsdoms pa med de /
bral ba'i thob pa zag med dang / /
srid rtse nyams par byas pa dang / /
rgyu gnyis kun tu bcom pa'i phyir / /
yongs shes khams las 'das pa las zhes khams las 'das pa las spangs pa sdom par bshad pa la khams las 'das pa med pa'i phyir ro zhes 'chad pa ni ma yin te /
lung de ni yongs shes su 'jog pa'i rgyu mtshan yin pa'i phyir dang /
'grel pa las /
spangs pa bsdoms pa ni thams cad kyi thob pa gcig rnyed pa'i phyir ro zhes bya ba dang /
rgyu lnga po de dag ni 'bras bu re re la yod do zhes bshad pa'i phyir ro / /
gal te zag med kyi lam kho na dge sbyong gi tshul yin na chags bral sngon 'gros 'jig rten pa'i lam gyis 'bras bu bar pa gnyis thob pa srid pas de dag ji ltar dge sbyong gi tshul gyi 'bras bu yin zhe na /
'phags pa 'jig rten pa'i lam gyis thob pa'i 'bras bu bar pa gnyis ni chos can dge sbyong gi 'bras bu yin te /
lam gnyis kyi 'bras bu spangs pa'i thob pa rang rang gi 'bras bur bsdus pa gcig rnyed pa'i phyir dang /
sgom lam zag bcas kyi spangs pa kho na min gyi mthong lam zag med kyi spangs pa 'ang der bsris nas thob pa'i phyir dang /
'bras bu bar pa gnyis kyis bsdus pa'i zag med kyi thob pa gcig 'dzin pa'i phyir dge sbyong gi tshul gyi 'bras bu yin no / /
de nyid kyi phyir mdo las /
lan cig phyir 'ong ba'i 'bras bu gang zhe na /
kun du sbyor ba gsum spangs pa dang 'dod chags dang zhe sdang dang gti mug rnams bsrabs pa gang yin pa de yin no / /
phyir mi 'ong ba'i 'bras bu gang zhe na /
bral thob zag med kyi stobs kyis yongs su nyams pa'ang mi 'chi'o / /
'jig rten pa'i chags bral ba'i /
'phags la bral ba'i thob rnam gnyis zhes pa /
zag med gyi thob pa 'jig rten pa'i lam gyis skyes pa da ltar yod la /
'phags lam brgyad /
de'i stobs kyis ma 'ongs pa thob pas 'dus byas de la dge sbyong tshul gyi 'bras bur byas na yang mi 'gal lo / /
kun du sbyor ba tha ma'i cha dang mthun pa lnga spangs pa gang yin pa de yin no zhes gsungs te /
gal te spangs pa 'dren mar 'jug pa ma yin na 'bras bu de dag tu gzhag par mi nus te /
kun sbyor gsum dang kun sbyor tha ma'i cha mthun lnga'i phyogs gcig kun sbyor gsum po mthong lam gyis spangs pa'i phyir ro / /
des na spangs pa 'dren mar 'jug pa de skad du gsungs so / /
de'i phyir 'jig rten pa yis chags bral ba'i / /
'phags la bral ba'i thob rnam gnyis / /
zhes pas bral thob zag med de'i stobs kyis 'jig rten pa'i lam gyis thob pa'i spangs pa de 'dzin par @# / /
byed pas yongs su nyams kyang mi 'chi ste /
'bras las nyams pa 'chi ba med / /
ces 'gyur ba'i phyir ro / /
bzhi pa dge sbyong gi tshul du bshad pa bar chad med pa'i lam zag med rnam grol 'dus byas dang bcas pa gang yin pa de nyid ni sdig pa mi dge ba'i chos rnam pa du ma spangs bas tshangs pa dang /
nyon mongs pa spong ba'i zag med kyi lam yin pas tshangs pa'i tshul yang yin te /
brgya byin gyi mdo las /
bcom ldan 'das de ni tshangs pa zhes kyang bya /
zhi ba dang /
bsil bar gyur pa zhes kyang bya'o zhes kyang gsungs pa'i phyir ro / /
des na tshangs pa dang /
zhi ba dang /
bsil bar gyur pa zhes bya ba ni bcom ldan 'das yin te /
tshangs pa'i tshul zag med kyi lam bla na med pa dang ldan pa'i phyir dang /
nyon mongs pa tshangs pa dang zhi ba dang bsil ba'i phyir ro / /
tshul ni nyon mongs pa spong ba de'i thabs zag med kyi lam yin pa'i phyir ro / /
de ni tshangs pa'i 'khor lo'ang yin te /
'khor lo dang 'dra ba'i phyir dang tshangs pa bcom ldan 'das kyis bskor ba'i phyir ro / /
de la chos kyi 'khor lo ni mthong ba'i lam de nyid yin te /
myur bar 'gro ba dang /
sogs pas bsdus pa 'dor ba dang 'jug pa dang /
ma rgyal ba las rgyal bar byed pa dang rgyal ba rnal du 'god pa dang /
'phar ba dang 'bab pa zhes bya ba 'khor lo ra ni po che dang chos mthun pa'i phyir ro / /
de la mthong lam gyi ye shes skad cig ma bco lngas bden pa mngon par rtogs pa'i phyir ram skad cig ma snga ma snga ma'i rjes rjes thogs su phyi ma phyi ma myur du skye ba'i phyir dang /
bden pa'i dmigs pa dang ye shes kyi rnam pa dang dang bar chad med pa'i lam snga ma rnams 'dor ba'i phyir dang /
bden pa'i dmigs pa dang ye shes kyi rnam pa dang rnam grol gyi lam phyi ma rnams la 'jug pa'i phyir dang /
ma rgyal ba las rgyal bar byed pa ni bar chad med pa'i lam gyis mthong spang rnams kyi thob pa gcod pa'i sgo nas spong ba'i phyir ro / /
rgyal ba rnal du 'god pa ni rnam grol gyi lam gyis bral thob 'dzin pa'i phyir ro / /
'phar ba ni rnam grol gyi lam mam khams gong ma'i bden pa la 'jug pa'i phyir ro / /
'bab pa ni bar chad med pa'i lam mam 'dod pa'i bden pa la 'jug pa'i phyir ro / /
btsun par byangs sgrogs na re mthong lam 'phags lam yan lag brgyan ni 'khor lo'i rtsibs dang sogs kyis bzung ba lte ba dang mu khyud dang 'dra ba'i phyir chos kyi 'khor lo yin no / /
de la shes rab kyi bslab pa yang dag pa'i lta ba dang rtog pa dang rtsol ba dang dran pa rnams ni rtsi bas lta bu yin te /
phan tshun 'jug pa'i phyir dang /
mthong spang gcod pa'i phyir ro / /
yang dag pa'i ngag dang las kyi mtha' dang 'tsho ba rnams ni lte ba dang 'dra ste /
de dag ni tshul khrims kyi bslab pa yin pas de la brten nas sems kyi bslab pa ting nge 'dzin 'thob la de thob pas shes rab kyi bslab pa skye ba'i phyir ro / /
ting nge 'dzin ni mu khyud dang 'dra ste /
des gzhan dag nye bar 'dzin pa'i phyir ram /
dmigs pa la sems sdud pa'i phyir ro zhes zer ro / /
chos kyi 'khor lo mthong lam la zer ba yang mdo las /
bcom ldan 'das kyis lnga snge rnams la bka' stsal ba /
dge slong dag sngon ma thos pa'i chos rnams la 'di ni sdug bsngal 'phags pa'i bden pa'o zhes tshul bzhin du yid la byed pa na mig skyes so / /
shes pa dang rig pa dang blo skyes so / /
nga sngon ma thos pa'i chos rnams la 'di ni sdug bsngal kun 'byung ba'o / /
'di ni sdug bsngal 'gog pa'o / /
'di ni sdug bsngal 'gog bar 'gyur ba'i lam 'phags pa'i bden pa'o zhes tshul bzhin du yid la byed pa na mig skyes so / /
shes pa dang rig pa dang blo skyes so zhes bya ba dang /
dge slong dag nga sngon ma thos pa'i chos rnams la sdug bsngal 'phags pa'i bden pa de bdag gis mngon par shes pas yongs su shes par bya'o / /
kun 'byung spang bar bya'o /
'gog pa mngon du bya'o / /
sdug bsngal 'gog par 'gro ba'i lam 'phags pa'i bden pa de bsgom par bya'o zhes tshul bzhin du yid la byed pa na mig la sogs pa skyes so zhes bya ba dang /
de bzhin du dge slong dag nga sngon ma thos pa'i chos rnams la sdug bsngal 'phags pa'i bden pa de bdag gis mngon par shes pas yongs su shes so / /
kun 'byung spangs so / /
'gog pa mngon du byas so / /
lam bsgoms so / /
zhes tshul bzhin du yid la byed pa na mig la sogs pa skyes so zhes bya ba la sogs pa rgya cher gsungs nas /
chos kyi rnam grangs 'di bshad pa na tshe dang ldan pa kun shes ko'u Di n.ya dang lta brgyad khri la chos rnams la chos kyi mig rdul med cing dri ma dang bral ba skyes so / /
de nas bcom ldan 'das kyis @# / /
tshe dang ldan pa kun shes ko'u Di n.ya la bka' stsal pa /
kun shes ko'u Di n.ya khyod kyis chos kun shes sam /
bcom ldan 'das bdag gis chos kun 'tshal to / /
bde bar gshegs pa bdag gis chos kun 'tshal to zhes gsol ba dang /
sa bla ba'i gnod sbyin rnams kyis tshe dang ldan pa kun shes ko'u Di n.ya chos kun shes so zhes sgra bsgrags te /
grogs po dag bcom ldan 'das kyis yul ba ra na se drang srong lhung ba ri dwags kyi gnas 'dir chos kyi 'khor lo chos dang mthun pa dge sbyong nga ma bram ze'am lha'am bdud dam tshangs pa'am sus kyang 'jig rten na skye po mang po la phan par bya ba'i phyir chos dang mthun par ma bskor ba lan gsum du bzlas te rnam pa bcu gnyis pa bskor to zhes kun shes ko'u Di n.ya la mthong lam skyes pa na chos kyi 'khor lo bskor bar gsungs pa'i phyir ro / /
de la lan gsum du bzlas pa ni bye brag tu smra ba na re 'di ni sdug bsngal 'phags pa'i bden pa'o zhes sdug bsngal gyi ngo bo la bzlas pa gcig dang /
sdug bsngal yongs su shes bar bya'o zhes bya ba la bzlas pa gcig dang /
sdug bsngal yongs su shes so zhes mthar thug pa la bzlas pa gcig ste gsum mo / /
rnam pa bcu gnyis ni bzlas pa de dag re re la'ang sdug bsngal gyi ngo bo mngon sum du gyur pas mig dang /
the tshom med pas shes pa dang /
yang dag pa'i don shes pas rig pa dang /
rnam par dag pa'i phyir blo zhes ba bzhi bzhi dang /
de bzhin du bden pa gzhan gsum po re re la'ang bzlas pa gsum gsum dang /
bzlas pa re re la'ang mig skyes pa la sogs pa rnam pa bzhi bzhi yod pas rnam pa bcu gnyis bcu gnyis yin no / /
'o na ni bden pa bzhi po re re la'ang bzlas pa gsum gsum bcu gnyis dang /
bzlas pa re re la'ang rnam pa bzhi bzhi dang ldan pas rnam pa bzhi bcu rtsa brgyad yod pa'i phyir bzlas pa gsum dang rnam pa bcu gnyis su ji ltar 'gyur zhe na /
bden mod kyi bden pa re re la'ang bzlas pa gsum dang rnam pa bcu gnyis bar 'dra ba'i phyir lan gsum du bzlas te rnam pa bcu gnyis zhes brjod de dper na gnyis bstan pa dang gnas bdun la mkhas pa bstan pa bzhin no / /
de la gnyis bstan pa ni mdo las /
dge slong dag khyed la gnyis bstan par bya'i /
de legs par rab tu ston pa nyon la yid la zung zhig dang bshad do / /
gnyis gang zhe na /
mig dang gzugs rnams zhes bya ba nas yid dang chos rnams so zhes bya ba'i bar du sbyar te gnyis tshan drug yod kyang gnyis gnyis su chos mthun pa'i phyir gnyis su gsungs pa dang /
gnas bdun ni mdo las /
dge slong gnas bdun la mkhas pa ni chos 'dul ba 'di la myur du zag pa zad pa 'thob par 'gyur ro / /
bdun gang zhe na /
gzugs yang dag pa ji lta ba bzhin du rab tu shes so / /
gzugs kun 'byung ba dang /
gzugs 'gog pa dang /
gzugs 'gog par 'gyur ba'i lam dang /
gzugs kyi ro myang ba dang /
nyes dmigs dang /
nges par 'byung ba'ang yang dag pa ji lta ba bzhin rab tu shes so zhes pa dang /
de bzhin du tshor ba la sogs pa'i phung po la'ang sbyar nas bdun lnga gsum bcu rtsa lnga yod kyang bdun tshan du 'dra bas bdun du gsungs pa bzhin no / /
de la bden pa bzhi char gyi bzlas pa gsum gyis rim pa ltar mthong sgom mi slob ba'i lam gsum bstan to zhes zer ro / /
slob dpon ni de lta na mthong lam kho na chos kyi 'khor lo ma yin par 'gyur te /
bzlas pa gcig dang rnam pa bzhi las med pas lan gsum du bzlas pa dang rnam pa bcu gnyis ma tshang ba'i phyir ro / /
des na chos kyi rnam grangs de nyid chos kyi 'khor lo rab tu ston pa'i phyir chos kyi 'khor lo dang /
bzlas ba gsum dang rnam pa bcu gnyis kyi don rab tu ston pas lan gsum du bzlas pa dang rnam pa bcu gnyis dang /
gdul bya'i rgyud la de'i don shes par byed pa'i sgo nas gtod cing go bar byed pa'i phyir bskor ba'ang yin no / /
yang na mthong sgom mi slob pa'i lam gsum ga'ang gdul bya'i rgyud la 'jug pas chos kyi 'khor lo yin no / /
kun shes ko'u Di n.yas mthong lam thob pa na chos kyi 'khor lo bskor bar gsungs pa ni kun shes ko'u Di n.ya la sogs pa'i rgyud la mthong lam bskyed pa'i phyir dang por bskor bar brtsams pa'i phyir bskor ba zhes bya'o / /
bzlas pa gsum ni sdug bsngal 'phags pa'i bden pa'o zhes pa nas lam 'phags pa'i bden pa'o zhes pa'i bar ni bden bzhi'i rang gi ngo bo la bzlas pa dang /
sdug bsngal yongs su @# / /
shes bar bya'o zhes pa nas lam bsgom par bya'o zhes pa'i bar ni bya ba la bzlas pa dang /
sdug bsngal yongs su shes so zhes pa nas lam bsgoms so zhes pa'i bar ni mthar thug pa la bzlas pa'o / /
rnam pa bcu gnyis ni bden bzhi'i dbang du byas nas 'di ni sdug bsngal lo zhes pa nas /
'di ni lam mo zhes pa'i bar du bden bzhi'i rang gi ngo bo la dmigs pa'i rnam pa bzhi dang /
yongs su shes par bya ba nas bsgom par bya ba'i bar ni bya ba la dmigs pa'i rnam pa bzhi dang /
yongs su shes so nas bsgoms so'i bar ni mthar thug pa la dmigs pa'i rnam pa bzhi yin no zhes bzhed do / /
de ltar na bye brag tu smra ba ltar na bden pa bzhi po re re la'ang bzlas pa gsum gsum dang rnam pa bcu gnyis bcu gnyis su 'dod la /
slob dpon ni bden pa bzhi ga bsdoms pa la bzlas pa gsum dang rnam pa bcu gnyis su bzhed do / /
lnga pa ni 'o na khams gang du dge sbyong gi tshul gyi 'bras bu gang 'thob ce na /
'dod par ni 'bras bu dang po gsum sngar ma thob pa 'thob par 'gyur la 'bras bu tha ma dgra bcom pa ni khams gsum char du 'thob par 'gyur ro / /
gal te 'bras bu dang po gnyis ni 'dod pa las 'dod chags dang ma bral bas thob par bya ba yin pa'i phyir de ltar rigs na khams gong mar skyes ba zhig nges pa la 'jug pa na skad cig ma bcu drug pa la phyir mi 'ong du 'gyur bas na de khams gong mar ji ltar 'thob par mi 'gyur zhe na /
khams gong ma dag na mthong lam med pa'i phyir dang /
sngar mthong lam skyes pa med par ni 'dod pa las 'dod chags dang bral yang phyir mi 'ong ba'i 'bras bu thob pa med pa'i phyir ro zhes bsams so / /
mthong lam med pa ni mthong lam khams gsum char la dmigs pa yin pa la gzugs med pa ni /
gzugs med dngos gzhi dge rnams kyi / /
spyod yul zag bcas 'og ma min / /
zhes khams 'og ma la mi dmigs pa'i phyir dang /
chos mthos par skye ba yang yod bas so zhe na /
gzugs med na rang byung gnyis mi srid cing srid pa'i nyan thos kyi mngon rtogs kyang gzhan las ma thos par mi 'thob pas te de na skyes bu dam pa la chos nyan pa med pa'i phyir dang 'dod pa la mi dmigs pa'i phyir ro / /
gzhan yang mdo las /
skyon 'dod chags dang bral bar 'gyur ro zhes gsungs na /
gzugs khams su skyes pa'i so so'i skye bo ni snyoms 'jug gi bde ba la chags pa'i phyir dang /
sdug bsngal gyi tshor ba med pa'i phyir 'khor ba la yid mi skyo la /
skyo ba med par yang 'phags lam mthong lam ni dang por 'dod pa'i sdug bsngal la dmigs dgos la gzugs med pas de la mi dmigs pa'i phyir ro / /
'thob par mi nus pa'i phyir ro zhes pa'i rigs pa dang /
bcu tshan bcu pa'i lung las kyang gang zag ni bcu ste /
bcu gang zhe na /
rigs nas rigs su skye pa dang /
mchog tu thogs na lan bdun pa dang /
bar chad gcig pa dang /
lan cig phyir 'ong ba dang /
bar ma dor mya ngan las 'da' ba nas gong du 'pho ba'i bar lnga dang /
dgra bcom pa'o / /
gang zag bcu po de dag las dang po bzhi dang dgra bcom pa ni 'dir rtsom zhing 'dir mthar phyin par 'gyur ro / /
bar ma dor mya ngan las 'da' ba nas gong du 'pho ba'i bar gang zag lnga ni 'dir rtsom zhing der mthar phyin par 'gyur ro zhes 'byung ba'i phyir ro / /
de la 'dir zhes bya ba ni 'dod pa'i khams yin la /
rtsom pa ni myang 'das kyi thabs kyis 'go 'dzugs pa'o / /
der zhes bya ba ni khams gong ma yin no / /
re zhig khams kyis ni de lta bu yin no / /
gal te mi g.yo'i zad shes las / /
mi skye'i blo gros gal te min / /
'phags pa ma yin pa ni der rtsom par ma gsungs so / /
zhes bshad pa de ci dgra bcom pa la'ang dbye ba yod dam zhe na /
yod de /
dgra bcom pa'i dbye ba ni mdo las /
dge slong dag drug po 'di dag ni dgra bcom pa ste /
drug gang zhe na /
yongs su nyams pa'i chos can dang /
'chi bar sems pa'i chos can dang /
rjes su bsrung ba'i chos can dang /
gnas ba las mi skyod pa dang /
rtogs pa'i skal ba can dang /
mi g.yo ba'i chos can no / /
zhes gsungs pas drug tu 'dod de /
de dag ni rim pa ltar dang po lnga char la nyams pa srid kyang rkyen chung ngus rang gi rtogs pa las nyams pa dang /
nyams par drogs pas mya ngan las 'da' bar sems pa dang /
nyams par dwogs pas lam bsrung pa la brtson pa dang /
rkyen chung ngus rtogs pa las mi bskyod pa dang /
dbang po 'phos te mi g.yo ba rtogs pa'i skal ba dang ldan pa dang /
dbang po rno bas rtogs pa @# / /
las nyams mi srid pa rnams so / /
de ltar dbang po rnon po la'ang rang bzhin gyis rno ba dang dbang po 'phos pas rno ba gnyis su 'gyur ro / /
de ltar dgra bcom pa drug po de dag las dang po lnga ni sgom lam gyi tshe dbang po brtul po dad pas mos pa las skyes pa yin la /
lnga po de dag gi sems kyi rnam par grol ba ni dus dang sbyor ba yin te /
zas gos dang gnas la sogs pa'i mthun rkyen tshang ba dang nad dang dgra'i tsher ma la sogs pa'i 'gal rkyen med pa la ltos pa'i phyir dus kyi rnam par grol ba zhes bya'o / /
drug pa mi g.yo ba'i chos can ni rtogs pa las mi nyams pas mi g.yo ba de nyid kyi phyir de ni mthun rkyen dang 'gal rkyen yod med la mi ltos te 'dod dgur ting nge 'dzin mngon du 'gyur pas dus dang mi sbyor bar rnam par grol ba yin la /
de ni sgom lam gyi dus kyi dbang po rnon po mthong bas thob pa'i rgyu las byung ba yin te /
'bras bu'i khyad par ni rgyu'i khyad par la ltos pa'i phyir ro / /
de yang slob pa'i tshe dad mos mthong thob tu dbang po 'phos pa'am rang bzhin gyis dbang po rnon po las byung ba'i mi g.yo ba'i chos can ni mthong thob kyi rgyu las byung ba yin gyi mi slob pa'i tshe dbang po brtul po rnon po mi g.yo ba'i chos can du dbang po 'phos pa'i mi g.yo ba'i chos can de ni mthong thob kyi rgyu las byung ba ma yin no zhes TI ka las 'chad do / /
rnam par grol ba dus dang sbyor ba dang mi sbyor ba ni 'dod dgur ting nge 'dzin mngon du 'gyur ba dang mi 'gyur ba'am /
yang na rtogs pa nyams pa srid pa dang mi srid pa'i phyir dus gzhan gyi bar du rnam par grol ba dang gtan du rnam par grol ba nyid yin par shes par bya'o / /
drug pa ni dgra bcom pa de dag dang po nas de dag gi rigs can du nges pa'am 'on te phyis de dag tu gyur pa yin zhe na /
kha cig ni dang po nas yongs su nyams pa'i chos can la sogs pa de'i rigs su nges pa'ang yod la kha cig ni phyis rigs sam dbang po /
sbyangs pa las gyur pa'ang yod de yongs su nyams pa'i chos can gyi rigs dbang po sbyangs pas 'chi bar sems pa'i chos can du 'gyur ba la sogs dbang po ma 'phos pa /
pa bzhin no / /
de dag ris drug tu 'gyur ba'i rgyu ni rim pa ltar slob pa'i tshe lam sgom pa la rgyun sbyor gus sbyor gnyis ka med pa dang /
gnyis ka med la khyad par du gus sbyor med pa dang /
rgyun sbyor tsam dang ldan pa dang /
gus sbyor dang ldan pa dang /
sbyor ba gnyis ka dang ldan pa'i dbang po brtul po dang /
sbyor ba gnyis ka dang ldan pa'i dbang po rnon po las gyur ba'i phyir ro / /
yongs su nyams pa'i chos can la sogs pa'ang de ltar srid pa'i phyir yin gyi nges pa ni ma yin no / /
de ltar na khams gsum char na dgra bcom pa drug gi dbye ba yod par rung ngo / /
gang dag nges par yongs su nyams par 'gyur ba la sogs pa 'dod pa de dag gi ltar na 'dod pa na drug gi dbye ba yod kyi gong ma gnyis na ni bzhi pa dang drug pa las gzhan ni ma yin te /
de dang gong mar skyes pa ni / /
yongs nyams dbang po 'pho mi bsten /
zhes pas de gnyis kyi 'phags pa ni dbang po smin pa dang /
skyo ba dang /
rang gzhan la gnod pa med pa des /
na yongs su nyams pa med pas dang po gsum med la /
dbang po 'pho ba med pas lnga pa'ang med pa'i phyir ro / /
gal te 'di dag thams cad rang gi 'bras bu dang rigs las nyams par 'gyur ram zhe na /
bar pa bzhi ni rang rang gi rigs las nyams par 'gyur gyi dang po ni rang gi rigs las nyams pa ma yin te /
rigs de bcos ma ma yin pa'i phyir dang /
de bas dman pa'i rigs med pa'i phyir dang de la sbyangs pa las gyur pa mi srid pa'i phyir ro / /
dang po lnga po thams cad kyang 'bras bu las nyams par 'gyur te /
sgom spang gzhi dang bcas shing 'bras bu glo bur ba yin pas yongs su nyams pa'i chos can yang 'bras bu las nyams pa srid do / /
'on kyang dang po nas rigs nges pa las ni thams cad kyang nyams pa ma yin te /
dgra bcom pa 'chi bar sems pa la sogs par nges pa ni slob pa dang mi slob pa'i lam gnyis kyis brtan por byas pa'i phyir dang /
slob pa'i dus na dbang po sbyangs ba'i mi slob pa yang ma nyams par slob dpon 'dun bzang gis gsungs so / /
slob pa'i rigs dang po'ang 'das ma 'das kyi lam gnyis kyis brtan par byas pas mi nyams kyi sbyangs pas thob pa las ni nyams par 'gyur ro / /
de lta na 'bras bu dang po nyams par 'gyur te 'jig rten pa'i lam gyis brtan par ma byas pas so zhe na /
gtan tshigs de ni rigs kyi phyir bshad kyi 'bras bu'i phyir ma bshad pa skyon med do / /
'bras bu 'das ma 'das kyi lam gyi cig car thob pa ni mi srid @# / /
la| rigs lam gnyis kyis brtan pa ni tshe 'di pa'i drod la sogs pa dang phyi ma'i spong lam mam /
'di nyid las gnyis ka sgom pa'ang yod do / /
zhes so / /
slob pa na nges pa'ang 'jig rten dang 'jig rten las 'das pa'i lam gnyis kyis brtan por byas pa'i phyir ro / /
'on kyang nyams pa'i chos can phyis 'chi par sems par dbang po sbyangs pa la sogs pa las ni nyams pa yod do / /
'bras bu dang po rgyun du zhugs pa las kyang nyams pa ma yin te /
de ni rigs ? 'i rigs de mthong spang spangs pas rab tu phye ba yin zhing de yang 'jig tshogs la lta ba'i rtsa ba can yin la de yang gzhi med pa can yin pa'i phyir ro / /
gzhi ni 'dir yul yin te /
bden pa la dmigs nas bdag med pa la bdag tu rtogs pa'i phyir dang /
bdag med par mngon sum du shes na bdag tu rtogs pa'ang mi srid pa'i phyir ro / /
'dod chags la sogs pa sgom spang rnams ni gzugs la sogs pa bden pa la dmigs pa'i phyir gzhi dang bcas pa yin pas spangs kyang slar skye ba srid pa'i phyir 'bras bu phyi ma rnams las ni nyams pa srid do / /
gzhan yang 'phags pa nges par mi rtog pa dag la dran pa nyams pas nyon mongs pa skye bar 'gyur na nges par rtog pa la ni ma yin te /
thag pa la thag par rtogs pa la sprul du 'dzin pa mi skye ba bzhin no / /
nges par mi rtog pa'i 'phags pa la'ang mthong spang rnams mi skye ste /
de dag ni nges par rtogs pa'i bdag nyid yin pa'i phyir zhes bye brag tu smra ba rnams 'dod do / /
bye brag tu smra ba rigs ni /
de'i rigs can yin la /
der rigs gtan du nges pa ni min pa /
de ni rigs de las nyams nas gzhan du 'gyur ba yod la dang po nas de rigs nges pa ni gzhan du mi 'gyur ro / /
dgra bcom dang po lnga ga'ang 'bras bu bar ba gsum las nyams pa srid par 'dod do / /
mdo sde pa ni 'bras bu bar ba gnyis 'jig rten pa'i lam gyis thob pa la nyams pa srid kyi 'das lam gyis thob ba la mi srid par 'dod do / /
mdo sde pa la sogs pa rnams ni 'bras bu dang po las nyams pa med par ma zad dgra bcom pa las kyang nyams pa med de /
des nyon mongs pa'i sa bon rtsa ba nas spong ba'i gnyen po thob pas gtan du mi skye ba'i phyir ro / /
de lta ma yin na zag pa zad pa ma yin par 'gyur pa'i phyir ro / /
re zhig nyon mongs pa thams cad log pas dgra bcom par 'dod na ni sems med pa'i gnas skabs thams cad der 'gyur ba'i phyir ro / /
bcom ldan 'das kyis kyang /
dge slong dag 'phags pa'i shes rab kyis spangs pa gang yin pa de ni spangs pa yin no zhes gsungs pa'i phyir dang /
slob pa la bag yod pa la bag yod par bya'o zhes nga smra'o zhes gsungs kyi dgra bcom pa la ni ma gsungs pa'i phyir dang /
chos mngon pa las kyang /
gnas gsum gyis 'dod pa'i 'dod chags kyi phra rgyas skye bar 'gyur te /
'dod pa'i 'dod chags kyis phra rgyas ma spangs shing yongs su ma shes pa yin /
'dod pa'i 'dod chags kyi kun nas dkris par gyur pa'i chos rnams snang bar gyur pa yin /
de la'ang tshul bzhin ma yin pa yid la byed pa yin zhes gsungs la dgra bcom pa la de dag med pa'i phyir ro / /
gang yang mdo las /
kun dga' bo dgra bcom pa la'ang rnyed pa dang bkur sti bar chad byed pa yin no zhes nga smra'o zhes gsungs ba de ni bsam gtan dngos gzhi la snyoms par 'jug pa mthong ba'i chos la bde bar gnas pa la bar du gcod par gsungs pa yin la /
bcu las 'phros pa'i mdo las /
bskyed par bya ba'i chos ni gcig ste /
sems rnam par grol ba dus dang sbyor ba pa yid du 'ong ba yin no zhes gsungs pa ni slob pa'i dbang du mdzad pa yin la /
dgra bcom pa drug tu gsungs pa ni mthar gyis gnas pa'i snyoms 'jug gi yon tan la sogs pa las nyams pa la nyams pa'i chos can la sogs par gsungs pa'i phyir dang /
mdo gzhan las /
tshe dang ldan pa gnag tshogs can dus kyis sems rnam par grol ba yid du 'ong ba lus kyis mngon sum du byas pa las lan drug gi bar du yang dang yang du yongs su nyams pa dang yi chad nas lus dang srog la mi lta ba'i phyir mtshon gyis 'debs par byed la 'chi ba'i dus kho nar dgra bcom pa nyid thob cing yongs su mya ngan las 'das par gyur to zhes gsungs pa yang slob pa'i dus kho na na nyams pa yin pa'i phyir dang /
sol ba'i phung po lta bu'i mdo las /
'phags pa nyan thos thos pa dang ldan pa de ltar spyod cing de ltar gnas pa de la rgya la res 'ga' zhig dran pa nyams pa las sdig pa mi dge ba'i rnam par rtog pa dag skye bar 'gyur ro zhes gsungs ba'ang slob pa'i @# / /
dbang du mdzad nas gsungs pa'i phyir ro zhes zer ro / /
gang dag theg pa gong ma'i rjes su smra ba rnams ni 'jig rten las 'das pa'i lam gyis nyon mongs pa dang rnam par rtog pa'i sa bon spangs pa rnams ni slob pa'i 'phags pa la'ang nyams pa med de rgyu med pa'i phyir ro / /
gang yang de dang de las nyams par bshad pa ni sgom spang gi sa bon ma spangs pa rnams yin la /
slob pa dang mi slob pa thams cad la'ang dus dang sbyor ba dang mi sbyor ba dang nyams pa dang ma nyams pa la sogs pa ni dbang po brtul po dang rnon po gzungs dang ting nge 'dzin dang rnam par thar pa la sogs pa la 'jug pa'i dbang du byas nas gsungs pa yin no zhes 'dod de /
rigs pa mkhyen pa dag gis /
bdag lta'i sa bon spangs pa'i phyir / /
slar mi ldog pa nyid yin no zhes gsungs pa bzhin no / /
ci dgra bcom pa de dag kho na rigs drug dang ldan nam / /
'on te gzhan dag kyang rigs drug dang ldan zhe na /
ji ltar dgra bcom pa la rigs drug yod pa de bzhin du 'phags pa slob pa dang 'phags min so so'i skye bo rnams kyang yongs su nyams pa'i chos can la sogs pa rigs drug dang ldan te /
dgra bcom pa'i rigs de dag kyang dngos dang brgyud nas de dag sngon du 'gro ba'i phyir dang /
'bras bu rgyu la mi 'khrul pa'i phyir ro / /
bdun pa gal te dbang po brtul po rnon por 'pho ba na gnas skabs gang du 'pho zhe na /
mthong ba'i lam la ni dbang po 'pho ba med de /
de ni mnyam gzhag gi rgyun gcig kho na yin pas bya ba de ma gtogs pa gzhan la ldang ba dang /
sbyor ba med pa'i phyir ro / /
des na so so'i skye bo dang /
slob pa dad mos dang /
mi slob pa dus sbyor gyi gnas skabs na dbang po 'pho ba yod do / /
gang yang mdo las /
'dis mthong ba'i chos la bde bar gnas pa lhag pa'i sems las byung ba bzhi thob pa gang dag yin pa de las gang yang rung ba zhig las 'di yongs su nyams dad mos ni zag med 'kho na las 'pho la /
byis pa ni zhi rags kyi rnam pa can gang la rten yang mi 'gal te ci nas kyang bdag gi dbang po dag rnon por bya'o / /
zhes bsams nas sbyor bas bar chad med pa dang rnam grol gyi lam rim gyis dbang po 'pho'o / /
par 'gyur par ni nga smra'i /
'di gcig bus sems kyi rnam par grol ba mi g.yo ba'i bar du lus kyis mngon sum du byas pa gang yin pa de las ni 'di rnam grangs gang gis kyang yongs su nyams par 'gyur bar nga mi smra'o / /
zhes dgra bcom pa mi g.yo ba'i chos can la'ang mthong ba'i chos la bde par gnas pa las nyams par bshad pa de ji ltar mi g.yo bar 'gyur zhe na /
yongs su nyams pa ni rnam pa gsum du shes par bya'o zhes sbyar ro / /
gang yin zhe na /
yon tan thob pa las nyams pa dang ma thob pa las nyams pa dang thob pa nye bar spyad pa las nyams pa'o / /
de la dang po ni rnyed pa las nyams pa yin la phyi ma gnyis ni ldan pa las nyams pa yin te rang bzhin gyis blun pa la blo gros nyams pa zhes brjod pa bzhin no / /
nyams pa gsum po de dag las ston pa sangs rgyas la ni nyams pa tha ma yod de /
gdul bya'i don la zhugs pas mthong chos la bde bar gnas pa'i yon tan 'gog pa'i snyoms 'jug la sogs pa thob kyang mngon du mi byed pa'i phyir ro / /
dgra bcom pa mi g.yo ba'i chos can la ni nyams pa bar ma dang tha ma'ang yod de /
sangs rgyas kyi chos ma 'dres pa la sogs pa ma thob pa'i phyir ro'ang gi sgras ni nye bar spyad pa las nyams pa sdud pa'o / /
dgra bcom pa gzhan lnga dang slob pa sgom lam pa dang so so'i skye bo dbang po rtul po la ni nyams pa rnam pa gsum ga yod do / /
de'i phyir dgra bcom pa mi g.yo ba'i chos can mthong ba'i chos la bde bar gnas pa las nyams par bshad pa ni nye bar spyad pa las nyams pa yin la mi g.yo ba las gzhan ni rnam par grol ba las yin no / /
dgra bcom pa gzhan ni mdo las /
rkyen lnga dang rgyu lngas dus kyis rnam par grol ba'i dgra bcom pa yongs su nyams par 'gyur ro / /
lnga gang zhe na /
las kyi mtha' la zhugs pa yin /
smra ba la zhugs pa yin /
rtsod pa la zhugs pa yin /
ring du rgyu ba'i sbyor ba dang ldan pa yin /
nad kyi rnam pa yun ring pos thebs pa yin zhes 'byung bas mthong ba'i chos la bde bar gnas pa dang /
rnam par grol ba gnyis ka las nyams pa yin no zhes bye brag tu smra ba rnams zer ro / /
mdo sde pa la sogs pa ni mdo las /
mthong ba'i chos la bde par gnas pa lhag pa'i sems las byung ba bzhi zhes bya ba ni bsam gtan gyi dngos gzhi bzhi'o / /
bzhi po de dag las gang yang rung ba zhig @# / /
las 'di yongs su nyams par 'gyur ba ni nga smra'i zhes gsungs pa ni yongs su nyams pa'i chos can la sogs pa lnga'i dbang du byas pa yin no / /
'di gcig pus sems kyi rnam par grol ba mi g.yo ba'i bar du lus kyis mngon sum du byas pa gang yin pa de las ni 'di rnam grangs gang gis kyang yongs su nyams par 'gyur bar nga mi smra'o zhes gsungs pa ni rnam par grol ba las ni dgra bcom pa thams cad la nyams pa med par ston pa yin la /
ma thob pa las nyams pa dang nye bar spyad pa las nyams pa ni ma thob pa dang ma spyad pa la nyams pa'i ming gis btags pa tsam yin la nyams pa don dam pa ni thob pa las nyams pa yin no zhes 'dod do / /
de lta mod kyis bye brag tu smra ba dgra bcom pa la'ang rnam par grol ba la nyams pa 'dod pas dgra bcom pa nyams pa'i phyir shi nas 'khor par skye bar 'gyur ro zhe na mi 'gyur te /
'bras bu las yongs su nyams pa ni 'ga' yang nyams bzhin du 'chi 'pho ba med de /
dran pa dang shes bzhin gyis myur ba kho nar sor chud par byed pa'i phyir te /
mdo las /
dge slong dag 'phags pa nyan thos thos pa dang ldan pa la dran pa nyams pa chung ngu 'byung mod kyi 'on kyang yang kho nar nub pa dang yongs su zad pa dang yongs su gtugs par 'gyur ro zhes 'byung ba'i phyir ro / /
de lta ma yin na tshangs par spyod pa yid brtan du mi rung bar 'gyur ro / /
gal te 'bras bu la gnas pa dang 'gal ba'i bya ba byed pa srid pa'i phyir yongs su nyams pa sor chud par mi 'gyur ba dag kyang srid par 'gyur ro zhe na /
'bras bu la gnas pa de ni bya ba ma yin pa srog gcod pa la sogs pa gang yin pa de mi byed de /
zag pa med pa'i lam mngon du gyur pas dran pa dang shes bzhin myur ba kho nar skye ba'i phyir rtsal bo che 'gred kyang rdeg mi 'cha' ba bzhin no / /
yang gal te dbang po 'pho ba dag bar chad med pa dang rnam grol gyi lam dus 'pho zhe na /
rtogs pa'i skal ba dang ldan pa zhig mi g.yo bar 'pho na rnam par grol ba'i lam dgu dang bar chad med pa'i lam dgu ste bco brgyad kyis 'pho ste /
mi slob pa dbang po rtul po'i rigs de slob pa dang mi slob pa'i lam gnyis kyis shin tu bsten cing goms par byas pas spang dka' ba'i phyir ro / /
rgyu mtshan de mtshungs pa'i phyir nyams pa'i chos can la sogs pa 'chi bar sems pa la sogs par 'pho ba la'ang rnam grol gyi lam dgu dang bar chad med pa'i lam dgu yin par gsal lo / /
slob pa dad pas mos pa zhig mthong bas thob pa rtogs par byed pa la ni bar chad med pa dang rnam grol gyi lam re re kho na la skye ba yin te /
goms pa chung bas spang sla ba'i phyir ro / /
slob mi slob gang yin yang sbyor ba'i lam ni mi g.yo bar 'pho ba dang mthong thob tu 'pho ba thams cad kyi yang gcig kho na yin no / /
dbang po sbyong ba'i bar chad med pa dang rnam grol gyi lam de yang 'phags pa yin na zag med kho na yin te /
dor bar bya pa'i dbang po'am lam yang zag med yin na zag bcas kyis 'dor ba mi srid pa'i phyir te dman pas mchog las nges par mi 'byung bas so / /
so so'i skye bo ni zag bcas kyis 'pho ba yin no / /
dbang po 'pho ba de yang rten mi kho na'i nang du nyams pa srid pas /
'phel zhing 'pho'i gzhan du ni ma yin te /
ngan song ba la lam mi rten pa'i phyir dang /
khams gong ma na nyams pa med pa'i phyir dang /
nyams pas 'jigs nas dbang po mthong ba las 'pho ba med ces 'pho ba yin pa la /
'dod pa'i lha bden pa mthong ba rnams ni dbang po rnon po kho na yin te /
yul bzang po dag gis yid byung nas lam goms pas de la dmigs nas nyon mongs pa mi 'byung bas nyams pa med pa'i phyir ro / /
de yang khams gsum char na dgra bcom pa drug gi dbye ba yod par 'dod pa ltar na khams gong ma na'ang dbang po sbyong ba yod de /
nyams pa'i chos can la sogs pa srid pa'i phyir dar /
nyams bzhin du dgra bcom pa mya ngan las 'da' ba'ang mi srid pa'i phyir ro / /
gal te nyams par dwogs pa dang bcas pa yin gyi nyams pa ni ma yin no zhes bya bar 'dod na de ni 'chi bar sems pa dang rjes su bsrung ba'i chos can yin no / /
nyams pa'i chos can med na rjes su bsrung ba'i chos can dang 'chi bar sems pa'ang mi srid de /
de dag ni nyams pas 'jigs pa yin na de yang khams gong ma na mi srid pa'i phyir zhes bya ba'ang dpyad par bya'o / /
dbang po sbyong ba de yang mi slob pa zhig dbang po sbyong ba yin na bsam gtan sa drug dang @# / /
gzugs med dang po gsum ste zag med kyis dgu la brten te sbyong ba yin /
slob pa ni phyir 'ong yin na mi lcogs med dang phyir mi 'ong yin na /
bsam gtan gyi sa drug la rten pa yin gyi /
gang gi phyir dbang po brtul po rnon por 'phel ba ni dbang po rtul pos bsdus pa'i phyir 'ong dang phyir mi 'ong gi 'bras bu tsam po dang khyad par can btang ste dbang po rnon pos bsdus pa'i phyir 'ong te de'i 'bras bu sa dgus bsdus pa srid pa'i phyir ro / /
'di 'bras bu thob pa dang tshul 'dra'o / /
dang phyir mi 'ong ba'i 'bras gzugs med la mi rten te /
bu tsam po 'thob par 'gyur ba'i phyir dang /
phyir mi 'ong tha ma'i cha mthun spangs pas rab tu phye ba'i phyir dang /
'dod pa la mi dmigs pas de na mthong lam med pa'i phyir dang phyir mi 'ong gi 'bras bu tsam po la sogs de dag gzugs med pas bsdus pa'ang med ba'i phyir ro / /
yang dgra bcom pa de dag ni rnam pa dgur dbye ste /
sangs rgyas dang rang sangs rgyas gnyis dang /
nyan thos yongs su nyams pa'i chos can la sogs pa lnga dang /
mi g.yo ba la sbyangs pa las gyur pa dang /
dang po nas mi g.yo pa'i chos can te mi g.yo ba gnyis te bdun no / /
de la sangs rgyas gnyis ni mi g.yo ba'i bye brag kho na yin la gnyis ka'i cha las rnam grol yang yin no / /
'phags pa'i gang zag de dag dgur bzhag pa ni dbang po rtul po dang 'bring po dang rnon po gsum po re re la'ang gsum gsum du phye bas rnam pa dgu can yin pa'i phyir ro / /
de la nyams pa'i chos can dang 'chi bar sems pa dang rjes su bsrung ba'i chos can gsum ni dbang po rtul po'i chung ngu 'bring chen po gsuM dang| gnas pa las mi bskyod pa dang rab tu rtogs pa'i skal ba can dang sbyangs ba las gyur pa'i mi g.yo ba gsum ni 'bring po'i chung ngu 'bring chen po gsum dang /
dang po nas mi g.yo ba'i chos can dang rang sangs rgyas dang sangs rgyas gsum ni rnon po'i chung ngu 'bring chen po gsum yin no / /
gnyis pa gang zag bdun du bsdu ba ni 'phags pa'i gang zag ni bdun te /
dad pas rjes 'brang dang /
chos kyi rjes 'brang dang /
dad pas mos pa dang /
mthong bas thob pa dang /
lus kyis mngon sum du byed pa dang /
shes rab kyis rnam par grol ba dang /
sangs rgyas gnyis kyang 'dir 'dus so gnyis ka'i cha las rnam par grol ba'o / /
gang zag bdun po de dag kyang sbyor bas byas pa las ni dang po gnyis te /
dang po sbyor lam la sogs pa'i dus nas gzhan gyi dring la 'jog pa dang mi 'jog pa'i phyir ro / /
dbang pos byas pa las ni gsum pa dang bzhi pa ste /
gnyis ka la gnyis ka yod kyang dad pas mos pa lhag pa dang shes rab lhag par yod pa'i sgo nas rim pa ltar dbang po rtul ba dang rno ba'i phyir ro / /
snyoms 'jug gis byas pa las ni lnga pa ste /
'gog pa'i snyoms 'jug lus kyis 'don la sbyor bas thob pa mngon sum du byed nus pas 'jog pa'i phyir ro / /
rnam par grol bas byas pa las ni drug pa ste /
bdag med rtogs pa'i shes rab kyis khams gsum gyi nyon mongs pa bas der 'jog las grol ba'i phyir ro / /
snyoms par 'jug pa dang rnam par grol ba gnyis kas byas pa las ni bdun pa ste /
ting nge 'dzin dang shes rab kyi stobs kyis nyon mongs las rim pa ltar snyoms 'jug dang nyon mongs pa'i sgrib pa'i cha gnyis ka las grol ba'i phyir ro / /
de ltar na ming gi sgo nas bdun yin la bdun po de dag kyang rdzas su ni drug yin te /
'di ltar mthong sgom mi slob pa'i lam gsum po la dbang po rno rtul gyis rim pa ltar dad pas rjes 'brang dang chos kyi rjes 'brang dang /
dad mos mthong thob dang /
dus dang sbyor ba dang mi sbyor ba'i gang zag gnyis gnyis yin pa'i phyir ro / /
gzhan dag ni rdzas logs su med do / /
de la dad pas rjes 'brang la dbang bos dbye na rno rtul 'bring po gsum dang /
rigs kyis nyams pa'i chos can la sogs pa lnga dang /
lam gyis shes bzod bco lnga dang /
'dod chags dang bral bas ni bdun cu rtsa gsum ste /
'dod pa'i sgom spang gcig kyang ma spangs pa 'ching ba mtha' dag dang ldan pa dang 'dod pa nas ci yang med pa'i bar sa brgyad la nyon mongs pa dgu dgu las 'dod chags dang bral pa'o / /
rten gyi sa dgu ste /
sgra mi snyan na lam med pas rten du mi rung ba'i phyir gling gsum gyi mi dang 'dod pa'i lha drug go /
de ltar na dbang po dang rigs dang lam dang 'dod chags dang bral ba dang rten gyi sgo nas dbye na 'bum bzhi khri bdun stong brgyad brgya nyi shu rtsa lngar 'gyur te gang zag gzhan dag kyang ci rigs par de bzhin du dbye bar bya'o / /
de yang chos kyi rjes 'brang dang @# / /
mthong thob dang dus dang mi sbyor bar grol ba rnams la ni rigs kyis dbye ba med la /
dad mos dang dus kyis rnam grol gnyis la ni rigs lnga'i dbye ba yod do / /
yang dad mos mthong thob la lam gyi sgo nas ni slob dpon rgyal po'i sras ltar na 'bras bu la gnas pa'i sems kyi skad cig bcu drug pa lam la rjes shes kyi dbang du byas nas dbye ba med la /
skal ldan khyad par can ni sa dgu la rten pa'i lam dgur 'dod do / /
lus kyis mngon sum du byed pa ni dad mos mthong thob tu 'dus pas logs su brtsir med do / /
gal te brtsin dbang po'i sgo nas gsum dang /
rigs kyi sgo nas dad mos yin na lnga dang /
mthong thob yin na dbye ba med do / /
lam dang 'dod chags dang bral ba la'ang dbye ba med do / /
rten ni skal ldan khyad par can ni 'dod pa nas srid rtse'i bar du 'dod la rgyal po'i sras ni gling gsum gyi mi dang lha ris drug ste dgu dang /
gzugs na gnas bcu drug dang /
srid rtse dang nyi shu rtsa drug tu 'dod do / /
shes rab kyis rnam grol kyang dus kyis rnam grol yin na rigs lnga dang /
dus dang mi sbyor ba yin na ni rigs la dbye ba med do / /
de las gzhan ni dad pas rjes 'brang bzhin no / /
chos kyi rjes 'brang la rigs kyis dbye ba med pas dbang po dang lam dang 'dod chags dang bral ba dang /
rten rnams snga ma ltar gsum dang bco lnga dang 'dun cu rtsa gsum dang dgu yin pas dad pas rjes 'brang gi lnga cha ste /
nyi khri dgu stong lnga brgya drug cu rtsa lngar 'gyur ro / /
dad mos la ni lam skad cig bcu drug pa kho na yin pas dbye ba med la /
dbang po dang rigs dang 'dod chags dang bral ba dang rten rnam gsum dang lnga dang bdun cu rtsa gsum dang dgu yin pas dgu stong brgyad brgya lnga bcu rtsa lngar 'gyur ro / /
mthong thob la rigs dang lam la dbye ba med cing dbang po dang 'dod chags dang bral ba dang /
rten rnams gsum dang bdun cu rtsa gsum dang dgu yin pas dad mos kyi lnga cha ste /
stong dgu brgya bdun cu rtsa gcig tu 'gyur ro / /
'di dag gi dbye ba ni grangs zhib tu TIka las 'byung mod kyi 'dir ma bkod do / /
'o na gnyis ka'i cha las rnam par grol ba dang shes rab kyis rnam par grol ba gang zhe na /
gang zhig bsam gtan dngos gzhi la brten nas 'gog pa'i snyoms 'jug thob pa 'i dgra bcom pa de ni gnyis ka'i cha las rnam par grol pa yin te /
shes rab kyis nyon mongs pa'i sgrib pa dang ting nge 'dzin gyis rnam par thar pa'i sgrib pa las kyang grol ba'i phyir ro / /
de la rnam par thar pa'i sgrib pa ni le la dang dmigs pa brjed pa dang bying ba dang rgod pa dang rtsol ba dang mi rtsol pa'i nyes pa lnga la sogs pa ste /
TIka byed dag gis rnam par thar ba'i sgrib pa ni gang gis rnam par thar pa dang bsam gtan dag skyed par mi nus pa ste lus dang sems las su mi rung ba nyid do zhes pa dang /
snyems par 'jug pa'i sgrib pa ni gang zhig yod na sems las su mi rung bas khams gsum gyi 'dod chags dang bral ba dag gis kyang bsam gtan dang po'i dngos gzhi yang bskyed par mi nus pa ste zhes bshad pas bsam gtan dang po'i nyer bsdogs kho na la brten pa yin la /
de yang gang zag ni nyan thos la srid kyi sangs rgyas gnyis ni gnyis ka'i cha las rnam grol kho na yin pas rnam thar dang snyoms 'jug gi sgrib pa ma spangs pa mi srid pa'i phyir ro / /
de yang rgyud bla ma las /
nyon mongs shes bya snyoms 'jug gi /
sgrib gsum las ni nges grol te / /
zhes sgrib pa gsum par bshad pa'am /
yang na dbus mtha' las /
nyon mongs ba'i sgrib pa dang /
shes bya'i sgrib pa nyid du bstan / /
der ni sgrib pa thams cad de / /
de zad nas ni grol bar 'dod ces gsungs pa ltar na shes bya'i sgrib par 'dus so / /
de lta na nyan rang gis shes sgrib spangs par 'gyur ro zhe na /
shes sgrib mtha' dag spang pa la ni khyab pa med la shes sgrib kyi bye brag 'ga' zhig spangs pa ni 'dod pa nyid de /
dper na nyer bsdogs la 'jug mi shes pa shes sgrib yin kyang des spangs pa bzhin no / /
de nyid kyi phyir rnam par gtan la dbab pa bsdu ba las kyang rnam thar rnams ni shes bya'i sgrib pa las rnam par thar pas rab tu phye ba yin te /
shes bya'i sgrib pa ji tsam las nyan thos dang rang sangs rgyas rnams kyi sems rnam par grol bar 'gyur ba yin no / /
zhes bshad do / /
gang zhig bsam gtan dang po'i nyer bsdogs tsam la brten nas bdag med rtogs pa'i shes rab kyi stobs kyis nyon mongs pa'i sgrib pa 'ba' zhig las rnam par grol ba de ni gnyis ka'i cha las rnam grol las cig shos shes rab kyis rnam par grol ba ste /
de dag las dgra bcom pa rgyan can dang /
rgyan med ces bya bar grags so / /
gsum @# / /
pa gnyis su dbye ba ni gal te slob pa dang mi slob pa rdzogs pa gnyis bshad na de dag ji ltar yin zhe na /
snyoms par 'jug pas slob pa rdzogs pa ni 'gog pa lus kyis mngon sum du byed pa'i phyir mi 'ong ba'o / /
dbang pos rdzogs pa ni mthong bas thob pa'o / /
'bras bus rdzogs pa ni phyir mi 'ong ba'i 'bras bu la gnas pa'o / /
de ltar na chos gsum po rnams kyis slob pa yongs su rdzogs pa zhes bya ste /
mdo las /
'di la gang zhig nyon mongs lnga spangs te / /
mi 'phrogs chos ldan slob pa yongs su rdzogs / /
zhes gsungs te /
de la nyon mongs ni tha ma'i cha mthun lnga ste /
de spangs pas ni 'bras bus rdzogs pa bstan to / /
gzhan gyis bslab pa mi 'phrog pas ni mthong thob yin pas dbang pos rdzogs pa'o / /
mthong ba'i chos la bde bar gnas pa 'gog pa lus kyis mngon sum du byed pa dang ldan pas ni snyoms 'jug gis rdzogs pa'o / /
'di la'ang phyir mi 'ong gi 'bras bu ma thob par 'gog pa'i snyoms 'jug mi 'thob pas na 'bras bus rdzogs pa ni khyab che la dbang po dang snyoms 'jug gis rdzogs pa ni khyab chung ba yin no / /
de'i phyir 'bras bus rdzogs pa ni phyir mi 'ong ba'i 'bras bu thob pa thams cad yin la /
dbang po dang gnyis kyis rdzogs pa ni phyir mi 'ong ba'i 'bras bu la gnas pa mthong thob lus kyis mngon sum du mi byed pa'o / /
snyoms 'jug dang gsum gyis rdzogs pa ni phyir mi 'ong ba'i 'bras bu la gnas pa mthong thob lus kyis mngon sum du byed pa'o / /
'bras bu dang snyoms 'jug gnyis kyis rdzogs pa ni phyir mi 'ong dad mos lus kyis mngon sum du byed pa'o / /
dbang po kho nas rdzogs pa ni mthong thob 'dod pa las 'dod chags dang ma bral ba'i 'phags pa'o / /
'bras bu kho nas rdzogs pa ni phyir mi 'ong dad mos lus kyis mngon sum du mi byed pa'o / /
dbang po dang snyoms 'jug gnyis kho nas rdzogs pa dang snyoms 'jug kho nas rdzogs pa ni mi srid de /
mthong thob yin kyang phyir mi 'ong gi 'bras bu ma thob par slob pa rdzogs pa mi srid pa'i phyir dang /
'dod pa las 'dod chags dang ma bral bar phyir mi 'ong gi 'bras gnas mi 'thob la de ma thob par 'gog pa la snyoms par 'jug pa mi srid pa'i phyir dang| 'dod pa las 'dod chags dang bral ba'i slob pa'ang phyir mi 'ong ba'i 'bras bu la gnas par nges pa'i phyir ro / /
dbang po dang snyoms 'jug gnyis kyis ni mi slob pa yongs su rdzogs pa yin te /
'bras bus yongs su ma rdzogs ba'i mi slob pa mi srid pas 'bras bu rdzogs pa zhi ma bshad do / /
dbang pos rdzogs pa ni shes rab kyis rnam par grol ba dus dang mi sbyor ba'o / /
snyoms 'jug gis rdzogs pa ni gnyis ka'i cha las grol ba dus kyi rnam par grol ba'o / /
dbang po dang snyoms 'jug gnyis kas rdzogs pa ni gnyis ka'i cha las rnam par grol ba dus dang mi sbyor ba'o / /
lnga pa mngon par rtogs pa'i lam ston pa na lam gyi dbye ba dang /
byang chub kyi phyogs dang mthun pa'i lam bshad pa gnyis las dang po ni 'o na 'jig rten pa dang /
'jig rten las 'das pa dang /
mthong ba dang /
sgom pa dang /
mi slob pa'i lam dang /
sbyor ba dang /
bar chad med pa dang /
rnam grol dang /
khyad par gyi lam zhes bya ba mang po zhig bshad pa de dag bsdu na du zhig yin zhe na /
mdor bsdu na lam thams cad ni 'chad pa na 'don pa bsgyur te /
sbyor dang bar chad med pa dang /
rnam grol khyad par can zhes bya ba rnam pa bzhir rig par bya ste /
de la dang po ni bar chad med pa'i lam gyi rgyu yin no / /
gnyis pa ni sgrib pa la dongs su gnod pa byed pa'o / /
gsum pa ni grib pa las grol ba dang por skyes pa'o / /
bzhi pa ni de phyin chad kyi rnam par grol ba'i lam ste /
de yang mthong ba'i lam lta bu la dper brjod na go rim bzhin du nges 'byed cha mthun rnams dang /
bzod pa brgyad dang /
shes pa rnams dang /
sgom pa'i lam rnams sbyor ba la sogs pa bzhi yin pa bzhin no / /
de la dang po gnyis ni rnam par grol ba'i khang bzang du 'gro ba'i phyir lam yin la /
phyi ma gnyis ni de dang 'dra ba'i phyir rgyu bsags pa'i sgo nas snga ma bas ches khyad par du 'gro ba'i phyir dang /
gong nas gong du phyin par byed pa'i phyir ram /
de dag skyes na lhag med du 'jug pa'i phyir lam mo / /
yang mdo las /
dge slong dag lam ni rnam pa bzhi ste /
mngon par shes pa bul la dka' ba'i lam dang /
mngon par shes pa myur la dka' pa'i lam dang /
mngon par shes pa bul la sla pa'i lam dang /
mngon par shes pa myur la sla pa'i lam mo zhes gsungs @# / /
pa de la bsam gtan gyi dngos gzhi bzhi la brten pa dag gi lam rnams ni goms par sla ba yin te /
yan lag gis yongs su zin pa dang /
zhi gnas dang lhag mthong cha mnyam par 'jug pas 'bad mi dgos bar ngang gis 'jug pa'i phyir ro / /
sa gzhan mi lcogs med dang bsam gtan khyad par can dang gzugs med pa rnams la btren pa dag gi lam rnams ni goms par dka' ba yin te /
gzugs med thams cad kyang yan lag gis ma zin pa'i phyir dang /
dang po gnyis lhag mthong shas che la gzugs med zhi gnas shas che bas 'bad pas bsgrub dgos pa'i phyir ro / /
lam de'ang gnyis te gang zag blo gros rtul po ni lam dka'am sla yang rung ste shes bya mngon par shes pa bul ba yin la /
blo gros rtul po las cig shos rnon po rnams kyi ni lam dka' ma sla yang rung ste shes bya mngon par shes pa myur ba yin no / /
des na dbang po rnon po sa gzhan la brten pa ni lam dka' la mngon shes myur ba dang /
dbang po rtul po bsam gtan gyi dngos gzhi la brten pa ni lam sla la mngon shes bul ba dang /
dbang po rnon po bsam gtan gyi dngos gzhi la brten pa ni lam yang sla la mngon shes kyang myur ba dang /
dbang po rtul po sa gzhan la brten pa ni lam yang dka' la mngon shes kyang bul ba yin no / /
gnyis pa la rdzas yod dang brtags yod kyi khyad par dang /
go rim gyi khyad par dang /
ngo bo dang sa'i khyad par dang /
shes nas dad pa'i khyad par dang /
mi slob pa'i chos bcu'i khyad par bshad pa lnga las dang po ni lam 'di dag gis ni byang chub kyi phyogs mthun zhes bya ba'i ming 'thob bo / /
de dag kyang dran pa nyer gzhag nas 'phags lam yan lag brgyad pa'i bar sum cu rtsa bdun no / /
ci'i phyir de dag la byang chub kyi phyogs dang mthun pa zhes bya zhe na /
sgrib pa zad pa dang phyin chad kyang mi skye ba shes pa ni gang zag gi dbye bas /
byang chub gsum /
ces bya ste /
sgrib pa zad cing byang ba'i phyir dang /
zad cing mi skye bar chub cing rtogs pa'i phyir ro / /
de la zad shes kyis ni bdag gis sdug bsngal shes so zhes pa nas bdag gis lam bsgoms so zhes pa'i bar du yang dag pa ji lta ba bzhin rab tu shes so zhes bya bar rang gi don byas pa yang dag pa ji lta ba bzhin rtogs pa'i phyir byang chub yin la /
mi skye ba shes pas ni bdag gis sdug bsngal yongs su shes te yang yongs su shes par byar med do zhes pa nas bdag gis lam bsgoms te yang sgom du med do zhes pa'i bar du yang dag pa ji lta ba bzhin rab tu shes so zhes bya bar yang byar med pa nyid yang dag pa ji lta ba bzhin rtogs pa'i phyir byang chub yin no / /
de lta bu'i byang chub ni nyan thos la sogs pa'i bye brag gis gsum yin no / /
byang chub de dang dngos dang brgyud pa'i sgo nas rjes su mthun pa'i rgyu nyid yin pa'i phyir mdo las dran pa nyer gzhag bzhi la sogs pa sum cu rtsa bdun po la byang chub de'i phyogs dang mthun pa zhes 'byung ngo / /
sum cu rtsa bdun zhes bya ba'ang ming gi sgo nas yin gyi kha cig gi gzhung lugs ltar na mtshan nyid kyi sgo nas /
rdzas su ni bcu yin te /
gang zhe na /
rnam par dpyad na dad pa dang brtson 'grus dang dran pa dang shes rab dang ting nge 'dzin dang btang snyoms dang dga' ba dang rtog ba dang tshul khrims dang shin tu sbyangs pa zhes bya ba'i rang bzhin yin pa'i phyir ro / /
ji ltar zhe na /
yang dag pa'i lta ba chos rab tu rnam 'byed dbang stobs kyi shes rab ste bzhi dang /
dran pa nyer gzhag bzhi ste brgyad /
na shes rab kyi rang bzhin yin pa'i phyir dang /
brtson 'grus la yang dag par 'jog cing spong ba bzhi zhes bya bar brjod pa'i phyir dang /
rdzu 'phrul gyi rkang pa bzhi shes rab brgyad dang /
yang dag spong bzhi /
brtson 'grus kyi dbang stobs gnyis /
brtson 'grus yang dag byang chub kyi yan lag /
yang dag pa'i rtsol ba dang brgyad brtson 'grus so / /
dbang stobs kyi dran pa gnyis /
dran pa yang dag byang chub yan lag /
yang dag pa'i dran pa dang bzhi dran pa /
dbang stobs kyi ting nge 'dzin gnyis rdzu 'phrul rkang bzhi /
ting nge 'dzin yang dag byang chub kyi yan lag /
yang dag pa'i ting nge 'dzin dang brgyad ting nge 'dzin /
dbang stobs kyi dang ba gnyis dang ba ste rdzas lnga dang /
yang dag pa'i ngag las mtha' 'tsho ba gsum tshul khrims te rdzas gcig dang /
btang snyoms dga' ba /
rtog pa shin tu sbyangs ba rnams rdzas re re spyir rdzas bcur 'dod la /
ni ting nge 'dzin gyi rang bzhin yin pa'i phyir dang /
byang chub kyi yan lag bdun gyi nang nas chos rab tu rnam par 'byed pa yang dag byang chub kyi yan lag dang /
'phags lam brgyad kyi nang nas yang dag pa'i lta ba gnyis shes rab yin zhing /
yang dag pa'i rtsol ba dang brtson 'grus yang dag byang chub kyi yan lag gnyis brtson 'grus yin la /
yang dag pa'i ngag dang las kyi mtha' dang 'tsho ba gsum tshul khrims kyi rang bzhin yin pa'i phyir dang /
rdzas gcig @# / /
dbang po lnga dang stobs lnga dang byang chub kyi yan lag gi nang nas dga' ba dang shin tu sbyangs pa dang btang snyoms yang dag byang chub kyi yan lag gsum dang 'phags lam brgyad kyi nang nas yang dag pa'i rtog pa ste dgu po de dag ni rang rang gi ming gis bstan pa'i phyir ro / /
bye brag tu smra bra ? ltar na tshul khrims kyi yan lag lus ngag gi las rdzas tha dad cing rigs mi mthun pa'i phyir rdzas bcu gcig yin no / /
gzhan dag ni tshul khrims spong ba'i sems pa la 'dod la de gcig yin pa'i phyir rdzas gcig tu 'dod do / /
kha cig na re rnam par gtan la dbab pa bsdu ba las /
dad sogs lnga dang byang chub kyi phyogs dang mthun pa'i chos sum cu rtsa bdun po dag phan tshun bsdus sam zhe na /
sum cu rtsa bdun gyis lnga bsdus kyi lngas ni sum cu rtsa bdun ma bsdus so / /
gang dag ma bsdus she na /
yang dag pa'i ngag dang /
las kyi mtha' dang /
'tsho ba dang /
dga' ba dang /
shin tu sbyangs pa dang /
btang snyoms te drug po rnams so zhes 'byung bas slob dpon 'phags pa ni yang dag pa'i rtog pa shes rab kyi nang du 'dus pa'i phyir dang /
tshul khrims lus ngag gi las gnyis tha dad par byas nas rdzas bcu yin par bzhed do zhes zer ro / /
de ltar dran pa nyer gzhag shes rab dang /
yang dag par 'jog pa brtson 'grus dang rdzu 'phrul gyi rkang pa ting nge 'dzin yin no zhes bya ba'ang gtso bo smos pa yin gyi de dag kyang 'khor dang bcas na ni skyes thob kyi yon tan dad pa la sogs pa ma gtogs pa sbyor ba las byung ba'i yon tan thos pa dang bsam pa dang sgom byung zag bcas zag med dang dga' ba dang shin tu sbyangs pa dang btang snyoms dang yang dag pa'i rtog pa dang dad pa dang dran pa dang tshul khrims la sogs pa kun kyang dran pa nyer gzhag la sogs pa yin no / /
de la dran pa nyer gzhag bzhi ni bshad zin la /
yang dag par spong ba la sogs pa ma bshad pas 'dir bshad par bya ste /
de la sdig pa mi dge ba'i chos skyes pa rnams spang ba'i phyir 'dun pa skyed do / /
'bad do / /
de dag gi mtshan nyid dang thob pa dab ? mnyam gzhag gi rig byed ma yin pa yod na'ang de'i skal mnyam yin pas deb 'dus la /
sbyor byung smos pa ni skyes thob kyi dad sogs der mi 'dod pa'o / /
brtson 'grus rtsom mo / /
sems rab tu 'dzin to / /
yang dag par rab tu 'jog go zhes bya ba dang /
de bzhin du ma skyes pa rnams mi skyes pa'i phyir zhes bya ba dang /
dge ba'i chos ma skyes pa rnams bskyed pa'i phyir zhes bya ba dang /
skyes pa rnams gnas pa dang /
mi brjed pa dang /
bsgom pa yongs su rdzogs par bya ba dang /
phyir zhing goms pa dang /
'phel zhing rgyas pa dang /
ye shes kyi mngon sum du bya ba'i phyir 'dun pa bskyed do / /
'bad do / /
brtson 'grus rtsom mo / /
sems rab tu 'dzin to / /
yang dag par rab tu 'jog go zhes mdo las gsungs te /
de la 'dun pa ni bsam pa'o / /
'bad pa ni sbyor ba'o / /
brtson 'grus ni dngos gzhi'o / /
sems rab tu 'dzin pa dang /
yang dag par rab tu 'jog pa ni rjes so / /
sdig pa skyes pa spong ba ni mi 'chab pa dang 'gyod pa dang bdag la rnam par smod pa dang bshags pa'i rang bzhin dag yin no / /
de'i phyir 'dun pa la sogs pa ni brtson 'grus so / /
ma skyes pa mi bskyed pa ni dran pa dang shes bzhin dang ldan pas spong bar sems pa'o / /
dge ba ma skyes pa skyed pa ni dge ba'i bshes gnyen bsten pa la sogs pa'o / /
skyes pa gnas shing 'phel ba ni de'i yon tan shes nas dga' ba'o / /
theg pa gong ma pa dag ni yang dag par spong ba bzhin ni gnyen pa stobs bzhi'i rang bzhin yin te /
sdig pa skyes pa spong ba ni rten gyi stobs dang rnam par sun 'byin pa'i stobs so / /
ma skyes pa mi bskyed pa ni nyes pa las ldog pa'i stobs so / /
phyi ma gnyis ni gnyen po kun du spyod pa'i stobs yin no zhes bzhed do / /
rdzu 'phrul gyi rkang pa'i dbang du byas nas mdo las 'dun pa'i ting nge 'dzin spong ba'i 'du byed dang ldan pa'i rdzu 'phrul gyi rkang pa dben pa la gnas pa /
'dod chags dang bral ba la gnas pa /
'gog pa la gnas pa /
rnam par spong ba /
yongs su bsgyur ba /
phyogs gcig tu mos par byas te khyab par byed do zhes pa dang /
de bzhin du brtson 'grus dang /
sems dang dpyod pa la'ang sbyar nas gsungs te /
de la 'dun pa ni zhi gnas don du gnyer bas gus par sbyor ba'o / /
brtson 'grus ni de la spro bas rgyun du sbyor ba'o / /
sems ni sngar goms par byas pa'i @# / /
sems kyi nus pa dang ldan pa'o / /
dpyod pa ni dmigs pa dang rnam pa la rnam par dpyod pa'i shes rab bo / /
bzhi po de dag las byung ba'i ting nge 'dzin la ni 'dun pa'i ting nge 'dzin spong ba'i 'du byed dang ldan pa zhes bya ba la sogs par bshad de rnga'i sgra dang nas kyi myu gu la sogs pa bzhin no / /
rnam pa gcig tu na 'dun pa la sogs pa dang mtshungs par ldan pa la de dang der brjod de ba lang dang ldan pa'i shing rta la ba lang gi shing rta zhes brjod pa bzhin no / /
de yang spong ba'i 'du byed ni dbus mtha' las /
der gnas las su rung ba nyid / /
don rnams thams cad 'byor par 'gyur / /
nyes pa lnga spong 'du byed brgyad / /
bsten pa'i rgyu las byung ba'o / /
zhes bshad pa'i nyes pa lnga ni de nyid las / /
le lo dang ni gdams ngag rnams / /
brjed dang bying dang rgod pa dang / /
'du mi byed dang 'du byed de / /
'di dag nyes pa lngar 'dod do zhes bshad do / /
de la bying rgod ni gcig tu byas la /
'du mi byed pa ni ting nge 'dzin la snyoms par zhugs pa na bying rgod du gyur pa na de dag spong ba la g.yel bar gyur ba'o / /
'du byed pa ni zhi gnas dang lhag mthong 'brel bar 'jug pa na dmigs rnam la rtsol ba na rnam g.yeng du 'gyur ba'i phyir skyon yin no / /
le lo dang gdams ngag brjed pa ni sla'o / /
spong ba'i 'du byed brgyad ni de nyid las / /
gnas dang de la gnas pa dang / /
rgyu dang 'bras bu nyid du'o / /
dmigs pa brjed par ma gyur dang / /
bying dang rgod pa rtogs pa dang / /
de spong mngon par 'du byed dang / /
zhi tshe rnal du 'jug pa'o zhes bshad de /
de la le lo'i gnyen po rtsol ba'i gnas ni gang la 'dun pa de la brtson 'grus 'byung bas 'dun pa'o / /
de la gnas pa ni rtsol ba'o / /
yid ches par gyur na mngon par 'dod pa'i 'dun pa 'byung bas rtsol ba'i gnas 'dun pa de'i rgyu ni dad pa'o / /
gnas pa rtsol ba de'i 'bras bu ni shin tu sbyangs pa ste bzhi po des ni le lo sel bar byed do / /
dmigs pa brjed par ma gyur pa ni dran pa ste des brjed ngas spong bar byed do / /
bying dang rgod pa rtogs pa ni shes bzhin te dran pa ma brjed par gyur nas bying rgod rtogs par byed do / /
de spong mngon par 'du byed ni sems pa ste bying rgod rtogs nas de spang ba'i phyir 'du byed pas 'du mi byed pa sel bar byed do / /
zhi tshe rnal du 'jug pa ni btang snyoms te bying rgod zhi ba na sems btang snyoms su byed pas 'du byed drags pa sels bar byed do / /
rdzu 'phrul ni med ba 'phrul pa dang yod pa bsgyur pa la sogs pa yin la /
rkang pa ni ting nge 'dzin yin te /
yon tan thams cad 'byor ba'i rdzu 'phrul gyi rten yin pa'i phyir ro / /
de ltar byas na mdo las /
dge slong dag ngas khyed la rdzu 'phrul yang bshad /
rdzu 'phrul gyi rkang pa rnams kyang bshad par bya'o zhes bya ba nas rdzu 'phrul gang zhe na /
'di na dge slong rdzu 'phrul gyi yul rnam pa du ma nyams su myong bar byed cing gcig tu gyur nas mang por 'gyur zhes bya ba la sogs pa dang /
de bzhin du tshangs pa'i 'jig rten gyi bar du lus kyis dbang bsgyur bar byed de 'di ni rdzu 'phrul zhes bya'o / /
rdzu 'phrul gyi rkang pa dag gang zhe na /
'dun pa'i ting nge 'dzin dang /
brtson 'grus kyi ting nge 'dzin dang /
sems kyi ting nge 'dzin dang /
dpyod pa'i ting nge 'dzin te 'di dag ni rdzu 'phrul gyi rkang pa zhes bya ba'i bar du gsungs pa'ang legs par drangs par 'gyur ro / /
des na bye brag tu smra ba gang dag rdzu 'phrul ni ting nge 'dzin kho na yin la /
rkang pa ni 'dun pa dang sems dang brtson 'grus dang byed pa bzhi yin no zhes zer pa de dag gi ltar na de lta bu'i mdo dang yang 'gal zhing /
byang chub kyi phyogs dang mthun pa'ang rdzas bcu gsum du 'gyur te /
'dun pa dang sems kyang byang chub kyi phyogs dang mthun par 'gyur ba'i phyir ro / /
dben pa la gnas pa ni 'dod pas dben pa'o / /
'dod chags dang bral ba ni khams las 'das pa'o / /
'gog pa ni sdug bsngal 'gog pa'o / /
rnam par spong ba ni kun 'byung spong ba'o / /
yongs su bsgyur ba ni thar par byed pa'o / /
phyogs gcig tu mos par byas te zhes bya ba ni yul lo / /
khyab par byed pa ni dmigs ba'o / /
'di dag ni tshad med pa dang byang chub kyi yan lag bdun la sogs pa la'ang shes par bya'o / /
dbang po lnga ni dbus mtha' las / /
thar ba'i cha dang mthun bskyed nas / /
'dun dang sbyor ba dbang byed de / /
dmigs pa brjed par ma gyur dang / /
mi 'phro rnam par 'byed kyang ngo zhos bshad pas dad pa dang /
brtson @# / /
'grus dang /
dran pa dang /
ting nge 'dzin dang /
shes rab ste rnam par byang ba la dbang byed pa'i phyir ro / /
stobs lnga yang de dag nyid yin te /
khyad par ni mi mthun phyogs kyis mi brdzi ba'i phyir te /
de nyid las /
mi mthun phyogs ni bsrabs pa'i phyir / /
stobs ldan 'bras bu phyi ma yin zhes bshad do / /
des na dbang po rnams ni mi mthun phyogs ma dad pa dang le lo dang brjed ngas dang rnam g.yeng dang shes bzhin ma yin pa rnams bar skabs su 'byung bas mi mthun phyogs kyis brdzi ba'i phyir chung ngu yin la /
stobs rnams ni mi mthun phyogs kyis mi brdzi ba'i phyir chen po yin no / /
de dag gi go rim ni dad par 'gyur na 'bras bu'i don du brtson 'grus rtsom la /
brtson 'grus brtsams na dran pa nye bar gnas par 'gyur ba dang /
dran pa gnas na rnam par mi g.yeng bas sems mnyam par 'jog cing /
mnyam par bzhag pas yang dag pa ji lta ba bzhin rab tu shes par 'gyur ba'i phyir ro / /
byang chub kyi yan lag bdun la byang chub ni chos nyid rtogs pa yin la /
yan lag ni 'dir cha shas la brjod pa yin no / /
yan lag rnam pa bdun yang de nyid las /
rang bzhin yan lag gnas yan lag /
gsum pa nges 'byung yan lag ste /
bzhi pa phan yon yan lag yin / /
rnam gsum nyon mongs med yan lag ces bshad de /
de la rang bzhin gyi yan lag ni chos rab tu rnam par 'byed pa ste /
de kho na nyid rtogs pa'i phyir ro / /
gnas kyi yan lag ni dran pa ste /
shes rab ni dran pa la gnas pa'i phyir ro / /
nges par 'byung ba'i yan lag ni brtson 'grus ste /
so so'i skye bo'i sa la sogs pa 'og ma las nges par 'byung ba'i phyir ro / /
phan yon gyi yan lag ni dga' ba ste /
zag med ba'i bde bas lus sems la phan 'dogs pa'i phyir ro / /
nyon mongs pa med pa'i yan lag ni de nyid las / /
'di la gzhi dang gnas dang ni / /
ngo bo nyid du bstan pa yin zhes 'byung bas shin tu sbyangs pa dang ting nge 'dzin dang btang snyoms te /
nyon mongs ba'i gnas ngan len gyi gnyen po yin pas gsum po rim pa ltar nyon mongs pa med pa'i gzhi dang gnas dang ngo bo yin pa'i phyir ro / /
des na chos rab tu rnam par 'byed pa ni byang chub dang yan lag gnyis ka yin la /
gzhan dag ni byang chub kyi yan lag ste 'khor yin pa'i phyir lhas byin gyi ril ba zhes brjod pa bzhin no / /
'phags lam yan lag brgyad ni de nyid las /
yongs su gcod dang go byed dang / /
rnam gsum gzhan yid ches par byed / /
mi mthun phyogs kyi gnyen por ni / /
lam gyi yan lag de brgyad do zhes gsungs te /
de la yongs su gcod pa ni yang dag pa'i lta ba ste /
rjes thob na yang dag pa'i lta bas mnyam gzhag gi dus kyi rtogs pa nges par 'byed pa'i phyir ro / /
go bar byed pa ni yang dag pa'i rtog pa dang ngag ste /
rtog pa kun slong dang bcas pa'i ngag gis rtogs pa'i don de gzhan la go bar byed pa'i phyir ro / /
gzhan yid ches par byed pa'i yan lag ni de nyid las /
lta dang tshul khrims yo byad bsnyungs / /
gzhan la rnam par rig byed 'dod ces 'byung bas yang dag pa'i ngag dang las kyi mtha' dang 'tsho ba gsum yin te /
yang dag pa'i ngag gis 'bel gtam nges par byed pa dang /
bya ba ma yin pa mi byed pa dang /
chos gos la sogs pa tshod zin par 'tshol bas rim pa bzhin lta ba dang tshul khrims dang yo byad bsnyungs pa 'dod pa chung bar yid ches par byed ba'i phyir ro / /
mi mthun phyogs spong ba'i gnyen po'i yan lag ni de nyid las /
nyon mongs nye ba'i nyon mongs dbang / /
mi mthun phyogs kyi gnyen bo'o zhes 'byung bas yang dag pa'i rtsol ba dang dran pa dang ting nge 'dzin te gsum gyi rim pa bzhin brtson 'grus brtsams shing dran pa nye bar gnas la bsam gtan la brten nas mngon shes la sogs pa'i yon tan sgrub pas le lo'i nyon mongs pa dang /
nye ba'i nyon mongs pa bying rgod dang /
dbang snyoms 'jug gi sgrib pa rnams spong ba'i phyir ro / /
'di la'ang yang dag pa'i lta ba ni shes rab yin pas 'phags pa'i lam yang yin la yan lag kyang yin la /
gzhan dag ni de'i 'khor yin bas 'phags pa'i lam yan lag brgyad pa yin no zhes bye brag tu smra ba 'dod do / /
gnyis pa ni dran pa nyer gzhag la sogs pa'i sde tshan bdun ni gnas skabs de dang der gtso bo yin pas go rim bzhin du las dang po pa tshogs lam pa dag dang nges 'byed cha mthun bzhi po rnams dang ni sgom lam dang mthong lam la gnas pa'i gnas skabs kyis rab tu phye zhing bzhag ste /
de la las dang po pa tshogs lam du dran ba nyer gzhag bzhi bshad de /
dbus mtha' las /
gnas ngan len phyir sred @# / /
rgyu'i phyir / /
gzhi yi phyir dang ma rmongs phyir / /
bden pa bzhi la 'jug bya bas / /
dran pa nye bar bzhag pa sgom zhes pa dang /
'di nyid las /
phyin ci log gi gnyen por bzhi zhes 'byung bas lus la sogs pa la phyin ci log bzhi spangs nas bden pa la 'jug par bya ba'i ched du nye bar brtag pa'i phyir ro| |nges 'byed cha mthun dro bar gyur pa'i gnas skabs su ni yang dag par spong pa bzhi ste /
dmigs pa dang rnam pa'i khyad par thob ba'i rgyus brtson 'grus spel ba'i phyir ro / /
rtse mo la ni rdzu 'phrul gyi rkang pa rnams te /
rtse mo thob pa rtsa mi chad ces pas thob pa'i dge ba'i rtsa ba mi nyams pa'i bzod pa la 'jug bar bya ba'i phyir ro / /
bzod pa la ni dbang po rnams te /
snga ma gnyis la ni nyams pa srid cing 'di la nyams pa mi srid pas mi nyams pa la dbang thob par bya ba'i phyir ro / /
chos mchog la ni stobs rnams te /
mi mthun phyogs nyon mongs pa dang /
'jig rten pa'i chos gzhan dag gis mi brdzi bar bya ba'i phyir ro /
sgom lam la ni byang chub kyi yan lag rnams te /
mthong lam ni sgom lam gyis bar du chod pas ring la sgom lam ni lam gzhan gyis bar du mchod pas byang chub zad mi skye shes pa dang nye ba'i rgyu yin pa'i phyir ro / /
mthong lam du ni 'phags lam yan lag brgyad de /
sgom lam ni sa'i dbye ba yod pas myur du 'gro ba ma yin gyi mthong lam la ni sa'i dbye ba med pas myur du 'gro ba'i phyir ro / /
mdo las /
byang chub kyi yan lag sngon la bstan pa ni bdun dang brgyad grangs kyi rim pa dang mthun par bstan pa yin no zhes bye brag tu smra ba rnams 'dod do / /
slob dbon la sogs ba gzhan dag ni mdo las gsungs pa'i go rim dang mthun par re zhig dang por yul gzugs sgra la sogs pa dang de dag gi bye brag kha dog dang dbyibs la sogs pa mang po la g.yeng ba'i blo tshar bcad par bya ba'i phyir de'i gnyen por dran ba nyer gzhag bzhi sgom ste /
dbus mtha' las /
mi mthun pa dang gnyen po rnams / /
rnam pa thams cad yongs shes nas / /
de dag spang phyir brtson 'grus ni / /
rnam pa bzhi dag rab tu 'byung zhes 'byung ba ltar dran pa nyer gzhag gi stobs kyis brtson 'grus 'phel bas dgos pa brtson 'grus bzhi bskyed pa'i phyir sems yang dag bar rab tu 'jog pas yang dag par spong ba rnams so / /
de nas ting nge 'dzin rnam par sbyong ba'i phyir rdzu 'phrul gyi rkang pa rnams so / /
ting nge 'dzin la brten nas 'jig rten las 'das pa'i chos rnams 'dren pa'i bdag por gyur pa'i dad sogs lnga ni dbang po rnams so / /
de dag nyid mi mthun phyogs las rgyal ba ni stobs rnams so / /
dang po nyid du chos rnams kyi de kho na nyid mngon sum du rtogs pa'i phyir mthong lam la byang chub kyi yan lag rnams so / /
mthong sgom gyi lam gnyis ka la bsgom pa'i phyir 'phags lam yan lag brgyad pa ste /
skye mched drug gi tshogs chen po'i mdo las /
'phags pa'i lam yan lag brgyad pa bsgom pa yongs su rdzogs par gyur na dran pa nye bar bzhag pa bzhi bsgom pa yongs su rdzogs par 'gyur ba nas byang chub kyi yan lag bdun gyi bar du yongs su rdzogs par 'gyur ro zhes sgom lam la'ang yan lag brgyad yod par gsungs la /
yang mdo las /
dge slong yang dag pa ji lta ba bzhin gyi tshig brjod pa zhes bya ba 'di ni 'phags pa'i bden pa bzhi'i tshig bla dags so / /
dge slong ji ltar rtogs pa'i lam gyi 'jug ces bya ba 'di ni 'phags pa'i lam yan lag brgyad kyi tshig bla dags yin no zhes gsungs te /
tshig de gnyis gyis ni rim pa ltar mthong sgom gyi lam bstan pa yin te /
ji ltar rtogs pa'i lam gyis byang chub kyi bar du 'jug cing 'byung ba'i phyir ro / /
de ltar na mthong lam la'ang lam gyi yan lag yod par gsungs pa'i phyir mdo las bstan pa'i go rim rnam par dkrug par mi bya'o zhes 'dod la /
theg pa gong ma ba rnams ni dbus mtha' las /
dbang po rnams dang stobs rnams la / /
nges 'byed cha mthun gnyis gnyis so zhes 'byung bas sde tshan bdun po mdo las gsungs pa'i go rim ltar tshogs lam chung ngu dang /
'bring dang /
chen po dang /
drod rtse dang /
bzod mchog dang /
mthong lam dang /
sgom lam rnams su rim pa ltar sgom ste /
'di ni 'jug pa bde ba'i lam yin no zhes bzhed do / /
gsum pa ni 'o na byang chub phyogs mthun du zhig zag bcas dang du zhig zag med yin la de dag sa gang pa yin zhe na /
byang chub kyi yan lag bdun dang 'phags pa'i lam yan lag brgyad ni zag pa med pa yin te /
gnas skabs khyad par can mthong sgom dang khyad par can ma yin pa mi slob pa'i sgo nas mthong sgom mi slob pa'i lam gsum gyis bsdus pa'i phyir ro / /
de dag las gzhan dran pa nyer gzhag @# / /
nas stobs kyi bar dag ni gnas skabs khyad par can dang khyad par can ma yin pa'i sgo nas zag bcas dang zag med rnam pa gnyis yin te /
so so'i skye bo'i rgyud la yod pa sbyor lam gyis bsdus pa dag ni zag bcas dang /
'phags pa'i rgyud la yod pa lam gsum gyis bsdus pa dag ni zag med yin pa'i phyir ro / /
sa ni bsam gtan dang po na sum cu rtsa bdun po thams cad yod la /
bsam gtan dang po'i nyer bsdogs mi lcogs pa med pa na ni dga' 'a yang dag byang chub kyi yan lag ma gtogs pa sum cu rtsa drug yod de /
bde blag tu 'thob pa dang /
dwogs pa med na dga' bar 'gyur ba yin pa la nyer bsdogs ni rtsol ba'i stobs kyis bskyed dgos pa'i phyir dang /
sa 'og mar nyams kyis dwogs pa dang bcas pa'i phyir dang /
tshor ba btang snyoms pa yin pa'i phyir ro / /
bsam gtan gnyis pa na ni yang dag pa'i rtog pa ma gtogs pa sum cu rtsa drug yod de /
yang dag pa'i rtog pa ni rtog pa yin la de ni gnyis pa bas spangs zin pa'i phyir ro / /
bsam gtan gsum pa dang bzhi pa gnyis na ni dga' ba dang rtog pa de gnyis ma gtogs pa sum cu rtsa lnga yod de /
rtog pa sngar nas nub la dga' ba las 'dod chags dang bral ba'i phyir ro / /
bsam gtan dang po'i dngos gzhi tsam po dang gnyis pa'i bar ma bsam gtan dang po'i dngos gzhi phyir dang de las 'das pa'i sa yin pa'i khyad par can na'ang rtog pa dang dga' ba ma gtogs pa sum cu rtsa lnga yod de /
rtog pa spangs la tshor ba btang snyoms kyi sa pa yin pa'i phyir ro / /
nam mkha' mtha' yas la sogs pa gzugs med pa dang po gsum na'ang rtog pa dang dga' ba de gnyis dang tshul khrims kyi yan lag gsum med de /
rtog pa spangs shing tshor ba btang snyoms pa yin pa'i phyir dang /
de dag na lus ngag gi las med pa'i phyir ro / /
gzhan sum cu rtsa gnyis ni yod do / /
byang chub kyi yan lag 'dun dang 'phags pa'i lam yan lag brgyad ma gtogs pa nyi shu rtsa gnyis ni 'dod pa'i khams dang srid pa'i rtse mo na yod de /
bsod nams cha mthun gyi dad sogs kyis 'di'i ming mi thob bo bco lnga po /
de dag med pa ni 'dod pa mnyam par ma bzhag pa dang srid rtse sems kyi rgyu ba mi gsal bas sa de gnyis la zag med kyi lam mi brten pa'i phyir ro / /
'o na gzugs med na lus dran pa nyer gzhag ji ltar yod par 'gyur te /
lus dran pa nyer gzhag ni lus la dmigs pa'i shes rab yin na de dag rang sa na med pa'i phyir dang /
gzugs med dngos gzhi dge rnams kyi / /
spyod yul zag bcas 'og ma min zhes 'byung bas 'og sa la mi dmigs pa'i phyir ro zhe na /
gzugs med rang sa na gzugs med kyang nam mkha' mtha' yas kyi nyer bsdogs la brten pa'i dran pa nyer gzhag dge ba zag bcas kyis bsam gtan bzhi pa'i gzugs zag bcas la dmigs pa'i phyir dang /
'og ma la mi dmigs par bshad pa ni dngos gzhi'i dge bas zag bcas la mi dmigs pa yin la /
gzugs med dang po gsum gyi dngos gzhi dge ba zag bcas zag med kyis bsam gtan sa drug la brten pa'i zag med kyi sdom pa la dmigs pa'i phyir dang /
srid rtse'i shes rab dge ba zag bcas kyis bsam gtan la brten pa'i zag med kyi sdom pa la dmigs pa'i phyir dang /
de yang 'byung gyur gyi gzugs su 'dod pa'i phyir ro zhes rgyal po'i sras grags pa'i bshes gnyen 'chad do / /
yang gal te khams gong ma gnyis na mi dge ba med pa'i phyir de dag skyes pa spong ba dang ma skyes pa mi bskyed pa'i phyir brtson pa'i yang dag par spong ba gnyis ji ltar yod par 'gyur zhe na /
de lta mod kyi nyon mongs pa dang snyoms 'jug gi sgrib pa dang zag bcas kyi chos la sdig pa'i skra brjod de don dam pa'i mi dge ba yin pa'i phyir ro zhes bya bar bsams so / /
bzhi pa ni mdo las /
sangs rgyas dang chos dang dge 'dun la shes nas dad pa thob cing 'phags pa dgyes pa'i tshul khrims thob pa zhes shes nas dad pa thob pa bzhi bshad na byang chub kyi phyogs mthun la gnas pa de dag gnas skabs gang du shes nas dang pa ji ltar thob cing de dag gi ngo bo yang gang zhe na /
mthong lam du sdug bsngal la sogs pa'i bden pa dang po gsum mngon sum mthong na de dag chos yin pa'i phyir dang /
sangs rgyas dang dge 'dun gyi ngo bo ma yin pas 'phags pa dgyes pa'i tshul khrims dang chos la shes nas dad pa 'thob /
ste zag med kyi spong bdun thob cing shes rab kyi bden ba bdag med par mngon sum du mthong bas chos tsam du yid ches pa'i phyir ro / /
sangs rgyas dang dge 'dun la shes nas dad pa mi 'thob la /
lam gyi bden pa mngon sum du rtogs na mi slob pa dang slob pa dang mi slob pa'i lam bden ni sangs rgyas dang dge 'dun de gnyis @# / /
su byed pa'i chos yin pas sangs rgyas dang sangs rgyas de'i nyan thos kyi dge 'dun dag la yang shes nas dad pa 'thob bo / /
ste slob mi slob kyi lam bden la yid ches 'thog yang gi sgra ni tshul khrims dang chos la shes nas dad pa 'thob pa'ang sdud pa'o / /
'dir 'di la 'phags pa rnams dgyes shing mnyes par gyur pas na 'phags pa dgyes pa'i tshul khrims ni zag med kyi sdom pa yin la shes nas dad pa ni bden pa rnams yang dag pa ji lta ba bzhin mngon sum du rtogs nas yid ches pa'o / /
bden pa dang po gsum mthong ba na ji ltar chos la shes nas dad pa 'thob par 'gyur te /
chos ni slob pa dang mi slob pa yin la de yang lam gyi bden pa yin pa'i phyir ro / /
gal te bden pa de kho na la chos su 'dod na sdug bsngal mthong ba tsam na chos la shes nas dad pa 'thob par 'gyur ro / /
de lta na'ang bden gsum mthong na zhes ji ltar brjod ce na /
'dir chos kyi sgra ni bden pa dang po gsum la brjod de /
de dag gi de kho na nyid ni chos yin pa'i phyir dang /
'gog pa ni chos rnams kyi mchog kyang yin pa'i phyir ro / /
de'i phyir bden pa gsum mthong na chos la shes nas dad pa 'thob ces bya ba'ang bden pa gsum ci rigs par mthong ba la 'dod kyi tshogs pa ni ma yin no / /
de bzhin du rang sangs rgyas kyi slob mi slob kyi lam dang /
byang chub sems dpa'i slob pa'i gnas skabs kyi lam zag pa med pa'ang chos yin te /
de dag gi mngon par rtogs pa'i chos yin zhing tshogs pa ma yin pas dge 'dun ma yin la sangs rgyas kyang ma yin pa'i phyir ro / /
des na rang sangs rgyas dang byang chub sems dpa'i lam chos yin pas bden pas bzhi char yang chos yin pa'i phyir bden pa bzhi char mngon par rtogs na chos la shes nas dad pa 'thob par 'gyur ba yin no / /
bse ru lta bu ni 'dus pa med la /
de'i lam yang gzhan gyi sgral mi rten cing /
byang chub sems dpa'i lam yang gzhan gyi drin la mi 'jig pas dge 'dun min zhes zar ro / /
gal te lam gyi bden pa mngon par rtogs na sangs rgyas dang de'i nyan thos kyi dge 'dun la ji ltar yid ches pa'i dad pa 'thob par 'gyur te /
de ni chos yin pa'i phyir ro zhe na /
sangs rgyas dge 'dun byed pa'i chos /
mi slob pa dang gnyis ka dang zhes 'byung bas sangs rgyas su byed pa'i chos mi slob pa dang dge bdun du byed pa'i chos slob pa dang mi slob pa'i lam de dag ni sangs rgyas dang de'i nyan thos kyi dge 'dun kyi lam gyi bden pa yin pa'i phyir de gnyis kyi lam la ni chos zhes mi brjod de /
de dag mngon sum du shes na sangs rgyas dang dge 'dun la shes nas dad pa 'thob pa'i phyir ro zhes rgyal bo'i sras 'chad do / /
shes nas dad pa bzhir gsungs pa de dag kyang dad pa'i yul lam gzhi dkon mchog gsum gyi bye brag gis ming gi sgo nas bzhi yin gyi rjas su ni gnyis yin te /
dkon mchog gsum la dad pa 'i dad pa gsum ni dad pa'i rang bzhin dang 'phags pa dgyes pa'i chul khrims ni tshul khrims kyi rang bzhin no / /
'di yang sems dang ba'i stobs kyis tshul khrims kyang dag pa yin pa'i phyir rgyu'i ming gis 'bras bu la btags nas shes nas dad pa'i ming gis btags so| |dad pa dang tshul khrims de gnyis ka'ang dri ma ste zag pa med pa yin te /
zag pa'i gnyen po yin pa'i phyir ro / /
gal te gzhi la ltos nas shes pas dad pa rnam par 'jog na chos la shes nas dad pa sngar gdon dgos par 'gyur te /
bden pa dang po gsum mthong ba na chos la shes nas dad pa 'thob pa'i phyir ro zhe na /
'di dag gi rim pa ni ting nge 'dzin las langs nas ji ltar mngon du byed pa ltar bkod pa yin te /
ji ltar mngon du byed ce na /
kye ma bcom ldan 'das ni yang dag par rdzogs pa'i sangs rgyas yin no / /
de'i chos 'dul ba ni legs par gsungs pa yin no / /
de'i nyan thos kyi dge 'dun ni legs par zhugs pa yin no zhes mngon du byed de /
rim pa ltar chos kyi sman ston ba dang /
nyon mongs pa'i nad gso zhing mya ngan las 'das pa nad med pa thob par byed ba dang /
mya ngan las 'das pa nad med pa 'thob pa'i grogs byed pa'i phyir sman pa dang sman dang nad g.yog lta bur gyur ba'i phyir dang /
dang ba'i stobs kyis tshul khrims kyang dang bar gyur ba'i sgrub pa yin pa'i phyir mtha' bzhi par bshad do / /
yang na dkon mchog gsum ni sngar bstan pa ltar sman pa la sogs pa lta bu yin la tshul khrims ni nad med pa lta bur gyur ba yin pas sam /
yang na bzhi po de dag rim pa ltar lam ston par byed pa dang lam dang lam gyi grogs dang bzhon pa lta bu yin pas sems rab tu dad pa'i phyir ro / /
lnga pa ni 'o na ci'i phyir mdo las /
slob pa ni slob pa'i yang dag pa'i lta ba nas yang dag pa'i ting nge 'dzin gyi bar yan lag brgyad dang ldan no / /
mi slob pa ni mi slob ba'i yang dag pa'i lta ba nas ting nge 'dzin @# / /
gyi bar pa rgyad dang /
mi slob pa'i yang dag pa'i rnam par grol pa dang /
mi slob pa'i yang dag pa'i shes pa ste yan lag bcu dang ldan no zhes gsungs pa'i slob pa la yang dag pa'i rnam par grol pa dang mang dag pa'i shes pa ma bshad ce na /
nyon mongs pa'i 'ching ba las gtan du nges par grol ba dang grol ba de so so rang gis shes pas de gnyis su 'jog pa la /
slob pa rnams ni da dung nyon mongs pas bcings pa'i phyir slob pa'i yan lag tu yang dag pa'i rnam grol dang yang dag pa'i shes pa ma bshad do / /
'ching ba'i phyogs gcig las rnam par grol bas ni yang dag pa'i rnam grol gyi yan lag tu mi 'gyur ro / /
rnam par grol ba de yang 'dus byas dang 'dus ma byas rnam pa gnyis yod pa las nyon mongs pa bcom pa so sor brtags 'gog ni rnam grol 'dus ma byas yin la /
rnam par grol ba la der nges pa mi slob pa'i mos pa ni rnam grol 'dus byas yin la /
gang zhig mi slob pa'i yan lag tu gsungs pa'i yang dag pa'i rnam grol ni rnam grol 'dus byas mos pa de yin te /
yan lag bcu char 'dus byas yin pa'i phyir ro / /
'dus ma byas ni skal ba mi mnyam pa'i phyir dang /
slob pa dang mi slob pa gnyis ka ma yin pa'i phyir yan lag ma yin no / /
rnam par grol ba'i yan lag 'dus byas de nyid ni mdo las sems 'dod chags las rnam par grol ba dang /
shes rab ma rig pa las rnam par grol ba gnyis su gsungs te /
rnam grol 'dus byas de nyid tshul khrims kyi phung po la sogs lnga'i nang nas rnam par grol ba'i phung po'ang yin no zhes bye brag tu smra ba rnams 'dod do / /
slob dpon ni mos pa 'ba' zhig rnam par grol ba ma yin gyi sems rnam par grol ba dang shes rab rnam par grol ba dang 'dod chags la sogs pa las rnam par grol ba'i zag med kyi sems dang sems byung 'dun pa dang brtson 'grus la sogs pa gzhan dag kyang yin te /
mdo las /
stag gi byang chub kyi bu dag rnam par grol bar yongs su dag pa'i gtso bo gang yin zhe na /
'di dag dge slong 'dod chags las sems 'dod chags dang bral zhing rnam par grol ba yin /
zhe sdang dang gti mug las sems 'dod chags dang bral zhing rnam par grol ba yin te /
'di ltar rnam par grol ba'i phung po yongs su ma rdzogs pa yongs su rdzogs par byed pa'am /
yongs su rdzogs pa rjes su 'dzin par byed pa 'dun pa dang brtson 'grus gang yin pa zhes gsungs pa'i phyir ro zhes 'chad do / /
gal te yang dag pa'i shes pa ni yan lag bcu pa ma yin te /
yang dag pa'i lta ba'i nang du 'dus pa'i phyir ro zhe na /
ma yin te /
byang chub sngar ji skad bshad pa'i zad pa dang mi skye ba shes pa gang yin pa de nyid yang dag pa'i shes pa yin la de yang dag pa'i lta ba ni ma yin te /
zad dang mi skye'i blo lta min zhes 'chad par 'gyur ba'i phyir ro / /
yang dag pa'i shes pa de ni rnam par grol ba'i ye shes gzigs pa'i phung po'ang yin te /
rang gi byang chub shes pa'i phyir ro / /
gal te sems rnam par grol na sems 'das pa'am /
ma 'ongs pa'am /
da ltar byung ba gang zhig rnam par grol bar 'gyur zhe na mi slob pa'i sems ni skye bar 'gyur ba ma 'ongs pa sgrib pa las rnam par grol bar 'gyur ba yin te /
'das pa'i sgrib pa yod pa yin la da ltar ba ni sgrib pa la dngos su gnod pa rdo rje lta bu yin te /
de sgrib pa'i thob pa dang dus mnyam pa'i phyir dang /
de'i rjes thogs su sgrib pa las rnam par grol ba'i sems skye ba'i phyir ro / /
'o na mi skye ba'i chos can dag ji ltar sgrib pa las grol ba yin zhe na /
de dang 'dra ba'i phyir yin no / /
de nyid kyi phyir bstan 'chos las mi slob pa'i sems ma 'ongs pa sgrib pa rnams las rnam par grol bar 'gyur ro zhes bshad do / /
'o na lam 'das pa la sogs pa gang gis sgrib pa de spong zhe na /
nyon mongs pa ni de'i thob pa la bzhag ste de skye ba la gegs byed pas so / /
'gag par 'gyur ba de 'gag pa la mngon du phyogs pa da ltar ba'i lam gyis ni da ltar pa de'i sgrib pa rab tu spong ba yin te /
'di ltar spong ba ni bya ba 'gal ba'i sgo nas gnod pa byed pa yin na 'das pa dang ma 'ongs pa ni bya ba 'gags pa dang ma skyes pa'i phyir ro / /
gal te da ltar ba'i lam gyis da ltar ba'i sgrib pa spong ba ni ma yin te /
rgyud gcig la nyon mongs pa dang ye shes kyi shes pa rgyud gnyis su thal ba'i phyir dang /
'gal ba lhan cig tu 'byung bar thal ba'i phyir dang /
ye shes nyon mongs pa'i 'jig rgyur thal ba'i phyir ro zhe na /
de lta ma yin te /
nyon mongs pa'i thob pa'am sa bon spang byar 'dod pas yun ring du mi gnas shing gnod pa byed bzhin pa'i lhan cig pa yin pa'i phyir dang /
spang bya phyi ma bskyed pa'i nus pa dang mi @# / /
ldan par bskyed pa la gnod par brjod pa'i phyir skyon med do / /
'o na nyon mongs bcom pa 'dus ma byas zhes rnam grol 'dus ma byas su bshad pa gang yin pa de dang mdo'am bstan bcos las spangs pa'i khams dang /
'dod chags dang bral ba'i khams dang /
'gog pa'i khams zhes khams gsum bshad pa de dag la khyad par ci yod ce na /
rnam grol 'dus ma byas su bshad pa gang yin pa de nyid spangs pa la sogs pa'i khams gsum du shes par bya ste /
'di ltar spang bya khams gsum gyi 'dod chags kun zad cing spangs pa ni 'dod chags dang bral ba'i khams yin la /
spangs pa'i khams zhes bya ba ni 'dod chags las gzhan pa'i nyon mongs pa zhe sdang la sogs pa dag yang dag par zad cing spangs pa'o / /
'gog pa'i khams zhes bya ba ni nyon mongs pa'i gzhi yang dag par zad pa ste /
gzhi'i sgra yang 'dir yul dang rgyu la brjod par 'dod pa ste nyon mongs pa las gzhan pa'i gzugs la sogs pa zag pa dang bcas pa dag go /
'di ni 'dun pa'i 'dod chags dang bral ba la 'dod do / /
'o na dngos po gang gis yid 'byung bar 'gyur ba'i dngos po des 'dod chags dang 'bral bar 'gyur ram zhe na /
sdug bsngal dang rgyu kun 'byung la dmigs pa'i bzod pa dang shes pa rnams kyis ni bden pa de gnyis zag bcas yin pas yid 'byung bar 'gyur la /
bzod pa bzhi dang sgom lam shes pa gang gis dngos su nyon mongs pa spong bar 'gyur ba de ni bden pa bzhi po gang la dmigs kyang rung kun gyi 'dod chags dang 'bral bar 'gyur ro / /
de lta na ni yid 'byung ba dang 'dod chags dang bral ba la mu bzhi srid de /
yid 'byung bar 'gyur la 'dod yul dman pa la skyon du brtag pas /
chags dang 'bral bar mi 'gyur ba ni sdug bsngal dang kun 'byung la dmigs pa'i sgom lam yin yang rung sbyor ba dang rnam grol dang khyad par can gyi lam dang /
chags bral sngon 'gro'i bden pa dang po gnyis la dmigs pa'i chos shes pa'i bzod pa dang shes pa rnams te /
thams cad kyang yid 'byung ba'i dngos po la dmigs pas yid skyo bar byed pa'i phyir dang /
sbyor ba'i lam la sogs pa gsum ni spong lam ma yin pa'i phyir dang /
chags bral sngon 'gro'i bden pa dang po gnyis la dmigs pa'i chos shes pa'i bzod pa spong lam yin yang 'jig rten ba'i sgom lam gyis sngar du spangs zin pa'i phyir dang /
shes pa ni spong lam ma yin pa'i phyir ro / /
rjes su shes pa'i bzod pa dag gis ni nges par nyon mongs pa rnams spong ste /
'jig rten pa'i lam gyi srid rtse las 'dod chags dang mi 'bral ba'i phyir ro / /
'dod chags dang 'bral bar 'gyur la yid 'byung bar mi 'gyur ba ni 'gog lam la dmigs pa'i spang bya dngos su spong ba'i bar chad med pa'i lam chags bral sngon 'gro'i 'gog lam la chos shes pa'i bzod pa ma gtogs pa rnams te /
de dag ni 'jig rten pa'i sgom lam gyis sngar du spangs zin pa'i phyir dang /
gzhan ni spang bya la dngos su gnod byed yin pa'i phyir dang /
de dag gi dmigs pa 'gog lam zag med la yon tan du lta bas mchog tu dga' ba'i dngos po la dmigs pa'i phyir ro / /
gnyis ka yin pa ni bden pa dang po gnyis la dmigs pa'i bar chad med pa'i lam chags bral sngon 'gro'i bden pa dang po gnyis la dmigs pa'i chos shes pa'i bzod pa las gzhan pa rnams te /
yid 'byung ba'i dngos po la dmigs pa'i phyir dang /
nyon mongs pa dngos su spong bar byed pa'i phyir ro / /
gnyis ka ma yin pa ni 'gog lam la dmigs pa'i sbyor ba dang rnam grol dang khyad par can gyi lam dang /
chags bral sngon 'gro'i 'gog lam la chos shes pa'i bzod pa dang shes pa rnams dang /
bar chad med pa'i lam yin yang nyon mongs pa mi spong ba dbang po 'pho ba la sogs pa'i gnas skabs kyi bar chad med pa'i lam kha cig kyang yin no / /
dmigs pa shes dang bsgom pa'i rim / /
sgom pa po dang de yi lam / /
ji bzhin shes nas der 'jug 'dod / /
dge slong gnas 'di mnyan par rigs / /
chos mngon pa'i mdzod kyi 'grel pa mngon pa'i rgyan de la 'dod pa'am ci yang med pa'i bar la chags pa dang bral ba zhig bden pa rnams la lta na chos shes chos bzod rnams kyis nyon mongs mi spong ste /
'jig rten pa'i sgom lam gyis sngar spangs zin pa'i phyir bral thob zag med skye ba 'ba' zhig tu zad do / /
rjes shes rjes bzod dag gis ni nges par nyon mongs spong ste /
'jig rten pa'i lam gyis srid rtse la chags pa dang mi 'bral ba'i phyir ro / /
lan cig phyir 'ong chags bral sngon 'gro bden pa la lta ba ni mthong spang spong dgos pas de dang mi 'dra'o / /
shes pa rnams kyi sgom lam la sbyor ba dang /
rnam grol dang /
khyad par gyi lam dang /
kha cig gis kyang mi spong ngo / /
las lam dang gang zag bstan pa zhes bya ba ste gnas drug pa'i bshad pa'o / /
! / /
da ni gnas bdun pa 'chad pa na bzod pa dang shes pa dang lta ba'i khyad par bshad pa dang /
@# / /
shes pa bye brag tu bshad pa dang /
de dag gi yon tan bshad pa gsum las dang po ni gal te bzod pa dang shes pa dang yang dag pa'i lta ba dang yang dag pa'i shes pa rnams la khyad par ci zhig yod ce na /
dri ma med pa'i bzod pa brgyad po rnams ni shes pa min te /
shes pa ni nges pa'i bdag nyid can yin na bzod pa rnams ni bar chad med pa'i lam yin pas de'i tshe rang gi spang bya the tshom dang phra rgyas ma spangs pas rang gi yul la the tshom dang bcas pa'i phyir ro / /
rang gi smos pa ni shes pa dang po bdun shes pa ma yin par thal pa spang ba'i phyir ro / /
bzod pa de dag yang dag par rtogs pa'i bdag nyid yin pas lta ba ni yin no / /
zad pa shes pa dang mi skye ba shes pa'i bla ni lta ba min te /
yang dag par rtog pa med pa'i phyir dang /
dmigs pa dang rnam pa 'tshol ba'i bsam pa can ma yin pa'i phyir ro / /
de ni yang dag pa'i shes pa zhes bya'i shes pa tsam yang ma yin no / /
bzod pa brgyad dang bden pa bzhi la mi rtag pa la sogs par /
zad pa dang mi skye ba shes pa dri med ces smos bas bzod pa zag bcas ni shes pa yin no / /
shes pa zag med ni the tshom spangs pas khyab bo / /
the tshom spangs pa shes par ma nges te chags bral sngon 'gro'i bzod pa bzhin no / /
zad mi skye shes lta ba min te /
bya ba byar med pa tsam du rtogs kyi bden bzhi la mi rtog pa'i phyir dang 'bras bu rdzogs zin pa'i phyir ro / /
de dag las gzhan pa'i 'phags pa zag pa med pa'i blo ste sdug bsngal la chos shes pa nas lam la rjes su shes pa'i bar gyi shes rab rnams ni shes pa dang yang dag pa'i lta ba gnyis ka yin te /
rnam grol gyi lam yin pas rang gi yul la the tshom spangs pas nges pa'i bdag nyid can yin pa'i phyir dang /
yang dag par rtog pa'i bdag nyid can yang yin pa'i phyir ro / /
'phags pa'i blo las gzhan zag bcas 'jig rten pa'i shes rab thams cad ni kun rdzob shes pa yin te /
zag bcas la shes pa ma yin pa'i shes rab mi srid pa'i phyir ro / /
de yang sgo lnga'i rnam shes kyi 'khor du byung ba'i shes rab dge mi dge lung ma bstan thams cad dang ye shes kyi 'khor du byung ba'i shes rab lta ba drug po ma gtogs pa nyon mongs pa can dang ma bsgribs lung ma bstan rnams ni shes pa kho na yin no / /
yid shes kyi 'khor du byung ba'i shes rab phyir dang shes rab gang yin yang shes pa yin pa'i 'jig tshogs la lta ba la sogs pa nyon mongs pa can lnga dang 'jig rten pa'i yang dag pa'i lta ba ste drug ni kun rdzob shes pa yin par ma zad lta ba'ang yin te /
nges par rtog pa'i bdag nyid yin pa'i phyir ro / /
gnyis pa shes pa bye brag tu bshad pa la shes pa'i ngo bo'i dbye ba dang /
grangs nges pa dang /
rnam pa dang /
sa dang brten pa dang /
dran pa nyer gzhag tu bzhag pa dang /
dmigs pa dang /
ldan pa'i tshul dang /
thob pa'i tshul brgyad yod pa las dang po ni mdo bas ? shes pa ni bcu ste /
'di lta ste /
chos shes pa dang /
des na lta ba kho na yin pa ni med do / /
rjes su shes pa dang /
kun rdzob shes pa dang /
pha rol kyi sems shes pa dang /
sdug bsngal shes pa dang /
kun 'byung shes pa dang /
'gog pa shes pa dang /
lam shes pa dang /
zad pa shes pa dang /
mi skye ba shes pa'o zhes gsungs pa'i chos dang rjes dang kun rdzob dang / /
gzhan gyi sems dang sdug bsngal dang / /
kun 'byung ba dang 'gog pa dang / /
lam dang zad dang mi skye zhes /
zhes pa bsdu tshig go /
shes pa thams cad rnam pa gnyis su 'dus te zag pa dang bcas pa dang zag pa med pa'o / /
de la dang po zag bcas ni kun rdzo ba shes pa zhes bya ba yin te /
res 'ga' rang dang spyi'i mtshan nyid kyang 'dzin la phal cher bum pa snam bu dang skyes ba bud med la sogs pa kun rdzob tu yod pa'i dngos po la dmigs pa'i phyir ro / /
zag med ni chos shes pa dang rjes su shes pa rnam pa gnyis kho na yin te /
sdug bsngal shes pa la sogs pa ni 'di gnyis su 'dus pa'i phyir ro / /
de la kun rdzob shes pa'i yul ni 'dus byas dang 'dus ma byas kyi chos thams cad yin te /
mig shes kyis gzugs shes ba la sogs pa ci rigs par thams cad la 'jug pa'i phyir ro / /
chos shes pa zhes bya ba'i spyod yul ni 'dod pa'i sdug bsngal dang sogs pas bsdus pa kun 'byung dang 'gog pa dang lam rnams yin no / /
rjes su shes pa'i spyod yul ni khams gong ma gnyis po'i sdug bsngal bsam gtan dge yul yod dgu yin zhes pa dang /
dang sogs pas bsdus pa kun 'byung dang 'gog pa dang lam rnams yin pas nam mkha' dang so sor brtags min ni bden bzhir ma 'dus pas de dag gi dmigs ba min no / /
de lta na shes pa gsum yin no / /
chos shes pa dang rjes su shes pa de dag nyid sdug bsngal shes pa la sogs pa bzhi yin te /
yul bden bzhi la dmigs pa'i bye brag gis so dgur dbye ba ni chos shes rjes shes las lta ba'i rang bzhin ma yin pa bden bzhi la dmigs pa'i bye brag gis sdug bsngal shes pa la sogs pa lta ba'i ngang bzhin ma yin pa'i /
rnam pa bzhi po de dag nyid ni mi skye @# / /
ba shes pa dang zad pa shes pa gnyis su 'gyur te /
rdo rje lta bu'i ting nge 'dzin gyi rjes su skyes pa'i bden bzhi shes pa gang yin pa'o / /
zad pa dang mi skye ba shes pa de gnyis dang por skyes pa ni sdug bsngal dang rgyu kun 'byung la rjes su shes pa yin te /
srid rtse'i phung pos bsdus pa'i sdug bsngal dang kun 'byung la mi rtag pa la sogs pa dang rgyu la sogs par dmigs pa'i phyir ro / /
dang por skyes pa las gzhan de phyin chad kyi zad pa dang mi skye ba shes pa ni bden ba gzhan dag la'ang dmigs so / /
rdo rje lta bu'i ting nge 'dzin ni srid rtse'i bden bzhi la dmigs la zad pa dang mi skye ba shes pa dang por skyes pa sdug bsngal dang kun 'byung la dmiD so zhes bya ba ni bye brag tu smra ba'i grub pa'i mtha' ste khyad par med pa la khyad par rtog pa yin no / /
'o na rdo rje lta bu'i ting nge 'dzin dang zad pa dang mi skye ba shes pa dmigs pa gcig gam tha dad ce na /
rdo rje lta bu'i ting nge 'dzin gal te srid rtse'i sgom spang chung ngu'i chung ngu'i ngo bor gyur ba bden pa dang po gnyis la dmigs na ni gcig la 'on te /
bsgom pa'i lam la 'gog pa'am / /
lam la chos shes shes gang yin te / /
khams gsum gyi ni gnyen po yin zhes pas 'gog lam la dmigs na ni mi gcig ste /
shes pa gnyis po ni dang por srid rtse'i phung po khon la nges par dmigs pa'i phyir te dper na dug mdas phog ste 'chi ba na thog mar dug yan lag thams cad la khyab nas mthar shi ma thag rma'i phyogs kho nar 'du ba bzhin no / /
bcur dbye ba ni chos shes rjes shes dang lam shes pa dang kun rdzob shes pa bzhi las ni pha rol kyi sems rig pa bzhag ste /
gzhan sems zag bcas la dmigs pa ni kun rdzob shes pa dang /
zag med la dmigs pa ni lam shes pa dang gnyen po'i bye brag gis chos shes rjes shes kyang yin pa'i phyir ro / /
ji ltar zhe na /
'di ltar zag bcas kyi gzhan gyi sems shes ni so so'i skye bo rnams kyis bsam gtan la brten nas sems 'dod chags dang bcas bral la sogs pa 'jig rten pa'i rnam pa can gyi shes pa dang /
'phags pa rnams kyi rjes las thob pa'i tshe bsam gtan la brten nas shes pa ste kun rdzob shes pa yin no / /
'phags pa'i zag med kyi sems shes pas gzhan gyi zag med kyi sems shes na de ni lam shes pa yin pas las gyi rnam pa can kho na yin te /
des zag bcas mi shes pa'i phyir dang /
sems shes pas 'gog pa shes par 'gyur ba'ang med de 'gog pa sems ma yin pa'i phyir /
shes pa gzhan yang min te /
de dag gi rnam pa can ma yin pa'i phyir /
lam shes pa'ang cos dang rjes su shes par gzhag pa'i phyir sems shes pa zag med ni shes pa gsum po yin no / /
sems shes des ni sa 'das pa mi shes te /
bsam gtan dang po la sogs pa 'og ma'i sa pas bsam gtan gnyis pa la sogs pa gong ma'i sa pa mi shes pa'i phyir ro / /
dbang po 'das pa'ang mi shes te /
dad mos pa'i lam gyis mthong thob pa'i lam mi shes pa dang /
dus dang sbyor ba'i lam gyis dus dang mi sbyor ba'i lam mi shes te dbang po 'das pa'i phyir ro / /
gang zag 'das pa mi shes pa ni phyir mi 'ong gi lam gyis dgra bcom gyi lam mi shes la /
nyan thos kyi lam gyis rang sangs rgyas kyi lam de yang dman pa'i yul mchog ma yin pa'i phyir /
des na bzhi pa'i sems pa zag bcas kyi yul ni sa lnga yin pa nas zag med kyi yul sa bzhi yin pa'i bar du'o / /
mi shes pa la sogs pa'i phyir ro / /
'das pa'i sgra ni 'dir gong ma la brjod par 'dod pa yin no / /
de'i phyir mnyam pa dang 'og ma ni shes par bstan to / /
gzhan yang pha rol sems shes ni gzhan gyi sems da ltar ba kho na'i yul can yin pa'i phyir dus zhig pa 'das pa dang ma skyes pa ma 'ongs pa'ang mi rig go /
ci'i phyir zhe na /
'das pa dang de yang rang stobs kyis mi shes pa la bsams kyi /
sangs rgyas la sogs pas byin gyis brlabs na gang zag dang dbang po 'das kyang shes so / /
'dir 'phags pa chags bcas ma smos pa ni de dag la sems shes bkag pas so / /
ma 'ongs pa shes pa ni rim pa ltar sngon gnas rjes dran dang 'chi 'pho skye shes yin la de dag kyang kun rdzob shes pa yin pa'i phyir ro / /
chos shes dang rjes shes kyi phyogs dang mthun pa'i sems shes pa'i blo yang rang rang gi rigs mthun ma yin pa /
phyogs phan tshun gcig gis gcig rig pa min te /
sems shes pa de gnyis 'dod pa dang khams gong ma'i gnyen po tha dad la dmigs pa'i phyir ro / /
gang la rgyab kyis phyogs bde la mi dmigs par 'dod pas so / /
de yang mthong lam la ni pha rol kyi sems shes pa med de /
mthong lam yun thung bas sems shes kyi sbyor ba bya ba'i skabs med pa'i phyir dang /
de ni bden pa la mnyam par bzhag pa zag med bar ma chad yin pa'i phyir ro / /
'on kyang sangs rgyas dang dge 'dun la shes nas dad ba ni bden pa mngon sum du shes nas yid ches pa yin gyi pha rol kyi sems mngon sum du shes pa ni med do zhes bya ba ni grub pa'i mtha' yin no / /
theg pa gong ma pa ni 'jig rten gyi khams brgya shes pa la sogs pa skad cig ma la skye ba'i yon tan du ma bzhed pa yin no / /
mthong lam ni pha rol sems shes kyi yul du 'gyur bas de'i khyad par bshad par bya ste /
de la 'phags pa nyan thos kyi sems shes pas ni dbang po rtul bas mthong ba'i lam skad cig ma bco lnga las @# / /
skad cig ma dang po gnyis rig ste /
rjes su shes pa'i phyogs ni de shes par 'dod pa na sbyor ba gzhan gyis sgrub dgos pa'i phyir dang /
grub pa na'ang sems bcu drug pa thob par 'gyur la de thob nas 'das pa'i phyir dang /
'das pa'ang mi rig pa'i phyir ro / /
'o na ni skad cig ma dang po gnyis kyang mi rig par 'gyur te /
de shes par 'dod nas sbyor ba brtsams te grub pa na skad cig ma gnyis po'ang 'gag pa'i phyir ro zhe na /
skad cig ma gnyis po 'di shes par bya'o zhes sbyor ba rtsom de'i bar la yun ring 'gor bas pa ni ma yin gyi skad cig ma gsum pa sogs gang zag 'di'i sems shes par bya'o zhes sbyor ba rtsom pa na mngon shes grub pa dang mnyam par skad cig dang po gnyis skyes pa dag shes par 'gyur ro zhes bye brag tu smra ba 'dod mod kyi /
de lta na ni rjes su shes pa'i bzod pa la sogs pa rnams kyang shes par 'gyur ro / /
de'i phyir sbyor ba ni spyi la dmigs pa yin gyi bye brag ni ma yin gyi /
mi shes pa'i phyir ro / /
de'i phyir 'di dag kyang khyad par med pa la rnam par rtog pas khyad par du rtog pa kho nar zad do / /
rang sangs rgyas bse ru lta bu'i sems shes pas ni skad cig ma dang po gnyis dang brgyad pa gsum rig ste /
nyan thos kyi ni sbyor ba chen pos bsgrub dgos la 'di ni sbyor ba la rtsol ba chung bas dang po gnyis shes nas yang skad cig ma lnga'i bar la mngon shes 'grub pa'i phyir ro / /
des kyang skad cig ma dgu pa la sogs pa ni mi rig ste /
yang sbyor ba gzhan gyis sgrub dgos pa'i phyir dang /
de nas dub pas skad cig ma bdun la'ang sbyor ba mi rdzogs pa'i phyir ro / /
kha cig skad cig ma dang po gnyis shes nas yang sbyor ba gzhan byas nas skad cig ma bco lnga pa dang gsum shes so zhes bya bar 'dod do / /
nyan rang gnyis ka la yang skad cig ma dang po gnyis shes par bshad pa ni mtshon pa ste /
nyan thos kyis ni rigs mthun pa'i skad cig ma gnyis ci rigs par shes par 'gyur la rang rgyal gyis ni rigs mthun pa gnyis dang mi mthun pa gcig ste gsum ci rigs par shes par 'gyur ro / /
sangs rgyas bcom ldan 'das ni mdzad pa thams cad lhun gyis grub pas sbyor ba las byung ba'i 'bad rtsol med par mthong lam gyi ye shes kyi skad cig ma kun shes par 'gyur ba yin te /
ji skad du /
dge mthar phyin pa khyod la ni / /
sbyor byung dge ba 'ga' ma mchis / /
khyod ni gang zhig bzhed na yang / /
bzhed pa tsam la rag las so zhes bshad pa bzhin no / /
'o na zad pa shes pa dang mi skye ba shes pa dag la khyad par ci yod ce na /
bstan bcos las /
zad pa shes pa gang zhe na /
bdag gis sdug bsngal shes so zhes bya bar shes pa dang /
kun 'byung spangs so / /
'gog pa mngon du byas so / /
lam bsgoms so zhes bya bar shes pa de'i rgyu las byung ba'i shes pa dang mthong ba dang rig pa dang blo dang rtog pa dang shes rab dang snang ba dang mngon par rtogs pa gang yin pa 'di ni zad pa shes pa zhes bya'o / /
mi skye ba shes pa gang zhe na /
bdag gis sdug bsngal yongs su shes te yang yongs su shes par byar med do zhes bya par shes pa nas bdag gis lam bsgoms te yang sgom du med do zhes bya ba'i bar du shes pa de'i rgyu las byung ba'i shes pa dang zhes pa nas 'di ni mi skye ba shes pa zhes bya'o zhes bya ba'i bar du 'byung ba'i phyir zad pa shes pa ni sdug bsngal la sogs pa'i bden pa rnams la bdag gis sdug bsngal yongs su shes so zhes pa dang /
sogs pas gzung ba kun 'byung spangs so / /
'gog pa mngon du byas so / /
lam bsgoms so zhes mnyam gzhag gi dus su shes pa las byung ba'i rjes kyi shes pas nges ba'o / /
de bzhin du mnyam gzhag tu bdag gis sdug bsngal yongs su shes par byas te yang yongs su shes par byar med do zhes bya ba la sogs par rtogs pa las langs pa'i rjes las thob pa'i shes pas nges pa ni mi skye ba shes pa'i blor kha che bas 'dod do / /
nyi 'og pa ni mnyam gzhag na zag med kyi rnam pa bcu drug las gzhan yang yod pas des de ltar nges so zhes 'dod do / /
'o na bstan bcos las mthong ba zhes bshad pa'i phyir shes pa de gnyis lta bar 'gyur te /
lta ba dang mthong ba gnyis don gcig pa'i phyir ro / /
'dod na zad dang mi skye'i blo lta min zhes pa dang 'gal lo zhe na /
mi 'gal te /
mthong ba ni shes pas 'phangs pa'i rnam grangs sam /
tha snyad tsam mam /
yang na lung dang rtags las ma ltos par mig shes kyis gzugs ltar mngon sum du rtogs pas na sdug bsngal shes pa la sogs pa dang shes te yang shes par byar med pa la sogs par shes pa nyid la mthong ba zhes brjod kyi rtog pa'i bdag nyid ma yin zhing mthong ba la lta bas ma khyab pas snga ma ni dgra bcos dbang bo rno rtul gnyis ka la yod la phyi ma ni mi g.yo ba'i chos can kho na'o / /
lta ba ni ma yin no / /
de'i phyir bstan bcos las kyang /
re zhig shes pa gang yin pa de ni mthong ba yang yin no zhes shes ba dang mthong ba rnam grangs su bshad kyi mthong ba yin la shes pa ma yin pa yang yod de mngon @# / /
par rtogs pa'i khongs su gtogs pa'i bzod pa brgyad lta bu'o zhes 'byung ngo / /
mthong ba dang lta ba ni rnam grangs su ma bshad do / /
shes pa dag gi sdom gyi tshigs su bcad pa ni /
kun rdzob chos dang rjes su shes / /
gsum yin de dag bcur bshad de / /
kun rdzob shes pa rang dang ni / /
sems shes cha'o chos shes ni| |rang dang bden pa bzhi shes dang / /
zad dang mi skye sems shes brgyad / /
rjes shes kyang yin bden gsum shes / /
rang dang zad dang mi skye shes / /
chos shes rjes su shes pa dang / /
lnga yin zad dang mi skye zhes / /
rang rang bden pa bzhi shes dang / /
chos shes rjes su shes dang bdun / /
sems shes chos shes rjes shes dang / /
lam shes kun rdzob shes pa dang / /
rang dang lnga yin lam shes ni / /
rang dang chos shes rjes shes dang / /
sems shes zad dang mi skye zhes / /
rnam pa drug tu yang dag brjod ces bya'o / /
gnyis pa ni ci'i phyir shes pa gsum po de dag bcur phye zhe na /
zag bcas kyi rang bzhin las ni kun rdzob shes pa ste| des kun rdzob shes kyi don dam mi shes pa'i phyir ro / /
gnyen po las ni chos shes dang rjes shes gnyis te /
rim pa ltar 'dod pa dang gong ma'i gnyen po byed pa'i phyir ro / /
rnam pa las ni sdug bsngal dang kun 'byung shes pa phye ste gnyis ka'ang nyer len gyi phung po la dmigs pas dmigs pa tha dad med pa'i phyir dang /
rnam pa mi rtag pa la sogs pa dang rgyu la sogs pa mi 'dra bas bzhag pa'i phyir ro / /
rnam pa dang spyod yul te dmigs pa gnyis ka tha dad pa las ni 'gog pa dang lam shes pa dag phye ste /
'gog pa la sogs pa dang lam la sogs pa'i rnam pa'ang tha dad cing dmigs pa 'dus ma byas dang 'dus byas kyang tha dad pa'i phyir ro / /
sbyor ba las ni pha rol kyi sems shes pa phye ste /
des sems byung yang shes mod kyi gzhan gyi sems shes par bya'o zhes sbyor gyi sems byung shes par bya'o zhes mi sbyor ba'i phyir ro / /
bya ba byas pa nyid las ni zad pa shes pa ste /
bya ba byas pa'i rgyud la dang po nyid du skye ba'i phyir ro / /
sgal mnyam gyi rgyu gzhan sems shes par bya'o zhes /
rgyas pa las ni mi skye ba shes pa ste /
zag med kyi shes pa sngar bskyed pa thams cad kyi 'bras bu yin pa'i phyir ro / /
des na rgyu bdun po de dag gis shes pa bcur rnam par bzhag pa yin no zhes bye brag tu smra ba 'chad do / /
'on kyang 'di dag /
rang bzhin dang ni gnyen po dang / /
yul dang shes pa'i rnam pa las / /
kun rdzob shes sogs rnam pa bcu'o / /
'dren pas rab tu gsungs pa yin zhes shes par bya'o / /
chos shes 'dod pa'i gnyen po yin no zhes bya ba'ang 'dod pa'i spang bya ris lnga po thams cad kyi gnyen po yin pa'i phyir dang /
gnyen po chos shes mthong sgom gyi lam gyis bsdus ba bden bzhi la dmigs pa thams cad yin pa'i phyir bshad pa yin gyi /
der ma zad gzhan yang chos shes kyis khams gong ma gnyis kyi gnyen po byed pa'ang yod de /
gang zhe na /
sgom pa'i lam la 'gog pa la chos shes pa'am /
lam la chos shes pa gang yin pa de dag ni 'dod pa la sogs pa khams gsum char gyi gnyen po yin te /
'dod pa'i rten can gyi 'phags pas 'dod pa'i sgom spang dgu chos shes pas rim gyis spangs nas khams gong ma'i sgom spang yang sngar 'dris pa'i lam de nyid bskyed nas spong ba dag srid pa'i phyir ram yang na 'gog lam la chos shes kyi dmigs pa 'gog lam gnyis ni zag med yin pas khams su ma gtogs pas dmigs pa dman pa ma yin pas de dag la dmigs pa'i chos shes ni khams gsum ga'i gnyen po yin pa srid pa'i phyir ro / /
'o na sdug bsngal dang kun 'byung la chos shes pa yang khams gong ma'i gnyen por 'gyur ro zhe na /
ma yin te /
sdug bsngal dang kun 'byung la chos shes pa'i dmigs pa ni 'dod pa'i bden pa dang po gnyis zag bcas yin pas dmigs pa dman pas de dag la dmigs pa'i chos shes ni khams gong ma gnyis kyi gnyen po ma yin te /
rnam par sun 'byin pa yid la byed pa yin pa'i phyir dman pas mchog sun 'byin mi nus pa'i phyir ro zhes TIka byed dag 'chad do / /
kha cig spang bya spong ba la de la dngos su gnod pa'am yang na spang bya de dang 'gal ba la yon tan du lta ba'i shugs la spong ba yin pa na sdug bsngal dang kun 'byung la chos shes pa ni de lta ma yin te /
khams gong ma'i spang bya la dngos su mi dmigs pa'i phyir dang /
'gal zla yon tan du lta ba'ang ma yin te /
'og ma'i bden pa la dmigs nas yid skyo bar byed pa'i phyir ro / /
'gog lam la dmigs pa'i chos shes ni khams gong ma'i spang bya dang 'gal ba la yon tan du lta ba'i phyir shugs la spong ba yin no sgom pa'i zhes smos kyi mthong lam ma smos pa ni /
zhes 'chad do / /
mthong lam gyi la 'gog lam la chos shes pa dag gong ma'i gnyen po ma yin pa ni bden pa la dmigs pa'i log zhugs tha dad pa'i phyir te /
mtho la mir 'dzin pa'i log rtog thag ba la der shes pas mi spong ba @# / /
bzhin no / /
de'i phyir TIka byed dag gis sgom pa'i lam la zhes smos pa ni khams gong ma gnyis kyi mthong spang rnams ni rjes su shes pa'i bzod pas gzhom par bya ba yin no zhes bshad do / /
'o na 'gog lam la rjes shes sgom lam gyis bsdus bas kyang 'dod pa'i gnyen po byed bar 'gyur ro zhe na /
'dod pa'i khams kyi spang bya'i gnyen po ni rjes su shes pa sgom lam gyis bsdus pa'ang rnam pa thams cad du ma yin te /
'dod ba'i spang bya chos shes pas spangs zin pa'i phyir dang /
'og ma'i spang bya ma spangs par gong ma'i gnyen po skye ba'ang mi srid pa'i phyir ro / /
gang yang slob dpon gang spel na re chos shes pas ni gong ma'i sgom spang spong ste /
de'i yul can 'dod pa'i kun 'gro spangs pa'i phyir dgra bcom nas yul 'jig par byed pa bzhin no / /
rjes su shes pa la ni de lta bu'i bya ba med pa'i phyir ro zhes zer ba de yang mi rigs te /
de lta na sdug bsngal dang kun 'byung la chos shes pa'ang gong ma'i sgom spang gi gnyen por 'gyur te /
yul can 'dod pa'i kun 'gro'i nyon mongs pa'i gnyen po byed pa'i phyir ro zhes bya ba 'di spang dgos so / /
gsum pa ni shes pa bcu po de dag las chos shes pa dang rjes su shes pa ni mi rtag pa la sogs pa rnam pa bcu drug can yin no / /
kun rdzob shes pa ni sbyor lam na yod pa dag gnyis po de bzhin du rnam pa bcu drug can yang yin la /
gnas skabs gzhan na yod pa ni rnam pa gzhan du'ang yin te /
mi sdug pa dang dbugs 'byung rngub dang byams sogs sgom pa na rang dang spyi'i mtshan nyid 'dzin pa'i phyir ro / /
de dag tu ma zad bum pa dang snam bu dang zo zhig 'thung zhig song zhig 'dug cig ces pa la sogs pa rang spyi'i mtshan nyid las gzhan pa'i rnam pa can yang yod do zhes TIka byed dag 'chad do / /
bden pa bzhi shes pa ni rang rang gi bden pa'i rnam pa can du 'jug pas rnam pa bzhi bzhi pa yin no / /
gzhan sems shes pa'i yul gyi pha rol yid shes dri med kyang lam shes pa yin pas lam shes pa de bzhin du lam bden gyi rnam pa bzhi can yin zhing /
dri ma dang bcas pa'i pha rol yid shes ni shes bya sems dang sems las byung ba'i rang gi mtshan nyid kyi rnam pa can yin la /
de yang sems 'dzin pa'i tshe sems byung dang sems byung 'dzin pa'i tshe sems mi 'dzin la /
tshor ba 'dzin pa'i 'du shes la sogs pa phan tshun mi 'dzin pas pha rol sems shes zag bcas zag med gnyis ka'ang sems dang sems byung rdzas re re zhig spyod yul du byed pa yin no / /
'o na bcom ldan te 'dod chags dang bcas pa la sogs pa shes pa yin /
'das kyis gnas mang po las 'dod chags dang bcas pa'i sems la yang 'dod chags dang bcas pa'i sems so zhes bya bar yang dag pa ji lta ba bzhin du rab tu shes so / /
'dod chags dang bral ba'i sems la yang 'dod chags dang bral ba'i sems so zhes bya bar yang dag pa ji lta ba bzhin du rab tu shes so zhes bya ba nas de bzhin du zhe sdang dang gti mug dang bcas bral dang /
kun tu bsdus pa dang rnam par g.yengs ba dang /
zhum pa dang rab tu bzung ba dang /
chung ngu dang chen por gyur pa dang /
rgod pa dang /
de ma yin pa dang /
nye bar ma zhi ba dang nye bar zhi ba dang /
mnyam par ma bzhag pa dang bzhag ba dang /
ma bsgoms pa dang bsgoms pa dang /
rnam par ma grol ba dang rnam par grol ba'i sems la rnam par grol pa'i sems so zhes bya bar yang dag pa ji lta ba bzhin du rab tu shes so zhes ba'i bar du gsungs pa dang 'gal bar 'gyur ro zhe na bye drag tu smra ba ni de dag rdzas re re ba'i spyod yul can yin pa'i phyir mtshungs ldan gnyis cig car 'dzin pa ni ma yin te /
dper na shes pas gos so snyam du 'dzin pa'i tshe dri ma mi 'dzin la dri ma'o snyam du 'dzin pa'i tshe gos mi 'dzin pa bzhin no / /
mdo las 'dod chags dang bcas pa'i sems zhes gsungs pa'i 'dod chags dang bcas pa ni 'dod chags dang mtshungs par ldan pa 'dres pa'i 'dod chags dang bcas ba dang /
de dang mtshungs par mi ldan yang 'dod chags kyi thob pa dang bcas pa'am 'dod chags rgyas 'gyur gyi dmigs pa yin pas ldan pa'i 'dod chags dang bcas pa gnyis las dang po ni 'dres pa dang ldan pa gnyis kas 'dod chags dang bcas pa yin la /
gnyis pa ni de las gzhan ba'i zag bcas thams cad de /
de ni bden ba kho nas 'dod chags dang bcas pa yin no / /
de ltar gnyis las 'dir ni ldan pa'i 'dod chags dang bcas pa nyid la der dgongs pa yin no / /
bral ba ni gnyis ka dang bral ba ste zag pa med pa'i sems so zhes 'dod do / /
kha cig na re mdo 'dir ni 'dod chags dang mtshungs par ldan pa'i sems ni 'dod chags dang bcas pa yin la 'dod chags kyi gnyen po ni 'dod chags dang bral bar bshad pa yin te /
gal te 'dod chags dang mtshungs par mi ldan pa 'dod chags dang bral ba yin pa na ni zhe sdang la sogs pa nyon mongs pa gzhan dang mtshungs par ldan pa'i sems kyang 'dod chags dang bral ba yin par 'gyur ba zhig na 'dod chags dang mtshungs par mi ldan pa de 'dod chags dang bral ba ni ma bshad de /
zhe sdang dang bcas pa dang gti mug dang bcas ba zhes bya ba la sogs ba 'byung ba'i phyir ro zhes zer so / /
chos @# / /
mngon pa bdag na re de lta na sems nyon mongs ba can ma yin pa ma bsgribs lung ma bstan ni 'dod chags dang bcas bral gnyis ka ma yin par 'gyur te /
rim pa ltar 'dod chags dang mtshungs par mi ldan zhing /
gnyen po'ang ma yin pa'i phyir ro / /
'dod chags dang mtshungs par mi ldan pa tsam chags bral du mi 'dod pas nyon mongs pa gzhan dang mtshungs par ldan pa chags bral du'ang mi 'gyur ro / /
des na mtshungs par ldan pa dang /
mi ldan pa'i 'dod chags dang bcas pa gnyis las mdo 'dir ni ldan pa'i 'dod chags dang bcas pa nyid la bshad par rig par bya'o zhes zer ro / /
de bzhin du zhe sdang dang gti mug dang bcas pa dang bral ba'ang shes par bya'o / /
kun du bsdus pa dang rnam par g.yengs pa ni bye brag tu smra ba rnams na re rim pa ltar rnam g.yeng dang mtshungs par mi ldan pa dang ldan pa'i bye brag gis dmigs pa la sems mngon par sdud pa'i phyir dge pa dang nyon mongs can yin no zhes zer ro / /
nub phyogs pa rnams na re de gnyis ni rim pa ltar gnyid nyon mongs can dang gnyid las gzhan pa'i nyon mongs dang mtshungs par ldan pa yin pas gnyis ka'ang nyon mongs can yin no zhes zer ro / /
kha che ba na re de ni mi rigs te /
de lta na sems de nyid nyon mongs can gyi gnyid dang mtshungs par ldan pa'i phyir bsdus pa'ang yin la /
nyon mongs can yin pa'i phyir rnam par g.yengs pa'ang yin par 'gyur bas de gnyis mtshan nyid 'chol pa'i skyon du 'gyur ba'i phyir dang /
bstan bcos las /
sems kun du bsdus pa yang dag pa ji lta ba bzhin du rab tu shes so / /
de shes pa'i shes pa ni bzhi ste /
chos shes pa dang /
rjes su shes pa dang /
kun rdzob shes pa dang /
lam shes pa'o zhes 'byung ba dang 'gal ba'i phyir te /
gal te kun du bsdus pa gnyid dang mtshungs ldan la 'dod na rjes shes dang lam shes pas kun du bsdus pa'i sems la mi dmigs par 'gyur te /
khams gong ma na gnyid med cing /
'dod khams na gnyid yod kyang rjes shes 'dod khams la mi dmigs pa'i phyir dang /
lam shes pa ni lam bden kho na la dmigs la lam bden ni gnyid dang mtshungs par mi ldan ba'i phyir ro / /
des na khyod ltar na bstan bcos las 'di skad du de shes pa'i shes pa ni gnyis te /
chos shes pa dang /
kun rdzob shes pa'o zhes brjod dgos par 'gyur te /
rjes shes dang lam shes pas de mi shes pa'i phyir ro / /
kho bo cag ltar na ni kun du bsdus pa'i sems ni dge ba kho na yin pas mtshan nyid 'chol ba'i nyes bar yang mi 'gyur la /
bstan bcos dang 'gal ba'ang med de /
kun du bsdus pa'i sems dge ba ni khams gsum gyis bsdus pa zag bcas dang ma bsdus pa zag med gnyis ka yin pas khams gong ma gnyis kyi sems dge ba zag bcas la dmigs pa zag med kyi shes pa ni rjes shes yin la /
lam bden gyis bsdus pa'i sems dge ba zag med la dmigs pa ni lam shes pa'ang yin pas rjes shes dang lam shes kyi dmigs par yang grub pa'i phyir ro zhes zer ro / /
de bzhin du zhum pa ni le lo dang mtshungs par ldan pa'i phyir nyon mongs can no / /
rab tu bzung pa ni brtson 'grus dang mtshungs par ldan pa'i phyir dge ba'o / /
chung ngu ni chags sdang gnyis mtshungs par mi ldan pas gti mug dang chags sdang gnyis po gang rung re'i rtsa ba gnyis dang mtshungs par ldan pa dang /
'bad pas bsgrub par bya ba ma yin pa dang /
de dang 'dra ba ma 'ongs pa thob pa med pa dang /
rjes su 'brang ba'i gzugs med pas rnam shes la tshor ba la sogs pa phung po gsum gyi rjes su 'brang ba dang bcas pa dang /
log ltas kyang dge ba gtan du gcod mi nus pas rim pa ltar rtsa ba dang rin dang 'khor dang rjes su 'brang ba dang stobs chung bas dge ba chung ngu dag gis bsten ba'i phyir nyon mongs can no / /
chen po ni ma chags pa la sogs pa gsum phan tshun med na mi 'byung bas rtsa ba gsum dang mtshungs par ldan pa dang /
tshogs chen pos bsgrub par bya ba yin pa dang /
rnyed dang bsten ces bya ba ni / /
dge ba 'dus byas thob pa'o zhes pas dge ba 'dus byas la de dang 'dra ba ma 'ongs pa thob pa yod pa dang /
rnam shes la 'khor tshor ba la sogs pa gsum dang gzugs kyi phung bo bsam gtan zag med kyi sdom bas bsdus pa dang bcas pas phung po sa rin che ba bzhi'i rjes su 'brang ba dang bcas pa dang /
sdug bsngal la chos shes pa'i @# / /
bzod pa gcig gis kyang mthong spang gi phra rgyas bcu gtan du 'joms pas rim pa ltar rtsa ba dang rin dang 'khor dang rjes su 'brang ba dang stobs che bas dge ba chen po dag gis bsten pa'i phyir dge ba yin no / /
rgod pa dang rgod pa ma yin pa ni rim pa ltar rgod pa dang mtshungs bar ldan pa dang de'i gnyen po yin pa'i phyir nyon mongs can dang dge ba'o / /
rnam par ma zhi ba dang zhi ba'ang de dang 'dra'o / /
mnyam par ma bzhag pa dang bzhag pa ni rim pa ltar rnam g.yeng dang mtshungs par ldan pa dang de'i gnyen po yin pa'i phyir nyon mongs can dang dge ba'o / /
ma bsgoms pa ni sngon ma thob pa las 'thob pa dang /
thob zin mngon du byed pa'i bsten pa'i sgom pa dag gi ma bsgom pa'i phyir nyon mongs can no / /
bsgom pa ni de gnyis kyis bsgoms pa'i phyir dge ba'o / /
rnam par ma grol ba ni nyon mongs pa dang mtshungs par ldan pa dang /
nyon mongs pa zad pa'i rgyud la mi skye bas go rim bzhin du rang bzhin dang rgyud rnam par grol ba dag gis rnam par ma grol bas nyon mongs can dang /
rnam par grol ba ni nyon mongs pa dang mtshungs par mi ldan pa dang nyon mongs pa zad pa'i rgyud la skye bas rim pa ltar rang bzhin dang rgyud rnam par grol ba dag gis rnam par grol bas dge ba yin no zhes 'dod do / /
slob dpon ni de ltar byas na mdo dang mi mthun pa dang /
so so'i khyad par ma bshad pa yin te /
de la dang po ni mdo las /
ji ltar na sems nang du kun du bsdus ba yin zhe na /
sems gang rmugs pa dang gnyid dang lhan cig par gyur cing nang du kun du 'gog pa dang lhan cig par gyur la lhag mthong dang mtshungs par mi ldan pa yin no / /
ji ltar na phyi rol tu rnam par g.yengs pa yin zhe na /
sems gang 'dod pa'i yon tan lnga rnams la rjes su g.yengs pa yin zhing rnam par 'phros pa yin no zhes kun du bsdus pa ni rmugs gnyid dang mtshungs ldan la bshad pas gnyis ka'ang nyon mongs can du bshad pa'i phyir ro / /
'o na bstan bcos las sems kun du bsdus pa yang dag pa bzhin rab tu shes so zhes pa nas lam shes so zhes pa'i bar du bshad pa dang 'gal lo zhe na /
sangs rgyas kyis ma gsungs pas bstan bcos dang 'gal ba ni sla'i mdo'i don spong ba ni rigs pa ma yin no / /
so so'i khyad par ma bshad pa ni rnam par g.yengs ba dang zhum pa dang chung ngu dang rgod pa dang rnam par ma zhi ba dang mnyam par ma bzhag ba dang ma bsgoms pa dang rnam par ma grol ba zhes bya ba brgyad po thams cad nyon mongs can dang /
kun du bsdus ba dang rab tu bzung ba dang chen po dang rgod pa ma yin pa dang rnam par zhi ba dang mnyam par bzhag pa dang bsgoms pa dang rnam par grol ba zhes bya ba brgyad dge ba kho nar bshad pas so so'i mtshan nyid tha dad ma bshad pa'i phyir ro / /
bye brag tu smra ba na re de dag nyon mongs can dang dge bar mtshungs kyang so so'i nyes pa dang yon tan gyi khyad par bshad zin pa'i phyir so so'i mtshan nyid ma bshad par ma grub bo zhes zer mod kyi 'on kyang mdo dang 'gal ba'i nyes ba ni yod do / /
de'i phyir mdo'i don ni 'dod chags dang mtshungs par ldan pa dang mtshungs par mi ldan pa'i sems ni rim pa ltar 'dod chags dang bcas pa dang bral ba yin no zhes bya ba la sogs par shes par bya ste /
ting nge 'dzin mi rtsom pa dang /
rtsom lam thob ba dang /
thob pa'i dbang du byas nas drug dang bcu gnyis dang bzhi rim pa bzhin du gsungs so zhes 'chad do / /
gzhan yang pha rol sems shes kyis sems 'di chags pa dang bcas pa'o zhes bya bar shes kyi gzugs 'di la chags pa dang bcas pa'o zhes sems de'i dmigs yul ni mi shes te /
gal te shes na gzugs la dmigs bas pha rol sems shes ma yin par 'gyur ba'i phyir dang /
gzhan gyi sems des rang gi sems la dmigs pa na rang gi sems kyi ngo bo'ang 'dzin bar 'gyur ba'i phyir ro / /
des na pha rol sems shes thams cad ni yul zag bcas zag med kyi mtshungs ldan dang /
rang gi mtshan nyid 'dzin pa dang /
de yang dus da ltar byung ba dang /
pha rol gyi rgyud kyis bsdus pa dang /
sa bsam gtan gyi dngos gzhis bsdus pa dang /
gzugs la brten nas bsgrub par bya ba yin pas rten khams 'og ma gnyis kyis bsdus pa dang /
lam sgom lam gyi sbyor ba dang rnam grol dang khyad par can gyi lam gyis bsdus pa yin gyi gzug la sogs pa dang /
spyi'i mtshan nyid dang /
'das ma 'ongs dang /
rang gi rgyud dang /
gzugs med la dmigs pa ma yin no / /
de bzhin du bsam gtan gyi dngos gzhi ma thob @# / /
pas chags bcas la'ang pha rol sems shes med de /
gzhan yid shes pa bsam gtan bzhi zhes 'chad par 'gyur ba'i phyir ro / /
yul can yang mthong lam dang bsam gtan gyi nyer bsdogs dang /
bar chad med pa'i lam dang /
zad pa dang mi skye ba shes pa rnams la gzhan gyi sems shes bkag ste /
de dag ni spyi'i mtshan nyid la dmigs pa dang /
bar chad med lam la bkag pa dang /
zad pa dang mi skye ba shes pa ni rtog cing 'tshol ba'i bsam pa can ma yin pa'i phyir dang /
de ni de lta ma yin pa'i phyir ro / /
rnam pa'ang zag med ni lam bden gyi rnam pa can yin pas smon pa med pa'i rnam pa can yin gyi stong pa dang mtshan med kyi rnam pa can ni ma yin te /
de gnyis ni rim pa ltar sdug bsngal dang 'gog pa shes pa'i rnam pa can yin pa'i phyir ro zhes byar 'dod do / /
'di dag gi rgyu mtshan yang bye brag tu smra bas rnam par brtags pa kho na yin te| yi ge mangs pas 'jigs pas rnam par dpyad pa ni ma bris so / /
de ltar zhar la 'ongs pa bshad nas skabs su babs pa bshad pa ni sngar shes pa brgyad yan chad bshad pa'i lhag ma zad pa dang mi skye ba shes pa ni mi rtag pa la sogs pa rnam pa bcu bzhi can yin te /
shes pa de dag don dam pa'i yul can yin yang bdag gi skye ba zad do / /
tshangs par spyod pa bsten to / /
'di las srid pa gzhan mi shes so zhes bya ba la sogs pa rjes thob kyi shes pas bdag gi tha snyad 'dogs shing bdag stong pa ma yin la rjes thob kyang kun rdzob kyi yul can yin pa'i phyir dang /
mnyam gzhag kyang de dang mthun par bya ba'i phyir stong pa dang bdag med gnyis mi bsgom pas stong pa dang bdag med pa'i rnam pa gnyis ma gtogs so / /
ci zag med la rang gi mtshan nyid kyi rnam pa gzhan yod dam med ce na /
re zhig kha che ba rnams na re dri ma med pa la ni bcu drug las gzhan pa'i rnam pa med do bden pa'i rnam pa can 'dir 'dus la /
'dus ma byas gzhan gnyis ni kun rdzob shes pa'i yul lo / /
zhes zer ro / /
gzhan nyi 'og pa dag ni bcu drug las gzhan yang yod ces pa 'dod de /
bstan bcos rnam shes kyi tshogs las mi ldan pa'i sems kyis 'dod pa dang ldan pa'i chos rnams shes par 'gyur ba yod dam zhen /
shes par 'gyur te /
rigs pas bskyed pa'i sgo nas mi rtag pa dang /
sdug bsngal ba dang /
stong pa dang /
bdag med pa dang /
rgyu dang /
kun 'byung ba dang /
rab tu skye ba dang /
rkyen dang /
'di ni gnas yod do / /
'di ni gzhi yod do zhes bya bar shes par 'gyur ro zhes 'byung ba'i phyir ro / /
de la mi ldan pa'i sems ni zag pa med pa'o / /
rigs pas bskyed pa ni phyin ci ma log pa'o / /
gnas ni mtshan nyid do / /
gzhi ni rgyu'o / /
gal te de ni mi rtag pa la sogs par shes par 'gyur ba gang yin pa 'di ni gnas dang gzhi yod do zhes ston pa yin gyi bden pa'i rnam pa ni ma yin no zhe na /
ma yin te /
tshig de gnyis bstan bcos kyi gzhung gi cha gzhan nas mi 'byung ba'i phyir te /
'di ltar bstan bcos de nyid las /
mthong bas spang bar bya ba'i sems kyis 'dod pa dang ldan pa'i chos rnams shes par 'gyur ba yod dam zhe na /
shes par 'gyur te /
rigs pa ma yin pas bskyed pa'i sgo nam bdag dang /
bdag gi dang /
chad pa dang /
rtag pa dang /
rgyu med pa dang /
byed pa med pa dang /
skur ba 'debs pa dang /
mchog dang /
gtso bo dang /
khyad par du 'phags pa dang /
dam pa dang /
dag pa dang /
grol pa dang /
nges par 'byin par byed pa dang /
nem nur dang /
yid gnyis dang /
the tshom du shes par 'gyur zhing /
chags pa dang /
sdang ba dang /
rlom pa dang /
rmongs par 'gyur ro zhes gang gsungs pa der yang 'di skad du 'di ni gnas yod do / /
'di ni gzhi yod do / /
zhes 'byung bar 'gyur ba zhig na der ma gsungs pa'i phyir ro zhes zer ro / /
'di yang mdo sde pa la sogs pa kha cig ni rnam pa bcu drug tu bshad pa ni ming gi sgo nas yin gyi rdzas su ni sdug bsngal gyi bden pa'i rnam pa bzhi dang bden pa gzhan gsum ni rgyu dang 'gog pa dang lam gyi rnam pa re re ba yin pas bdun yin te /
rnam pa phyi ma dag ni dang po dag gi rnam grangs tsam yin pa'i phyir dper na dbang po dang brgya byin dang grong khyer 'jig ces bya ba bzhin no zhes 'dod do / /
bye brag tu smra ba ni don dam par ni rdzas su rnam pa bcu drug go zhes 'dod de /
de la rkyen la rag lus pa'i phyir mi rtag pa'o / /
gnod pa'i bdag nyid yin pa'i phyir sdug bsngal pa'o / /
bdag gir lta ba'i mi mthun phyogs yin pas stong pa'o / /
@# / /
bdag tu lta ba'i mi mthun phyogs yin pas bdag med pa'o / /
sdug bsngal gyi sa bon gyi chos kyi tshul gyi rgyu'o / /
de ma thag tu 'byung bas na kun 'byung ba'o / /
rgyun gyi 'brel bas na rab tu skye ba'o / /
rgyu rkyen mang pos mngon par bsgrubs pas rkyen no / /
sdug bsngal gyi phung po zhig pas 'gog pa'o / /
'dod chags la sags pa dug gsum gyi me gsum zhi ba'i phyir zhi ba'o / /
sdug bsngal gyi 'cho ba med pas gya nom pa'o / /
las dang nyon mongs pa'i skyon thams cad dang bral bas nges par 'byung ba'o / /
thar par bgrod par byed pas lam mo / /
thabs kyi rigs pa dang ldan pas rigs pa'o / /
myang 'das yang dag par sgrub bas sgrub pa'o / /
gtan du yang dag par 'da' bar byed pas nges par 'byin pa'o / /
rnam pa gcig tu na rtag pa dang /
bde ba dang /
bdag gir dang /
bdag tu lta ba dang /
rgyu med pa dang /
rgyu gcig pu dang /
rang bzhin rtag la gnas skabs rnam par 'gyur ba dang /
blo sngar btang bar lta ba dang /
thar pa med pa dang /
sdug bsngal la thar par lta ba dang /
bsam gtan gyi bde ba gya nom pa dang /
yang dang yang nyams par 'gyur bas thar pa gtan du ba ma yin par lta ba dang /
lam med do / /
lam 'di ngan no / /
'di las gzhan yang lam yin no / /
lam 'di yang ldog go snyam pa'i lta ba dpyad pa bcu drug gi gnyen por go rim bzhin du mi rtag pa la sogs bcu drug yin no / /
yang rnam pa nyid gang zhe na /
rnam pa ni shes rab yin la de yang yul 'dzin pa na shes rab kho nas 'dzin pa ma yin gyi shes rab de dang bcas pa'i dmigs pa dang bcas pa thams cad kyis 'dzin par byed de /
shes rab ni sa mang po pa yin pa'i phyir ro / /
gzugs la sogs pa rdzas dang btags par yod pa thams cad kyang gzung bya yin te de dag gi mi 'dzin pa gang yang med pa yin no / /
de ltar na shes rab ni rnam pa dang 'dzin pa dang gzung bar bya ba gsum ga dang /
shes rab las gzhan pa'i dmigs bcas thams cad ni 'dzin pa dang gzung bar bya ba gnyis dang /
dmigs pa med pa rnams ni gzung bar bya ba kho na yin no zhes bye brag tu smra ba rnams 'dod do / /
mdo sde pa la sogs pa rnams na re gal te shes rab rnam par 'dod na de nyid grogs su ldan pa'am ngo bo yin pas rnam pa dang bcas pa yin /
dang po ltar na shes rab nyid rnam pa dang bcas par mi 'gyur te /
shes rab shes rab dang mtshungs par mi ldan pa'i phyir ro / /
gnyis pa ltar na shes rab las gzhan pa'i mtshungs ldan rnams rnam pa dang bcas pa ma yin par 'gyur ro / /
de dag gang yang rung bas rnam pa dang bcas pa ma yin par 'dod na yang /
sems dang sems byung dang / /
rten dang dmigs dang rnam bcas dang / /
mtshungs par ldan pa'ang rnam pa lnga / /
zhes 'dod pa dang 'gal bar 'gyur ro / /
de'i phyir dmigs pa ni yul dang /
rnam pa ni blo'i 'dzin stangs te yul gyi rnam pa can gyi sems sems byung thams cad la 'dod do zhes zer ro / /
yang shes pa bcu po 'di dag gi ngo bo dge mi dge lung ma bstan gang yin zhe na /
dang po kun rdzob shes pa ni ci rigs dge mi dge lung ma bstan rnam pa gsum char yin la /
shes pa gzhan dgu po rnams ni dge ba 'ba' zhig pa yin no / /
gzhi pa ni shes pa dang po kun rdzob shes pa ni 'dod pa nas sring rtse'i bar gyis rnams thams cad na yod de /
bsam gtan dang po'i nyer bsdogs la sogs pa bsam gtan sa drug na chos shes pa zhes bya ba yod de /
sa de dag 'dod pa'i sdug 'dir sems shes zag bcas kyang sgom byung gzung la lhag ma ni lam bden gyis bsdus so zhes gsung ngo / /
bsngal la sogs pa 'i bden pa la dmigs pa'i phying dang /
khams gsum la dmigs pa thams cad der 'dod pas so / /
gzugs med 'dod pa la mi dmigs pa'i phyir med do / /
bsam gtan drug dang gzugs med dang po gsum ste zag med sa dgu na rjes su shes pa zhes bya ba yod la /
de yang gzugs med dang po gsum na ni rjes shes sgom lam gyis bsdus pa kho na yod do / /
ji ltar rjes shes sa dgu na yod pa de bzhin du bden pa bzhi shes pa dang zad pa dang mi skye ba shes pa gnyis te drug kyangs dgu po de dag na yod do / /
'dir yang chos shes kyis bsdus pa sa drug dang rjes shes kyis bsdus pa sa dgu char na yod la de yang gzugs med dang po gsum na yod pa'i bden pa bzhi shes pa ni rjes shes kyi phyogs sgom lam gyis bsdus pa kho na yod do / /
gzhan gyi yid shes pa ni bsam gtan gyi dngos gzhi bzhi kho na na yod kyi gzhan na med do / /
'di mngon shes kyis bsdus la /
rnam gnas ni gzugs la rtsom pas de nyer bsdogs dang @# / /
gzugs med na med do / /
gzhan gyi sems shes de ni 'dod pa dang gzugs kyi rten can yin gyi gzugs med pa la rten pa ni ma yin te /
gang zag phan tshun yul ma yin pa'i phyir ro / /
chos shes pa zhes bya ba ni 'dod pa'i rten can kho na yin te /
'dod ba'i gnyen po yin pa'i phyir khams gong ma gnyis su ni chos shes mngon du mi byed de /
chos shes 'dod pa la dmigs pa la gzugs med 'dod pa la mi dmigs pa'i phyir dang /
chos shes ni gtsor 'dod ba sun dbyin ba yin na gzugs khams su skyes pa na 'dod pa la 'dod chags dang bral ba dang /
sa 'phos pas btang bas de sun mi 'byin pa'i phyir ro / /
'dod par skyes pa ni 'dod chags dang bral yang 'dod khams kyi phung po'i lhag ma lus pa'i phyir chos shes mngon du byed do zhes kha cig zer ro / /
slob dpon 'dun bzang na re chos shes ni 'dod pa kho nar mngon du byed kyi khams gong ma gnyis su ni ma yin te /
chos shes de la snyoms par 'jug ldang gi sems rnams 'dod pa kho nan yod pa'i phyir ro / /
yang na chos shes kyi rjes su 'brang ba'i tshul khrims kyi rten 'dod ba'i 'byung bzhi yin pas de dag khams gong ma gnyis na med pa'i phyir chos shes 'dod pa'i rten can kho na yin no zhes zer ro / /
khams gsum pa'i rten can ni pha rol sems shes dang chos shes las gzhan pa'i shes pa brgyad po dag yin no / /
lnga pa ni 'o na shes pa 'di dag dran pa nyer gzhag gang gi ngo bo yin zhe na /
'gog pa shes pa'i blo ni dran pa nye bar bzhag pa gcig kho na ste /
dran pa nyer gzhag bstan pa las /
chos ni lus dang tshor ba dang sems dag las gzhan pa yin no zhes 'byung bas chos dran pa nyer gzhag kho na yin pa'i phyir ro / /
pha rol kyi sems shes pa'i blo ni lus la mi dmigs pas dran pa nyer gzhag phyi ma gsum mo / /
'gog pa dang pha rol sems shes las gzhan pa shes pa lhag ma brgyad ni ci rigs par sdug bsngal shes ba la sogs pa de dag res 'ga' lus nas res 'ga' chos kyi bar la dmigs shing /
lam shes pa'ang gal te zag med kyi sdom pa la dmigs na de lus dran pa nyer gzhag tu 'ang 'gyur bas dran pa nyer gzhag bzhi ga yin no / /
drug pa ni 'o na shes pa de dag phan tshun gang gis dmigs par gang gyur zhe na /
chos shes pa'i blo'i spyod yul te dmigs pa ni shes pa dgu yin te /
lam la chos shes pas rjes shes ma gtogs pa'i zag med kyi shes pa bdun la dmigs pa'i phyir dang /
sdug bsngal dang kun kun rdzob shes pa ni thams cad kyi yul can yin pa'i phyir /
'byung shes pas bsdus pa'i chos shes pas kun rdzob shes pa dang gzhan gyi sems shes zag bcas la dmigs pa'i phyir ro / /
lam shes pa'i blo'i dmigs pa'ang shes pa dgu yin te /
de ni zag med kho na la dmigs par nges pas kun rdzob shes pa ma gtogs pa'i phyir ro / /
rjes su shes pa'i blo'i dmigs pa'ang chos rjes blo phyogs phan tshun min zhes 'byung bas chos shes ma gtogs pa'i shes pa dgu yin no / /
sdug bsngal dang de'i rgyu kun 'byung shes pa'i blo'i spyod yul ni bden pa dang po gnyis kyis bsdus pa'i kun rdzob shes pa dang pha rol sems shes zag bcas gnyis yin no / /
kun rdzob shes pa dang gzhan gyi sems shes dang zad pa shes pa dang mi skye ba shes pa bzhi'i spyod yul ni shes pa bcu char yin te /
ci rigs par thams cad la dmigs pa'i phyir ro / /
de yang gzhan ni go sla la pha rol sems shes zag med kyi dmigs pa ni shes pa dgu yin la /
zag bcas kyi ni kun rdzob shes pa dang pha rol sems shes zag bcas yin no / /
gcig gi ste 'gog pa shes pa gcig pu'i dmigs pa ni shes pa thams cad min te /
de ni so sor brtags 'gog kho na la dmigs la de ni shes pa'i rang bzhin ma yin pa'i phyir ro / /
shes bya'i chos thams cad rnam pa bcur phye la chos bcu po dag ni shes pa du zhig gi yul du 'gyur ba sbyar te shes par bya'o / /
chos bcu po gang dag ce na /
chos 'dus byas la 'dod pa dang gzugs dang gzugs med pa ste khams gsum pa'i chos dang dri ma med pa'i chos te rnam pa bzhi dang /
'dus ma byas kyi chos rnams te lnga la re re la'ang rnam pa gnyis gnyis su phye bas so / /
ji ltar zhe na dang po bzhi la mtshungs ldan dang mtshungs ldan ma yin pa gnyis gnyis te brgyad dang /
'dus ma byas la so sor brtags 'gog dge pa dang na mkha' @# / /
dang brtags min lung ma bstan yin pas gnyis su 'gyur ba'i phyir ro / /
ji ltar sbyar zhe na /
kun rdzob shes pa'i yul du bcu po thams cad dang /
chos shes kyi yul du 'dod pa 'i chos gnyis dang zag med 'dus byas kyi gnyis gnyis te chos shes zag med gyi cha gnyis te /
bzhi dang 'dus ma byas dge ba ste lnga dang /
rjes shes kyi yul du khams gong ma gnyis dang zag med 'dus byas kyi mtshungs ldan yin min gnyis gnyis te drug dang 'dus ma byas dge ba ste bdun dang /
sdug bsngal dang kun 'byung shes ba'i yul du khams gsum gyi chos drug drug dang /
'gog pa shes pa'i yul du 'dus ma byas dge ba gcig pu dang /
lam shes pa'i yul du zag med 'dus byas kyi gnyis dang /
pha rol sems shes kyi yul du 'dod gzugs dang zag med kyi mtshungs ldan gsum dang /
zad pa dang mi skye ba shes pa'i yul du 'dus ma byas lung ma bstan ma gtogs pa dgu 'gyur te /
shes pa de dag gi dmigs yul shes bya de dag yin pa'i phyir ro / /
des na bye brag tu smra ba ltar na nam mkha' dang brtags min gyi 'gog pa ni bden bzhir ma 'dus bar 'dod de /
TI ka byed dag gis kyang zad pa dang mi skye ba shes pa dag ni bden pa bzhi la dmigs pa'i phyir la /
'dus ma byas lung du ma bstan pa ni bden pa bzhi la ma gtogs pa'i phyir ro zhes bshad do / /
gal te shes pa gcig gis chos thams cad cig car shes bar 'gyur ba yod dam zhe na /
de ni med de /
mdo las /
dge sbyong ngam bram ze yang rung gang cig car thams cad shes ba'am mthong ba de ni 'ga' yang med do zhes 'byung ba'i phyir ro / /
'on kyang kun rdzob shes pa gcig pus rang gi ngo bo dang rang gi tshogs te rang dang lhan cig 'byung ba'i chos mtshungs ldan dang de ma yin ba las gzhan pa'i chos thams cad ni bdag med pa nyid du skad cig ma gcig la rig par 'gyur te /
mos bas spyod pa'i sa dag thos bsam las byung ba'i kun rdzob shes pas chos thams cad bdag med do zhes yid la byed pa'i phyir ro / /
skad cig ma gnyis pa'i yul du dang po'ang 'gyur bas skad cig ma gnyis kyi yul du ni chos thams cad 'gyur ro / /
de yang 'dod pa na thos bsam gnyis ka dang gzugs na thos byung kho na'o / /
rang nyid ni yul du mi byed de /
yul dang yul can la tha dang ? kyis khyab pa la yul dang yul can tha dad med pa'i phyir dang /
rang nyid la byed pa 'gal ba'i phyir te /
ral gris rang nyid mi gcod pa bzhin no / /
rang dang lhan cig 'byung ba'i mtshungs ldan rnams kyang mi 'dzin te /
de dag dang dmigs pa ka ? cig pas rang nyid la'ang dmigs par 'gyur ba'i phyir ro / /
rang dang lhan cig 'gyung pa ldan pa ma yin pa rnams kyang mi 'dzin te ha cang nye ba'i phyir mig sman dang mig sman gyi thur ma bzhin no / /
kun rdzob shes pa bsgoms pa las byung bas ni chos thams cad cig car shes pa ma yin te /
gong dang 'og ma'i spyod yul can zhes pa rnam par chad pa la dmigs pa'i phyir dang /
gal te cig car dmigs nas thams cad las cig car 'dod chags dang bral bar 'gyur ba'i phyir ro / /
des na kun rdzob shes pa sgom byung gis nis tha dad pa'i bden pa la so sor nges pa nyid du dmigs so zhes bye brag tu smra ba 'dod do / /
mdo sde pa la sogs pa ni rang rig 'dod pas rang gi tshogs pa'ang bdag med par shes par 'dod la /
theg pa gong ma pa ni sgom byung gis kyang chos thams cad bdag med pa nyid du shes pa yin la cig car 'dod chags dang bral ba'ang kho bo cag 'dod pa yin te /
'di la bsam pa'ang bcal bar bya dgos so zhes 'dod do / /
bdun pa ni 'o na gang zag gang zhig shes pa du dang ldan zhe na /
re zhig so so'i skye bo chags bcas dang gzugs med kyi byis pa rnams ni kun rdzob shes pa gcig bu dang ldan la 'dod gzugs kyi chags bral zhig yin na ni pha rol sems shes dang yang ldan no / /
'phags pa ni chags can te 'dod pa las 'dod chags dang ma bral ba zhig yin na zag med kyi ye shes kyi skad cig ma dang po sdug bsngal la chos shes ba'i bzod pa dang ldan pa la ni dri med bzod rnams shes pa min zhes 'byung bas bzod pa ni shes pa ma yin la shes pa gzhan yang mi ldan pas kun rdzob shes pa gcig pu dang ldan no / /
ye shes skad cig ma gnyis pa sdug bsngal la chos shes pa la ni kun rdzob shes pa dang chos shes pa dang sdug bsngal shes pa ste gsum dang ldan te /
'dod pa'i sdug bsngal shes pa de nyid chos shes kyang yin pa'i phyir ro / /
de yan chad kyi skad cig ma sdug bsngal la rjes shes dang @# / /
kun 'byung dang 'gog pa dang lam la chos shes bzhi la ni sngar gyi steng du rim pa ltar gong ma'i sdug bsngal dang 'dod pa'i kun 'byung dang gnyen po 'gog lam gsar du shes pas rjes shes dang kun 'byung dang 'gog pa dang lam shes pa re re 'phel bas rim pa ltar bzhi dang lnga dang drug dang bdun dang ldan no / /
gal te 'dod pa las 'dod chags dang bral ba zhig yin na ni sdug bsngal la chos bzod nas lam la chos shes kyi bar thams cad du pha rol sems shes bsnan te ldan par shes par bya'o / /
bzod pa phyi ma bdun dang rjes shes phyi ma gsum la ni shes ba sngar med gsar du 'phel ba med de /
bzod pa shes pa ma yin zhing rjes shes ni sngar du bgrangs zin pa'i phyir ro / /
kha cig lam la rjes shes kyi tshe na chags bcas la lam shes pa de nyid dang chags bral la pha rol sems shes dang gnyis ldan gyi gzhan ni ma yin te /
'bras bu thob pas shes pa snga ma rnams btang ba'i phyir te /
'phags pa /
'bras bu thob sbyangs nyams pa las zhes gsungs pa'i phyir ro / /
zhes 'chad mod kyi /
TI ka las ni /
lam la rjes su shes pa la ni 'dod chags dang ma bral ba zhig yin na bdun po de dag dang ldan no / /
'dod chags dang bral ba zhig yin na brgyad de /
de dag dang gzhan gyi sems shas pa dang ldan no zhes bshad do / /
de bzhin du sgom lam la gnas pa'ang chags bcas yin na pha rol sems shes dang zad pa dang mi skye ba shes pa ma gtogs bdun dang /
chags bral yin na pha rol sems shes bsnan te brgyad dang ldan no / /
mi slob pa'i lam la gnas pa ni shes rab kyis rnam grol la pha rol sems shes ma gtogs dgu dang /
gnyis ka'i cha las rnam grol la bcu dang ldan no zhes shes par bya'o / /
brgyad pa ni 'o na gnas skabs gang du shes pa du 'thob ce na /
mthong ba'i lam la ni bzod pa brgyad dang shes pa bdun po ji ltar skyes pa rnams rang rang gi rigs 'dra ba ma 'ongs pa 'thob par 'gyur te /
'di ltar sdug bsngal la chos shes pa'i bzod pa skyes pa nas gang la brten nas skyes pa de ni da ltar ba dang ma 'ongs pa 'thob ba las gzhan la rten pa ni ma 'ongs pa kho na 'thob ste /
de yang mi skye ba'i chos can dag yin gyi skye ba'i chos can ni ma yin te /
mthong lam lan du ma skyes par thal ba'i phyir ro / /
'grel pa las /
mthong pa'i lam la bzod pa'am shes pa gang dang gang skyes pa de dang 'dra ba ma 'ongs pa de'i rnam pa bzhi kho na 'thob par 'gyur ro zhes 'byung ba'i rnam pa bzhi ni dran pa nyer gzhag bzhi yin te /
rnam pa rnams ni dran pa nyer gzhag tu bshad pa'i phyir ro zhes gsungs mod kyi TI ka las ni ji ltar skyes ba rnams 'thob ces bya ba ni gang dang gang skyes pa de dag 'thob bo zhes bya ba'i tha tshig ste /
dper na sdug bsngal la chos shes pa'i bzod pa skyes na de dang 'dra ba'i bzod pa ma 'ongs pa kho na 'thob po / /
de'i rnam pa bzhi zhes bya ba ni skal ba 'dra ba'i phyir bzod pa'i rnam pa ste mi rtag pa la sogs pa'i rnam pa bzhi yin gyi gzhan ni ma yin gyi gzhan ni ma yin no / /
de bzhin du sdug bsngal la chos shes pa skyes na de nyid ma 'ongs pa 'thob cing de'i mi rtag pa la sogs pa'i rnam pa bzhi kho na 'thob bo / /
de bzhin du sdug bsngal la rjes su shes pa'i bzod pa la sogs pa la'ang sbyar bar bya'o zhes bden pa gang dang gang gis shes bzod yin pa'i bden pa de dang de'i rnam pa mi rtag pa la sogs pa kho na 'thob cing /
de yang bzod shes rnams ni skal mnyam gyi rgyu ma thob pas de dang 'dra ba kho na 'thob la rnam pa ni bzhi ga'ang dmigs yul bden pa mtshungs shing 'dra bas bzhi char gyi rigs 'thob par bshad do / /
sgom lam la ni shes pa rigs 'dra ba dang mi 'dra ba dang de dag gi rnam pa'ang thams cad mngon sum du 'gyur ba'i phyir thams cad kyi rgyu 'thob pas mthong lam las khyad par 'phags pa'i rnam pa ma 'ongs pa 'thob par 'gyur ro / /
'o na mthong ba'i lam la rigs mi 'dra ba mi 'thob ba ma zhe na /
mthong ba'i lam de nyid la sdug bsngal dang kun 'byung dang 'gog pa la rjes su shes pa gsum la ni sngon ma thob pa las kun rdzob shes pa'ang 'thob pa'i phyir mi 'dra ba'ang 'thob bo / /
gsum po de'i chos shes la ni 'thob pa ma yin te /
khams gong ma gnyis kyi sdug bsngal ma shes shing kun 'byung ma spangs la 'gog pa mngon du ma byas pas bden pa zad par ma rtogs pa'i phyir ro / /
bden pa gsum po re re zad par rtogs pa'i rjes la thob pa de nyid kyi phyir kun rdzob shes pa de ni mngon @# / /
par rtogs pa'i mtha' las byung bzhes bya'o / /
'di la'ang sdug bsngal dang kun 'byung dang /
'gog pa la rjes su shes pa rnams la rim pa ltar bden pa gsum po de dag la dmigs pa'i rjes su shes pa thob bo zhes shes bar bya'o / /
lam la rjes shes la ni kun rdzob shes pa mi 'thob ste /
sngon 'jig rten pa'i lam gyis bden ba dang po gsum rtogs kyi kun rdzob shes pas lam bden ni nam yang rtogs mi srid pa'i phyir ro / /
'di ni bden ba zad par mngon par rtogs pa'i mtha' las byung ba yin na lam ni zad bar sgom par mi nus te /
nyan rang sangs rgyas gsum gyi lam gyi rigs mang zhing de dag re re la'ang chung 'bring la sogs pa'i dbye ba mang bas mtha' med pa'i phyir dang /
de dag gang zag gcig gis dus gcig tu sgom pa'ang mi srid pa'i phyir ro / /
mngon par rtogs pa zhes bya ba'ang sngag bsngal shes pa nas lam sgom pa'i bar rang gi bya ba byas pa yin no / /
'o na ni kun 'byung la rjes su shes ba la'ang mi 'thob bar 'gyur te /
kun 'byung mtha' dag ma spangs gang rung gcig bsgoms na gang rung brtags min 'thob pas pa'i phyir ro zhe na /
kun 'byung mthong spang ni mtha' dag spangs pa'i phyir 'thob bo / /
lam ni rigs mang pa'i phyir mthong spang gi gnyen po mtha' dag sgom par mi nus pa'i phyir mi 'thob bo / /
kha cig na re mngon bar rtogs pa'i mtha' las byung ba'i kun rdzob shes pa 'di ni mthong lam gyi 'khor yin pa'i phyir mthong lam la bden pa gsum gyi rjes kho na la 'thob kyi lam gyi rjes la ni ma yin te /
lam la rjes shes ni sgom lam yin pa'i phyir ro zhes zer ba ni mi rigs te /
de ni sgom lam gyi 'khor yang yin pas mthong lam kho na'i 'khor yin pa'i sgrub byed med pa'i phyir ro / /
'o na kun rdzob shes pa mngon par rtogs pa'i mtha' las byung ba de res 'ga' mngon du byed dam zhe na /
kun rdzob shes pa de ni gcig tu mi skye ba'i chos can yin bas nam yang mngon du byed pa ni ma yin no / /
des na mi skye ba'i chos can dag de dang der 'thob bo zhes 'dod de /
mi skye ba'i chos can dag yin na ji ltar 'thob par 'gyur /
'thob na'ang ji ltar skye bar mi 'gyur te /
chos med pa 'thob pa 'gal ba'i phyir ro / /
de'i phyir mthong lam la mnyam par bzhag pas bden bzhi la dmigs pa'i kun rdzob shes pa rjes las thob pa skye bar nus pa'i phyir kun rdzob shes pa rnyed pa zhes brjod do zhes sngon gyi slob dpon dag 'chad do / /
de'i phyir kun las btus las kyang /
mthong ba'i lam la bden pa rnam par 'jog pa mngon par rtogs pa'i mtha' las byung ba'i kun rdzob shes pa rnams 'thob ste /
mngon du byed pa ni ma yin no / /
de dag ni sgom pa'i lam la mngon du byed do zhes bshad do / /
bye brag tu smra ba rnams sems tsam gyis 'dod par na re de ni mthong lam gyis 'thob pa yin pas sgom lam la mngon du byed par mi rigs la /
kho bo cag ltar na mthong lam du de dag skye ba'i go skabs med pas mi skye ba'i chos can yin no zhes brjod do zhes zer ro / /
sa yang mthong lam sa gang dag yin pa de rang gi sa pa'i kun rdzob shes pa dang 'og sa'i kun rdzob shes pas 'thob ste /
gal te mthong lam mi lcogs med la brten na 'dod pa dang mi lcogs med kyis bsdus pa gnyis kyis kun rdzob shes pa 'thob pa nas bsam gtan bzhi pa la brten na 'dod pa dang bsam gtan sa drug ste sa bdun gyis bsdus pa'i kun rdzob shes pa thob pa'i bar du sbyar ro / /
'o na de dran pa nyer gzhag du dag cig yin zhe na /
'gog pa mngon par rtogs pa'i mtha' las byung ba'i kun rdzob shes pa ni dran pa nyer gzhag bzhi'i tha ma chos dran pa nyer gzhag yin te /
de ni 'gog bden la dmigs la de yang chos kho nar nges pa'i phyir ro / /
sdug bsngal dang kun 'byung mngon par rtogs pa'i mtha' las byung ba ni de dag la lus la sogs pa yod pas dran pa nyer gzhag bzhi ga yin no / /
mngon par rtogs pa'i mtha' las byung ba'i kun rdzob shes pa de ni sdug bsngal nas 'gog pa'i bar gyi bden pa gang zhig mngon par rtogs pas thob pa'i rang rang gi bden pa de'i rnam pa can dang dmigs pa'ang rang rang gi bden pa de nyid yin te /
sdug bsngal mngon par rtogs ba'i mtha' las byung ba'i rnam pa mi rtag pa la sogs pa dang dmigs pa'ang sdug bsngal nyid yin pa la sogs pa'o / /
de yang skyes thob ma yin gyi sbyor ba 'bad rtsol las byung ba yin te /
mthong lam sgom pa'i stobs kyis 'thob pa'i phyir ro / /
de yang 'khor dang bcas na ni 'dod pa dang gzugs na spyod pa'i @# / /
kun rdzob shes pa gnyis rim pa ltar bsam gtan gyi sdom pa'i gzugs rjes su 'brang ba med pa dang yod pa'i phyir phung po bzhi pa dang lnga pa yin no / /
bsgom pa'i lam la shes pa du 'thob bshad pa ni 'dod pa las 'dod chags dang bcas pa skad cig ma bcu drug pa lam la rjes shes la gnas pa la ni bden pa bzhi shes dang chos shes rjes shes dang drug 'thob ste /
de yang mthong spang las rnam par grol ba'i shes pa yin gyi sgom spang las grol ba ni ma yin te /
'bras bu la gnas ba tsam po yin pa'i phyir ro / /
de yang lam la rjes shes ni lam shes pa dang rjes shes gnyis ka'i ngo bo yin pa'i phyir lam shes pa dang rjes shes gnyis ni da ltar byung ba yin la shes pa gzhan bzhi ni ma 'ongs pa kho na 'thob bo / /
sa ni chags bcas yin bas mi lcogs med kyis bsdus pa yin la /
mthong ba rdzogs pas bskyed pa'i phyir skal mnyam gyi rgyu rgyas ba las 'thob bo / /
pha rol sems shes dang kun rdzob shes pa dang zad ba dang mi skye ba bzhi mi 'thob pa ni rim pa ltar 'dod pa las chags bcas yin pa'i phyir dang /
sngon rnyed mi 'thob bo zhes pas sngon rnyed zin pa'i phyir ram /
yang na mngon par rtogs pa'i mtha' med pa'i phyir dang /
slob pa yin pa'i phyir ro / /
'dod pa las 'dod chags dang bral ba nas ci yang med pa las 'dod chags dang bral ba'i bar ci rigs pa'i gang zag skad cig ma bcu drug pa lam la rjes shes la gnas pas ni sngar gyi drug dang pha rol sems shes dang bdun 'thob ste /
de la'ang sa ni gang la rten ba de'i rang sa dang 'og sas bsdus pa 'thob par shes par bya'o / /
snga ma ltar na da ltar ba ni gnyis dang lnga ni ma 'ongs pa 'thob bo / /
sngon rnyed zin pa dang slob pa yin pas gzhan gsum ni mi 'thob bo / /
skad cig ma bcu drug pa lam la rjes su shes pa de'i gong ma 'dod pa la chags bcas kyi bsgom pa'i lam la ni sbyor ba dang bar chad med pa dang rnam grol dang khyad par can gyi lam thams cad la chos shes rjes shes dang bden pa bzhi shes dang kun rdzob shes pa dang bdun 'thob bo / /
de yang gal te sgom lam 'jig rten bzhi rags kyi rnam pa can zhig yin na ni kun rdzob shes pa da ltar byung ba dang /
'on te 'jig rten las 'das pa zhig yin na ni rjes shes 'dod pa'i gnyen po ma yin la chos shes 'dod pa'i gnyen po yin pas chos shes dang bden pa bzhi shes gang rung gcig da ltar byung ba yin la gzhan dag ni ma 'ongs pa 'thob ste /
rang rang gi rigs kyi skal mnyam gyi rgyu rgyas pa'i phyir ro / /
chags bcas dang slob pa yin pas gzhan gsum ni mi 'thob bo / /
slob pa bsam gtan bzhi dang gzugs med pa gsum stes bdun gyi nyon mongs pa las rgyal ba ste 'dod chags dang 'bral bar byed pa'i bar chad med pa'i lam la ni shes pa sngar bshad ba bdun po kho na 'thob ste /
de yang gal te 'jig rten pa'i sgom lam yin na ni kun rdzob shes pa da ltar byung ba gzhan drug ma 'ongs pa 'thob la /
pha rol sems shes dang zad pa dang mi skye ba shes pa mi 'thob ste /
bar chad med pa'i lam la bkag pa'i phyir dang slob pa yin pa'i phyir ro / /
'on te 'jig rten las 'das pa'i lam yin na ni 'di gnyis ci rigs khams gsum gyi gnyen por rung bas 'gog pa dang lam la chos shes pa gang yang rung ba'am /
khams gong ma'i gnyen po yin pas rjes shes dang bden pa bzhi shes las gang rung zhig da ltar ba dang gzhan dag ni ma 'ongs pa 'thob bo / /
bar chad med pa'i lam dang slob pa yin pas gzhan gsum ni mi 'thob bo / /
slob pa zhig mngon par shes pa dang po lnga thob par byed pa'i bar chad med pa'i lam la'ang shes pa bdun 'thob ste /
de yang 'dod pa las 'dod chags dang bral ba zhig gis 'thob na sngar bshad pa ltar yin la sbyor ba'i stobs kyis 'thob na ni kun rdzob shes pa da ltar ba yin no / /
mi slob pas mngon par shes pa 'thob par byed pa la ni mi g.yo ba la dgu dang gzhan la ni brgyad 'thob par 'gyur ro / /
rab tu rtogs pa'i skal ba can zhig mi g.yo ba 'thob par byed pa'i bar chad med pa'i lam la'ang chos shes rjes shes dang bden pa bzhi shes dang zad shes dang bdun 'thob pa las chos shes rjes shes gang rung zhig dang bden pa bzhi shes gang rung zhig dang zad pa shes pa dang gsum da ltar ba dang gzhan ni ma 'ongs pa 'thob bo / /
snying po zag med kyi dbang @# / /
po 'pho ba'i phyir dang /
bar chad med lam yin pas gzhan gsum ni mi 'thob ste /
kun rdzob shes pa zag bcas yin pas dbang po rtul po dang srid rtse'i gnyen po ma yin ba dang /
shes pa gzhan gnyis rnam grol gyi lam yin pa'i phyir ro / /
slob pa zhig bsam gtan zag bcas dang zag med spel mar bsgom pa'i bar chad med pa'i lam dag la'ang bdun 'thob ste /
'di la'ang zag med la ni 'gog lam la chos shes pa gnyis gang rung ngam rjes shes dang bden pa bzhi shas las gang rung zhig da ltar byung ba dang gzhan ni ma 'ongs pa 'thob bo / /
zag bcas la ni kun rdzob shes pa da ltar byung ba yin no / /
sa bdun las 'dod chags dang bral ba'i gong ma srid rtse las 'dod chags dang bral ba'i rnam par grol ba'i lam brgyad la'ang chos shes rjes shes dang bden pa bzhi shes dang pha rol sems shes dang bdun 'thob ste /
bdun po de la'ang 'gog lam la chos shes gnyis gang rung ngam rjes shes dang bden pa bzhi shes las gang rung zhig da ltar byung ba yin la gzhan dag ni ma 'ongs pa 'thob bo / /
srid rtse'i gnyen po ma yin pa dang /
slob pa yin pas gzhan gsum ni mi 'thob bo / /
slob pa zhig dbang po rtul po rnon por sbyong ba'i rnam par grol ba'i lam la ni gal te chags bcas yin na chos shes rjes shes dang bden pa bzhi shes te shes pa drug dang 'on te chags bral zhig yin na pha rol sems shes bsnan nas bdun 'thob cing /
da ltar byung ba ni chos shes dang bden pa bzhi shes las gang yang rung ba zhig dang gnyis yin la gzhan dag ni ma 'ongs pa 'thob bo / /
'am zhes bya ba ni lugs gzhan ston pa ste /
kha cig 'di ni mthong lam dang 'dra ba'i phyir ji ltar mthong lam gyis 'bras bu gsum dang kun rdzob shes pa 'thob pa ltar 'di la'ang mngon par rtogs pa'i mtha' las byung ba'i kun rdzob shes ba'ang 'thob pa'i phyir de gnyis kyis bdun dang brgyad 'thob bo zhes 'dod pa bstan pa'i phyir ro / /
kha cig ni sngar rtogs zin pas mngon par rtogs pa'i mtha' med pa'i phyir dang /
mthong lam ni 'thob par byed nga yin la 'di ni thob zin pa'i phyir mthong lam dang 'dra ba'ang ma yin no / /
'on kyang sbyor ba'i lam la ni chags bcas dang chags bral gnyis kas kyang kun rdzob shes pa'ang 'thob bo zhes 'dod do / /
slob pa dbang po sbyong pa'i bar chad med pa'i lam la ni chags bcas chags bral gnyis kas chos shes rjes shes dang bden pa bzhi shes dang drug 'thob kyi /
'dir yang bar chad med lam dang slob pa yin pas shes pa gsum mi 'thob la /
kun rdzob shes pa'ang mi 'thob ste /
mthong lam dang 'dra ba'i phyir ro / /
ji ltar 'dra zhe na /
ji ltar mthong lam gyis 'bras bu dang po gsum gang rung zhig 'thob pa ltar 'dis kyang bar chad med pa'i lam gyis slob pa dbang po sbyong ba na 'bras bu dang po gsum po dbang po rnon pos bsdus pa 'dus byas gang rung zhig 'thob la /
yang mthong lam bar chad med pa'i lam bzod pa rnams la kun rdzob shes pa mi 'thob pa ltar 'dir yang de dang 'dra'o / /
ji ltar slob pa dbang po sbyong ba'i bar chad med pa'i lam la shes pa drug 'thob pa de bzhin du srid rtse'i nyon mongs pa las rnam par rgyal ba ste 'dod chags dang bral bar byed pa'i bar chad med pa'i lam rnams la'ang shes pa drug po de dag nyid 'thob kyi srid rtse'i gnyen po ma yin zhing slob pa'i bar chad med lam yin pas gzhan mi 'thob pa ni sngar bzhin no / /
srid rtse'i rnam grol gyi lam dgu pa zad pa shes pa la ni dbang po rtul po la nyams pa srid pas mi skye ba shes pa ma gtogs pa shes pa dgu 'thob cing /
mi g.yo ba'i chos can gyis ni mi skye ba shes pa'ang 'thob pas bcu 'thob la /
mi g.yo ba der dbang po 'pho ba'i rnam par grol ba'i lam tha ma la'ang bcu po thams cad 'thob bo / /
'di dag la sdug bsngal dang kun 'byung shes pa gang rung zhig dang rjes shes dang zad pa dang mi skye ba shes pa gang rung zhig ste gsum ni da ltar byung ba yin la gzhan dag ni ma 'ongs pa 'thob 'o / /
sngar bshad pa'i lhag ma 'dod pa las 'dod chags dang bral ba'i rnam grol gyi lam dgu pa dang /
sa bdun las 'dod chags dang bral ba'i rnam par grol ba dang /
mngon par shes pa dang /
spel ma sgom pa dang /
mi g.yo ba rtogs par byed pa gsum gyi rnam par grol ba'i lam dang po brgyad po rnams dang /
de bzhin du sngar ma smos pa 'dod pa las 'dod chags dang bral ba'i phyir mi 'ong ba'i sbyor ba dang khyad par can gyi lam rnams la @# / /
ni zad pa dang mi skye ba shes pa ma gtogs pa shes pa brgyad brgyad ma 'ongs pa 'thob ste slob pa'i dbang du byas pa'o / /
mi slob pa ni mngon par shes pa dang spel ma sgom pa dang mi g.yo ba rtogs par byed pa'i bar chad med pa'i lam la dus kyi rnam grol yin na pha rol sems shes dang mi skye ba shes pa ma gtogs pa brgyad 'thob la /
mi g.yo pa'i chos can zhig yin na ni bar chad med lam la bkag pas pha rol sems shes ma gtogs pa dgu 'thob bo / /
mngon par shes pa dang spel mar sgom pa dang mi g.yo ba rtogs par byed pa'i sbyor ba dang rnam par grol pa dang khyad par can gyi lam rnams la dus kyi rnam grol gyis mi skye ba shes pa ma gtogs pa dgu dang /
mi g.yo bas bcu po thams cad 'thob bo / /
de yang /
mig dang rna ba'i mngon shes ni / /
lung du ma bstan zhes 'byung bas lha'i mig dang rna pa'i mngon shes gnyis kyis ni rnam grol gyi lam yang lung ma bstan yin la lung ma bstan la ni ma 'ongs pa 'thob pa med do / /
de dag ni mi slob pa'i dbang du byas pa'o / /
so so'i skye po 'dod pa dang bsam gtan snga ma gsum las 'dod chags dang bral ba'i rnam grol gyi lam tha ma rnams la ni rim pa ltar bsam gtan dang po dang gnyis pa dang gsum pa dang bzhi pa'i sas bsdus pa'i kun rdzob shes pa dang pha rol sems shes ma 'ongs pa 'thob bo / /
bsam gtan bzhi ba las 'dod chags dang bral ba'i rnam grol gyi lam dgu pa la ni nam mkha' mtha' yas skye mched kyi dngos gzhis bsdus pa'i kun rdzob shes pa 'thob kyi pha rol sems shes ni mi 'thob ste /
de ni gzugs la brten nas bsgrub par bya ba yin pas gzhan gyi sems shes gzugs med kyi sas bsdus ba med pa'i phyir ro / /
de bzhin du gzugs med lhag ma rnams la'ang shes par bya'o / /
bsam gtan gyi dngos gzhi'i sa pa'i sbyor ba'i lam rnams dang /
lha'i mig dang rna ba'i mngon shes ma gtogs pa'i mngon shes gsum gyi rnam grol gyi lam dang tshad med dang rnam thar zil gnon dang zad par gyi skye mched la sogs pa yon tan mngon par sgrub pa'i rnam grol gyi lam la ni kun rdzob shes pa dang pha rol sems shes gnyis ka 'thob ste /
de dag ni bsam gtan gyi dngos gzhi la rten pa'i phyir ro / /
mngon shes sprul pa ma gtogs so zhes bya ba ni bsam gtan dge ba'i stobs kyis de dag ma 'ongs pa 'thob par bshad pa yin la /
'dir de dag gi ma 'ongs pa mi 'thob par 'dod do / /
nges 'byed cha mthun dag la ni bsam gtan gyi sa pa dag gis kyang pha rol sems shes 'thob pa med de /
mthong lam gyi 'khor yin pa'i phyir te /
ji ltar mthong lam la pha rol sems shes mi 'thob pa ltar de'i 'khor la'ang mi 'thob bo snyam du bsams pa'o / /
de yang so so'i skye bo 'dod pa dang bsam gtan snga ma gsum las 'dod chags dang bral ba'i rnam grol gyi lam tha ma ma gtogs pa dang sbyor ba dang par chad med pa dang khyad par can gyi lam dang mngon shes gsum dang tshad med pa la sogs pa yon tan mngon par sgrub pa dag gi bar chad med pa'i lam rnams la ni kun rdzob shes pa kho na ma 'ongs pa 'thob kyi gnyen po ma yin pas pha rol sems shes ni mi 'thob bo zhes TI ka las 'chad do / /
'o na zag bcas zag med kyi lam gang las du pa'i shes pa 'thob ce na /
de la lam gnyis las dang po 'jig rten pa'i lam la ni mi lcogs med la brten nas 'dod pa las 'dod chags dang bral nas bsam gtan dang po'i dngos gzhi 'thob pa na rnam grol gyi lam dgu pa la bsam gtan dang po'i nyer bsdogs dang dngos gzhis bsdus ba'i kun rdzob shes pa 'thob ba nas srid rtse'i nyer bsdogs la brten nas ci yang med pa las 'dod chags dang bral nas srid rtse'i dngos gzhis 'thob pa na rnam grol gyi lam dgu pa la srid rtse'i nyer bsdogs dang dngos gzhis bsdus pa'i kun rdzob shes pa 'thob pa'i bar du sbyar ro / /
gnyis pa 'jig rten las 'das pa'i lam la ni sa bsam gtan gnyis pa lta bu gang las 'dod chags dang bral bar bya ba'i phyir gnyis pa'i sas bsdus pa'i zag med kyi bsam gtan gnyis pa gang zhig thob pa der yang 'og ma bsam gtan dang po'i nyer bsdogs dang dngos gzhi dang dngos gzhi khyad par can dang rnam grol dgu pa'i tshe bsam gtan gsum pa'i sas bsdus pa'i zag pa med pa'ang 'thob ste /
gnyen po'i rigs rgyas pa'i phyir ro / /
de bzhin du sa @# / /
gzhan gyi zag med la'ang sbyar par bya'o / /
gang gis zad pa shes pa 'thob pa de la ni zag pa dang bcas pa'i yon tan mi sdug pa dang dbugs 'byung rngub dran ba dang dran pa nyer gzhag dang tshad med dang rnam thar zil gnon dang zad par la sogs pa rnams kyang 'thob bo| |de yang sa kun gyis bsdus pa'i yon tan 'thob ste /
de yang 'dod chags dang bral pas thob ba rnams 'thob kyi sbyor bas thob pa rnams ni ma yin te /
de dag ni bsam gtan gyi stobs kyis bskyed par bya ba yin pa'i phyir ro / /
'dod chags dang bral bas thob pa rnams ni dar gyi sprog ma thag pa bcad pa'am rgyal srid chen po thob na 'bul ba dang bcas bas yul mi rnams kyis bsu ba byed ba bzhin du rdo rje lta bu'i ting nge 'dzin gyis nyon mongs pa'i thob pa bcad pa dang sems kyi rgyal srid chen po thob pa la yon tan gyi tshogs rnams kyi thob pas bsu ba'i phyir ro / /
yon tan de dag kyang 'dod pa dang gzugs dang gzugs med pa'i rten can gyi dgra bcom yin na ni rim pa ltar khams gsum char gyis bsdus pa dang khams gong ma gnyis dang gzugs med kyis bsdus pa kho na 'thob la de bzhin du sa'i sgo nas kyang rtogs par bya'o / /
de yang sngon rnyed zin pa ni mi 'thob ste /
de ni thob zin pa'i phyir dang /
dman pa'i phyir dang /
thob pa btang ba yin na 'das pa mi 'thob pa'i phyir ro / /
slob dpon 'dun bzang ni thob pa btang pa de dag sngon 'dris par byas pas sngon du 'gyur kyang ma 'ongs pa ni mi 'thob ste stobs nyams pa'i phyir ro zhes 'dod do / /
slob dpon dbyig bshes ni sngon rnyed pa dag da lta mi ldan pa las rnyed na btang yang ma 'ongs pa 'thob par 'dod la /
kha cig ni btang ba rnams ni ma 'ongs pa mi 'thob kyi /
ma btang na ma 'ongs pa 'thob bo zhes 'dod de /
'di dag ni gzhi med par khyad par gyi chos la dpyod pa yin no / /
ci thob pa rnyed pa kho na yin nam zhe na /
thob pa ni rnam pa bzhi ste /
rnyed pa dang /
bsten pa dang /
gnyen po dang /
thag sring pa 'thob pa'o / /
de la rnyed pa 'thob pa zhes bya ba ni dge ba 'dus byas rnams goms pas de dag ma 'ongs pa rnams /
kyis gsar du rnyed pa'o / /
lta bu bsten pa 'thob pa zhes bya ba ni dge ba 'dus byas thob zin rnams kyis yang dang yang du mngon du byas pa'i thob pa'o / /
de yang da ltar ba'i chos la ni rnyed pa dang bsten pa gnyis yod la ma 'ongs pa la rnyed pa 'ba' zhig dang 'das pa la gnyis ka med do / /
gnyen po 'thob pa dang thag srid ba 'thob pa ni zag pa dang bcas pa'i chos rnams kyis gnyen po 'thob pa dang de dag spangs pa thag srid pa yin te /
rim pa ltar lus sems la 'dod chags dang bral bar byed pa dang /
nyon mongs pa'i thob pa gcod pa'o / /
de ltar na dge ba zag bcas rnams kyis ni thob pa bzhi char yin no / /
de yang dang po gnyis ni dge ba zag bcas rang gis 'thob pa yin la phyi ma gnyis ni de dag gi gnyen po dang rnam grol thob pa la de dag gi thob pa zhes btags nas brjod pa yin no / /
zag med kyi ni 'thob pa dang po gnyis yin gyi phyi ma gnyis ni ma yin te /
zag med la gnyen po med pa'i phyir dang /
de nyid kyis thag srid ba'ang med pa'i phyir ro / /
nyon mongs can bsgribs la lung ma bstan rnams kyis ni gnyen bo 'thob pa dang spangs pa thag sring ba'i thob pa gnyis yin te /
shes pa kha cig ni de dag gi gnyen po yin pa'i phyir dang /
kha cig ni de dag thag sring ba yin pa'i phyir dang /
'dir gang cung zad bshad pa'i thob pa'i dbye ba ni shes pa'i thob pa la brtsams nas bshad pa'i phyir dang /
spyir thob pa'i dbye ba yang sngar bshad zin pa'i phyir ro / /
'o na ni kun rdzob shes pa mi dge ba dang lung ma bstan yod pas de dag rnyed pa dang bsten pa'i thob pa'ang yod pa'i phyir de dag gi thob pa bzhir 'gyur ro zhe na /
de lta mod kyi phal che ba'i dbang du byas nas de dag gi thob pa gnyis yin par bstan to / /
nyi 'og pa rnams ni sdom pa 'thob pa dang /
rnam par 'jig pa 'thob pa gnyis bsnan nas drug tu 'dod de /
dang po ni mdo las /
dbang po drug po 'di dag shin tu dul ba dang shin tu bsgoms pa zhes gsungs pa mig sogs dbang po drug gi sgo sdom pa dran shes bzhin gyi bdag nyid yin la /
gnyis pa ni lus la dmigs pa'i nyon mongs pa thag sring ba ste phyi nang gi lus dran pa nyer gzhag 'thob pa yin no / /
kha che ba rnams ni de dag kyang rim pa ltar phyi ma gnyis kyi nang du 'dus so zhes zer ro / /
yang na gnyis ka'ang gnyis ka'i khongs su 'dus so zhes byas kyang 'gal ba med do zhes rgyal po'i sras 'chad do / /
da ni gsum pa de dag gi yon tan ston te /
de yang sngar ni zad pa shes la zag bcas @# / /
kyang zhes nyan rang sangs rgyas rnams kyi zad shes kyi skad cig la thob pa'i yon tan spyir bshad la /
'dir ni sangs rgyas kyi yon tan thun mong ma yin pa dang thun mong gnyis las dang po la'ang gsum las mdor bstan pa ni rnam bshad rigs ba las /
gti mug gnyid gnyis sangs phyir dang / /
blo rgyas phyir na sangs rgyas pa zhes 'byung bas ma rig pa'i gnyid sangs pa dang ye shes kyi snang brgyas pa'i sangs rgyas kyis zad pa mkhyen pa'i tshe brnyes pa'i yon tan gyi chos nyan thos la sogs pa gzhan dad thun mong ma yin pas ma 'dres pa'i stobs bcu dang sogs pa'i sgras gzung ba mi 'jigs pa bzhi dang dran pa nyer gzhag gsum dang thugs rje chen po ste bco brgyad do / /
mdo gzhan las de bzhin gshegs pa la 'khrul pa mi mnga' ba la sogs pa bco brgyad gsungs pa ni mdo sde'i rgyan du /
spyod pa dang ni rtogs pa dang / /
ye shes dang ni phrin las kyis / /
nyan thos rang sangs rgyas kun gyi / /
bla ma khyod la phyag 'tshal lo / /
zhes bzhir bsdus ba ni theg pa gong ma pa'i lugs yin no / /
rgyas par bshad pa la bzhi las dang po stobs bcu bshad pa ni gnas dang gnas min pa ni sred pa dang mi srid pa ste /
de la gnas dge ba las mtho ris 'byung ba dang mi dge ba las ngan song 'byung ba dang skyes pa rang sangs rgyas su 'gyur ba la sogs pa dang /
gnas ma yin pa dge bas ngan song du 'gro ba gnas ma yin pa la sogs pa rgyu dang rgyu ma yin pa thams cad mngon sum du mkhyen pa'i stobs 'dus byas dang 'dus ma byas kyi chos thams cad do / /
ni shes pa rnam pa bcu ste /
de la gnas dang gnas ma yin pa ni bsdu na 'dus byas dang 'dus ma byas gnyis yin la /
'dus byas la khams gsum dang zag med la mtshungs ldan dang de ma yin pa gnyis gnyis su phye bas brgyad dang /
'dus ma byas la dge ba dang lung ma bstan gnyis su phye bas bcur 'gyur /
de la kun rdzob shes pa'i yul ni bcu char yin la /
chos shes pa'i ni 'dod gnas mkhyen pas ni rgyu med par smra ba 'gog la /
gnas ma yin pa mkhyen pas ni mi mthun brgyud smra ba 'gog go /
pa dang zag med 'dus byas gnyis gnyis dang 'dus ma byas dge ba ste lnga dang /
rjes su shes pa'i ni khams gong ma gnyis dang 'dus byas zag med gnyis gnyis dang 'dus ma byas dge ba ste bdun dang /
sdug bsngal dang kun 'byung shes ba'i ni khams gsum gyi drug go /
'gog pa shes pa'i ni 'dus ma byas dge ba kho na'o / /
lam shes pa'i ni 'dus byas zag med gnyis so / /
pha rol sems shes kyis ni 'dod gzugs dang 'dus byas zag med kyi mtshungs ldan gsum mo / /
zad pa dang mi skye ba shes pa'i ni 'dus ma byas lung ma bstan ma gtogs pa dgu'o / /
zag bcas gyi las dang de'i 'bras bu rnam par smin pa sna tshogs ni bden pa dang po gnyis yin la de /
mkhyen pa'i stobs la ni 'gog lam shes pa ma gtogs pa shes pa brgyad yin te /
'gog lam shes pa ni zag med kho na la dmigs la las de'i rnam smin ni zag bcas bden pa dang po gnyis kyis bsdus pa'i phyir ro / /
kun rdzob shes pa ni khams gsum ga'i las 'bras la dmigs so / /
bsam gtan bzhi dang /
sogs pas gzung ba rnam thar brgyad dang /
stong pa nyid la sogs pa'i ting nge 'dzin gsum dang /
'du shes med pa dang 'gog pa'i snyoms 'jug gnyis dang /
mthar gyis gnas sems shes kyi khams 'og ma gnyis kyi sems sems byung dge mi dge shes la /
chos shes cha dang bcas pas 'dod pa dang rjes shes cha dang bcas pas gong ma gnyis shes so / /
pa'i snyoms 'jug dgu dang /
gzugs med snyoms 'jug bzhi'i rang bzhin dang thob pa dang phan 'dogs pa dang ro myang ldan la sogs ba dang nyams pa cha mthun la sogs pa'i nyon mongs dang rnam byang gi /
don rnams thogs pa med bar mkhyen pa'i stobs ni shes pa dgu yin te /
de dag 'dus byas zag bcas zag med kho na la dmigs pa'i phyir dang 'gog pa shes pa ma gtogs pa'i phyir ro / /
de bzhin du dad pa la sogs pa'i dbang po mchog dang mchog ma yin pa dang /
nyan thos la sogs pa la mos pa sna tshogs dang /
nyan thos la sogs pa'i khams sna tshogs mkhyen pa'i stobs rnams la ni 'gog pa shes pa ma gtogs pa shes pa dgu dgu yin te /
de la dbang po dang mos pa ni sems byung yin zhing khams ni slob dpon 'dun bzang gis @# / /
sems can rnams kyi sngon goms pa'i bag chags kyis yang dag bar grub pa'i bsam pa la 'dod pas de yang sems dang sems byung khyad par can yin la /
de dag kyang zag bcas zag med 'dus byas kho na la dmigs pa'i phyir ro / /
dmyal ba nas 'gog pa'i bar thams cad du 'gro ba'i lam mkhyen pa'i stobs dag la ni shes pa bcu yin te /
lam ni rgyu yin la de nyid 'bras bu dang bcas pa mkhyen par 'dod na ni 'gog pa shes de yang bden pa dang po gnyis dang lam mo / /
pa'ang yod pa'i phyir te /
'gog pa ni lam gyi skyes bu byed ba dang bral ba'i 'bras bu yin pa'i phyir ro / /
lam 'ba' zhig mkhyen pa stobs su 'dod na ni lam 'dus byas yin pas 'gog shes ma gtogs pa shes pa dgu yin no / /
de ltar lugs tha dad pa'am zhes smos pa yin no / /
sngon gyi gnas rjes su dran pa dang 'chi 'pho dang skye ba mkhyen pa'i stobs gnyis ni kun rdzob shes pa yin gyi gzhan ni ma yin te /
'di dag bden pa la mi dmigs pa'i phyir ro / /
'di ltar sngon gyi gnas rjes su dran pa ni rang gzhan gyi skye ba snga ma dran pa yin la /
'chi ba dang 'pho ba bar do dang skye ba mkhyen pa ni rang gzhan gyi ma 'ongs pa'i srid pa mkhyen pa ste /
'di dag rang gi mtshan nyid la dmigs kyi spyi'i mtshan nyid bdag med pa'i rnam par ma zhugs pa'i phyir bden pa la mi dmigs so / /
zag pa zad pa mkhyen pa'i stobs kyis gal te zag pa zad pa 'gog bden 'ba' zhig mkhyen par 'dod na ni chos shes rjes shes dang 'gog pa shes pa dang zad mi skye shes pa dang kun rdzob shes pa dang drug yin te /
'gog pa shes pa'i rigs kho na chos shes la sogs pa'i bye brag gis tha dad du byas pa'i phyir dang /
'dus ma byas yin pas bden pa gzhan gsum shes pa dang pha rol sems shes mi srid pa'i phyir ro / /
'on te zad pa shes pa zag pa zad pa'i rgyud la yod pa'i shes pa la 'dod na ni de'i rgyud la ni shes pa thams cad 'byung bas shes pa bcu yin no / /
da ni de dag gang la brten pa'i sa bshad par bya ste /
de la sngon gyi gnas rjes su dran pa dang 'chi 'pho dang skye ba mkhyen pa'i stobs gnyis ni bsam gtan gyi dngos gzhi bzhi po dag na yod de /
'di dag zhi gnas dang lhag mthong zung du 'brel ba'i ting nge 'dzin la brten nas skyed par bya ba yin pa nas gzhan ni de lta ma yin pa'i phyir ro / /
stobs lhag ma brgyad po ni nyer bsdogs phyi ma bdun ma gtogs pas rnams kun na yod de /
bskyed sla ba'i phyir zag med rnams ni ci rigs par zag med kyi sa rnams la rten la /
kun rdzob shes pas bsdus pa'i stobs rnams ni sa thams cad la rten par 'dod do / /
'on kyang 'di dag yongs su dag pa'i ting nge de dag 'og sa spong ba yin gyi yon tan bskyed pa'i sa min pas /
'dzin la brten nas mkhyen pa'i phyir bsam gtan bzhi pa'i sems la phal cher rten pa yin no / /
lus kyi rten ni gling gzhan dang khams gzhan dang 'gro ba gzhan gyi rten la sangs rgyas mi 'byung ba'i phyir dang /
bud med rten dang bsam sbyor dman pa'i phyir 'dzam bu'i gling gi skyes pa kho na la rten par 'dod do / /
'o na shes pa bcu po de dag nyan rang la sogs pa la'ang ci riD par yod bzhin du ci'i phyir sangs rgyas kho na'i la stobs zhes bya zhe na /
sangs rgyas la mnga' ba'i shes pa bcu po 'di dag ni stobs yin te /
gang gi phyir 'di'i mkhyen pa shes bya thams cad la thogs pa mi mnga' bar 'jug pa de'i phyir ro / /
de'i phyir sangs rgyas las gzhan la'ang gnas dang gnas ma yin pa mkhyen pa la sogs pa nyi tshe ba yod mod kyi /
'ga' zhig shes kyang 'ga' zhig mi shes pas shes bya la thogs ba dang bcas pa'i phyir stobs zhes bya ba'i ming mi 'thob ste /
gnas brtan shA ri'i bus khang bdag dpal skyes kyi thar pa'i cha mthun gyi dge ba ma shes pas rab tu ma phyung ba dang bya zhig khras gtses pa'i skye 'chi'i mtha' ma shes pa lta bu'o / /
de ltar na mkhyen ba la thogs nga ? mi mnga' ba'i phyir sangs rgyas kyi thugs kyi stobs ni shes bya bzhin du mtha' yas pa yin no / /
'o na thugs kyi stobs de ltar thogs pa mi mnga' na sku'i stobs ji ltar zhe na /
sangs rgyas kyi sku la ni sred med kyi bu'i stobs mnga'o / /
de la sred med kyi bu zhes bya ba ni stobs kyi ming ste dper na grangs kyi gnas gzhan drug cu pa la grangs med ces brjod pa bzhin no / /
sngon gyi slob dpon gzhan dag na re sku'i rus pa'i tshigs dang tshig re re na'ang sred med kyi bu'i stobs mnga'o @# / /
zhes zer ro / /
dpes ston pa'i gnas brtan btsun pa na re thugs kyi stobs mtha' yas ba ltar sku'i stobs kyang mtha' yas te /
de lta ma yin na thugs kyi stobs ji ltar bzod par 'gyur zhes zer ro / /
de'i phyir rus pa'i tshigs kyi khyad par ni sangs rgyas dang rang sangs rgyas dang 'khor los byangs las kyang /
sku'i tshigs thams cad kyi tshigs re re la'ang sred med kyi bu'i stobs mngal ba dang zhes 'gyung ngo / /
bsgyur ba rnams kyi rim ba ltar klu'i mdud pa dang lu gu rgyud dang gzer bus btab pa ltar sra ba yin no / /
'o na sred med kyi bu'i stobs kyi tshad ji tsam zhe na /
glang chen phal ba dang /
sogs pas bsdus pa spos kyi glang po che dang /
tshan po che chen po dang /
rab gnon dang /
yan lag mchog dang /
stobs mchog dang /
sred med kyi bu rnams te bdun po de dag snga ma snga ma bcus glags shing bsgyur ba ni phyi ma phyi ma'i stobs yin no / /
kha cig na re stobs mchog bcu'i stobs ni sred med kyi bu'i stobs phyed yin la de gnyis su bsgyur ba ni sred med kyi bu'i stobs yin no zhes zer ro / /
slob dpon ni gnas brtan btsun pa'i gzhung gzugs ba'i phyir sku'i stobs ji ltar ches che pa de ltar rung ste /
de lta ma yin na mkhyen pa'i stobs mtha' yas pa bzod par mi 'gyur ba'i phyir dang /
gzhan du na lhas byin gyis bsad pa'i glang po che'i ro zhabs kyi mthe bos ra ba dang 'obs bdun zlo par yang mi 'gyur ba'i phyir ro zhes 'dod do / /
de lta bu'i sku'i stobs de'i ngo bo ni reg bya'i skye mched de 'byung ba chen po'i khyad par kho na yin gyi 'byung ba las gyur pa ni ma yin no / /
kha cig na re stobs de ni 'byung ba ma yin gyi sngar bshad pa'i 'bras bu'i reg bya 'jam pa nyid la sogs pa bdun las don gzhan du gyur pa rgyur byas pa'i reg bya brgyad pa zhig yin no zhes zer ro / /
gnyis pa mi 'jigs pa bshad pa ni mi 'jigs pa ni rnam pa bzhi yin par mdo las /
kye mang mngon par rdzogs par sangs rgyas pa la 'di na chos 'di dag mngon par rdzogs par sangs ma rgyas so zhes nga la dge sbyong ngam bram ze'am lha'am bdud dam tshangs 'khregs pa la 'dod par mngon no / /
pa yang rung ste 'ga' yang chos dang mthun pas rgol zhing gleng bar byed pa'i rgyu mtshan yang dag par rjes su ma mthong ngo / /
de ltar ngas rgyu mtshan yang dag par rjes su ma mthong bas bdag bde ba dang /
bag tsha ba med pa dang /
mi 'jigs pa thob par gnas te khyu mchog rlabs po che'i gnas su zhal gyis 'che zhing 'khor gyi nang du seng ge'i sgra sgrogs so / /
chongs pa'i 'khor lo 'jig rten na dge sbyong la sogs pa gang gis kyang ma bskor ba'i chos kyi 'khor lo bskor ba 'di ni mi 'jigs pa dang po zhes pa dang /
de bzhin du nga nyid kyis zag pa rnams zad do zhes zhal gyis bzhes pa dang /
nyan thos rnams la 'dod chags la sogs pa bar du gcod pa'i chos su bstan pa dang /
lam nges par 'byung ba nyid du bstan pa la rgol ba ma mthong ba la sogs pa rgya cher gsungs so / /
de la bdag nyid mngon par rdzogs par sangs rgyas pa ni shes bya thams cad mngon sum du mkhyen pa ste /
ji ltar stobs dang po gnas dang gnas ma yin pa mkhyen pa'i stobs shes pa bcu dang sa thams cad kyis bsdus pa de bzhin du mi 'jigs pa dang po 'di yang yin no / /
bdag nyid kyi zag pa rnams zad pa nyid du zhal gyis bzhes ba ni sgrib pa ma lus pa spangs pa nyid mkhyen pa ste /
ji ltar stobs bcu ba zag pa zad pa mkhyen pa shes pa drug gam bcu dang sa bcu gcig gis bsdus pa de bzhin du mi 'jigs pa gnyis pa 'di yang yin no / /
bar du gcod pa'i chos su bstan pa ni nyon mongs pa'i bdud la sogs pa lam la bar du gcod pa nyid du mkhyen pa ste /
ji ltar stobs gnyis pa las bdag gir bya ba mkhyen pa 'gog shes cha mthun dang bcas pa /
'gog lam shes pa ma gtogs brgyad dang sa thams cad kyis bsdus pa de bzhin du mi 'jigs pa gsum pa 'di yang yin te /
bden pa dang po gnyis kyis bsdus pa kho nas bar du gcod pa'i phyir ro / /
lam las de ni sdug kun du 'das pas /
nges par 'byung ba nyid du bstan pa ni nyan thos la sogs pa'i lam mkhyen pa ste /
ji ltar stobs bdun pa thams cad du 'gro ba'i lam mkhyen pa shes pa bcu'am dgu dang sa thams cad kyis bsdus pa de bzhin du mi 'jigs pa bzhi pa 'di yang yin te /
zag bcas zag med kyi lam 'bras dang bcas pa @# / /
bzung na bcu dang 'bras bu med pa bzung na dgu yin pa'i phyir ro / /
bye brag tu smra ba ni shes pa nyid mi 'jigs par 'dod la /
slob dpon ni mi 'jigs pa ni mi skrag pa yin pas shes pa nyid ma yin gyi shes pa'i 'bras bu yin te /
shes pa la brten nas mi skrag pa 'byung ba'i phyir 'bras bu'i ming gis rgyu la btags pa yin te steng ka rkang nad ces bya ba bzhin no zhes bzhed do / /
don 'di nyid mdo sde'i rgyan las kyang /
rang gzhan don du ye shes dang / /
spangs dang nges 'byung gegs mdzad pa / /
ston mdzad mu stegs gzhan dag gis / /
mi rdzi khyod la phyag 'tshal lo zhes gsungs so / /
gsum pa dran pa nye bar bzhag pa gsum bstan pa ni mdo las /
dge slong dran pa nye bar bzhag pa gsum po 'di dag ni gang dag 'phags pa bsten par byed pa ste 'phags pas de dag bsten na 'khor la rjes su ston par 'os so / /
gsum gang zhe na /
dge slong dag 'di na ston pa thugs brtse ba /
thugs stobs ni gzhan gyi zil gyis mi gnon pa yin la mi 'jigs pa ni gzhan slar zil gyis gnon pa'o / /
rje can /
don bzhed pa /
phan par bzhed pa /
thugs rje chen po dang ldan pas nyan thos rnams la 'di ni khyed la phan par byed pa /
'di ni khyed la bde bar byed pa /
'di ni khyed la phan pa dang bde bar byed pa'o zhes chos ston par mdzad cing /
nyan thos de dag de la nyan par byed /
rna ba gtod par byed /
kun shes pa'i sems nye bar 'jog par byed /
chos kyi rjes su mthun pa'i chos sgrub par byed /
ston pa'i bstan pa las mi 'gal bar byed na /
des de bzhin gshegs pa kun du dgyes par yang mi 'gyur /
yid bde ba dang thugs ya ya bor yang mi 'gyur gyi /
de la de bzhin gshegs pa dran pa dang shes bzhin du btang snyoms su bzhugs te /
'di ni gang dag 'phags pa bsten par byed pa ste 'phags pas de dag bsten na tshogs la rjes su ston par 'os pa'i dran pa nye bar bzhag pa dang po yin no zhes pa dang /
de bzhin du ston pa chos ston pa na nyan thos de dag de la nyan par mi byed pa nas ston pa'i bstan pa las 'gal par byed pa'i bar du gyur na /
des de bzhin gshegs pa kun du mi dgyes pa dang yid mi bde ba dang thugs ya ya po dang kun nas mnar sems su mi 'gyur la /
mi bzod pa dang 'tshig pa dang thugs ma rangs pa mi mnga' bar de la de bzhin gshegs pa dran pa dang shes bzhin du btang snyoms su bzhugs pa ni dran pa nyer gzhag gnyis ba dang /
de bzhin du nyan thos kha cig ni de la nyan par byed pa nas ston ba'i bstan pa las mi 'gal ba'i bar du byed la /
kha cig ni nyan par mi byed pa nas ston pa'i bstan pa las 'gal pa'i bar du byed kyang des de bzhin gshegs pa dgyes pa dang mi dgyes pa gnyis kar mi 'gyur bar dran pa dang shes bzhin du btang snyoms su bzhugs pa ni dran pa nyer gzhag gsum pa'o zhes 'khor gus par nyan pa dang mi nyan pa dang gnyis ka'i bye brag gis gsum gsungs la gsum po 'di dag ni dran pa dang shes bzhin nam shes rab kyi bdag nyid dag yin la /
shes rab kyi cha ni kun rdzob shes pa yin no / /
'o na nyan thos nyon mongs pa spangs pa rnams la'ang 'khor gus bar nyan mi nyan dang gnyis ka la chags sdang mi 'byung ba yod pa'i phyir sangs rgyas kyis ma 'dres par ji ltar 'gyur zhe na /
nyan thos kyi ni chags sdang gi bag chags ma spangs la sangs rgyas kyis spangs pa'i phyir ro / /
de la bag chags ni rgyal po'i sras dang gang spel ni nyan thos la sngon nyon mongs pa spyad pa'i mthus lus ngag gi g.yo ba 'gyur ba'i rgyu nus pa'i khyad par sems la yod pa la 'dod cing /
btsun pa go cha mtha' yas ni /
lung du ma bstan pa'i sems kyi khyad par yin no zhes zer bas nyan thos la chags sdang dngos med kyang lung du ma bstan pa'i sems kyi khyad par yod la /
ston pa ni dran pa dang shes bzhin gyi bdag nyid dge ba yin pa'i phyir ro mnyam du bsam pa'o / /
slob dpon no nyan thos dag ni gus par nyan pa dang mi nyan pa dang nyis ka la yid bde ba dang mi bde ba dang gnyis kar 'gyur ba kho na yin pa'i phyir 'di ni sangs rgyas kho na'i chos su bstan pa'am /
yang na chags sdang gnyis ni nyan thos la'ang med mod kyi 'on kyang nyan thos rnams ni sangs rgyas kyi phyir rab tu byung bas de'i slob ma yin pas nyan thos kyi yon tan ni sangs rgyas la brten nas thob pa'i phyir ma 'dres par mi bzhag la snags rgyas kyi ni de lta ma yin pa'i phyir ma 'dres par bzhag go zhes 'chad do / /
bzhi pa thugs rje chen po bshad pa la thugs rje chen po ni sangs rgyas bcom ldan 'das kyis 'jig rten la nyin lan gsum @# / /
mtshan lan gsum du su ni dar /
su ni rgud /
su gdul bar bye ba'i dus la bab ces bya ba la sogs pas sems can thams cad la sdug bsngal gsum gyi rnam pa can du gzigs pas kun rdzob shes pa'i bdag nyid yin te /
de lta min na khams gsum la dmigs nas sdug bsngal gyi rnam pa can du mi 'grub bo / /
de yang gti mug med pa'i rang bzhin no / /
'o na ci'i phyir 'di la thugs rje chen po zhes chen po'i sgrar brjod ce na /
bsod nams dang ye shes kyi tshogs chen pos yang dag par 'grub pa'i phyir dang /
rnam pa sdug bsngal gsum la rtog pa'i rnam pa can yin pa'i phyir dang /
spyod yul khams gsum gyi sems can thams cad la dmigs pa'i phyir dang /
khams gsum gyi sems can thams cad la 'du byed kyi sdug bsngal can du dran par mnyam pa nyid du 'jug pa'i phyir dang /
shes rab kyi ngo bo yin pas shin tu rno ba'i phyir de bas ches che ba gzhan med pas ches che ba yin pa'i phyir ro / /
'o na snying rje dang thugs rje chen po gnyis la khyad par ci yod ce na /
ngo bo nyid la sogs pa tha dad du bya ba ste khyad par rnam pa brgyad yod de /
de la snying rje ni zhe sdang med pa'i ngo bo nyid dang /
sdug bsngal gyi sdug bsngal gyi rnam pa can dang /
'dod pa'i khams kyi sems can kho na la dmigs pa dang /
mi lcogs med dang bsam gtan khyad par can yang yin mod kyi /
de gnyis ni bsam gtan dang ngo bo dmigs rnam sa dang rgyud / /
thob dang skyob pa 'dra mi 'dra zhes pa'i por bsdus te bsam gtan dang po la sogs pas bzhi dang /
nyan rang dang so so'i skye bo'i rgyud la yod pa dang /
'dod pa las 'dod chags dang bral bas thob pa dang /
nyan thos la sogs pas ni snying rje ba 'ba' zhig tu zad kyi 'khor ba'i sdug bsngal las yongs su mi skyob pa dang /
sdug bsngal gyi sdug bsngal can kho na la snying rje skye bas sems can thams cad la mi 'dra bar snying rje ba yin no / /
thugs rje chen po ni gti mug med pa'i ngo bo nyid dang /
sdug bsngal gsum gyi rnam pa can dang /
khams gsum gyi sems can thams cad la dmigs pa dang /
ting nge 'dzin las su rung ba nyid kyis de kho nas de bskyed bar nus pa'i phyir bsam gtan bzhi pa'i sa pa kho na dang /
sangs rgyas kyi rgyud la yod pa dang /
srid rtse las 'dod chags dang bral bas thob pa dang /
sems can thams cad la thugs rje mdzad pa na 'khor ba'i 'jigs pa chen po las yongs su skyob pa dang /
sdug bsngal can dang de ma yin pa'i sems can thams cad la 'dra bar thugs brtse ba yin no / /
gsum pa mnyam mi mnyam gyis mjug bsdu ba ni ci sangs rgyas thams cad rnam pa thams cad kyis mnyam pa yin nam zhe na /
sangs rgyas thams cad ni rgyu sngon gyi bsod nams dang ye shes kyi tshogs rdzogs pas yang dag par 'grub pa dang /
'bras bu zag med kyi chos kyi rgyun gyi tshogs sam sems gnas gyur pa chos kyi sku 'grub pa dang /
'phrin las 'gro ba'i mtho ris dang byang grol gyi don sgrub par spyod pa'i rgyu thugs rje chen po thob pa gsum gyis ni mnyam pa nyid de /
sku tshe dang rigs dang gdung dang sku'i bongs tshod kyis ni mnyam pa min te /
skyed gu rnams kyi tshe ring pa dang thung ba dang /
'jig rten na rgyal rigs dang bram ze gang bkur ba dang /
gdung 'od srung dang go'u ma la sogs pa gang bkur ba dang /
'jig rten pa lus pongs tshod che ba dang chung ba'i tshe dus ji lta ba bzhin du sangs rgyas rnams kyang sku tshe dang rigs dang gdung dang sku'i bongs tshod rnams de dag dang mthun par ston pas khyad par yod pa'i phyir ro / /
'dir smras pa /
rgyu dang 'bras bu phan 'dogs pa / /
gsum po re re'ang bzhi bzhi ste / /
tshogs kun yun ring bar chad med / /
gus byas goms pa bzhi ni rgyu / /
ye shes dang ni spangs pa dang / /
mthu dang gzugs sku phun tshogs pa / /
rnam bzhi 'bras bu de dag kyang / /
rnam pa bzhi bzhir shes bya ste / /
ma bstan mkhyen dang thams cad mkhyen / /
rnam kun ma 'bad mkhyen pa bzhi / /
ye shes phun tshogs nyon mongs kun / /
gtan du spangs dang bag chags bcas / /
ting 'dzin snyoms 'jug sgrib kun spangs / /
rnam bzhi spangs pa phun tshogs so / /
phyi'i yul sprul bsgyur byin rlabs pa / /
yul la mnga' brnyes stong byin rlob / /
tshe la'o thogs bcas thogs med dang / /
ring la myur gshegs chung ngur ni / /
mang 'jug spyod lam mnga' brnyes pa'o / /
ya mtshan nar ma sna tshogs pa / /
ston la mnga' brnyes rnam pa bzhi / /
rgyal ba'i mthu ni phun @# / /
tshogs pa'o / /
mtshan dang dpe byad stobs dang ni / /
sku gdung ring bsrel rdo rje ltar / /
sra pa gang yin sangs rgyas kyi / /
gzugs sku phun tshogs rnam bzhi'o / /
dmyal ba yi dwags dud 'gro dang / /
'khor ba'i sdug bsngal dag las ni / /
gtan du thar mdzad rnam pa bzhi / /
phan 'dogs pa de rnam gcig tu / /
bde 'gro dang ni theg gsum 'god / /
bzhi yin 'gro ba'i bla ma de'i / /
yon tan rgya mtsho dpag med gyir / /
rab tu dbye na mtha' yas mod / /
che ba'i bdag nyid mdor bsdus pa'o / /
gang dag skyob pa kun mkhyen gyi / /
yon tan dam pa gang shes nas / /
rgyal dang de'i dam chos dang / /
de yi rjes 'jug dge 'dun la / /
rab dad de dag mkhas pa yin zhes bya'o / /
de lta bu'i yon tan dang ldan pa'i sangs rgyas dang de'i chos la dad pa tsam gyis kyang rnam smin ma nges pa'i sdig pa thams cad zil gyis mnan nas lam gyi rten mtho ris lha mi'i legs pa du ma brgyud de bgrod par bya ba'i mchog mya ngan las 'da' bar 'gyur te /
lung sman gyi gzhi las /
gang dag rgyal ba rnam 'dren la / /
bya ba chung ngu byed 'gyur ba'ang / /
de dag mtho ris sna tshogs dag /
bgrod nas bdud rtsi'i go 'phang thob ces pa dang /
'grel pa las kyang /
de nyid kyi phyir de bzhin gshegs pa rnams ni bsod nams kyi zhing bla na med pa zhes bya ste /
nges par 'byin pas 'bras bu med pa ma yin pa dang /
de yang gnas skabs mtho ris su 'byin pas yid du 'ong ba dang /
lan mang du 'byin pas mchog tu gyur pa dang /
mthong chos la sogs pa la myong bas myur ba dang /
mthar myang 'das 'thob pas mtha' bzang ba'i phyir ro zhes bshad do / /
gnyis pa thun mong gi yon tan la'ang gnyis las mdor bstan pa ni ma 'dres pa bco brgyad ma gtogs pa sangs rgyas kyi yon tan gyi chos gzhan ni slob ma nyan thos dang des mtshon nas rang rgyal dang yang thun mong pa yin la /
yon tan gyi chos kha cig ni so so'i skye bo dang yang thun mong ba yin no / /
chos de dag kyang gang zhe na /
nyon mongs pa med pa dang /
smon nas shes pa dang /
so so yang dag par rig pa bzhi dang /
mngon shes drug dang /
sogs pas gzung ba bsam gtan bzhi dang /
gzuD med bzhi dang /
tshad med bzhi dang /
rnam thar brgyad dang /
zil gyis gnon pa'i skye mched brgyad dang /
zad par gyi skye mched bcu dang /
ting nge 'dzin gsum la sogs pa'o / /
de la nyon mongs pa med pa nas so so yang dag par rig bzhi'i bar dang /
zag zad kyi mngon shes dang /
'gog ba'i rnam thar dang /
rnam par thar pa'i sgo gsum ni 'phags pa kho na dang thun mong ba dang /
lhag ma rnams ni so so skye bo dang yang thun mong ba yin no / /
gnyis pa rgyas par bshad pa la gnyis las 'phags pa kho na dang thun mong ba nyon mongs pa med pa la sogs pa bshad pa la bzhi las dang po nyon mongs pa med pa ni dgra bcom pa dag sems can rnams kyi sdug bsngal ni nyon mongs las byung pa dang rang nyid kyang yon gnas kyi khyad par du rig nas pha rol po'i nyon mongs pa spang par 'dod nas bdag mthong ba dang bdag la dmigs nas gzhan dag la nyon mongs pa chags sdang dang nga rgyal dang bag med pa skye bar ma gyur cig snyam du mnyam par bzhag nas /
de las langs na'ang de dang rjes su mthun par de lta bu'i shes pa skyed par byed pa ste de ni kun rdzob shes pa'i bdag nyid yin no / /
gzhan rgyud kyi sgom spang gi nyon mongs ma 'ongs pa kho na'i yul can yin pa'i phyir te zag med ni de lta bu med do / /
sa ni lam sla ba rnams kyi mchog yin pas bsam gtan rnams kyi ya lam 'dis su yang nyon mongs par mi byed pas na nyon mongs pa med pa'i / /
'di ni gzhan gyi sems bsrung ba'i thabs mkhas kyi khyad par ro / /
mtha' bzhi pa kho na na yod la /
gang zag ni dgra bcom pa mi g.yo pa'i chos can yin gyi nyams pa'i chos can la sogs pa dgra bcom gzhan gyi ni ma yin te /
de dag la nyams pa srid pas rang gi rgyud kyi'ang res 'ga' nyon mongs spang par mi nus na gzhan gyis lta ci smos /
pa'i phyir ro / /
lus kyi rten ni gling gsum gyi mi kho nas skyed par byed pa yin te /
grogs nyon mongs mang ba dang den /
blo gsal ba'i phyir ro / /
'di'i dmigs pa ni pha rol chags sdang can dag la nyon mongs skye bar ma gyur cig ces sgom ba'i phyir nyon mongs pa 'dod par gtogs pa dang ma skyes pa ma 'ongs pa gzhir bcas 'dod chags la sogs pa sgom spang rnams kyi spyod yul can yin te /
khams gong ma pa dag 'phags pa la dmigs nas nyon mongs pa skye ba shas chung ba'i phyir dang /
@# / /
sngar skyes pa rnams spang par mi nus pa'i phyir dang /
mthong spang gzhi med pa brtags pa la dmigs pa kun 'gro rnams ni rang gis thams cad la dmigs pas gzhan rgyud la dmigs pa'ang yod pas spang bar mi nus pa'i phyir dang /
sgom spang ni bden pa dang po gnyis la dmigs pas gzhi dang bcas pa spang par nus pa'i phyir ro / /
gnyis pa smon nas shes pa ni ji ltar nyon mongs pa med pa'i ngo bo kun rdzob shes pa dang sa bsam gtan bzhi pa dang gang zag mi g.yo ba'i chos can dang rten gling gsum gyi mi'i rten can yin pa de bzhin du smon nas shes pa'i ngo bo la sogs pa'ang yin no / /
'on kyang smon nas shes pa de'i dmigs pa ni nyon mongs pa gzhi dang bcas pa kho na ma yin gyi gzugs la sogs pa chos thams cad do / /
de la smon nas shes pa ni 'di dang 'di shes par bya'o snyam du smon pa sngar btang nas rab mtha' bzhi pa la mnyam par bzhag nas de'i yul du ji tsam gyur pa shes pa'o / /
de yang bye brag tu smra ba na re gzugs med pa ni mngon sum du mi shes te /
'di ni bsam gtan bzhi pa'i sa pa yin pas gong ma gzugs med pa yul ma yin pa'i phyir te /
'di ni mngon shes dang 'dra ba yin la de ni rang dang 'og sa'i yul can yin zhes 'chad bar 'gyur ba'i phyir ro / /
'on kyang lus dang sems dman zhing zhi pa'i rgyu mthun pa las ni gzugs med nas skyes so zhes bya ba dang /
snyoms 'jug gi spyod pa dang ldan pa las gzugs med skyes so zhes bya ba dang /
gzugs med kyi ting nge 'dzin thob la ma nyams pa dang ldan pas gzugs med du skye bar 'gyur ro zhes bya bar shes te zhing pa rnams kyis 'bru las zhing dang zhing las 'bru dpog pa bzhin no zhes zer ro / /
gzhan dag gi gzhung lugs ltar na ni sangs rgyas rnams kyi mngon sum gyi yul du ma gyur pa ni 'ga' yang med pas gzugs med pa'ang mngon sum du mkhyen par 'dod do / /
mngon par rtogs pa'i rgyan las ni /
nyan thos nyon mongs med pa'i lta / /
mi yi nyon mongs yongs spong nyid / /
grong sogs su de'i nyon mongs rnams / /
rgyun gcod rgyal ba'i nyon mongs med ces nyan rang gi nyon mongs pa med pa'i ting nge 'dzin ni bdag la dmigs nas mi 'ga' zhig gi rgyud la nyon mongs pa skyes par gyur na mi rung ngo zhes mi'i nyon mongs skye ba yongs su spong pa'i thabs la 'bad pa yin pas nyi 'tshe ba dang re zhig pa dang /
sangs rgyas kyi nyon mongs pa med pa'i ting nge 'dzin ni grong la sogs par sems can nyon mongs pa can thams cad kyi nyon mongs pa'i sa bon rtsa ba nas 'byin par bzhed pas khyab pa dang gtan du ba yin par bshad la /
smon nas shes pa'ang nyan thos la sogs pa rnams 'bad pa dang bcas pa dang /
mtshan mar 'dzin pa dang /
shes sgrib dang bag chags ma spangs pas thogs pa dang bcas pa dang /
lhag med du 'jug bas res 'ga' ba dang /
shes sgrib ma spangs pas 'dri ba thams cad kyi lan mi ldon pa yin la /
sangs rgyas kyi ni mtshan ma med par rang gi ngang gis 'jug pas 'bad pa med pa dang /
dngos po la mngon par ma zhen bas gzugs sogs la chags pa dang bral ba dang /
sgrib gnyis bag chags dang bcas pa spangs pas shes bya thams cad la thogs pa med pa dang /
'khor ba ji srid par gnas pas rtag tu gnas pa dang /
yang dag pa'i so so rig bzhi brnyes pas 'dri ba kun gyi lan ldon pa yin te /
de nyid las /
sangs rgyas smon nas mkhyen pa ni / /
lhun gyis grub dang chags spangs dang / /
thogs pa med dang rtag gnas dang / /
'dri ba kun lan 'debs par bzhed ces bshad do / /
gsum pa so so yang dag rig bzhi ni ji ltar nyon mongs pa med pa'i ting nge 'dzin gang zag mi g.yo ba'i chos can gyi yin pa dang gling gsum gyi mis skyed pa de bzhin du chos dang don dang nges pa'i tshig dang spobs pa so so yang dag par rig pa dag kyang de dab ? 'dra'o / /
de dag gi dmigs pa dang sa dang ngo po la ni khyad par yod de /
de dag las dang po gsum ni go rim bzhin du ming dang don dang ngag rnams la gzhan gyis bzlog par mi nus pas thogs pa med par shes pa yin te /
de la chos so so yang dag par rig pa ni sgrub pa'i chos 'phags lam brgyad dang /
'bras bu'i chos myang 'das rig pa ma yin gyi chos rnams kyi ming tshig yi ge'i tshogs rig pa ste don rnams kyi rjod byed yin pa'i phyir na bstan pa'i chos so / /
don so so yang dag par rig pa ni chos rnams kyi rang gi mtshan nyid dam mya ngan las 'das pa rig pa ste /
brjod par bya ba'i don nam don gyi @# / /
mchog yin pa'i phyir ro / /
nges pa'i tshig so so yang dag par rig pa ni chos rnams kyis bshad pa'i rgyu mtshan can gyi ngag rig pa ste /
don gyi rgyu mtshan can gyi tshig yin pas nges pa'i tshig go /
bzhi pa spobs pa so so yang dag par rig pa ni don rnams kyis 'gal ba dang 'brel ba don dang 'brel ba'i rigs pa dang /
gzhan la thags thogs med par mngon par brjod pa la thogs pa med par shes pa dang /
rang nyid yid la byed pas zhi gnas lhag mthong gi ting nge 'dzin mi brjed pas lam la dbang ba nyid la thogs pa med par shes pa ste /
dang po ni 'bel gtam la mkhas pa yin la /
gnyis pa ni rang nyid yid la byed pa la mkhas pa yin no / /
'di ni spobs pa'ang yin la so so rig pa'ang yin pa'i phyir spobs pa so sor rig pa'o / /
yang na spobs pa ni rig pa dang grol bar smra ba ste /
de shes pa'i phyir spobs pa so sor yang dag par rig pa'o / /
spobs pa so so yang dag par rig pa de'i dmigs pa ni ngag dang lam yin te /
ngag dang mngon par brjod pa la dbang ba ni ngag la dmigs pa yin la lam la dbang ba ni lam la dmigs pa'o / /
de'i ngo bo ni shes pa dgu yin te /
ngag la dmigs pa ni kun rdzob dang sdug bsngal kun 'byung 'di bzhi ka'ang ming dang don la mnyam rjes gnyis kar dmigs la /
smra ba ni de'i rjes la thob pa kho na yin no zhes rgyal sras gsung ngo / /
chos shes rjes shes zad mi skye shes lam yang zag bcas zag med gang rung yin no de lta min na /
sa thams cad par mi 'gyur ro zhes 'dod do / /
?ngag ni bden pa dang po gnyis yin pas /
pa'i rang bzhin yin zhing /
lam la dmigs pa ni lam dang chos shes rjes shes zad mi skye shes pa dang pha rol sems shes kyi shes pa drug gi rang bzhin yin la /
'dus ma byas la mi dmigs pas 'gog shes ma gtogs pa'i phyir ro / /
gal te ngag dang lam la dmigs pa'i phyir sdug shes pa bdun gyi bsngal dang kun 'byung shes par ji ltar 'gyur zhe na /
ngag de nyid zag bcas yin pa'i phyir sdug bsngal yin la /
phyi ma bskyed pa'i phyir kun 'byung yang yin pas de shes pa na de dag shes par gzhag go /
sa ni 'dod pa nas srid rtse'i bar thams cad na ci regs par yod de /
ngag dang lam gang yang rung ba la dmigs pa'i phyir ro / /
don so so yang dag par rig pa ni gal te don chos thams cad rig pa la 'dod na ni shes pa bcu'i dmigs par mi 'gyur ba'i chos gang yang med pas shes pa bcu yin pa'am /
'on te myang bdas rig pa la 'dod na 'gog pa shes pa ni sdug bsngal dang kun 'byung dang lam dang sems shes pa bzhi las gzhan pa drug gi rang bzhin yin pa'i phyir ro / /
don so so yang dag par rig pa de ni sa kun na yod la /
de dag las gzhan chos dang nges pa'i tshig so so yang dag par rig pa gnyis ni kun rdzob shes pa'i rang bzhin yin te /
rim pa ltar ming gi tshogs la sogs pa bstan pa'i chos dang ngag la dmigs pa'i phyir ro / /
de yang chos so so yang dag par rig pa nis 'dod pa dang bsam gtan bzhi po dag sto sa lnga na yod de /
de yan chad na ni rjod byed ming tshig yi ge'i tshogs med ba'i phyir ro / /
dag ste nges pa'i tshig so so yang dag bar rig pa ni 'dod pa dang bsam gtan dang po kho na na yod de /
mdo las /
brtags shing dpyad nas tshig tu smra'o zhes 'byung bas ngag ni rtog pas kun nas bslang ba'i bdag nyid yin na bsam gtan gnyis pa yan chad na rtog pa med pa'i phyir ro / /
so so yang dag par rig pa de dag gcig thob na thams cad 'thob bas gang rung gcig ma tshang bar ni de dag 'thob pa med de /
'di dag gi rgyu sngon gyi sbyor ba ni kha cig go rim bzhin du rtsis dang /
sangs rgyas kyi bka' dang /
sgra rig pa dang /
gtan tshigs rig pa la mkhas par byas pas 'thob par 'dod la /
bye brag tu smra ba rnams ni thams cad kyi sbyor ba sangs rgyas kyi bka' kho na'i rnam grangs ngo bo nges tshig dbye ba la mkhas par byas lam gcig gi 'bras bu yin ba'i phyir ro /
pas 'di dag 'thob par 'dod do / /
go rim yang tshig yi ge'i rjes su 'brangs nas /
don rtogs pas chos so sor rig nas don dang /
don las ming gi rnam grangs shes pa 'byung bas nges pa'i tshig dang /
de dag las ni rig grol gyi spobs pa thogs pa med par 'gyur ba'i phyir de ltar bstan to / /
nyon mongs pa med pa dang rnam bshad rig pa'i 'grel pa las kyang /
rnam grangs kyis ni chos so so yang dag par rig pa'i nye rgyu byas pa yin no /
de bzhin du sbyar te mtshan nyid kyis ni don so so yang dag par rig pa yin /
nges pa'i tshig gis ni nges pa'i tshig so so yang dag par rig pa yin /
rab tu dbye bas ni spobs pa so so yang dag par rig pa yin no zhes 'byung ba dang mthun no / /
'di dag gi go rim ni tshig dang yi ge'i rje su 'brangs nas @# / /
don rtogs la /
don gyi gcig gnyis la sogs pa'i tshig bla dwags dang /
de dag la thogs pa med pa'i phyir ro / /
zhes gdags pa las so / /
smon nas shes pa dang so so yang dag rig bzhi ste drug po de dag ni rab kyi mtha' pa bsam gtan bzhi pa'i stobs kyis 'thob la /
rab kyi mtha' pa zhes bya ba'i bsam gtan bzhi pa de ni nyon mongs pa med pa dang /
smon nas shes pa dang /
chos dang /
don dang /
spo 'as ? pa so so yang dag par rig pa gsum dang /
rab kyi mtha' pa'i bsam gtan bzhi pa de nyid dang rnam pa drug gi bdag nyid yin la /
bsam gtan bzhi pa la la ni nyon mongs pa med pa dang /
la la ni smon nas shes pa dang /
la la ni so so yang dag par rig pa gsum dang /
la la ni de dag ma gtogs pa rab kyi mtha' pa 'ba' zhig yin pa'i phyir ro / /
nges pa'i tshig so so yang dag par rig pa ni rtog dpyod kyis kun nas slong ba'i phyir 'dod pa dang bsam gtan dang po'i sa pa yin no / /
'o na drug po de dag rab mtha' bas zhes khyad par med par bshad ce na /
de ni rab kyi mtha' pa'i bsam gtan gyi stobs kyis 'thob pa'i phyir de skad bshad kyi bsam gtan bzhi pa'i sa pa ni ma yin no / /
de la rab kyi mtha' pa zhes bya ba ni bsam gtan gyi ya mtha' bsam gtan bzhi pa yin no / /
ji ltar zhe na /
rab mtha' bsam gtan bzhi pa de ni 'dod pa'i sems las bsam gtan dang po la snyoms par 'jug pa nas ci yang med pa las srid rtse la snyoms par 'jug pa'i bar dang /
yang srid rtse las langs nas ci yang med pa'i skye mched la snyoms par 'jug pa nas bsam gtan dang po las langs nas 'dod pa'i sems la gnas pa'i bar dang /
de nas yang 'dod pa'i sems las bsam gtan dang po la snyoms par 'jug pa nas bsam gtan gsum pa las langs nas bsam gtan bzhi pa la snyoms par 'jug pa'i bar sa kun gyis lugs dang mthun pa dang mi mthun pa'i snyoms par 'jug pas mthun par byas ba'i phyir dang /
bsgom pa chung ngu bsam gtan dang po las 'bring gnyis pa las chen po gsum pa la snyoms par 'jug pas gsum pa ni 'phel ba'i mchog tu gyur pas 'phel ba'i rab yin la /
rab de'i ya mtha' yin pas na bzhi pa ni 'phel ba'i rab tu phyin pa yin pa'i phyir ro / /
nyon mongs pa med pa la sogs pa yon tan drug po de dag kyang sangs rgyas las gzhan pa'i gang zag gi rgyud la yod pa rnams ni sbyor ba 'bad rtsol las skyes pa yin gyi 'dod chags dang bral ba tsam gyis 'thob pa ni ma yin no / /
sangs rgyas kyi ni chos thams cad kyi dbang phyug yin pa'i phyir yon tan thams cad mngon du 'gyur ba ni bzhed pa tsam las rag las pa yin gyi sbyor ba las byung ba ni cung zad kyang med do / /
gnyis pa phal cher byis pa dang thun mong ba la mngon par shes pa ni rnam pa drug tu shes par bya'o / /
gang zhe na /
rdzu 'phrul gyi yul sprul pa dang 'gro ba shes pa dang /
lha'i rna ba dang /
gzhan gyi yid dug gsum bcas bral la sogs pa'i khyad par dang /
res 'ga' chags res 'ga' sdang ngo zhes pa la sogs pa'i go rim shes pa dang /
rang gzhan gyi sngon gyi tshe rabs rjes su dran pa dang /
'chi 'pho dang skye ba shes pa dang /
zag pa zad pa shes pa mngon sum du bya ba ste byed pa'i mngon par shes pa'o zhes thams cad la sbyar ro / /
drug po de dag las dang po lnga ni /
so so'i skye bo dang thun mong ba yin la drug pa ni 'phags pa kho na'i rgyud la yod do / /
ngo bo ni mngon shes drug po de dag thams cad ni dper na dge sbyong gi tshul gyi 'bras bu 'dus byas rnam grol gyi lam gyi rang bzhin yin pa ltar rnam par grol ba'i lam gyi blo shes rab kyi rang bzhin yin no / /
gsum pa dang drug pa ma gtogs pa bzhi'i ngo bo ni kun rdzob shes pa ste /
zag bcas kho na yin pa'i phyir ro / /
de yang gsum gyis ni zag med dang gcig sngon gyi mtha' la dmigs pas so / /
gzhan gyi sems gal te bar chad med lam gyis bsdus na dgra bcom gnyis ka'i cha las rnam grol la mngon shes med par 'gyur te bar chad med lam btang nas med pa'i phyir ro / /
lha'i mig dang rna ba'i mngon shes ni dbang shes yin pas rnam grol lam ji ltar yin zhe na /
lam gzhan gyi rnam grol du de dag 'gal yang mngon shes kyi rnam grol yin pas skyon med do / /
de lta min na sgom byung gi mngon shes su 'gal te rnam grol gyi lam min bas so / /
la dmigs nas de'i khyad par shes pa ni rdzas kyi rang gi mtshan nyid pa dmigs pa dang /
kun du rtog cing 'tshol ba'i bsam ba can dang /
zag med lam gyi rnam pa can dang /
zag bcas pha rol kyi sems chags bcas dang chags bral @# / /
la sogs pa'i rnam pa can yin na zad pa dang mi skye ba shes pa ni de lta bu ma yin pa'i phyir dang /
'gog pa mtshungs ldan ma yin zhing sdug bsngal dang kun 'byung shes ba'i rnam pa can yang ma yin pas shes pa lnga po de dag ma yin gyi 'od kyang zag med kyi cha chos shes rjes shes dang lam dang pha rol sems shes yin la /
zag bcas kyi cha kun rdzob shes pa dang pha rol sems shes gnyis yin pas shes pa lnga yin no / /
zag pa zad pa'i mngon par shes pa ni ji ltar zad pa mkhyen pa'i stobs shes pa drug gam bcu'i rang bzhin dang sa bcu gcig gis bsdus pa de bzhin du zag ba zad pa 'ba' zhig la dmigs pa yin na shes pa drug dang /
zag pa zad pa'i rgyud la yod pa'i shes pa yin par 'dod na ni de'i rgyud la shes pa bcu ka yod pa'i phyir shes pa bcu char yin no / /
sa yang ci rigs par bcu gcig po thams cad yin par shes par bya'o / /
mngon shes dang po lnga ni bsam gtan gyi dngos gzhi bzhi dag na yod la /
gzugs med na ni med de /
rdzu 'phrul dang lha'i rna ba dang 'chi 'pho dang skye ba shes pa gsum ni gzugs la dmigs pa'i phyir dang /
sems kyi rnam grangs dang sngon gyi gnas rjes su dran pa'ang gzugs kyi dmigs pa la brten nas bsgrub dgos pa'i phyir te /
'di ltar bsam gtan pa dag bsam gtan la mngon shes 'di dag bsam gtan khyad par can na med de lhag mthong shas che bas lam sla ba ma yin pa'i phyir ro / /
brten nas gzugs 'di 'dra bas na sems 'di 'dra bar 'gyur ro zhes dang /
lus 'di la sems kyi rnam pa ci 'dra ba zhig ces pha rol la yid gtod de /
gang gi tshe gzugs la ma ltos par pha rol kyi sems shes pa de'i tshe sems shes pa grub pa yin no / /
yang bsam gtan la brten nas bdag gzhan gyi yid kyi rnam par shes pa 'gags ma thag pa'i mtshan ma bzung nas de'i snga ma snga ma la yid gtad de mthar nyid mtshams sbyor ba'i sems dang /
de nas snga ma'i bar do'i gnas skabs dang /
de nas snga ma'i 'chi ba'i srid pa dang /
de nas snga ma'i sngon dus kyi srid pa la yid gtod de /
gang gi tshe bar srid dran pa de'i tshe sngon gnas rjes dran grub pa yin no / /
de yang dang po ni rim gyis dran la mngon par grub nas ni tshe gcig dang gnyis la sogs pa rgal te thod rgal du yang dran la /
de yang sngon nyams su myong ba kho na dran no / /
gal te snyon nyams su myong ba kho na dran na 'o na rten 'dod pa pa'i sngon gnas rjes dran gyis gnas gtsang ma rnams ji ltar dran te phyir mi 'ong yin pas de dag 'dir mi skye zhing so so'i skye bo rnams der mi skye ba'i phyir ro zhe na /
nyams su myong ba ni mthong ba dang thos pas nyams su myong ba gnyis las gnas gtsang ma pa rnams ni 'di lta bu yin no zhes thos pas nyams su myong ba'i phyir ro / /
des na sngon gnas rjes dran ni rang gzhan gyi sngon 'dod pa la sogs pa'i gnas gzhan dag rjes su dran pas bsgrub dgos pa la gzugs med dngos gzhi dge rnams kyi / /
spyod yul zag bcas 'og ma min zhes 'dod pa la sogs pa'i gnas gzhan 'og ma la mi dmigs pa'i phyir dang /
mdo las /
bdag ming 'di zhes bya rigs ni 'di lta bur kha zas ni 'di lta bu za za /
bde ba dang sdug bsngal ni 'di lta bu zhi ga ? nyams su myong /
tshe ni 'di tsam zhig thub /
bdag gnas de nas shi 'phos nas che ge mo zhig tu skyes so / /
de nas shi 'phos nas ni 'dir skyes so zhes pa dang /
sngon gyi gnas rnam pa du ma rnam pa dang bcas /
yul phyogs dang bcas /
gleng gzhi dang bcas pa rjes su dran no zhes gsungs pas sa 'og ma'i sngon gyi gnas dang rus dang rigs dang ming dang kha zas la sogs pa dran dgos pa'i phyir gzugs la ltos pa yin pa la gzugs med 'og sa la mi dmigs pa'i phyir ro / /
de yang mngon shes grub nas ni gzugs lam ltos par shes so / /
rdzu 'phrul dang lha'i rna ba dang mig gi mngon shes gsum gyi sbyor ba ni bsam gtan la brten nas rim pa ltar lus yang pa dang 'phar pa la sogs pa dang /
chung ngu dang thag ring po'i sgra dang /
snang ba yid la byed pa yin la /
zag zad kyi mngon shes kyi sbyor ba ni gnas drug par tshul gnas thos dang bsam gtan pa zhes nyon mongs pa spong ba'i thabs rgyas par bstan pa'i phyir yang 'dir mi brjod do zhes slob dpon gang spel 'chad do / /
de dag ni /
rnam gnas kyi rgyu yin la /
rnam par smin pa'i rgyu ni rin po che'i phreng ba las gsungs pa bzhin du shes par bya'o / /
mngon shes @# / /
lnga po 'di dag ni rangs dang 'og sa'i spyod yul can yin gyi gong ma'i ni ma yin te /
dman pa'i yul mchog ma yin pa'i phyir ro / /
de'i phyir gzugs med pa'i sems ni sems kyi rnam grangs shes pa dang sngon gnas dran pa'i mngon shes kyis mi 'dzin te /
de ni gong ma'i sems yin pa'i phyir ro / /
de lta na gzugs med nas shi 'phos nas 'dir skyes pa ji ltar sngon gyi gnas dran pa'i mngon shes kyis dran rdzu 'phrul gyi sa de'ang 'og mar 'gro zhing sprul gyi gong du ma yin pa sogs gzhan la'ang sbyar ro / /
te /
de ni bsam gtan bzhi pa'i sa pa yin pas des gong ma gzugs med kyi sems mi 'dzin pa'i phyir ro zhe na /
de ni pha rol po'i rgyud la brten nas bskyed de /
pha rol po'i yid shes 'gags ma thag pa'i mtshan ma bzung nas bskyed pa'i phyir ro / /
gang dag gzugs med nas shi 'phos pa ma yin pa de dag ni sla ba'i phyir dang rang gi rgyun la brten nas skyed par byed do / /
de yang bar do tshun chad du dran par 'dod kyi gzhan ni mi dran no zhas bya ba ni grub pa'i mtha'o / /
de dag 'thob pa'i tshul ni mngon par shes pa bye brag can sngon ma bskyed pas ma 'dris pa rnams ni sbyor bas 'thob par bya ba yin la /
gang dag tshe rabs snga ma la goms shing 'dris pa rnams ni 'dod chags dang bral ba tsam gyis 'thob bo / /
de dag mngod sum du 'gyur ba ni 'dris pa dang ma 'dris pa gnyis ka'ang sbyor ba'i stobs kho nas 'thob par bya ba yin no / /
dran pa nye bar bzhag par bshad pa ni mngon par shes pa khyad par can ni 'phags lam dang 'bral ba'o / /
gsum pa sems kyi rnam grangs shes pa ni mtshungs ldan kho na la dmigs pas tshor ba dang sems dang chos dran pa nyer gzhag gsum yin te gzhan gyi sems dang sems las byung ba la dmigs pa'i phyir ro / /
rdzu 'phrul gyi yul shes pa dang lha'i rna ba dang lha'i mig gi mngon shes gsum ni dran pa nyer gzhag dang po lus dran pa nyer gzhag yin te /
rdzu 'phrul gyi mngon par shes pa ni 'dod par gtogs pa'i sprul pa ni /
phyi'i skye mched bzhi nas 'chad par 'gyur bas sgra ni rgyun chad pas sprul par mi byed pas gzugs dri ro reg bya bzhi la dmigs pa'i phyir dang /
lha'i rna ba ni bskal ba dang ma bskal ba'i sgra la dmigs pa'i phyir dang /
lha'i mig gis ni 'chi ba dang bar do dang skye ba'i srid pa'i kha dog bzang ngan la sogs pa'i gzugs la dmigs pa'i phyir dang /
de thams cad kyang gzugs can yin pa'i phyir ro / /
gal te lha'i mig gi mngon shes kyi dmigs yul gzugs kyi skye mched kho na yin na /
'o na mdo las 'chi 'pho skye shes kyis sems can 'di dag ni lus kyi nyes par spyod pa dang ldan no zhes pa la sogs pa sgo gsum gyi las dang ldan pa shes par gsungs pa dang 'gal te /
lus kyi rig byed ma yin pa dang ngag dang yid kyi las gzugs kyi skye mched ma yin pa'i phyir ro zhe na /
bye brag tu smra ba dag de dag lha'i mig gi mngon shes kyis mi shes kyi 'on kyang lha'i mig gi mngon shes kyi 'khor du gyur pa'i yid kyi rnam shes kyis shes pa yin pas sgo gsum gyi las dang ldan pa shes pa ni yid shes yin no zhes 'dod pa ni mi rigs te /
yid shes de mngon shes drug tu ma 'dus na drug las tha dad pa'i mngon shes yin pas mngon shes bdun par thal bar 'gyur la /
'dus na 'khor du rnam par bzhag pa mi 'thad par 'gyur ro / /
des na lus ngag gi nyes spyod ni lha'i mig dang rna ba'i mngon shes kyis shes la yid kyis nyes sbyod de dag las dpog pa'am sems kyi rnam grangs shes pas shes pa yin no zhes bya bar rigs so / /
sngon gnas rjes dran ni gzugs dang sems dang sems byung gsum ga la dmigs pas dran pa nyer gzhag bzhi ka'i bdag nyid yin la /
zag zad kyi mngon shes kyang gal te zag pa zad pa 'ba' zhig la dmigs pa yin na ni chos dran pa nyer gzhag dang /
'on te de'i rgyud la dmigs pa yin na ni shes pa bcu'i ngo bo yin pas dran pa nyer gzhag bzhi ka yin no / /
yang na zag pa zad pa 'ba' zhig la dmigs pas shes pa drug gi ngo bo yin yang dran pa nyer gzhag gzhan gsum yang ma 'ongs pa 'thob pas dran pa nyer gzhag bzhi char gyi rang bzhin zhes TI ka byed dag 'chad de 'grel pa'i dgongs pa'ang de nyid du gsal lo / /
yang mngon shes de dag las lha'i mig dang rna ba'i mngon shes gnyis ni nyon mongs pa can ma yin zhing dge ba bzhir yang ma 'dus pas ma bsgribs @# / /
la lung du ma bstan pa kho na yin no / /
de dag kyang mig dang rna ba'i rnam shes dang mtshungs par ldan pa'i shes rab yin no / /
'o na de dag bsam gtan bzhi pa'i sa par mi 'gyur te /
gnyis pa sogs na lus mig dang / /
rna ba'i rnam shes rnam rig slong / /
gang yin de ni dang por gtogs zhes 'chad par de dag skyes thob min la /
sbyor byung yang min te de ni thos bsam sgom gsum gyis bsdus la de la skyes thob dang sbyor byung gnyis ka mi srid pas so / /
'gyur bas mig dang rna ba'i rnam shes de dag bsam gtan gnyis pa yan chad na med la /
de dag med par de dag dang mtshungs ldan gyi shes rab mi 'thad pa'i phyir ro zhe na /
de lta mod kyi 'on kyang gzugs kyi khams na bcu bzhi'o zhes 'byung bas rnam shes de dag gi rten mig dang rna ba'i dbang po bsam gtan bzhi pa'ang yin pas rten dag gi dbang gis bsam gtan bzhi par brjod do / /
yang na bar chad med pa'i lam gyi dbang gis de skad brjod de /
thog mar sgrub pa na lam sla ba'i mchog yin pas bar chad med lam bsam gtan bzhi pa la brten nas bsgrub dgos pa'i phyir ro / /
mngon shes lhag ma bzhi po rnams ni dge ba kho na yin no / /
'o na rab tu byed pa las /
mngon par shes pa gang zhe na /
shes rab dge ba yin no zhes bshad pa ji lta bu zhe na /
de ni mngon shes dge ba gtso bor gyur ba'am /
yang na mngon shes phal cher dge ba yin pa'i dbang du byas nas de skad du bshad pa yin te dper na mon sran rde'u la sogs pa de yang bsam gtan gyi sa bsdus pa'i rnam grol gyi lam yin pas so / /
yod bzhin du mon sran gre'u phal che bas de'i phung por brjod pa bzhin no / /
mngon shes drug po 'di dag las phyi ma gsum ni mi slob pa'i rig pa gsum zhes bya'o / /
ci'i phyir gsum po de dag kho na rig pa yin gyi dang po gsum ma yin zhe na /
de gsum gyis sngon gyi mtha' dang sogs pas gzung ba phyi ma'i mtha' dang bar la kun du rmongs pa'i ma rig pa rnam par bzlog pa'i phyir ro / /
'di la skal ldan khyad par can la sogs pa ni zag zad kyi mngon shes kyi skabs su mdo las 'di las srid pa gzhan mi shes so zhes 'byung ba dang /
'das pa dang da ltar byung ba dang ma 'ongs pa'i dus zhes bya ba'i rim pa dang mthun par sngon gnas rjes dran dang 'chi 'pho skye shes dang zag pa zad pa shes pa gsum gyis rim pa ltar sngon dang bar dang phyi ma'i mtha' la kun du rmongs pa bzlog par byed do zhes 'chad mod kyi /
slob dpon 'dun bzang dang pos rang gzhan gyi rgud pa mthong la /
bar mas gzhan gyi rgud pa mthong nas skyo ba skye la /
de ltar skyo na gsum pas yang dag pa'i don rtogs pas na de gsum gyis rim pa ltar sngon dang phyi ma'i mtha' dang bar da ltar byung ba la kun du rmongs pa bzlog go zhes 'chad pas nyid rigs te /
'grel pa las /
sngon gyi gnas dang 'chi 'pho ba dang skye ba dang zag pa zad pa shes pa mngon sum du bya ba rnams ni mi slob pa'i rig pa gsum zhes bya'o zhes bshad nas /
'di dag gis ni go rim bzhin du sngon gyi mtha' dang phyi ma'i mtha' dang bar la kun du rmongs pa bzlog par byed do zhes bshad pa'i phyir slob dpon gyi dgongs pa'ang de nyid yin par mngon no zhes rgyal po'i sras 'chad do / /
mngon shes gsum po de dag kho na rig pa gsum yin par ni yang mdo las /
mi slob pa'i rig pa ni gsum ste /
mi slob pa'i sngon gyi gnas rjes su dran pa shes pa mngon du byed pa'i rig pa dang /
mi slob pa'i 'chi 'pho dang skye ba shes pa mngon du byed pa'i rig pa dang /
mi slob pa'i zag pa zad pa shes pa mngon du byed pa'i rig pa'o zhes pa dang /
sde snod gsum pa yin /
rig pa gsum pa yin zhes kyang gsungs pas gsum po de dag las kyang don dam par mi slob pa'ang yin la de'i rig pa'ang yin pa ni zag med yin pas tha ma zag zad kyi mngon shes kho na yin la /
dang po gnyis ni mi slob pa de'i rgyud la skyes pa'i phyir mi slob pa de'i rig pa zhes bya'i dngos su na de gnyis ni zag bcas yin pas slob mi slob gnyis ka ma yin pas mi slob pa ma yin no / /
gal te mngon shes 'di dag slob pa la'ang yod bzhin du ci'i phyir slob pa'i rig par mi brjod ce na /
mngon shes 'di dag slob pa la'ang yod par 'dod de 'on kyang de dag rig par ni ma bshad do zhes sbyar ro / /
ci'i phyir zhe na /
rgyud ma rig pas zil gyis mnan pa dang bcas pa'i phyir dang /
langs pa na sgom spang gi /
ma rig pa dang bcas bzhin du rig par 'os pa ma yin pa'i phyir ro / /
bcings @# / /
bas rnam grol ma bshad do / /
yang drug gi tshogs kyi bzhi pa reg pa bzhi ba'i mdo'i ral pa can stong rab tu byung ba'i dge slong rnams la gdams pa las rdzu 'phrul gyi cho 'phrul dang kun brjod pa'i cho 'phrul dang rjes su bstan pa'i cho 'phrul rnam pa gsum gsungs pa las mngon par shes pa drug gi dang po rdzu 'phrul gyi yul shes pa'i mngon par shes pa dang /
gsum pa sems kyi rnam grangs shes pa dang /
drug pa zag zad kyi mngon shes rnams ni rim pa bzhin du rdzu 'phrul dang khyod kyi sems ni 'di 'dra'o zhes kun brjod pa dang lam yang dag pa ji lta ba bzhin ston pas rjes su bstan pa'i cho 'phrul rnams yin no / /
ci'i phyir cho 'phrul zhes bya zhe na /
dang por gdul bya gzhan gyi yid 'phrog par byed pa'i phyir te ha ra'i don to / /
de la dang pos ni pha rol kyi yid 'dun pa'i sgo nas 'phrog par byed cing /
gnyis pas ni pha rol kyi bsam pa shes nas chos bstan pa'i sgo nas yid 'phrog par byed la /
gsum pas ni bstan pa bzhin bsgrubs pas smin cing grol ba'i sgo nas yid 'phrog pa'i phyir ro / /
yang na 'di dag gis rim pa ltar bstan pa la zhe 'gras pa dang bar mar gnas pa dang zhugs pa rnams kyis yid 'phrog pa'i phyir ram /
yang na 'dun pa dang 'jug pa dang zhugs pa rnams kyis yid 'phrog pa'i phyir ro / /
cho 'phrul gsum po 'di dag gi nang na rjes su bstan pa'i cho 'phrul kho na mchog yin te /
nyon mongs pa zad pa med na mi 'byung zhing /
bar chad med pa'i lam zag med kho na las skyes pas rgyu de la ma 'khrul ba'i phyir dang /
'dir nyon mongs pa dang bral bas phan pa'i phyir dang /
phyi mar sdug bsngal gyi khur dang bral bas gtan du yid du 'ong ba'i 'bras bu la sbyor bar byed pa'i phyir ro / /
cho 'phrul dang po gnyis ni g+han d+ha ri zhes bya ba'i rig sngags kyis nam mkha' la 'gro ba dang /
rtog byed ces bya ba'i rig sngags kyis pha rol kyi sems shes pa dang /
sman dang mi ma yin pa'i nus pas kyang de ltar 'gyur ba'i phyir zag med kyi rgyu la mi 'khrul ba'ang ma yin la /
gdul bya 'dun pa dang bsam pa shes pa tsam gyis dngos su phan pa dang yid du 'ong ba'i 'bras bu la mi sbyor bas mchog ma yin no / /
'o na rdzu 'phrul zhes bya ba 'di ci zhig ce na /
bye brag tu smra ba rdzu 'phrul ni ting nge 'dzin yin no zhes 'dod de /
'dis 'byor zhing 'grub par byed pa'i phyir ro / /
ci zhig 'byor zhing 'grub ce na /
rdzu 'phrul ting nge 'dzin de las ni yul sprul pa dang 'gro ba dbang 'byor ba 'grub pa'i phyir ro / /
de la rdzu 'phrul gyis 'gro ba ni rnam pa gsum te /
bya bzhin du rim gyis lus kyis mgyogs por phyin par byed pa lus phyin byed dang /
lam thag ring po'ang thung ngur mos pa byas pas myur du sleb pa mos pa las byung ba dang /
yid kyis bsams pa tsam gyis der sleb pa'i yid mgyogs so / /
de dag las yid bzhin du mgyogs pas na yid mgyogs kyis 'gro ba ni ston pa sangs rgyas kho na la mnga' ste /
yul thag shin tu ring bar yang thugs bskyed pa tsam gyis byon pa'i phyir ro / /
de nyid kyi phyir bzhi las 'phros pa'i mdo las /
sangs rgyas rnams kyi sangs rgyas kyi yul ni bsam gyis mi khyab po zhes gsungs so / /
'gro ba gzhan gnyis ston pa la mnga' bar dngos su ma bshad kyang mnga' bar grub yid la bsams pa tsam gyis der phyin pas yid mgyogs so / /
po / /
sangs rgyas las gzhan nyan rang la sogs pa dag la ni lus phyin byed kyi 'gro ba'ang yod la mos pa las byung ba yang yod do| |sprul pa ci lta bu zhe na /
sprul pa ni rten 'dod gzugs kyi sprul pa gnyis las dang po la yang gnyis las re zhig dang po 'dod pa'i rten can gyis /
'dod par gtogs pa'i sprul pa ni phyi'i skye mched gzugs dri ro reg bya bzhi sprul gyi nang gi skye mched ni sprul par mi byed de /
de sprul na sngon med pa'i sems can 'byung bar thal ba'i phyir ro / /
sgra ni rgyun med pa'i phyir mi sprul lo / /
de yang bdag nyid seng ge dang glang po che la sogs par bsgyur bas bdag gi lus dang 'brel ba dang /
bdag nyid las phyi rol tu seng ge dang glang po che la sogs par sprul pas gzhan gyi lus dang 'brel ba rnam pa gnyis so / /
gnyis pa rtan 'dod pa ba des gzugs su gtogs pa ni de na dri ro med pas gzugs dang reg bya'i skye mched gnyis kho na sprul zhing de yang snga ma ltar bdag gzhan gyi lus dang 'brel ba gnyis gnyis bzhi'o / /
de ltar na 'dod pa'i rten can gyi 'dod pa dang gzugs kyi gnyis gnyis te /
sprul pa rnam pa bzhi @# / /
yin no / /
de bzhin du gnyis pa rten gzugs khams pas kyang rang sa dang 'dod pa'i skye mched gnyis dang bzhi sprul zhing de gnyis ka re re zhing bdag gzhan gyi lus dang 'brel par sprul pas spyir sprul pa ni rnam pa brgyad yin no / /
gal te des 'dod par bdag gi lus dang 'brel ba'i dri ro sprul na de de gnyis dang ldan par 'gyur ro zhe na /
de dag las sred pa med pas sprul kyang ldan par mi 'gyur te dper na gos dang rgyan lus dang 'brel kyang sems can du mi bgrang bas sems dang ldan par mi 'gyur ba bzhin no / /
yang ci mngon shes kho nas sprul pa sprul bar byed dam zhe na /
ma yin te /
mngon shes kyi 'bras bu sprul pa'i sems dag gis sprul par byed la /
sprul sems de dag kyang dbye na ni bcu bzhi'o / /
gang zhe na /
bsam gtan dang po'i 'bras bu sprul sems ni 'dod pa dang bsam gtan dang po'i sa pa'i gnyis yin pa nas bsam gtan gnyis pa'i 'bras bu sa 'og ma pa gnyis dang rang gi sa pa ste gsum dang /
gsum pa'i sa 'og ma pa gsum dang rang gi sa pa ste bzhi dang /
bzhi pa'i sa 'og ma pa bzhi dang rang gi sa pa dang lnga yin pa'i bar du rim pa bzhin du shes par bya'o / /
des na bsam gtan gyi 'bras bu sprul sems ni rang sa dang 'og sa pa'i yin gyi bsam gtan 'og ma'i sa pa dag gi 'bras bu sa gong ma las skyes pa'i sprul sems ni min te yin na 'og sa la brten nas gong sa sprul nus par thal bas so / /
gong sa ma thob na bskyed mi nus la thob na de nyid kyi 'bras bu yin pa'i phyir ro / /
de ltar na 'dod pa'i sprul sems bsam gtan bzhi po kho na'i 'bras bu yin pa las bsam gtan 'og ma'i 'bras bu 'dod pa'i sprul sems kyis sprul pa'i 'dod pa'i sprul pa bas bsam gtan gong ma'i 'bras bu 'dod pa'i sprul sems kyis sprul pa'i 'dod pa'i sprul pa 'gro ba'i sgo nas khyad par du 'phags te /
bsam gtan dang po'i 'bras bu 'dod pa'i sprul sems kyis sprul pa'i 'dod pa'i sprul pa des bsam gtan dang po'i sa pa'i bar du 'gro nus kyi gnyis pa la sogs par 'gro mi nus la /
bsam gtan gnyis pa'i 'bras bu 'dod pa'i sprul sems kyis sprul pa'i 'dod pa'i sprul pa des bsam gtan gnyis pa'i bar du 'gro nus pa'i phyir ro / /
de bzhin du bsam gtan gsum pa la sogs pa'i 'bras bu 'dod pa'i sprul sems kyis sprul pa la'ang sbyar te shes par bya'o / /
sprul sems de dag rnyed pa'i tshul ni bsam gtan gyi dngos gzhi bzhin du 'og sa las 'dod chags dang bral ba'i sgo nas rnyed do / /
'o na sprul sems de rang nyid kyi rjes kho na las 'byung zhing ldang ngam gzhan las kyang 'byung zhing gzhan yang 'byung zhe na /
sprul sems de ni thog mar mngon du byed cing sprul sems la 'jug pa na bsam gtan dag pa pa dang rgyun gyi tshe sprul sems rang nyid las skye bar 'gyur la /
sprul sems la gnas pa de ldang ba na ting nge 'dzin la ma zhugs par ldang ba med pas sprul sems de las kyang sprul sems las langs pa'i tshe bsam gtan dag pa pa dang /
rgyun gyi tshe sprul sems rang nyid dang gnyis skye bar 'gyur gyi gzhan dang gzhan las ni 'byung ba med do / /
sprul pa thams cad kyang rang rang gi sa pa'i sprul pa'i sems kyis rang sa'i sprul pa sprul par byed kyi sa gzhan pa'i sprul sems kyis ni sa gzhan gyi sprul pa sprul par mi byed do zhes spyir btang des na sprul sems kho na las 'dod pa'i sems lta bus ldang ba ni mi srid de bya 'phur ba dang 'bab pa nges par 'dab ma la brten pa bzhin na / /
nas dmigs bsal bsam gtan gnyis pa yan chad pa dag gi sprul pa ngag smrar 'jug pa ni rang sa nas rtog dpyod med cing ngag smra ba kun slong rtog dpyod la nges par ltos pas sa 'og ma bsam gtan dang po'i sa pa'i smra sems kho nas smrar 'jug la /
kyang zhes pa ni 'dod pa dang bsam gtan dang po na ni rang gis pa'i sems kho nas smrar 'jug go zhes pa bsdu ba'i phyir ro / /
ngag smra ba de yang lha dang bcas pa'i ston pa sangs rgyas min pa'i sprul pa ni sprul pa po dang bcas nas smra bar byed de /
lung ring po las /
gcig gis smra bar byed pa na / /
sprul pa thams cad smra bar byed / /
gcig mi smra bar gyur pa dang / /
de dag thams cad smra mi 'gyur zhes 'byung ba'i phyir ro / /
sangs rgyas kyi sprul pa ni thams cad bzhed pa tsam gyis 'byung ba'i phyir snga phyi ji ltar bzhed par smra bas nges pa med de /
las gdags pa las /
ci'i phyir sangs rgyas bcom ldan 'das kyis sprul pa skyes bu chen @# / /
po'i mtshan sum cu rtsa gnyis dang ldan pa sprul pa ni gang gi tshe sangs rgyas bcom ldan 'das gsung ba de'i tshe sprul pa mi smra la sprul pa smra ba de'i tshe sangs rgyas mi gsung ba dang /
nyan thos kyi sprul pa nyan thos kyi cha byad can sprul pa ni nyan thos smra ba'i tshe sprul pa'ang smra la nyan thos mi smra ba'i tshe sprul pa'ang mi smra zhe na /
sangs rgyas bcom ldan 'das ni sems dang ting nge 'dzin la mnga' brnyes pas myur du snyoms par 'jug cing bzhengs te dmigs pa'ang mi gtong la nyan thos ni de lta ma yin pa'i phyir ro / /
gzhan yang sangs rgyas bcom ldan 'das ni thams cad mkhyen pa yin te /
ye shes dang dbang gi pha rol tu phyin pa yin la nyan thos ni de lta ma yin pa'i phyir ro zhes 'byung ba'i phyir ro / /
'di la gal te smra ba'i ngag mang po sprul na ni sgra yang sprul par 'gyur bas phyi'i skye mched bzhi zhes pa dang /
'gal bar 'gyur la /
'on te ngag gcig las med na mang po smra bar byed pa mi 'thad do / /
gal te mang por smra bar snang ba yin gyi ngag gcig las med do zhe na /
de ni phyi'i skye mched bzhi la'ang mtshungs pa'i phyir ro / /
de'i phyir bye brag tu smra bas sems can gsar skye med pas dbang po lnga mi sprul la /
sgra la rgyun med pas mi sprul lo zhes bya ba'ang sprul pa 'di dag sems kyi snang ba ma gtogs pa don la yod pa'i chos yin na ni ji ltar sprul pa yin /
med na'ang gsar du skye ba dang rgyun med pa dag kyang shes pa la snang bar 'gyur ro zhes brtag par bya'o / /
'o na rgyud gcig la sems gnyis cig car mi 'byung pas smra sems yod pa'i tshe sprul sems med la sprul sems yod pa'i tshe smra sems med pas ji ltar sprul pa smrar 'jug ce na /
dang po sbyor pa'i tshe sprul sems kyis sprul pa sprul nas bdag gi sprul pa 'di yun ring du gnas par gyur cig /
de nas smra sems kyis smra bar gyur cig ces rim pa ltar 'byung bar byin gyis brlabs nas ji ltar byin gyis brlabs pa ltar phyis sprul sems las gzhan smra sems kyis smrar 'jug pa'i phyir skyon med do / /
ci gson po kho na la byin rlabs yod dam /
'on te shi ba la'ang yod ce na /
sprul pa po shi ba la yang byin gyis brlabs nas yun ring du 'jug pa yod de /
lung phran tshegs las /
ston pa 'das nas 'phags pa kun dga' bo dang nye bar 'khor gyis mdo sde dang 'dul ba bsdus pa'i rjes la 'phags pa 'od srungs chen pos mngon pa'i sde snod bsdus te /
kye ma stobs bcu mnga' ba'i gsung ni tshad med pa / /
'gro la phan phyir chos kyi bstan bcos 'di bsdus pas / /
gang na 'jig rten blo ngan mun byed chung zos pa / /
blo gros rab rib bsal bas sgron mer yang dag ldan zhes smras nas /
'di snyam du bdag gis ston pa'i bka' drin mtha' dag bsab par mi nus mod kyi 'on kyang sde snod gsum bsdus na bstan pa yun ring du gnas par 'gyur ro zhes gsung pa'i ston pa'i gsung bsgrubs shing bstan pa yun ring du gnas par byas pas 'jig rten la phan btags shing tshangs spyod yun ring du spyad pas da ni lus rnag can 'dis skyo bas bdag mya ngan 'da' ba'i dus la bab bo snyam nas /
bdag gi thub pa'i mdo sde ni / /
yang dag bsdus nas chos lam gzhag /
gcig nas gcig tu yun ring bar / /
ston pa'i gsung rab 'di gnas 'gyur / /
ngo tsha med rnams chad pas bcad / /
ngo tsha byed ni yongs su gzung / /
bdag gis phan dang dge byas pas / /
bdag ni mya ngan 'das dus bab ces smras te /
kun dga' bo la bstan pa gtad nas ston pa'i sku gdung gi mchod rten brgyad kyi drung du song ste mchod cing /
klu'i gnas dang sum cu rtsa gsum du'ang song nas ston pa'i mche ba la mchod pa byas te /
slar rgyal po'i khab tu 'ongs nas rgyal po ma skyes dgra la mya ngan las 'da' bar smra bar 'dod pa na rgyal po gnyid du song bas ma phrad par gyur to / /
de nas 'od spungs chen po ri bya rkang can du song ste ri gsum gyi dbus su rtsa bting ba la 'dug nas bdag gi lus 'di sangs rgyas byams pa'i slob ma rnams skyo bar bya ba'i phyir byams pa'i bstan pa rgyas kyi bar du ri kha zum ste ri'i dbus su ma nyams par gnas par gyur cig /
rgyal po ma skyes dgra lus bltar 'ongs na ri rnams bye nas mthong bar gyur cig /
tshe'i 'du byed btang ma thag tu sa g.yo ba la sogs pa'i ltas sna tshogs 'byung bar gyur cig snyam du @# / /
bsams nas glog 'byin pa la sogs pa'i cho 'phrul sna tshogs bstan te rang gi lus byin gyis brlabs nas ston pas gnang ba'i na bza' phyag dar khrod kyis lus dang gsil byed dang lhung bzed rnams btums te glo g.yas pa pha ba rkang pa'i steng du rkang pa bzhag nas nyal te mya ngan las 'das so / /
gang gi tshe sangs rgyas byams pa byon pa de'i tshe byams pa 'dus pa dang po'i nyan thos kyi dge 'dun bye ba phrag dgu bcu rtsa drug dang bcas par byi rkang can du gshegs nas ri gsum bsal te byams pas 'od srungs chen po'i rus pa phyag tu bsnams nas chos bstan pas nyan thos bye ba phrag dgu bcu rtsa drug gis dgra bcom 'thob par gsungs la /
snying rje chen po padma dkar po'i mdo las ni byams pa'i 'dus pa gnyis pa nyan thos bye ba phrag dgu bcu rtsa bzhi dang /
'dus pa gsum pa nyan thos bye ba phrag dgu bcu rtsa gnyis te /
'dus pa gsum char la 'od srungs chen po'i lus byams pas bstan nas gdul bya mang po'i don byed par gsungs pa'i phyir ro / /
kha cig 'od srungs chen po mya ngan las 'das par bshad pa ni theg chung nga'i lugs yin gyi theg chen pa ni 'gog pa la snyoms par zhugs par bzhed do / /
zhes gsungs pa ni mi rigs te /
snying rje chen po padma dkar po las kyang mya ngan las 'das pa kho nar gsungs pa'i phyir ro / /
shi nas byin gyis brlabs pa de yang kha che ba rus pa lta bu brtan pa la yod kyi mi brtan pa sha khrag dang pags pa la sogs pa la med de /
de'i phyir 'od srungs kyi yang keng rus 'ba' zhig gnas kyi shal sogs pa byin gyis ma brlabs pa'i phyir ro zhes 'dod la /
gzhan dag na re shi ba las ni byin rlabs yod pa min gyi 'od srungs kyi keng rus gnas pa ni gnas gtsang ma'i lha rnams kyi mthus gnas pa yin no zhes 'dod do / /
'o na sprul sems gcig gis du ma sprul lam gcig gis gcig kho na sprul zhe na /
dang por te ma byang pa'i tshe ni sprul sems du mas sprul pa gcig sprul pa yin te /
yun ring du 'bad dgos pa'i phyir ro / /
phyis mngon shes byang bar gyur nas ni snga ma las bzlog pa sprul sems gcig gis du ma sprul bar byed do / /
zhes sprul sems thams cad lung ma bstan yin nam zhe na /
bsgoms pa las skyes pa'i sprul sems gang yin pa de ni nges par lung ma bstan yin la /
lha klu dang sha za la sogs pa'i skye ba las skyes shing thob pa'i sprul sems ni phan pa dang gnod pa bya ba'i phyir sprul par byed pa dang btang snyoms pa yin pa'i phyir dge mi dge lung ma bstan rnam pa gsum mo / /
lha klu la sogs pa de dag gis byas pa'i sa gong mar skyes pas kyang 'og ma'i de mngon du byed pa'i phyir ro / /
sprul pa rang dang gzhan gyi rgyu dang 'brel ba ni sgra ma gtogs pa'i gzugs can gyi skye mched thams cad yin pa'i phyir skye mched dgu pa yin no / /
dbang po dang tha mi dad pa'i phyir de skad du brjod kyi dbang po ni dngos su na sems can du ston pa kho na yin pas sngon med pa'i sems can 'byung bar thal bar 'gyur ba'i phyir sprul par mi byed do / /
sprul pa sems med yin pa'i phyir yid dang chos kyi skye mched dag kyang sprul par mi byed do / /
sprul pa sems med yin par ni gdags pa las /
sprul pa de 'byung ba chen po bzhi las gyur pa zhes brjod par bya'am /
'byung ba chen po bzhi las gyur pa ma yin zhes brjod par bya /
smras pa /
'byung ba chen po bzhi las gyur pa'o zhes brjod par bya'o / /
rgyur byas pa'i gzugs can nam /
rgyur byas pa'i gzugs can ma yin pa zhes brjod par bya /
smras pa /
rgyur byas pa'i gzugs can no zhes brjod par bya ste /
sems med pa zhes kyang brjod par bya'o / /
sprul pa gang gi sems kyi dbang gis 'jug par bya zhes brjod par bya /
smras pa /
sprul pa ni gnyis te /
skyes nas thob pa dang /
bsgoms pa las byung ba'o / /
de la dang po ni sems can de'i sems kyi dbang gis 'gyur la /
gnyis pa ni sprul pa po'i sems kyi dbang gis 'jug go zhes brjod par bya'o zhes 'byung ba'i phyir ro / /
des na 'di ni sgom byung gi dbang du byas kyi skyes thob ni de nyid las /
sprul pa sems yod pa zhes bya'am med pa zhes bya zhe na /
sprul pa ni gnyis te /
skyes nas thob pa dang /
bsgoms pa las byung ba'o / /
de la skyes thob ni sems yod pa zhes bya la /
sgom byung ni sems med pa zhes bya'o / /
zhes skyes thob la sems yod par bshad do / /
de bzhin du sprul pas kha zas zos pa na skyes @# / /
thob kyi ni sprul pa nyid kyi ltor 'ju la sgom byung gi ni sprul pa po'i ltor 'ju bar bshad do / /
des na rang gzhan gyi lus dang 'bral pa'i sprul pa ni skye mched dgu pa yin la /
rang gzhan gyi lus dang ma 'brel ba'i sprul pa ni sngar bshad pa ltar skye mched bzhi pa kho na yin no zhes shes par bya'o / /
ci rdzu 'phrul sgom byung dang skyes thob kho nar zad dam zhe na ma zad de /
rdzu 'phrul ni snga ma gnyis po de dag dang /
g+han d+ha ri la sogs pa'i gsang sngags las skyes pa dang /
rus sbal gyi ze ba dang rma bya'i mdongs la sogs pa'i sman dag las skyes pa dang /
rgyal po nga las nu dang bar srid pa rnams kyi lta bu las las skyes pa dang rnam pa lnga yin no zhes shes par bya'o / /
lha'i rna ba dang mig tu bshad pa gang yin pa de dag ci lha'i dngos yin nam /
'on te byang chub sems dpa' dang 'khor los bsgyur ba dang khyim bdag rin po che rnams kyi mig ltar lha'i dang 'dra bas btags nas de skad du brjod ce na /
de gnyis ni lha'i mig dang lha'i rna ba dngos kho na yin te /
bsam gtan pa dag bsam gtan la mnyam par bzhag nas sgra dang snang ba la gtod pa'i sbyor ba'i stobs kyis mig dang rna ba'i thon kor du bsam gtan gyi sa pa'i 'byung bzhi rgyur byas pa'i gzugs can dang ba sha dang pags pa dang rus pa dang khrag dang ma 'brel zhing /
lha'i mig gis rgyab phyogs su'ang mthong la shas mi mthong ba khyad par ro / /
thag ring po na gnas pa dang chod pa dang phra ba'i gzugs dang sgra thos pa'i rgyur gyur pa'i dbang po 'grub pas bsam gtan gyi sa pa yin pa'i phyir ro / /
lha'i mig dang rna ba de gnyis kyang gzugs nyams su myong ba'i sgo nas bsgrubs pa'i phyir rtag tu rnam shes dang bcas pas brten pa dang bcas pa kho na yin la /
gtan med pa'i zhar ba dang nong pa yo ba dang 'on pa lta bu ma yin pas mtshang ba med pa'ang yin no / /
de gnyis kyi kyi yul ni gzugs sgra thag ring ba dang phra ba dang sogs pas bsdus pa bsgribs pa'i spyod yul can yang yin pas sha'i mig las khyad par du 'phags te /
gang phyir sha'i mig gis gzugs / /
thag ring gnas dang sgrib pa dang / /
phra dang thams cad mi mthong ba / /
de phyir lha yis mthong bar 'dod ces 'grel pa las 'byung ba bzhin no / /
'o na lha'i mig gis ji tsam mthong zhe na /
bsam gtan dang po'i lha'i mig gis 'dod pa dang bsam gtan dang po mthong ba la sogs pa sngar bshad zin to / /
nyan rang sangs rgyas gsum gyi lha'i mig mngon par 'du byed pa med pas ni rim pa ltar stong dang stong gnyis dang stong gsum gyi 'jig rten gyi khams mthong la /
mngon par 'du byed ba'i stobs kyis ni rim pa ltar dgra bcom pa rnams kyis stong gnyis dang bseru lta bu'i rang rgyal rnams kyis stong gsum dang ston pa sangs rgyas rnams kyis ni ji tsam bzhed pa'i 'jig rten gyi khams grangs med pa mthong ngo / /
ci rdzu 'phrul kho na skyes thob yin nam /
'on te gzhan yang skyes thob yin zhe na /
rdzu 'phrul las gzhan lha'i mig dang rna ba dang sngon gnas rjes dran dang pha rol sems shes bzhi la yang skye bas thob pa yod mod kyi de ni 'gro ba de thams cad kyis skyes ba'i dus nyid na rang bzhin gyis thob pa yin gyi kha cig gam bya nam mkha' la 'gro ba ltar skyes pa'i 'og tu thob pa ni ma yin no / /
rdzu 'phrul ni lnga ste 'di rtog ges byas pa med do / /
mig dang rna ba'i mngon shes gsum ste /
sngags dang sman las byung ba ma gtogs so / /
sems shes ni bzhi ste sman las byung ba med do / /
dge ba 'dis sems can thams cad sangs rgyas thob pa'i rgyur cis kyang gyur cig /
'di bzhi skye bas thob ba ni ma yin no / /
'di bzhi skyes pas thob pa ni 'dod pa'i lha klu dang gzugs kyi lha rnams la yod do / /
'on kyang skyes thob kyis ni cung zad kyang mngon shes kyi ming mi 'thob bo / /
skyes thob kyi lha'i mig gang yin pa des ni srid pa bar ma mi mthong ste /
de ni skyon bcu gcig dang bral ba mngon par shes pa'i lha'i mig rnam par dag pa kho na'i yul yin pa'i phyir ro / /
de la lha'i mig skyes thob ni klu dang 'dod gzugs kyi lha rnams la yod do / /
gzugs med na ni mngon shes lnga dang skyes thob kyang med de /
TI ka las /
gzugs med na mngon shes lnga dang skyes thob thams cad med de /
gzugs med pa'i phyir dang /
de lta bu'i lus yang dag par mi 'grub pa'i phyir ro / /
zhes 'byung ba'i phyir ro / /
skyes thob kyi chos kyi khyad par la /
pha rol sems shes skyes thob de ni dge mi dge lung ma bstan rnam pa gsum mo / /
gang yang rtog ge ba rnams kyi mtshan ma las sems shes pa dang rig sngags kyis @# / /
byas pa'i sems shes pa de yang dge mi dge lung ma bstan rnam pa gsum yin la sems shes sgom byung ni dge ba kho na yin no / /
pha rol sems shes dang sngon gnas rjes dran skyes thob ni dmyal ba pas ni dang po skyes nas ji srid du sdug bsngal gyi tshor bas ma nyen pa de srid du pha rol kyi sems dang sngon gyi gnas shes kyi phyis ni sdug bsngal gyi tshor bas nyen pas yid nyams par byas pa'i phyir mi shes so / /
'gro ba gzhan lha dang dud 'gro dang yi dwags kyi pha rol sems shes dang sngon gnas rjes dran skyes thob kyis ni sdug bsngal gyi tshor bas ma nyen pas rtag tu shes so / /
de la re zhig lhas ni mdo las /
drang srong tshogs kyis bsten pa dang / /
chos kyi rgyal po bzhugs gyur bdag kyang mi dran /
cing / /
bdag la dga' ba bskyed pa yi / /
rgyal byed tshal de 'di yin no zhes pa dang /
bdag gang nas shi 'phos gang du skyes gang gis skyes zhes gnas gsum shes par bshad pa lta bu'o / /
dud 'gros kyang shes te klu la sogs pa bzhin no / /
yi dwags kyis kyang shes te /
ji skad du /
bdag gi mthun dang mi mthun pas / /
longs spyod dag ni gang bsags pa / /
de dag gzhan gyis longs spyad de / /
kho bo cag ni sdug bsngal bsten zhes 'byung ba bzhin no / /
mi rnams la ni rdzu 'phrul la sogs pa sngar ji skad bshad pa de dag bsgoms pa las byung ba dang rtog ge dang rig sngags dang sman dang las las skyes pa rnams yod kyi de dag skye bas thob pa ni med de /
skyes pa tsam gyis mi ldan pa'i phyir ro / /
'o na rang bzhin gyis tshe rab dran pa de ji lta bu zhe na /
de ni las kyi khyad par las skyes pa yin te /
rin po che'i phreng ba las /
chos kyi ched dang de bzhin du / /
gzhung gi don dag dran pa dang / /
chos kyi sbyin pa dri med pas / /
tshe rabs dran pa thob par 'gyur zhes 'byung ba bzhin no / /
de'i phyir sngon gnas rjes dran ni bsgoms pa las byung ba dang /
skyes thob dang las las skyes pa dang gsum yod par rig par bya'o / /
bzod dang shes pa lta ba'i bye brag dang / /
shes pa'i rang bzhin ji snyed ldan tshul dang / /
shes pas bsdus pa'i yon tan rnam pa gnyis / /
shes shing thob 'dod gnas 'di mnyan par gyis / / / /
chos mngon pa'i mdzod kyi 'grel pa mngon pa'i rgyan las ye shes bstan pa zhes bya ba ste gnas bdun pa'i bshad pa'o / /
! / /
gnas brgyad pa 'chad pa na de ltar shes pa'i rang bzhin gyi yon tan rnams bshad nas /
de dag kyang mnyam par bzhag pa las 'byung bas /
da ni bsam gtan dang gzugs med la sogs pa shes pa las gzhan ting nge 'dzin la sogs pas bsdus pa'i yon tan rnams bshad par bya ste /
de la'ang bsam gtan dang gzugs med bshad pa dang /
de la brten pa'i yon tan bshad pa stobs nas mngon shes kyi bar /
gnyis las dang po la'ang ngo bo dang /
dbye ba dang /
yan lag rnam par bzhag pa dang /
'thob pa'i tshul dang /
khyad par gyi chos dang /
nyer bsdogs dang /
ting nge 'dzin gyi dbye ba bshad pa bdun las dang po la'ang gzugs med rnams kyang yon tan gyi rten yin mod kyi yon tan thams cad kyi rten ma yin la /
bsam gtan rnams ni yon tan thams cad kyi rten yin pa'am dang por bshad pa la bsam gtan dag ni mdor ba sdus na 'bras bu skye ba dang /
rgyu snyoms par 'jug pa rnam pa gnyis yin la /
de dag re re zhing yang sa'i sgo nas rgyas par dbye na bsam gtan dang po nas bzhi pa'i bar rnam pa bzhi bzhi yin no / /
de la 'bras bu bsam gtan dang po la sogs skyes rim ltar /
pa der skye ba'i bsam gtan dag ni gnas gsum 'di gnyis kyi khyad par 'ong kha cig /
rang sa kho nar mngon du 'gyur ba ni 'bras bu'o / /
'og sar mngon du byed pa ni rgyu'o / /
mnyam gzhag kho na yin pa ni rgyu'o / /
gnyis ka yin pa ni 'bras bu'o / /
dge ba kho na yin pa ni rgyu'o / /
dge ba dang lung ma bstan yang yin pa ni 'bras bu'o / /
sgom byung kho na yin pa ni rgyu'o / /
deng thos byung dang skyes thob kyang yin pa ni 'bras bu'o / /
tshe ji srid par rgyun chags pa ni 'bras bu'o / /
res 'ga' ba ni rgyu'o / /
nyer bsdogs dang bcas pa ni rgyu'o / /
dngos gzhi kho na yin pa ni 'bras bu'o / /
'og ma'i rten la'ang gong ma'i ting nge 'dzin skye rung ba ni rgyu'o / /
di'i 'bras bu gong ma'i phung po snod dang bcas pa ni 'bras bu'o zhes so / /
par so sor yi / /
bsam gtan sa ni gsum pa yin / /
bzhi pa sa ni brgyad pa yin zhes rab tu ste dang por bshad zin la /
rgyu snyoms 'jug gi bsam gtan thams cad kyang gtso bo ting nge 'dzin gyi rang bzhin @# / /
yin zhing /
ting nge 'dzin thams cad kyi rang bzhin mtshan nyid kyang rtse gcig pa yin pas nyon mongs can dang g.yo ba'i dge ba dang /
ma bsgribs lung ma bstan gyi sems rtse gcig pa'ang yod pas de dag bcas pa'i phyir dge ba'i sems rtse ste dmigs pa gcig par byed pa'i sems byung yin gyi sems dmigs pa gcig pa tsam ni ma yin no / /
de nyid rjes su 'brang ba'i 'khor dang bcas na ni gzugs bsam gtan zag med kyi sdom pa gang rung yang yod pas phung po lnga'i rang bzhin no / /
ting nge 'dzin dang mtshungs ldan thams cad dmigs pa la rtse gcig bzhin du sems kho na la dmigs pa la rtse gcig pa zhes brjod pa ni gtso bo yin pa'i phyir ro zhes TI ka byed dag 'chad do / /
gal te sems thams cad skad cig ma yin pas dmigs pa 'pho long med pa'i phyir rtse gcig pa ma yin nam gang gis de dag rtse gcig par byed pa'i khyad par byed chos ting nge 'dzin don gzhan /
brtags pa ni don med do zhe na ma yin te /
skad cig dang po'i sems la mi dgos kyang skad cig ma gnyis slob dpon gyis /
pa'i sems dang po dmigs pa'am /
ting nge 'dzin de'i sgo nas dmigs pa las rnam par mi g.yeng bar byed pas don dang bcas pa'i phyir ro / /
'on de lta na sems dang po ting nge 'dzin dang mtshungs ldan de la ting nge 'dzin don med par 'gyur ba'i phyir dang /
skad cig dang po'i ting nge 'dzin gnyis pa'i dus na 'gags na gnyis pa la byed pa 'jug pa 'gal ba'i phyir dang /
ma 'gags na sems snga ma dang dus mi mtshungs par 'gyur ba'i zhe na /
phyir dang /
gzhan yang dran pa ma nyams pa la sogs pa'i rgyu mtshan gang kho nas ting nge 'dzin rtse gcig te de'i bya ba mi byed pa'i phyir /
tu 'dod pa'i rgyu mtshan de kho nas sems rtse gcig par byed nus na de'i rgyur ting nge 'dzin don gzhan btags pa la dgos pa med la /
mi nus na ting nge 'dzin la'ang mtshungs pa'i phyir dang /
gzhan yang ting nge 'dzin ni sems kyi sa mang po ba yin pas sems thams cad /
rtse gcig par thal par 'gyur ba'i phyir ro zhe na mi 'gyur te /
ting nge 'dzin stobs che ba dang mtshungs par ldan pa'i sems rtse gcig pa yin zhing /
stobs chung ba dang mtshungs par ldan pa'i sems ni rtse gcig pa ma yin la| ting nge 'dzin sa mang po tsam ni dge ba kho nar ma nges pa dang stobs chung ba'i phyir ro zhes bye brag tu smra bar 'dod do / /
mdo sde pa na re sems rtse gcig pa kho na ting nge 'dzin yin gyi sems las don gzhan du gyur pa'i ting nge 'dzin ni med de /
lam gyi tshogs kyi bslab pa'i sgo'i mdo las /
lhag pa'i sems kyi bslab pa gang zhe na /
bsam gtan bzhi'o zhes pa dang /
stag gi byang chub kyi bu'i mdo dang /
nyan thos kyi rnam par bshad pa las /
sems yongs su dag pa'i gtso bo ni bsam gtan bzhi yin no zhes ji ltar tshul khrims dang shes rab kyi bslab pa tshul khrims dang shes rab kho na yin pa ltar sems kyi bslab pa'ang sems kho nar gsungs so zer ro / /
sgra'i don ci'i phyir bsam gtan zhes bya zhe na /
'dis mchog tu sems par byed pas bsam gtan te mnyam par bzhag na yang dag pa ji lta ba bzhin rab tu shes pa'i phyir rab tu shes pa'i byed ces bya ba'i tha tshig go /
gal te sems par byed pa bsam gtan yin na ting nge 'dzin thams cad bsam gtan du thal bar 'gyur ro zhe na /
ma yin te /
phul du phyin pa dang ldan pa'i sems par byed pa'i ting nge 'dzin la bsam gtan du brjod de nyi ma la snang ldan zhes brjod pa bzhin no / /
phul du phyin pa'i sems bar byed pa'ang 'dir yan lag dang ldan pas rta gnya' nyon mongs can sogs /
sbrel bas 'dren pa'i shing rta ltar zhi gnas dang lhag mthong zung du 'brel bar ngang gis 'byung ba la 'dod de /
de'i phyir mdo las /
mthong ba'i chos la bde bar gnas pa dang /
lam sla ba zhes gsungs so / /
'o na mchog tu sems pa med pas nyon mongs can bsam gtan du mi 'gyur ro zhe na /
de la'ang log par nges par sems pa yod bas de dang 'dra ba tsam la de skad du brjod de sa bon rul ba bzhin no / /
bcom ldan 'das kyis kyang tshangs pa'i tshogs kyi mdo las /
mi dge ba'i bsam gtan sgrib pa lnga las skyes shing nges par 'byung ba mi shes la de dag gis par du gcod cing bsgom ste bsngags par mi 'os pa'i bsam gtan gyi bsngags pa mi gsung ngo zhes gsungs so / /
'o na bsam mi dge ba'i bsam gtan yod pa /
gtan dang po la sogs pa de dag ji lta bu zhe na /
bsam gtan dang po ni sa de na du bal mes khyab @# / /
ba ltar lhan cig spyod pa yin pas rtog pa med par dga' bde dang ldan pa'i dpyod pa mi srid pas dpyod pa dang des mtshon pa'i rtog pa dang dga' ba dang bde ba dang mtshungs par ldan pa'i dge ba rtse gcig pa'o / /
de lta na lhan cig dpyod pas rtog pas dpyod pa'ang go bas rtog dang dga' dang bde dang ldan zhes ci'i phyir mi smos zhe na /
yan lag snga snga spangs pa yi zhes brjod pa na bsam gtan khyad par can yang gnyis par thal bar 'gyur ba spang ba'i phyir ro / /
bsam gtan lhag ma gsum ni rim pa ltar yan lag snga ma snga ma rtog dpyod spangs shing dga' bde dang ldan pa dang /
rtog dpyod dang dga' ba spangs shing bde ba dang ldan pa dang /
rtog dpyod dang dga' bde spangs pa'i gzugs kyi dge ba rtse gcig pa'o / /
ji ltar bsam gtan rnams 'bras bu skye ba dang rgyu snyoms 'jug gnyis dang re re la'ang bzhi bzhi yin pa de bzhin du gzugs med kyang rnam pa gnyis dang bzhi bzhi pa yin no / /
de la 'bras bu skye ba'i gzugs med ni gzugs med pa na gnas med do / /
skye ba las ni rnam pa bzhi zhes bshad zin la /
rgyu snyoms 'jug gi gzugs med kyang gzugs las 'dod chags dang bral ba'i snyoms 'jug dge ba rtse gcig pa'o / /
rjes su 'brang ba'i gzugs med pas 'khor dang bcas na ni phung po bzhi'o / /
bzhi po'i khyad par ni lam gang gis bsam gtan bzhi pa la sogs pa 'og ma'i sa las dben pa ste rnam par 'byed cing 'dod chags dang 'bral ba'i nyer bsdogs bar chad med lam las skyes pa ni rim pa ltar nam mkha' mtha' yas skye mched la sogs pa'o / /
gzugs med pa de dag kyang dngos gzhi bzhi nyer bsdogs phyi ma gsum dang bcas par ni dngos gzhi ni /
rang sa na gzugs med cing 'og sa'i zag bcas kyi gzugs la mi dmigs pas gzugs kyi 'du shes ba shig pa zhes bya ste /
nam mkha' 'di dag gi par chad med lam gyi 'og sa las rgyal bar byed pa tsam du ma zad dmigs pa las kyang 'da' bar byed de gzugs med dmigs pa las nges par 'byung bas so / /
mtha' yas kyi nyer bsdogs na ni bsam gtan bzhi pa'i gzugs la la nyer bsdogs ni rang gi 'og sa la dmigs kyang sa rgal nas mi dmigs /
dmigs nas rags sogs su lta ba'i phyir gzugs kyi 'du shes yod pa'i phyir ro / /
'di dag na'ang rjes shes pa drug gi rigs min pa la dmigs ba ni yod do / /
'dir dge 'dun phal chen pa'i bye brag 'jig rten las 'dras par smra ba'i sde pa dang /
thams cad yod smra'i bye brag gos dmar ba'i sde pa dang /
mang bos bas gang la dmigs bde'i 'du shes 'byung /
bkur ba pa rnams gzugs med na'ang gzugs cung zad yod de /
lung bar ma'i bsus po che'i mdo las /
tshe dang ldan pa gsus po che tshe gang yin pa dang drod gang yin pa'i chos 'di dag ni 'dres pa ste ma 'dres pa ma yin no zhes tshe dang drod gnyis 'dres par gsungs shing /
gzugs med na'ang tshe yod la tshe yod na drod kyang yod la drod ni gzugs yin pa'i phyir dang /
de bzhin du tshe dang ldan pa shA ri'i bu dper na 'dam bu'i shog gnyis gnam du bsgred ste phan tshun brten cing 'dug pa de la 'ga' zhig gis gcig bor na cig shos 'gyel par 'gyur la /
cig shos bor na'ang cig shos 'gyel par 'gyur ro / /
tshe dang ldan pa shA ri'i bu de bzhin du ming dang gzugs dang kyang phan tshun rten cing gnas so zhes pa dang /
yang rten cing 'brel bar 'byung ba'i mdo las kyang nying mtshams sbyor ba'i mtshan nyid kyi skabs su rnam par shes pa'i rkyen gyis ming dang gzugs zhes ming gzugs phan tshun brten ba dang /
rnam shes kyis mid gzugs bskyed bar gsungs shing /
gzugs med na'ang ming dang rnam shes yod pa'i phyir dang /
rnam shes gnas pa bzhi ston pa'i mdo las /
dge slong dag rnam par shes pa gzugs su nye bar 'gro ba /
gzugs la dmigs pa /
gzugs la brten pa gnas so / /
dge slong dag gang la la zhig 'di skad du bdag ni gzugs dang tshor ba nas 'du byed kyi bar ngag las gzhan du rnam par shes pa 'gro ba'am 'ong bar smra'o zhes zer na de'i dag de ni de'i tshig tsam du zad do zhes gsungs te /
phung po bzhi las gzhan du rnam shes 'gro 'ong bkag pa'i phyir ro / /
gzugs med par bshad pa ni bu dan ba dang rked pa phra ba la bu med pa dang rked med ces dman pa'am phra ba la @# / /
dgag pa'i sgra brjod pa bzhin no zhes zer ro / /
kha che ba la sogs pa dag 'di ni rigs pa ma yin te /
lung dang po gnyis ni mdo las /
tshe dang drong dang rnam shes kyis / /
gang tshe lus 'di 'dor byed cing zhes gsungs pas gzugs med na lus nyid kyang med na de 'dor ba ga la yod / /
phan tshun brtan ba'ang gnyis ka yod na phan tshun brten pa nyid srid pas 'dod gzugs na spyod pa'i dbang du byas nas gsungs pa'i phyir dang /
gsum pa ni 'dod gzugs kyi ming gzugs rnam shes kyi rkyen can yin gyi gzugs med kyi rnam shes ni ming kho na'i rkyen yin pa'i phyir ming gzugs thams cad rnam shes kyi rkyen can du gsungs kyi rnam shes thams cad ming gzugs kyi rkyen du ston pa ma yin pa'i phyir dang /
phung po bzhi las gzhan du rnam shes 'gro 'ong bkag pa ni phung po bzhi po las gang yang rung ba zhig med na rnam shes 'gro 'ong bkag pa yin gyi gzugs la sogs pa thams cad dus gcig tu tshogs pa med par bkag pa ma yin pa'i phyir ro / /
de la tshe snga ma nas bar srid kyi rgyun gyis 'dir skye ba ni 'ong ba yin la /
bar srid kyi rgyun gyis 'di nas phyi mar skye ba ni 'gro ba'o / /
gal te gzugs med na gzugs cung zad yod bar 'dod na de ji lta bu zhig yod bar 'dod /
gal te lus ngag gi sdom pa tsam zhig yod par 'dod na ni mi rigs te /
rten lus ngag med par de dag gi sdom pa mi rigs pa'i phyir ro / /
sdom pa ni 'byung 'gyur yin na gzugs med na rten 'byung ba med pas 'bras bu 'byung gyur mi rung ba'i phyir ro / /
gal te dper na zag med kyi 'byung ba med kyang zag med kyi sdom pa 'byung gyur gyi gzugs yod pa ltar gzugs med rang sa na 'byur ba med kyang gzugs kyi 'byung ba rgyur byas pa bsam gtan gyi sdom pa yod do zhe na /
de ni mi mtshungs te /
zag med la 'byung ba med kyang zag med kyi sdom pa ni gang du skyes pa de na yod pa'i zag bcas kyi 'byung ba rgyur byas nas skye la bsam gtan gyi sdom ba ni zag bcas yin pas de lta ma yin pa'i phyir ro / /
gzhan yang lus dang dbang po dang gnas dang yul rnams yod na ni ji ltar gzugs cung zad yod par 'gyur /
gal te rdul phra rab tsam gyi gzugs shig yod pas bongs tshod chung ba'i phyir gzugs med na cung zad yod do zhes bya bar 'dod na ni chu'i skye bo phra mo'i gzugs ltar mi snang ba dag kyang gzugs med du thal par 'gyur ba'i phyir dang /
srid rtse ba'ang sems med par ji ltar mi 'gyur /
srid rtse ba de kho na gzugs med du ji ltar mi 'gyur te /
shin tu cha phra ba'i phyir ro / /
gal te gzugs dang ba'i phyir gzugs med bar 'dod na ni dang pa'i phyir rdo rje'i ri la'ang thogs pa med par 'gro bas gzugs na spyod pa dang srid pa bar ma'ang gzugs med par 'gyur ro / /
gal te gang las ches mchog tu dang ba gzhan med ba zhig gzugs med yin no zhe na| de ltar na snyoms 'jug gis khyad par du 'phags pa ltar skye bas kyang ches mchog tu dang bas srid rtse ba kho na gzugs med du 'gyur ro / /
gal te gzugs med na gzugs yod kyang de ni dang bas sa 'og ma'i dbang pos gzung bar mi nus bas gzugs med du brjod do zhe na /
de lta na bsam gtan bzhi bar skyes pa'i gzugs kyang gzugs med du 'gyur te /
gong ma gong ma'i gzugs rnams dang bas 'og ma 'og ma'i dbang pos mi zin pa'i phyir ro / /
gal te 'dod pa'i yon tan gyis rab tu phye ba ni 'dod khams yin la /
gzugs kyis rab tu phye ba ni gzugs khams pa yin pas de gnyis kyi ming ni don dang mthun ba yin gyi gzugs med ces pa'i ming ni 'dod rgyal ba yin no zhe na /
snga ma gnyis don mthun yin la phyi ma 'dod rgyal yin pa la rigs pa ci yod /
bcom ldan 'das kyis kyang gzugs med pa rnams ni gzugs rnams las nges par byung ba yin no zhes bya ba dang /
lung bar ma las gzugs med ba'i rnam par thar pa zhi ba gang dag gzugs rnams las 'das nas zhes bya ba dang /
rnam par shes pa'i gnas bdun dang /
sems can gyi gnas dgu bstan pa'i mdo las /
gzugs can ma yin pa'i sems can dag yod ches bya ba dang /
rnam pa thams cad du gzugs kyi 'du shes rnams las yang dag par 'das te zhes bya ba la sogs pas rgyu snyoms 'jug la gzugs bkag nas 'bras bu skye ba la'ang gzugs dgag pa gsungs pa'i phyir /
gzugs med pa na gzugs cung zad kyang med do / /
@# / /
gal te yod na ji ltar gzugs kyi 'du shes su mi 'gyur zhes rang gi phyogs gzhung 'dzugs par byed do / /
'o na gzugs med nas shi 'phos te khams 'og mar skyes ba dag la ji ltar gzugs 'byung bar 'gyur te /
de na gzugs med cing gzugs kyi nye bar na ba ni gzugs kho na yin pa'i phyir ro zhe na /
de'i tshe gzugs ni lhan cig byed pa'i rkyen las kyis 'phangs de'i g+bugs de ni mdo sde pa sems la gzugs kyi sa bon yod pas de las skye bar 'dod /
bye brag smra ba gzugs med du skyes ba dag gzugs kyi sems mngon du gyur na de'i 'chi ltas kyang gzugs kyi rkyen yin la /
rnam smin dang skal mnyam gyi rgyu ni 'das pa'i gzugs rdzas grub tu 'dod do / /
pa'i sems las skye bar 'gyur la /
nye bar len pa'i rgyu ni 'dod gzugs na yod pa'i 'byung bzhi nyid yin no / /
de'i phyir kha cig mdo sde pa lus sems phan tshun sa bon can yin no zhes bya ba dang /
bye brag tu smra ba gnas skabs de'i gzugs 'das pa'i gzugs las skye'o zhes bya ba dang /
sems tsam pa kun gzhi las skye bar 'dod do zhes 'chad pa ni legs pa ma yin te /
dang po ni tshu rol mdzes pa pa'i lugs yin pa'i phyir dang /
gnyis pa ni da ltar ba'i gzugs yod bzhin du 'das pa la ltos mi dgos pa'i phyir dang /
gsum pa ni gzugs rdzas su med par 'dod pas de'i rgyu la 'bad pa don med pa'i phyir ro / /
gzugs med pa'i snyoms 'jug bzhi'i sgra'i don ni 'o na nam mkha' mtha' yas skye mched la sogs pa de dag nam mkha' la sogs pa kho na la dmigs pas ming de skad ces bya'am /
'on te sbyor ba'i ming gis btags she na /
sbyor ba'i ming gis te /
'di ltar sbyor ba'i tshe nam mkha' mtha' yas so zhes bya ba dang /
rnam shes mtha' yas so zhes bya ba dang /
ci yang med do zhes bya ba de ltar sbyor ba'i phyir nam mkha' mtha' yas la sogs pa de skad brjod kyi gzhan na ni ci rigs par chos gzhan dag la'ang dmigs so / /
bzhi pa ni 'du shes chung zhing mi gsal bas dman pa'i phyir 'du shes med pa zhes kyang bya la /
'du shes cung zad yod pa'i phyir 'du shes med pa'ang ma yin no zhes brjod do / /
srid pa gsum na de bas mtho ba'i sa med pas srid rtse zhes kyang bya'o / /
yang na sbyor ba'i tshe 'du shes ni nad do / /
'bras so / /
zug rngu'o zhes 'du shes rags pa la'ang skyon du lta la /
'du shes med pa pa ni kun tu rmongs pa'o zhes 'du shes med pa'ang kun du rmongs pa'i rgyu yin no zhes pa dang /
'du shes med 'du shes med min skye mched 'di ni zhi ba dang gya nom pa'o zhes sbyor ba'i phyir yang de skad du brjod do / /
gnyis pa dbye ba ni gong du smos pa'i tshul de ltar na yan lag ma gtogs pa bsam gtan bzhi dang gzugs med bzhi ste snyoms par 'jug pa'i dngos gzhi'i rdzas ni rnam pa brgyad yin la /
brgyad po de dag las srid rtse ma gtogs pa bdun ni rnam pa gsum gsum yin te /
ro myang ba dang mtshungs par ldan pa dang /
dag pa ba dang /
zag pa med pa rnams so / /
brgyad pa srid rtse ni ro myang ldan dang dag pa ba rnam pa gnyis yin gyi 'du shes dam na zhing rgyu ba 'dis yan lag dang nyer bsdogs dang khyad par can ma bstan bar 'dod do / /
mi gsal bas de la 'phags pa'i lam mi rten pas zag med ni ma yin no / /
de la ro myang ldan ni mtshungs ldan gyi grogs sred pa dang bcas ba'o / /
zag bcas 'jig rten pa'i snyoms 'jug dge ba ni ma chags pa la sogs pa dang mtshungs par ldan pas dag ba zhes bya'o / /
ro myang ldan des ci zhig ro myang bar byed ce na /
dag pa ba de ni ro myang ldan des ro myang bar bya ba yin te /
dag pa ba 'di ni bzang ngo zhes de la zhen cing sred pa'i phyir ro / /
des na ro myang ldan ni bsam gtan nyon mongs can yin pas dag pa ba las langs pa dang ro myang ldan la snyoms par zhugs ba yin no| |lta ba dang nga rgyal la sogs pa dang ldan pa'i bsam gtan yang yod mod kyi sred bcas kho na ro myang ldan du bshad pa ni de kho na dmigs pa la zhen pas de las nges bar ma byung na gong mar 'gyur mi srid pa'i phyir de skad ces bshad do / /
zag med ni 'jig rten las 'das pa'i snyoms 'jug bden ba'i rnam pa can no / /
gsum pa yan yag rnam bar bzhag pa la gnyis las spyi'i don la gsum gyi dang po gzugs med la yan lag mi ston pa'i rgyu mtshan ni ci bsam gtan ltar gzugs med pa dag la'ang yan lag yod dam zhe na med de /
'grel ba las /
@# / /
snyoms par 'jug pa'i rdzas de dag las bsam gtan rnams kho na yan lag dang ldan pa yin gyi gzugs med pa rnams ni ma yin no zhes 'byung ba'i phyir ro / /
de'i rgyu mtshan ni kun las btus las /
gzugs med pa rnams na ni zhi gnas su ro gcig pa nyid kyi phyir yan lag rnam par bzhag pa med do zhes bshad cing /
slob dpon rgyal po'i sras kyis kyang de kho na ltar bshad la /
de'i don yang slob dpon gang spel gyi TI ka las kha cig na re zhi gnas su ro gcig pa'i phyir te /
gang dang gang na rgyu ba rags pa de dag ni der yan lag tu bzhag na gzugs med na ni nye bar zhi ba lhag pas sems dang sems byung de dag rgyu bzhan pas de dag la yan lag rnam par bzhag pa mi srid pas ting nge 'dzin shas che ba de dag na ni sems las byung ba gzhan 'ga' yang gtso bo ma yin pas gzugs med du yan lag rnam par mi gzhag go zhes zer ro / /
gzhan dag na res gang du sems byung tshar phyin par 'gag pa der yan lag bzhag ste /
de ltar bsam gtan dang po ni sdug bsngal dang yid mi bde 'gag cing /
de bzhin du gnyis par rtog dpyod dang /
gsum par dga' ba dang /
bzhi par ni bde ba 'gag la /
de man chad na ni sems byung gang yang tshar phyin par 'gag pa med do zhes bshad do / /
de ltar na chos mngon pa las ni bsam gtan dngos gzhi bzhi po ma gtogs pa la yan lag med par bshad cing /
'phags pa rnam par grol ba'i sdes ni gzugs med pa dag btang snyoms dang rtse gcig pa'i yan lag gnyis dang ldan zhing snal ma phra sbom las byas pa'i ras ltar sems zhi ma zhi'i khyad par gong nas gong du yod par bshad la /
brang ti ni gzugs med bzhi po dran pa dang shes bzhin dang btang snyoms dang ting nge 'dzin te yan lag bzhi bzhi dang ldan no zhes zer ro / /
slob dpon ka ma la shI las ni bsgom pa'i rim pa dang po las bsam gtan dang po'i nyer bsdogs mi lcogs med kyang tshor ba btang snyoms dang rtog dpyod dang rtse gcig pa'i yan lag bzhi dang ldan par bshad do / /
gnyis pa grangs nges pa ni gal te 'du shes dang reg pa la sogs pa sems las byung ba gzhan dag kyang yod bzhin du ci'i phyir rtog dpyod la sogs pa kho na yan lag tu bzhag ce na /
'di'i lan la gzhan lugs dang /
rang lugs gnyis las dang po ni kha cig na re gang dag bsam gtan snga ma la yod pa phyi mas spangs shing bor ba de dag yan lag tu bshad kyi 'du shes la sogs pa ni snga ma la yod kyang phyi mas bor ba med pa'i phyir yan lag tu ma bshad de /
'di ltar bsam gtan dang po la yan lag lnga yod pa'i rtog dpyod gnyis bor nas gnyis par bzhag la /
dang po'i rtog dpyod gnyis dang gnyis pa'i dga' ba dang gsum bor nas gsum pa dang /
de gsum dang gsum pa'i bde ba dang bzhi bor nas bsam gtan bzhi par bshad pa'i phyir ro / /
de lta na ting nge 'dzin kyang yan lag ma yin par 'gyur ro zhe na /
ting nge 'dzin snyoms 'jug gi gtso bo yin pa'i phyir mi mtshungs so / /
yang na bsam gtan dang po la sogs pa'i yan lag lnga la sogs pa kho nar bzhag ste /
yan lag de dag bsam gtan dang po la sogs pa la ches phan pa'i phyir ro zhes zer ro / /
de lta na bsam gtan dang po la rtog dpyod yan lag tu mi 'jog par dran pa dang shes rab dag yan lag tu 'jog par 'gyur te /
dran pa nye bar gnas pa dang yang dag pa ji lta ba bzhin du shes pa la zhum rgod la sogs pa mi 'byung bas rtog dpyod gnyis pas dran pa dang shes rab ches phan pa'i phyir ro / /
gnyis pa ni 'grel pa las /
kha cig de skad du rgol ba yod mod kyi /
sngon gyi slob dpon rnams ni ji snyed mden pa de ltar mi ston te /
de lta bas na 'di ni dpyad par bya ba yin no zhes 'byung ba la TI ka byed dag 'di ni rnal 'byor spyod pa'i sa mthong bas dpyad par bya ba yin no zhes slob dpon gyis der blta bar khungs 'byin pa yin pas de dang mthun par bshad par bya'o zhes 'chad do / /
'o na de las ji ltar 'byung zhe na /
'di ltar bsam gtan rnams la 'du shes la sogs pa'i chos gzhan dag yod kyang rtog dpyod la sogs pa kho na yan lag tu bzhag pa ni so sor gnyen po dang phan yon dang de gnyis ka'i rten nam gnas kyi yan lag gi phyir ro zhes 'byung bas de dag gi dbang du byas te grangs nges bsam par bya'o / /
gsum pa yan lag dang yan lag can gyi don ngos gzung ba ni bye brag tu smra ba ting nge 'dzin bsam gtan @# / /
dang bsam gtan gyi yan lag gnyis ka yin la gzhan dag na yan lag kho na yin no / /
zhes zer ro / /
slob dpon ni yan lag las don gzhan du gyur pa ma yin yang yan lag bzhi pa'i dmag ces brjod pa ltar tshogs pa'i spyi dang bye brag yin no zhes 'dod do / /
gnyis pa gzhung don la bsam gtan dang po la ni yan lag lnga ste /
mi mthun phyogs 'dod pa'i 'dod chags dang gnod sems dang rnam 'tshe la sogs pa spong bas gnyen po'i yan lag rtog pa dang dpyod pa dang /
rtog dpyod kyi mi mthun phyogs spangs nas dben pa las skyes pa'i dga' bde 'thob pas phan yon gyi yan lag dga' ba dang bde ba dang /
sems rtse gcig pa'i stobs kyis snga ma de dag 'grub pas de gnyis ka'i rten gyi yan lag ting nge 'dzin rnams so / /
bsam gtan gnyis pa la ni yan lag bzhi ste /
mi mthun phyogs dang po'i rtog dpyod spong pas gnyen po'i yan lag nang rab tu dang ba dang /
phan yon dang gnas sam rten gyi yan lag ni snga ma ltar dga' ba dang sogs pas gzung ba bde ba gnyis dang ting nge 'dzin to / /
bsam gtan gsum pa la ni yan lag lnga ste /
mi mthun phyogs 'og sa'i dga' ba sngong bas gnyen po'i yan lag dga' ba la rtsel ba med pas dmigs pa la lhun gyis grub pa'i mtshan nyid can 'du byed kyi btang snyoms dang btang snyoms kyi rgyu mtshan mi brjed pa'i dran pa dang dran pa mi brjed pa'i shes bzhin gsum dang phan yon dang rten gyi yan lag ni rim pa ltar bde ba dang sems gnas pa ting nge 'dzin rnams so / /
sems gnas pa ting nge 'dzin yin par lam gyi tshogs kyi mdo las /
yang dag pa'i ting nge 'dzin gang zhe na /
gang sems gnas pa dang /
yang dag par gnas pa'o zhes 'byung ba'i phyir ro / /
bsam gtan rnams kyi mtha' bzhi pa na ni yan lag bzhi ste /
mi mthun phyogs 'og sa'i bde ba spong bas gnyen po'i yan lag gnyis ka'ang sa 'og ma'i skyon brgyad dang bral bas dran pa yongs su dag pa dang 'du byed btang snyoms yongs su dag pa gnyis dang /
phan yon dang rten gyi yan lag ni rim pa ltar bde ba yang min sdug bsngal yang min pa'i tshor ba btang snyoms dang /
ting nge 'dzin yongs su dag pa rnams so / /
de ltar na de dag ni bsam gtan gyi yan lag bco brgyad do / /
'di dag gi gnyen po ni thag sring gi gnyen por 'dod pa nyid legs so / /
rnam par gtan la dbab pa bsdu ba las ni /
bsam gtan dang po'i mi mthun phyogs ni 'dod pa'i 'dod chags dang /
gnod sems dang rnam par 'tshe ba'i rnam par rtog pa rnams gcig tu byas pa dang /
sdug bsngal dang /
yid mi bde ba dang /
'chal pa'i tshul khrims dang /
rnam par g.yeng ba dang lnga yin la /
bsam gtan gnyis pa'i mi mthun phyogs ni bsam gtan dang po'i 'dod chags dang /
rtog dpyod gnyis gcig tu byas pa dang /
sdug bsngal dang /
rgod pa dang /
ting nge 'dzin ma rdzogs pa dang lnga yin no / /
bsam gtan gsum pa'i mi mthun phyogs ni bsam gtan gnyis pa'i 'dod chags dang /
yid bde ba dang /
dga' ba dang /
ting nge 'dzin ma rdzogs pa dang bzhi'o / /
bsam gtan bzhi pa'i mi mthun phyogs ni dbugs 'byung rngub dang /
bsam gtan gsum pa'i 'dod chags dang /
bde ba dang /
bde ba la rtsol ba dang /
ting nge 'dzin ma rdzogs pa dang lnga yin no zhes pa dang /
gnyen po'i yan lag gi skabs su bsam gtan dang po'i mi mthun phyogs rnam pa lnga spong ba'i gnyen po dran shes bzhin dang btang snyoms gsum yin kyang rtog dpyod kyi sgos mngon par bsgrubs pas na de gsum gyi ming gis ma bstan par rtog dpyod gnyis gnyen po'i yan lag tu bstan la /
de bzhin du bsam gtan gnyis pa'i mi mthun phyogs rnam pa lnga spong ba'i gnyen po'ang dran pa dang shes bzhin dang btang snyoms gsum yin yang sems dga' ba'i nye ba'i nyon mongs pas kun nas dkris pa'i phyir de dag rang ming gis ma bstan par rtog dpyod kyi 'khrug pa zhi bas nang rab tu dang ba'i ming gis bstan te /
des na 'di'i nang rab tu dang ba ni dran pa dang shes bzhin dang btang snyoms kyi ngo bo nyid yin no / /
bsam gtan gsum pa la ni sems dga' ba'i nye ba'i nyon mongs pa dang bral ba'i phyir btang snyoms dang dran shes bzhin gsum rang gi mtshan nyid kho nas bstan to / /
de'i phyir gnyen po la sogs pa yan lag gsum gyi dbang du byas te bsam gtan de dag yan lag lnga pa dang bzhi par bzhag la /
bsam gtan bzhi'i khyad par ni dang po dang gnyis pa la ni ting nge 'dzin yongs su rdzogs pa'i khyad par yod do / /
gnyis pa dang gsum pa la ni phan 'dogs pa yongs su rdzogs @# / /
pa'i khyad padr yod do / /
gsum pa dang bzhi pa la ni yongs su dag pa yongs su rdzogs pa'i khyad par yod do zhes bshad do / /
bco brgyad po de dag kyang ming gi sgo nas yin gyi rdzas su ni bcu gcig yin te /
'di ltar bsam gtan dang po'i yan lag lnga dang /
gnyis pa'i nang rang tu dang ba dang /
gsum pa'i ting nge 'dzin ma gtogs pa bzhi dang /
bzhi pa'i tshor ba btang snyoms rnams so / /
gal te rtog dpyod dang dran par dang 'du byed btang snyoms dang sems bde dang tshor ba btang snyems rnams ni rdzas re re zhing yan lag tu rung mod kyi bsam gtan snga ma gnyis kyi bde ba bsam gtan gyi yan lag tu ji ltar 'gyur te /
sa de gnyis na dga' ba las 'dod chags dang ma bral bas sems kyi bde ba med pa'i phyir dang /
lus kyi bde ba'ang mnyam par bzhag pa na bsam gtan gyi yan lag tu mi 'gyur te /
de ni sgo lnga'i rnam shes kyi 'khor du byung ba yin na de yang ngo bo nyid kyis rnam par g.yeng ba yin pas mnyam gzhag tu mi 'byung ba'i phyir ro| |gzhan yang bsam gtan gsum pa'i bde ba rdzas gzhan du mi 'grub par 'gyur te /
bsam gtan dang por bgrangs zin pa'i phyir dang /
der bgrangs kyang rdzas gzhan du bgrang na gnyis pa'i bde ba'ang rdzas gzhan du bgrang bar thal bar 'gyur ba'i phyir ro zhe na /
skyon med do / /
bsam gtan gsum pa'i bde ba ni sems bde yin pas tshor ba yin la /
bsam gtan dang po dang gnyis pa dag na ni dge ba'i sa mang po pa'i sems shin tu sbyangs pa la bde ba zhes brjod pa yin no / /
bsam gtan snga ma gnyis na ni tshor ba bde ba mi srid de /
tshor ba bde ba la lus sems kyi tshor ba gnyis las med cing /
de la lus tshor ni ma yin te /
snyoms par zhugs pa la rnam par shes pa'i tshogs lnga med pa'i phyir ro / /
sems tshor yang ma yin te /
yan lag dga' ba zhes bgrangs zin pa'i phyir dang /
dga' ba ni yid bde yin na bde ba dang yid bde gnyis cig car mi 'byung ba'i phyir ro / /
de gnyis rnam grangs kyi yan lag yin par yang mi rigs te /
yan lag lnga zhes tshogs pa gcig la 'byung bar bshad pa'i phyir ro zhes bye brag tu smra ba rnams 'dod do / /
dpes ston ba na re bstan bcos bye brag tu bshad pa las /
mdo sde pa btsun pas chos mngon pa ba rnams kyi ltar na zo chun 'khyud mo ltar mig gi rnam par shes pa la sogs pa 'og nas gong du 'dren te zhes bshad de /
de'i 'dod pa ni mig shes la sogs pa ni bsam gtan gnyis pa la sogs pa'i sa pa'ang yod do zhes bya ba yin no zhes TIkar bshad cing /
bsam gtan ston pa'i mdo las kyang bsam gtan gsum pa ston pa na de dga' ba las 'dod chags dang bral nas btang snyoms dang dran pa dang shes bzhin du gnas shing bde ba lus kyi myong la zhes gsungs pas lus bde ni 'dod pa dang bsam gtan dang po'i sa pa kho nar ma zad kyi /
gnyis pa dang gsum pa'i sa pa'ang yod pas des na bsam gtan gsum char na'ang lus bde kho na yan lag yin no zhes zer ro / /
'o na lam gyi tshogs kyi mdo las /
bde ba'i dbang po gang zhe na /
bde ba myong bar 'gyur ba'i reg pas reg pa la lus kyi dang sems las byung ba'i tshor ba tshor ba'i rnam pa bde bsim pa skye ba gang yin pa de ni bde ba'i dbang po zhes bya'o zhes gsungs pa dang 'gal lo zhe na /
mi 'gal te /
sde pa gzhan thams cad kyi gzhung las lus kyi tshor bzhes pa kho na 'byung bas sems las byung ba'i zhes pa ni 'ga' zhig gis sgro btags pa yin pa'i phyir dang /
mdo las kyang bde ba lus kyis myong la zhes rang gi sgras gsungs pa'i phyir ro / /
gal te de ni yid kyi lus kyis zhes bya ba yin no zhe na /
ma yin te /
de lta na bde ba yin kyis myong la zhes gsungs pas chog gi lus kyis zhes gsungs pa la dgos pa med pa'i phyir ro / /
gzhan yang bsam gtan snga ma gnyis su shin tu sbyangs pa la bde bar brjod na snga ma gnyis kyi bas shin tu sbyangs pa khyad par du 'phags pa yod pas bsam gtan bzhi pa la'ang yan lag bde ba smos par 'gyur na der ma smos pas na dang po gsum na tshor ba bde ba yod pas de yan lag tu bshad kyi bzhi pa na tshor ba bde ba med pas de yan lag tu ma bshad do / /
gal te bsam gtan snga ma gnyis kyi shin tu sbyangs pa ni bde ba'i tshor ba dang mthun pas bde bar bshad kyi bzhi pa'i shin tu sbyangs pa ni bde ba'i tshor ba dang mi mthun pas bde bar ma bshad do zhe na /
'o na bde ba'i tshor ba dang mthun pas gsum pa'i shin tu sbyangs pa'ang ci'i phyir bde bar ma bshad /
gal te bde ba'i tshor ba dang mthun mod kyi las su rung ba'i mtshan nyid can gyi btang snyoms @# / /
kyis bcom pas der bde bar ma bshad do zhe na ma yin te /
bsam gtan snga ma gnyis kyis shin du sbyangs pa bas gsum ba'i shin du sbyangs pa khyad par du 'phags pas btang snyoms kho nas de 'phel ba'i phyir ro / /
gzhan yang bsam gtan snga ma gnyis na shin tu sbyangs pa kho na bde ba ma yin te /
mgon med zas spyin gyis zhus pa'i mdo las /
gang gi tshe 'phags pa nyan thos rab tu dben pa las skyes pa'i bde ba lus kyis mngon sum du byas nas rdzogs par byas te gnas pa de'i tshe 'di'i 'dod pa nye bar sdud pa'i yid bde gnyis dang /
mi dge ba nye bar sdud pa'i yid bde mi bde btang snyoms gsum ste chos lnga ni spong bar 'gyur la /
chos lnga po nang rab tu dang ba dang dga' ba dang shin tu sbyangs pa dang bde ba dang ting nge 'dzin ni bsgom pa yongs su rdzogs par 'gyur ro zhes shin tu sbyangs ba dang bde ba tha dad du gsungs pa'i phyir dang /
gsungs kyang tha dad ma yin na lngar mi rung zhing tha dad yin na bsam gtan gsum char gyi bde ba lus bder grub pa'i phyir ro / /
'o na sgo lnga'i shes pa rang bzhin gyis g.yeng ba'i phyir kha phyir lta yin pas mnyam gzhag tu lus kyi rnam shes ji ltar 'byung la /
gal te 'byung na'ang phyi rol tu g.yengs pa dang lus shes skyes pas ting nge 'dzin las nyams pa dang /
gnas pa las langs par yang 'gyur ba dang /
lus bde mnyam gzhag tu mi 'byung bas bsam gtan gyi yan lag tu mi 'thad cing /
gzhan yang 'dod pa'i rten can zag bcas zag med kyi bsam gtan la mnyam par bzhag pa nas bsam gtan gyis pa yin pas rim pa ltar 'dod pa'i lus shes kyis gzugs kyi reg bya 'dzin mi nus pas reg bya dang lus shes gzugs kyi sa pa yin pas 'dod pa'i lus dbang gi gzugs na spyod pa'i reg bya 'dzin pa'i lus shes skyed mi nus pa'i phyir dang /
tshogs pa gcig la yan lag zag bcas zag med gnyis mi rung bas shin tu sbyangs ba'i reg bya dang lus shes kyang zag med du 'gyur ro zhe na /
nyes pa de dag med de /
mnyam par bzhag pa na ting nge 'dzin gyi khyad par las skyes pa shin tu sbyangs pa'i reg bya zhes pa lus yang zhing zo mdog bde bar byed cing bde ba'i tshor ba dang mthun pa'i rlung gis lus la rgyas shing khyab pas de'i mthus shin tu sbyangs pa'i reg bya la dmigs pa'i ting nge 'dzin dang mthun pa'i lus shes mtshungs ldan dang bcas pa 'byung ba'i phyir dang /
ting nge 'dzin las skyes pa'i lus shes mtshungs ldan dang bcas pa de nyid lus kyi nang du 'byung bas phyi rol tu g.yengs par yang mi 'gyur la /
ting nge 'dzin dang mthun pa'i phyir de skyes pa na ting nge 'dzin las nyams pa dang /
langs par yang mi 'gyur ba'i phyir dang /
spyir 'dod ba'i lus dbang gis gzugs kyi reg bya la dmigs pa'i lus shes skyed pa'i khyab pa med kyang /
'dir ting nge 'dzin gyis stobs bskyed pa'i mthus mnyam gzhag gi 'dod pa'i lus dbang gis gzugs kyi shin tu sbyangs pa'i reg bya la dmigs pa shin tu sbyangs pa'i lus shes mtshungs ldan dang bcas pa bskyed nus shing /
de nyid kyis na lus bde bsam gtan gyi yan lag tu'ang grub la /
shin tu sbyangs pa'i reg bya dang lus shes zag med du thal ba ni 'dod pa nyid de /
lam gyi tshogs kyi mdo las /
lus shin tu sbyangs pa yang dag byang chub kyi yan lag mngon par shes pa dang /
rdzogs par byang chub pa dang /
mya ngan las 'da' bar 'gyur ba gang yin pa dang /
sems shin tu sbyangs pa yang dag byang chub kyi yan lag mngon par shes pa dang /
rdzogs par byang chub pa dang /
mya ngan las 'da' bar 'gyur ba gang yin pa zhes lus shin tu sbyangs pa byang chub kyi yan lag tu gsungs pa'i phyir ro| |'o na skye mched drug gi tshogs kyi mdo las /
zag pa dang bcas pa'i chos rnams gang zhe na /
mig ngi ? snyed pa dang gzugs rnams ji snyed pa dang mig gi rnam par shes pa ji snyed pa dang zhes pa nas lus ji snyed pa dang reg bya rnams ji snyed pa dang lus kyi rnam par shes pa ji snyed pa'o zhes bya ba'i bar du khams bco lnga po thams cad zag bcas kho nar gsungs pa dang 'gal lo zhe na /
dpes ston pa na re de ni shin tu sbyangs pa'i reg bya dang lus shes ma gtogs pa'i reg bya dang lus shes gzhan la dgongs nas gsungs pa'i phyir nyes pa med do zhes zer ro / /
bsam gtan gnyis pa'i yan lag @# / /
nang rab tu dang ba ni rgyu bsam gtan dang po'i rtog dpyod kyi 'khrug pa dang bral zhing dang pos 'dod pa las nges par 'byung bar ma zad 'dis mnyam gzhag gi sa dang po las kyang nges par 'byung bas de la yid ches pa'i dad pa yin no / /
'dir skal ldan khyad par can na re sems kyi gnas skabs rtog dpyod zhi ba tsam nang rab tu dang ba yin la /
de bzhin du rtog dpyod dang ting nge 'dzin la sogs pa'ang sems las rdzas gzhan ma yin gyi sems kyi gnas skabs la btags pa yin no zhes zer ba ni mi rigs te /
de dag rgyu 'bras yin pas rdzas tha dad pa'i phyir ro / /
yang gal te bsam gtan snga ma gnyis kyis dga' ba yid bder 'dod pa ni mi rigs te /
sde pa gzhan dag dga' ba sems byung gi chos gzhan yin la yid bde bsam gtan gsum char gyi'ang bde bar 'dod pa ltar bsam gtan gsum char gyi bde pa ni dga' ba las gzhan pa'i yid bde yin no zhe na /
bsam gtan snga ma gnyis na ni dga' ba las 'dod chags dang ma bral bas nye bar ma zhi bas dga' ba kho na yid bde yid kyi sa pa kho na ba yin la /
gsum pa ni dga' ba las 'dod chags dang bral bas nye bar zhi bas sems bde kho na yin gyi yid bde ni ma yin te| bsam gtan yan lag las nges 'byung yin pas rnam par bsgyur ba'i mdo las bsam gtan gsum pa bka' stsal nas /
'dir 'di'i yid bde ba'i dbang po skyes ba ma lus par 'gag par 'gyur ro zhes pa dang /
bsam gtan bzhi pa la ni bde ba'i dbang po 'gag par 'gyur ro zhes pa dang /
bsam gtan gyi yan lag ston pa'i mdo las /
de 'dod pas dben sdig to mi dge ba'i chos kyis dben pa rtog pa dang bcas shing dpyod pa dang bcas pa dben pa las skyes pa'i dga' ba dang bde ba can bsam gtan dang po nye bar bsgrubs te gnas so / /
de rnam par rtog pa dang rnam par dpyod pa nye bar zhi nas nang yongs su dang ste sems kyi rgyud gcig tu gyur pas rtog pa med pa dpyod pa med pa ting nge 'dzin las skyes pa'i dga' ba dang bde ba can bsam gtan gnyis pa nye bar bsgrubs te gnas so / /
de dga' ba las 'dod chags dang bral bas dran pa dang ldan zhing shes bzhin du btang snyoms la gnas te /
bde ba lus kyis myong la 'phags pa rnams kyi sa de la dran pa dang ldan pa bde ba la rnam par spyod pa btang snyoms pa'o zhes brjod pa ste dga' ba med pa'i bsam gtan gsum pa nye bar bsgrubs te gnas so / /
de bde ba yang spangs sdug bsngal ba yang spangs shing yid bde ba dang yid mi bde ba snga nas kyang nub pas bde ba yang med sdug bsngal ba yang med pa btang snyoms dang dran pas yongs su dag pa'i bsam gtan bzhi pa nye bar bsgrubs te gnas so zhes lung rnam pa gnyis las gsum par yid bde 'gag cing bzhi par bde ba de ma thag pa sems bde dang yid bde ni snga ma bsam gtan gsum pa nas spangs par gsungs pa'i phyir ro / /
des na bsam gtan snga ma gnyis kyis bde ba ni shin tu sbyangs pa dang yid bde ni dga' ba yin la /
gsum pa la ni sems kyi sim pa nyid bde bar bzhag go zhes bye brag tu smra ba 'dod cing /
kha cig yid bde ni yid dga' ba yin la /
bsam dga' bde gnyis tshor ba bde bar 'dra yang dga' bas sems ma zhi bar byed la /
zhi sar gyur ba'i tshes gzhan thob na de'i rigs can gyi tshor ba la bde ba zhes brjod do / /
gtan la bde ba yan lag tu bshad pa ni lus bde yin te /
de yang lus shin tu sbyangs pa las skyes pa'i bde ba yin par 'dod la /
bzhi pa la ni de yang spangs par 'dod do / /
ci nyon mongs can gyi bsam gtan la'ang sngar bshad pa'i yan lag de dag yod dam zhe na /
kha cig yod la kha cig med de /
'di ltar nyon mongs pa can gyi bsam gtan dang po la ni de'i sa pa'i nyon mongs las dben pa ma yin zhing de dang mtshungs par ldan pas dben pa las skyes pa'i dga' ba dang bde ba med cing /
gnyis pa la ni de'i sa pa'i nyon mongs pas brnyogs pas rab tu ma dang bas nad rab tu dang ba med la /
gsum pa la ni nyon mongs can gyi bde bas kun tu rmongs shing bslad pas shes bzhin dang dran pa med cing /
dge ba'i sa mang po pa yin pas btang snyoms kyang med do / /
bzhi pa la ni de'i sa pa'i nyon mongs pas dri ma can du byas pas btang snyoms dang dran pa yongs su dag pa med do / /
grub mtha' 'dzin pa kha cig na re nyon mongs can gyi bsam gtan dang po dang gnyis @# / /
pa na ni shin tu sbyangs pa med la /
gsum pa dang bzhi pa na ni 'du byed btang snyoms med de /
de dag ni nyon mongs can yin la shin tu sbyangs pa dang btang snyoms ni dge ba'i sa mang po ba yin pa'i phyir ro zhes zer ro / /
des na dga' ba ni 'dod pas dben pa las skyes pa'i dga' ba dang /
nang rab tu dang ba ni rtog dpyod zhi ba dang /
dran pa dang shes bzhin ni dmigs pa ma brjed pa dang shes rab tsam la 'dod pa'i phyir nyon mongs can la'ang yod do zhes bya bar 'dod do / /
'o na lugs snga ma ltar na gnyis pa'i shin tu sbyangs pa dang gsum pa'i btang snyoms yod dam med ce na /
kha cig na re de dag dge ba yin pas dngos su med par ma bshad kyang med par grub bo zhes zer ro / /
kha cig na re de dag med par ma bshad pas yod do zhes zer ro / /
gzhan yang bcom ldan 'das kyis lung bar ma las /
bsam gtan dang po gsum ni skyon dang bcas pa'i phyir g.yo ba dang bcas pa dag yin no zhes gsungs pas bsam gtan bzhi pa ni g.yo ba med pa yin te /
'og gnyis pa'i shin tu sbyangs pa dang /
gsum pa'i btang snyoms kha cig de gnyis dge ba yin pas med par 'dod la kha cig med par ma bshad pas yod par 'dod do / /
sa'i skyon brgyad las grol ba'i phyir ro / /
de la skyon brgyad ni rtog pa dang dpyod pa gnyis dang dbugs rngub pa dang 'byung ba dag ste gnyis dang bde ba dang /
sogs pas gzung ba sdug bsngal dang /
yid bde dang yid mi bde dang bzhi ste brgyad yin no / /
gzhan dag na re bsam gtan dang po ni rtog dpyod dang gnyis pa ni dga' ba dang /
gsum pa ni bde bas g.yo bas skyon dang bcas la bzhi pa ni de dag dang bral bas mi g.yo ba yin te /
lu hi ta'i mdo las /
bsam gtan bzhi pa ni dper na rlung med pa'i mar me rlung gis mi g.yo ba de dang 'dra'o zhes rlung med pa'i mar me dper mdzad nas gsungs pa'i phyir ro zhes zer ro / /
'o na snga ma gnyis na yid bde dang gsum pa na bde ba dang bzhi pa na btang snyoms kho na yod par bshad na ci rgyu snyoms 'jug bsam gtan dang po na bde ba dang gnyis pa na yod pa'i tshor ba yid bde dang gsum pa na bde ba dang bzhi pa na yod pa'i btang snyoms de dag 'bras bu skye ba na'ang yod dam zhe na /
bzhi ba na de lta yin mod kyi gzhan na ni de lta ma yin te /
skye ba'i bsam gtan bzhi po dag las bsam gtan dang po na ni yid kyi sa pa'i yid bde dang mig rna lus kyi rnam shes gsum dang mtshungs ldan gyi bde ba dang rnam shes bzhi char gyi btang snyoms dang /
gnyis pa na ni rnam shes gzhan med bas yid kyi sa pa kho na'i btang snyoms dang yid bde dang /
gsum pa na ni yid kyi sa pa'i sems kyi bde ba dang btang snyoms dang /
bzhi pa na ni yid kyi sa pa'i btang snyoms kyi tshor ba kho na yod do / /
gal te bsam gtan gnyis pa la sogs pa na mig shes la sogs pa gsum dang rtog dpyod med na gzugs dang sgra dang reg bya 'dzin pa dang lus ngag gi rnam par rig byed slong bar ji ltar 'gyur zhe na /
gnyis pa la sogs par skyes pa rnams la mig shes la sogs pa de dag med pa'ang ma yin la rang gi sa pa'ang ma yin no / /
'o na ji lta bu zhe na /
bsam gtan gnyis pa la sogs pa sa gong ma gsum po dag na lus dang mig dang rna ba'i rnam shes gsum dang lus dang ngag gi rnam bar rig byed kun slong rtog dpyod la nges par ltos shing rang sa na de med pas kun nas slong bar byed pa'i rtog dpyod gang yin pa de ni bsam gtan dang po'i sar gtogs pa yin te dper na sa gong ma pa dag 'og sa'i sprul pa sprul par 'dod pa na 'og sa'i sprul sems gong ma'i rten la mngon du byed pa bzhin no zhes bye brag tu smra ba 'dod la /
de yang gong sar mngon du byed pa'i mig la sogs pa'i rnam shes dang rtog dpyod gang yin pa de ni ma bsgribs lung ma bstan yin gyi de dag mi dgos pa'i dman pa yin pa'i phyir dge ba ma yin pa'am /
yang na dang po'i dge ba ni rnam des na sa des bsdus pa med kyi rten de la yod la /
des bslang ba'i chos de dag kyang dang po'i sa pa dang ma bsgribs lung ma bstan yin no gsung ngo / /
smin dang bcas pa yin na dang po'i rnam smin ni gnyis pa la sogs pa don du mi gnyer bas de'i rgyu dge ba'i sems mngon du bya ba la 'bad pa mi byed do zhes rgyal po'i sras 'chad do / /
'og sa las 'dod chags dang bral zhing dang po'i de dag spangs ba'i phyir nyon mongs can yang @# / /
min te sprul pa'i sems bzhin no / /
bsam gtan dang po'i lung ma bstan de dag ni dman pa yin yang dgos ba'i phyir mngon du byed kyi de yang gus bas ni ma yin no / /
dpes ston pa la sogs pa ni bsam gtan phyi ma gsum na'ang rnam shes chogs gsum ga yod bar 'dod do / /
bzhi pa 'thob tshul la gsum las dang po dag pa ba ni 'og sa las 'dod chags dang bral ba dang /
gong mthong thos sogs la /
nas 'og tu skye ba dang /
sbyor ba dang /
chags bral las nyams pa bzhis 'thob pa las dag pa ba de dang sngar gtan mi ldan pa ni 'og sa las 'dod chags dang bral ba'am /
srid rtse ma gtogs pa gong sa nas 'og sar skye ba las ni nges 'byed cha mthun gyi dag pa ba ma gtogs pa gsum 'thob kyi /
srid rtse ni de bas mtho ba'i sa med cing 'og sa nas der skye ba na rgyu snyoms 'jug /
de sngar nas ldan pa skye bas gsar 'thob med pas 'ogs las 'dod chags dang bral ba kho nas 'thob kyi skye bas 'thob pa med do / /
de yang sngar mi ldan pa'i dbang du byas kyi dag pa ba dang sngar nas ldan pa ni nges 'byed cha mthun gyi bsam gtan dag pa pa chags bral dang skye bas mi 'thob kyi sbyor bas 'thob la /
gnas pa cha mthun las nyams na nyams pa'i cha mthun dang /
bsam gtan dang po las 'dod chags 'dod chags dang bral bas 'thob pa de yang nges 'byed cha mthun ma gtogs so / /
dang bral ba las nyams pa las dang po'i nyams ba'i cha mthun 'thob pa lta bu nyams pa las kyang 'thob bo / /
de nyid kyi phyir bstan bcos las /
bsam gtan dag pa ba 'dod chags dang bral bas 'thob par 'gyur la /
'dod chags dang bral bas 'dor bar 'gyur ba dang /
de bzhin du yongs su nyams pa dang skye ba las 'thob pa dang 'dor bar 'gyur pa yod dam zhe na /
yod de /
bsam gtan dang po nyams pa'i cha dang mthun pa'o / /
de ni 'dod pa las 'dod chags dang bral bas 'thob la /
tshangs pa'i 'jig rten las 'dod chags dang bral bas 'dor ro / /
tshangs pa'i 'jig rten las 'dod chags dang bral ba las yongs su nyams pa las 'thob la /
'dod pa las 'dod chags dang bral ba las yongs su nyams pa las 'dor ro / /
gong nas tshangs pa'i 'jig rten du skye ba na 'thob la /
de nas 'dod pa'i khams su skye ba na 'dor ro zhes 'byung ngo / /
tshangs pa'i 'jig rten ni bsam gtan dang po'o / /
des na bsam gtan dang po las 'dod chags dang bral bas ni dang po'i nyams pa'i cha mthun 'dor te /
dang po'i nyon mongs dang mthun pa'i phyir dang po'i nyon mongs bzhin no / /
gnyis pa snyams ? 'jug zag med ni rgyu bzhi po de dag las sngar mi ldan pa las ni 'dod chags dang bral ba yis 'thob cing sngar nas zag med dang ldan pa ni sbyor ba'i stobs kyis zad shes las kyang mi slob pa dngos gzhis bsdus pa 'thob la /
dbang po rtul po rnon por '+sos na rnon pos bsdus pa'i bsam gtan gzugs med kyi slob pa dang mi slob pa 'thob bo / /
phyir mi 'ong chags bral de yang lam ni zag bcas zag med gang gis bral yang rung ngo / /
de ni phyir mi 'ong kho na ste /
'bras bu dang po gnyis ni dngos gzhis ma bsdus pas so / /
de dag sngon 'gros bsam gtan gyi dngos gzhi la brten nas nges pa la 'jug pa las kyang zag med kyi bsam gtan dngos gzhi 'thob kyang mthar gyis pa mi lcogs med kho na la brten nas nges pa la 'jug na dngos gzhi mi 'thob pas thams cad kyis 'thob par ma nges pas des pa la 'jug pas 'thob pa ma bshad cing /
mi slob pa nyams na slob pas bsdus pa'i snyoms 'jug dngos gzhi 'thob kyang snyoms 'jug zag med kyi rigs tsam sngar nas ldan pas gsar thob med pas nyams pas 'thob pa'ang ma bshad la /
zag med la skye bas 'thob pa ni med do / /
gsum pa snyoms 'jug nyon mongs can ni sngar de dang mi ldan pa las bsam gtan dang po las 'dod chags dang bral ba las yongs su nyams na bsam gtan dang po nyon mongs can 'thob pa lta bu yongs su nyams pas 'thob sa de dag tu skyes pa'i byis pa'ang zag med dang ldan par thal bas /
pa dang srid rtse ma gtogs pa bsam gtan gnyis pa yan chad nas dang por skyes na dang po'i nyon mongs can 'thob pa lta bu gong sa nas 'og sar skye ba yis 'thob pa gnyis yod kyi 'di 'og nas gong du skye ba'am chags bral gyis mi 'thob ste 'di sngar nas ldan pas sbyor ba dang 'dod chags dang bral bas 'thob pa ni med do / /
lnga pa khyad par gyi chos bshad pa ni @# / /
'o na snyoms 'jug gi rdzas de dag gang gi mjug tu du zhig skye zhe na /
zag pa med pa'i bsam gtan dang gzugs med pa'i mjug thogs su rang sa dang bcas na ltag gi sa gnyis te sa gsum gyi bar gyi dge ba zag bcas zag med dang /
rang dang 'og ma gnyis te sa gsum pa'i bar gyi dge ba zag bcas zag med dag skye'o / /
'di yang spyir bstan pa tsam zhig yin gyi thams cad du ni ma yin te /
bsam gtan dang po zag pa med pa'i 'jug thogs su 'og ma'i snyoms 'jug dag pa pa dang zag med skye ba med pa'i phyir dang /
ci yang med pa'i skye mched zag med kyi mjug thogs su yang gong ma'i zag med skye ba med pa'i phyir ro / /
des na zag med kyi bsam gtan dang po'i mjug thogs su drug skye ste /
rgyun gyi tshe rang gi sa pa'i zag med dang /
snyoms mjug las langs pa'i tshe rang gis pa'i dag pa pa dang /
zag bcas dang spel nas lugs bzhin snyoms par 'jug pa'i tshe bsam gtan gnyis ba'i dag pa pa dang /
zag bcas dang ma spel bar lugs bzhin snyoms bar 'jug pa dang thod rgal gyi sbyor ba'i tshe ma spel bar lugs dang mthun par snyoms par 'jug pa na bsam gtan gnyis pa'i zag med dang /
spel nas ris mi mthun pa gsum par 'gro ba'i tshe thod rgal dngos bsam gtan gsum pa'i dag pa ba dang /
ma spel bar gsum par 'gro ba na nye ba'i sbyor ba gsum pa'i zag med skye ba'i phyir ro / /
gong 'og gi bzhi pa phan chad ni skye ba mi srid de /
shin tu ring pa'i phying ? dang /
'dod pa na zag med mi srid pa'i phyir dang /
'dod pa'i dge ba tsam skye yang snyoms 'jug ma yin pa'i phyir ro / /
bsam gtan gnyis ba'i zag med kyi mjug thogs su ni brgyad skye ste /
rgyun gyi tshe dang /
de las langs pa'i tshe rim pa ltar rang gi sa ba'i zag med dag pa pa dang /
ma spel bar lugs dang mthun par snyoms par 'jug pa'i tshe bsam gtan gsum pa'i zag med dang /
spel nas lugs dang mthun par snyoms par 'jug pa'i tshe bsam gtan gsum pa'i dag pa pa dang /
ma spel bar gsum par 'gro ba na nye sbyor bzhi pa'i zag med dang spel na thod rgal dngos bzhi ba'i dag pa pa dang /
lugs dang mi mthun par snyoms bar 'jug pa'i tshe ma spel na dang po'i zag med dang /
spel na dag pa ba'ang skye pa'i phyir ro / /
de bzhin du bsam gtan gsum pa'i zag med kyi mjug thogs su bcu 'byung ste /
rang sa'i gnyis dang /
bzhi pa'i gnyis dang /
nam mkha' mtha' yas skye mched kyi gnyis dang /
bsam gtan gnyis pa'i gnyis dang /
lugs dang mi mthun par gsum par 'gro ba na bsam gtan dang po'i gnyis kyang 'byung ba'i phyir ro / /
de bzhin du bsam gtan bzhi pa dang /
nam mkha' mtha' yas skye mched kyi mjug tu bcu bcu 'byung ba'ang ci rigs par shes par bya'o / /
rnam shes mtha' yas skye mched zag med kyi mjug thogs su ni dgu 'byung ste rang sa'i gnyis dang /
lugs dang mthun par snyoms par 'jug pa na ci yang med pa'i skye mched kyi gnyis dang /
lugs dang mthun par ris mi mthun pa gsum par 'gro ba na snyoms 'jug las langs pa'i tshe srid rtse'i dag pa pa kho na 'byung ste /
de na rgyu ba zhan pas zag med med pa'i phyir ro / /
lugs dang mi mthun par snyoms par 'jug pa na nam mkha' mtha' yas skye mched dang bsam gtan bzhi pa'i sa pa'i dag pa pa dang zag med gnyis gnyis dang /
ci yang med pa'i skye mched kyi rjes su ni rang sa dang 'og sa rnam shes dang nam mkha' mtha' yas skye mched kyi dag pa pa dang /
zag med gnyis gnyis dang /
gong sa srid rtse'i dag pa pa kho na dang bdun 'byung ngo / /
de yang rjes shes kyi mjug thogs su ni gzugs med la snyoms par 'jug gi chos shes kyi mjug thogs su gzugs med la snyoms par mi 'jug ste /
gzugs med 'dod pa la mi dmigs shing /
chos shes 'dod pa'i rten can dang /
'dod pa'i sdug bsngal la sogs pa la dmigs pa'i phyir ro / /
snyoms 'jug dag pa pa las dag pa pa dang zag med skye ba'ang dag pa pa yi mjug thogs su /
ltag 'og gsum pa'i bar dge ba / /
skye'o zhes ji ltar zag med las du 'byung bshad pa de bzhin du rig par bya'o / /
'on kyang khyad par ni 'di yod de /
dag pa pa las ni sngar 'byung ba de dag gi steng du lhag par snyoms 'jug nyon mongs can gyis gzir ba'i tshe 'am ro myang ba na /
rang rang gis pa'i nyon mongs can gyi bsam tan yang 'byung gi zag med kyi 'jug thogs su ni nyon mongs can 'byung ba med do / /
snyoms 'jug nyon mongs can las ni @# / /
gal te shes bzhin dang dran pas zin na langs pa'i tshe rang sa'i dag pa ba dang /
rgyun gyi tshe rang sa'i nyon mongs can dang /
de dag tu ma zad rang sa'i nyon rangs des gzir ba las 'og ma'i dag pa ba la dga' bar 'gyur bas langs pa nas 'og ma'i dag pa ba 'am dge ba kha gcig kyang 'byung bar 'gyur ro / /
gal te bdag gis bsam gtan 'di ni nyon mongs can zhig ste de bas ni 'og ma bzang ngo zhes rang sa'i nyon mongs can la skyon du shes nas 'og mar 'phon ni dge ba las 'phos pa yin la /
'on te nyon mongs can du ma shes na ni de las ji ltar 'og ma'i dge bar 'pho zhe na /
dang po snyoms par 'jug pa na gong ma'i nyon mongs can pas ni 'og ma'i dag pa ba bzang bas gong ma'i sems nyon mongs can du gyur na de ma thag tu 'og ma'i dag pa ba la gnas par gyur cig snyam du 'phangs pa'i phyir gong ma'i nyon mongs can gyi mjug thogs su 'og ma'i dag pa ba 'byung ste dper na dus 'di tsam na ldang bar bya'o snyam du bsams nas gnyid log pa 'dod pa'i dus su sang par 'gyur pa bzhin no / /
zag med ni nyon mongs can gyi mjug thogs su rang sa dang 'og sa pa'ang rnam pa thams cad du mi skye'o / /
de yang snyoms par 'jug pa'i dus kyi dbang du byas nas dag pa ba dang nyon mongs can gyi mjug tu rang sa'i nyon mongs can kho na skye'i gzhan sa'i nyon mongs can mi 'byung ngo zhes bshad kyi 'chi 'pho ba'i tshe ni skye ba'i bsam gtan dag na skyes thob kyi dge ba mnyam gzhag ma yin pas kyang bsam gtan dag pa ba'i ming thob pas snyoms 'jug dang /
pa ba las ni rang sa dang gong 'og gi sa gang du skye ba de dag thams cad kyi nying mtshams sbyor sems nyon mongs pa can kun 'byung ba srid de /
'di ltar bsam gtan dang po ba lta bu'i dge ba skyes thob la gnas te rang sa dang gong 'og thams cad du skye ba srid la /
skye ba'i srid pa nyon mongs can zhes 'byung bas skye ba'i sems thams cad nyon mongs can du nges ba'i phyir ro / /
de yang 'chi 'pho'i tshe snyoms 'jug nyon mongs can las ni rang sa dang 'og sa'i nyon mongs can skye'i sa gong ma'i nyon mongs can mi 'byung bas gong ma skye ba min no / /
'og sa'i nyon mongs ma spangs par gong mar mi skye bas na des der nying mtshams sbyor ba 'gal ba'i phyir ro / /
ci snyoms 'jug dag pa ba thams cad kyi mjug thogs su rang sa dang gong 'og gi nyon mongs can dang dag pa ba dang zag med kyi snyoms 'jug 'byung ngam zhe na /
ma yin te /
srid rtse ma gtogs pa'i snyoms 'jug dag pa ba de dag ni nyams pa'i cha dang mthun pa dang /
sogs pas bsdus pa gnas pa'i cha dang mthun pa dang /
khyad par gyi cha dang mthun pa dang /
nges par 'byed pa'i cha dang mthun pa dang /
rnam pa bzhi bzhi pa yin la /
srid rtse la ni gong nas gzhan med pas khyad par gyi cha mthun med pa'i phyir gsum yin no / /
nyams pa'i cha mthun la sogs pa de dag ni go rim bzhin du nyon mongs pa skye ba dang rjes su mthun pa dang /
rang gi sa pa dang rjes su mthun pa dang /
sa gong ma'i sems skye ba dang rjes su mthun pa dang /
de las zag med skye bas zag med kyi lam mthong lam dang mthun pa'i nges 'byed cha mthun ni gzugs med na med do / /
skye ba dang rjes su mthun pa'o / /
de la rjes su mthun pa zhes bya ba'ang de dang de skye ba la phyogs pa tsam 'phel 'grib med par yin gyi dngos su skyes pa ni ma yin te /
thams cad kyang dag pa ba yin pa'i phyir ro / /
'on kyang gnas pa'i cha dang mthun pa ni skyes pa'i ngo bo nyid yin no / /
des na zag med kyi bsam gtan gzugs med ni nges 'byed cha mthun gyi bsam gtan gzugs med dag pa ba las skye ba yin no / /
'o na nyams pa cha mthun la sogs pa bzhi po de dag gang gi mjug thogs su du 'byung zhe na /
nyams pa'i cha mthun gyi mjug thogs su rgyun gyi dus su nyams pa'i cha mthun rang nyid dang /
khyad par du 'gro ba'i dus su gnas pa'i cha mthun te gnyis gnyis dang /
sogs pas gzung ba gnas pa'i cha mthun gyi mjug thogs su nges 'byed cha mthun ma gtogs pa gsum dang /
khyad par cha mthun gyi mjug thogs su nyams pa'i cha mthun ma gtogs pa gsum dang /
nges 'byed cha mthun gyi mjug thogs su zag med 'byung yang dag pa ba ma yin pas rgyun gyi tshul gyis nges 'byed cha mthun de gcig pu 'byung ste /
de ltar na rang sa'i nyon mongs pa dang dag pa ba dang gong sa'i dag pa ba dang zag med 'byung ba ni go rim bzhin du nyams pa'i cha mthun dang gnas 'di las nyams kyang gnas pa ma btang na de nyid skyer rung ba'i phyir ro / /
@# / /
pa'i cha mthun dang khyad par gyi cha mthun dang nges 'byed cha mthun kho na yin par shes par bya'o / /
'o na thod rgal gyi snyoms 'jug ji ltar skyed ce na /
de la bzhi las dang po gang la snyoms 'jug bya ba'i gzhi ni /
bsam gtan bzhi dang gzugs med bzhi ste zag bcas kyi sa brgyad dang zag med kyi sa bdun te de ltar zag bcas zag med rnam pa gnyis so / /
gnyis pa ji ltar snyoms par 'jug zag med las ldang ba'i tshe nyams pa'i cha mthun ma gtogs pa gang rung mngon du byed do gsung ngo / /
pa'i tshul la sbyor ba dngos gzhi gnyis kyi dang po la'ang gnyis las ring ba'i sbyor ba ni 'brel ba ste thog mar zag bcas kyi sa brgyad dang zag med kyi sa bdun pa dang ris ma bor bar lugs dang mthun par go rim bzhin du song zhing lugs dang mi mthun par go rim bzhin du 'ongs nas snyoms par 'jug pa dang /
de nas phyis nye ba'i sbyor ba ni zag bcas su ris mthun pa'i bsam gtan dang po nas gsum pa dang /
de nas nam mkha' mtha' yas skye mched dang /
de nas ci yang med pa'i skye mched la snyoms par 'jug pa sa re re rgal nas lugs dang mthun par yar song zhing /
de bzhin du zag bcas su ris mthun pa'i ci yang med pa'i skye mched nas bsam gtan dang po'i bar du yang sa re re rgal nas lugs dang mi mthun par snyoms par 'jug pas mar 'ongs pa dang /
de bzhin du zag med du ris mthun pa'i bsam gtan dang po nas gsum pa dang /
de nas nam mkha' mtha' yas skye mched dang /
de nas ci yang med pa'i skye mched la snyoms par 'jug pas re re rgal nas lugs dang mthun par yar song zhing /
de bzhin du zag med du ris mthun pa'i ci yang med pa'i skye mched nas bsam gtan dang po'i bar du'ang sa re re rgal nas lugs dang mi mthun par snyoms par 'jug pas mar 'ongs pa ste /
de ltar zag bcas dang zag med du ris mthun pa'i sa gcig ste re re rgal nas lugs dang mthun par yar song zhing ris mthun pa'i sa re re rgal nas lugs dang mi mthun par mar 'ongs ba'i sgo nas byang bar byas nas /
gnyis pa dngos gzhi ni gang gi tshe zag bcas kyi bsam gtan dang po nas zag med kyi bsam gtan gsum pa dang /
de nas zag bcas kyi nam mkha' mtha' yas skye mched dang /
de nas zag med kyi ci yang med pa'i skye mched la lugs dang mthun par sa re re rgal zhing ris mi mthun pa gsum pa la snyoms par 'jug pa dang /
de bzhin du zag bcas kyi ci yang med pa'i skye mched nas zag med kyi bsam gtan dang po'i bar du lugs dang mi mthun par sa re re rgal zhing ris mi mthun pa gsum par 'gro ba dang /
de bzhin du zag med kyi bsam gtan dang po nas zag bcas kyi ci yang med pa'i skye mched kyi bar du lugs dang mthun par sa re re brgal zhing ris mi mthun pa gsum par 'gro ba dang /
de bzhin du zag med kyi ci yang med pa'i skye mched nas zag bcas kyi bsam gtan dang po'i bar du lugs dang mi mthun par sa re re brgal zhing ris mi mthun pa gsum par 'gro ba ste /
de ltar zag bcas sam zag med ris mi mthun pa gsum par 'gro ba ste spel mar snyoms par 'jug nus pa de'i tshe thod rgal gyi snyoms 'jug dngos gzhi grub pa yin no / /
de bzhin du zag bcas zag med kyi bsam gtan gnyis pa nas srid rtse'i bar dang /
srid rtse nas gnyis pa'i bar du lugs dang mthun pa dang mi mthun par sa ra re brgal nas ris mi mthun pa gsum par 'gro ba'i thod rgal la sogs pa'ang sbyar te shes par bya'o / /
sngar bshad pa ltar shin tu ring ba'i phyir bzhi pa la ni snyoms par mi 'jug go /
gsum pa rten ni de lta bu'i thod rgal de yang blo gsal bas gling gsum gyi skyes pa bud med dang /
bzhi pa gang zag ni mthong thob dbang po rno bas ting nge 'dzin la dbang yang nyon mongs pa med pa ma yin la /
dus kyis rnam grol nyon mongs pa med pa yin yang dbang po rtul bas ting nge 'dzin la dbang ba ma yin pas dus dang mi sbyor bar rnam par grol ba'i dgra bcom pa mi g.yo ba gnyis ka'i cha las rnam grol /
kho nas skyed par byed de /
mi slob pa yin pas nyon mongs pa med pa'i phyir dang /
dbang po rno zhing bsam gtan dngos gzhi thob pas ting nge 'dzin la dbang 'byor pa'i phyir ro / /
sangs rgyas rnams kyi thod rgal yang tshul 'di nyid yin par sde pas 'dod la /
shin tu rgyas pa'i sde snod ltar na ni mngon par rtogs pa'i rgyan las /
'gog dang bcas pa'i snyoms 'jug dgur / /
rnam pa gnyis su song 'ongs nas / /
'dod par gtogs pa'i rnam par shes / /
mnyam gzhag min pa'i mtshams ting nge 'dzin ni zag pa bcas ma bcas gnyis ka'o / /
gzung @# / /
ste / /
gcig dang gnyis gsum bzhi dang lnga / /
drug dang bdun dang brgyad rgal nas / /
'gog pa'i bar du mi 'drar 'gro / /
thod rgal gyi ni snyoms 'jug yin zhes tshul gzhan du bshad do / /
lus kyi rten yang bsam gtan dang gzugs med pa'i snyoms 'jug de dag ni rang gi sa pa'i lus dang 'og sa'i lus kyi rten can yin te /
srid rtse'i snyoms 'jug ni srid rtser yang mngon sum du byed la 'og ma 'dod khams kyi bar du yang mngon sum du byed pa po sa dgu pa yin pa /
nas bsam gtan dang po'i snyoms 'jug dang po rang sa dang 'og ma 'dod pa'i rten la mngon sum du byed pas sa gnyis pa yin pa'i bar du sbyar ro / /
'o na ci'i phyir gong du skyes pa'i rten la snyoms 'jug 'og ma mngon sum du mi byed ce na /
'di ltar gong du skyes pa de la rang sa na mchog yod pas 'og ma'i dman pas dgos pa byed pa med pa'i phyir ro / /
de ltar spyir bstan nas dmigs kyis bsal ba ni srid pa'i rtse mor skyes de yang zag bcas ni 'bras bu rang sa dang rgyu 'og sa la brten par ngas so / /
pa'i phyir mi 'ong ba ni 'phags pa ste zag pa meng pa'i ci yang med pa'i skye mched kyi ting nge 'dzin mngon sum du byas nas srid rtse'i zag pa zad par byas te dgra bcom thob par byed de /
ci'i phyir zhe na /
srid rtse rang sa na zag med kyi lam med pa'i phyir dang /
ci yang med pa'i skye mched zag med de yang srid rtse la thag nye ba'i phyir ro / /
bsam gtan gnyis pa la sogs par dang po'i mig shes la sogs pa mngon du byed pa ni de dag ma bsgribs lung ma bstan yin pas bsam gtan dang gzugs med pa'i ting nge 'dzin ma yin pa'i phyir dang /
'dir ni de dag gi rten bsam pa skabs su bab ba'i phyir ro / /
yang na de dag dman yang rang sa na med pa'i phyir lta ba la sogs pa la dgos pa yod pas mngon du byed do zhes shes par bya'o / /
yang snyoms 'jug de dag gi dmigs pa gang zhe na /
sred pa dang bcas pa ro myang ba dang mtshungs par ldan pa'i snyoms 'jug rnams ni rang rang gi sa pa'i srid pa zag bcas kyi phung po'i dpos po kho na la dmigs pa yin gyi /
rang gi ngo bo nyon mongs can yin zhing 'og sa las 'dod chags dang bral ba'i nyon mongs can yin /
bas 'og sa la dmigs pa'ang ma yin la /
de la dmigs nas sred pa skye na de 'dod chags dang ma bral bar thal bas so / /
sa gang gi sred pa gang yin pa de ni sa de kho na la rgyas par 'gyur bas gong 'og rang rang gi sred pas yongs su bcad pa'i phyir sa gong ma la'ang dmigs pa ma yin no / /
de lta ma yin na de gong ma nyid du mi 'grub ste /
sa tha dad du ma bcad pa'i phyir sa gcig pa'i gnas gzhan bzhin no / /
de nyid kyi phyir gnas gzhan gsum gsum pa rnams dang brgyad po dag ltag 'og tu 'dug kyang sa gcig pa nyid du 'grub po zhes rgyal po'i sras 'chad do / /
zag med la dmigs pa'ang ma yin te /
zag med don du gnyer na dge ba'i chos la 'dun par 'gyur ba'i phyir ro / /
bsam gtan dge ba dag pa ba dang zag med kyi dmigs yul ni ci rigs par yod dgu cog yin te /
'dus byas dang 'dus ma byas gang yang rung ba la dmigs nas sems nye bar 'jog pa'i phyir ro / /
gzugs med kyi nyer bsdogs kyis 'og sa'i zag bcas la dmigs shing dngos gzhi nyon mongs can yang yod la dngos gzhi dge bas chos shes phyogs mthun gyi lam dang 'og sa'i 'gog pa la dag pa pas gong ma rtogs pa yang mngon shes min gyi bsam gtan gyi sems kyis sems de gnyis kyi dmigs pa ni /
ma dmigs kyang zag med 'og sa'i gnyen po rjes shes phyogs mthun gyi lam bden dang rang sa dang gong sa la dmigs bas de rnams las khyad par du bya ba'i phyir dang /
bsam gtan rnams ni kun tu lta ba pa yin pas dngos gzhis kyang 'og sa'i zag bcas la dmigs kyang gzugs med pa'i dngos gzhi dge ba dag pa ba dang zag med rnams kyi spyod yul ni sa 'og ma'i zag bcas min te /
gzugs med pa'i dngos gzhi rnams ni dmigs pa las nges par byung ba yin pa'i phyir ro / /
gong ma la dmigs so zhes bya ba'ang srid rtse'i 'phags pa ci yang med pa'i sems mngon du byas pa'i dbang du byas kyi thams cad ni ma yin no zhes shes par bya'o / /
shugs la 'og sa'i lam zag med la gong sa'i rjes shes phyags mthun gyi dmigs par bstan no de yang sa dbu'i lam na phan tshun du zhes pa'i tshul du'o / /
bsam gtan dang gzugs med dag pa ba la sogs pa gsum po 'di dag las zag pa med pa'i dngos gzhi rnams kyis sa rang sa dang gong sa'i nyon mongs pa rnams spong gi dag pa ba ni /
nyer bsdogs kyis 'dod chags dang bral zin pa'i phyir dang /
nyon mongs can ni /
srid pas srid pa las nges par mi 'byung bas rang sa'i gnyen po @# / /
ma yin pa'i phyir dang /
'og sa'i dag pa ba bas gong sa'i nyon mongs can ches khyad par du 'phags pas sun mi 'byin pas /
dman pas khyad par can spang bar mi nus pa'i phyir go rim bzhin du dag pa ba'i dngos gzhis kyang 'og sa dang rang sa dang gong sa'i nyon mongs pa rnams mi spong na nyon mongs can gyis lta smos kyang ci dgos /
bsam gtan dang gzugs med gong sa gong sa'i nyer bsdogs ni sa 'og ma 'og ma'i gnyen po yin pas zag med kyis spong bar ma zad nyer bsdogs /
dag ba pas kyang nyon mongs pa rnams spong ngo zhes sbyar ro / /
drug pa nyer bsdogs bshad pa ni /
'o na nyer bsdogs du yod ce na /
snyoms 'jug dngos gzhi brgyad yod pas /
brgyad po de dag la ni gang gis 'jug pa'i sbyor ba nyer bsdogs kyang brgyad yod la /
thams cad kyang nyon mongs can la 'bras lam med pas sred pa dang mtshungs ldan gyi lam gyis nyon mongs spang bar mi nus la 'di dag ni 'dod chags dang 'bral bar byed pa'i lam yin pa'i phyir ngo bo re myong ba dang mtshungs ldan ma yin gyi ngag pa ba kho na mngon par 'du bya ba med par 'byung ba dang /
'og sa las yid byung ba dang bral na dga' bde dang mtshungs par ldan pa yin na de dag ni 'bad de drang dgos pas mngon yin te nyon mongs can ni 'og sa'i gnyen po ma yin pa'i phyir ro / /
phyi ma bdun mi gsal bas zag med med do / /
rgyu mnyam gzhag gi bsam gtan gzugs med la nyon mongs can med pas /
'bras bu'i de dag tu skye ba na nying mtshams sbyor sems ni rang rang gi nyer bsdogs mnyam par ma bzhag pa nyon mongs can gyis sbyor ro zhes pa ni grub mtha'o / /
par 'du bya ba dang bcas pa dang /
'og sa las yid byung ba dang ma bral bas tshor ba'ang bde ba yang min sdug bsngal yang min pa btang snyoms kyi dbang po kho na dang mtshungs bar ldan pa yin no / /
yang na 'bad de drang bar bya ba yin pas btang snyoms dang mtshungs par ldan la /
'og sa las yid byung ba dang ma bral ba dang /
'dod chags dang 'bral ba'i lam yin pas dag pa ba yin gyi ro myang ba dang mtshungs ldan ma yin no zhes bya'o / /
slob dpon 'phags pas ni snyoms 'jug dngos gzhi brgyad po de dag la 'jug pa'i yid la byed pa bdun bdun bshad de /
de las 'og ma rnams tshe thung zhing sdug bsngal mang ba la sogs pa'i sgo nas rags sogs dang gong ma rnams de las zlog pa zhi sogs su lta ba'i sgo nas spang bya dang thob bya shes par byas shing spang ba dang thob par bya ba'i phyir sems gtod par byed pa thos bsam dang 'dres pa mtshan nyid so sor rig pa'i yid la byed pa dang /
spang bya dang thob bya'i sbyor ba rtsom par byed pa'i rtse gcig pa zhi rags kyi mtshan ma la mos pa thos bsam las 'das pa mos pa las byung ba'i yid la byed pa dang /
'og sa'i nyon mongs pa che gsum spong bar byed pa rab tu dben pa yid la byed pa dang /
dben pa la dga' ba rgyas sha'i nyon mongs pa 'bring gsum spong bar byed pa dga' ba sdud pa'i yid la byed pa dang /
'og ma'i nyon mongs mngon du rgyu dang bral bas de zad ma zad brtag pa'i phyir de skye ba'i mtshan ma yid la byed pa dang thob pa la mngon pa'i nga rgyal med pa la sems 'jog par byed pa dpyod pa'i yid la byed pa dang /
de ltar brtags pas nyon mongs pa chung gsum yod par rtogs nas chung gsum spong zhing dngos gzhi'i dngos rgyur gyur pa sbyor ba mthar thug pa'i yid la byed pa dang /
gong ma'i dngos gzhi thob pa ni sbyor ba mthar thug pa'i 'bras bu yid la byed pa'o / /
de rnams kyi'ang dang po drug sbyor ba dang bdun pa ni dngos gzhi'o / /
de ltar gong ma pas 'jig rten pa'i gong ma'i nyer bsdogs kyis 'og sa'i sgom spang dgu car spangs par bshad pa de ni gong ma pa'i lugs yin gyi bye brag smra ba'i lugs ni ma yin te /
gal te yin na gang zhig bsam gtan gyi dngos gzhi ma thob pa mi lcogs med la brten nas mthong lam thob pa des dang po'i nyer bsdogs thob pa'i phyir 'dod pa'i sgom spang mtha' dag spangs par 'gyur na bsgom pas spang bya ma spangs na / /
'bras bu dang po la zhugs pa zhes bya ba'i 'grel par 'dod pa la chags bcas kyi mthong lam pa de khams gsum gyi sgom spang gcig kyang ma spangs pa 'ching ba mtha' dag dang ldan par bshad pa'i phyir ro / /
nyer bsdogs brgyad po de dag las dang po bsam gtan dang po'i nyer bsdogs mi lcogs med ni dag pa ba yin par ma zad 'phags pa zag pa med pa'ang yin te /
'di ni gsal bas rang 'og gong gsum gyi nyon mongs las rgyal lo / /
bsam gtan gyi dngos gzhi ma thob pa dag 'jig rten las 'das pa'i lam de la brten nas bskyed @# / /
pa'i phyir ro / /
nyer bsdogs gzhan dag ni 'og ma'i dngos gzhi la brten pa'i phyir de dag la /
'jig rten las 'das pa'i lam mi brten to / /
nyer bsdogs gzhan rnams la'ang mnyam par bzhag pa dang ma '+zhag pa gnyis yod pa las dang po ni dge ba dag pa ba kho na yin la /
gnyis pa ni TI kar bsam gtan gzugs med brgyad car gyi nyer bsdogs nyon mongs pa can mnyam gzhag ma yin pas nying mtshams sbyor ro zhes bya ba 'di ni grub pa'i mtha' yin no zhes 'byung bas nying mtshams sbyor sems kyang yin pas nyon mongs can yang yin te /
'grel pa las /
nyes bsdogs kyi sems kyis nying mtshams sbyor ba nyon mongs can yin mod kyi mnyam par bzhag pa la ni nyon mongs pa can nyid dgag go zhes bshad pa'i phyir ro / /
sngon gyi slob dpon kha cig bsam gtan dang po'i nyer bsdogs mi lcogs med ni gsal ba'i phyir dag pa ba dang zag med dang ro myang ldan dang gsum ga yod do zhes 'dod la /
slob dpon 'dun bzang na re mi lcogs med ni dngos gzhi la snyogs pa'i phyir ro / /
myang ldan gyi snyoms 'jug kyang yod do zhes zer ro / /
'o na nyer ste 'dun bzang ni /
bsdogs zhes kyang 'byung /
bsam gtan khyad par can zhes kyang 'byung na gcig gam tha dad ce na /
tha dad de /
nyer bsdogs ni 'dod chags dang 'bral ba'i lam yin la /
bsam gtan dang po'i dngos gzhi de nyid rtog pa dang bral bas khyad par du 'phags pas rtog 'di la'ang nying mtshams sbyor sems 'dod na de srid do / /
pa med la dpyod pa dang bcas pa ni bsam gtan khyad par can yin la /
de ni 'bras lam min gyi bral zin yin pas de la dbye na /
dag pa ba dang zag med dang ro myang ldan dang rnam pa gsum ga dang /
mi lcogs med de ni /
'bad nas skyed par bya ba yin pas tshor ba'ang bde ba yang min sdug bsngal yang min pa btang snyoms kho na dang mtshungs par ldan pa yin no / /
de nyid kyis na bde ba dang mi ldan pas /
lam bskyed dka' ba zhes bya'o| |des na bsam gtan dang po la rtog dpyod gnyis ka dang bcas pa'i dngos gzhi tsam dang rtog pa med la dpyod pa tsam dang ldan pa'i khyad par can gyi dbye ba yod kyi gnyis pa la sogs pa la ni de lta bu'i khyad par med pas dngos gzhi la dbye ba med do / /
bsam gtan khyad par cad zag bcas gang yin pa de ni bsgoms na tshangs chen du skye bas tshangs pa chen po'i 'bras bu can yin no / /
des na byams pa la sogs pa ni rdzogs byed yin pa'i phyir tshangs pa'i gnas pa zhes kyang bya'o / /
bdun pa ting nge 'dzin gyi dbye ba ni yang ting nge 'dzin thams cad mdor bsdus te mdo las /
ting nge 'dzin ni rnam pa gsum ste| rtog pa dang bcas shing dbyed pa dang bcas pa dang /
rtog pa med la dpyod pa tsam dang /
rtog pa yang med la dpyod pa yang med pa'i ting nge 'dzin to zhes ting nge 'dzin gsum gsungs pa la bsam gtan khyad par can de ni rtog pa tsam zhig bkag pas rtog med dpyod tsam gyi ting de 'dzin yin la /
khyad par can de man chad bsam gtan dang po'i dngos gzhi tsam po dang nyer bsdogs mi lcogs med gnyis ni rtog pa dang bcas shing dpyod pa dang bcas pa'i ting nge 'dzin to / /
khyad par can de yan chad bsam gtan gnyis pa'i nyer bsdogs nas srid rtse'i bar rnams ni sa de bsdus kyi rtog dpyod gnyis ka med pa'i ting nge 'dzin to / /
yang mdo las /
ting nge 'dzin rnam pa gsum ste /
stong pa nyid dang smon pa med pa dang mtshan ma med pa'i ting nge 'dzin to zhes ting nge 'dzin gsum gsungs pa las yul myang 'das so sor brtags 'gog ni yul lnga dang pho mo dang 'dus byas kyi mtshan nyid gsum mam bzhi'i mtshan ma ste bcu dang bral bas mtshan med yin la /
de la dmigs pa'i ting nge 'dzin yin pas mtshan ma med pa'i ting nge 'dzin ni mtshan ma thams cad zhi ba 'gog pa'i rnam pa bzhi dang mtshungs par ldan pa dang /
stong pa nyid kyi ting nge 'dzin ni stong pa'am bdag med la dmigs nas sdug bsngal gyi bden pa'i bdag med pa dang stong pa nyid du 'jug pa'i 'dir dbang po rnams mtshan mar ma smos pa ni dbang po ni yul ltar yid 'phrog par byed pa min pas so / /
rnam pa nyid dang mtshungs par ldan pa'o / /
'di yang 'jig lta'i gnyen po'o / /
smon pa med pa'i ting nge 'dzin ni yul smon bya ma yin pa'i 'dus byas la dmigs nas yid 'byung ba'i rnam pa can yin la /
stong pa dang bdag med pas kyang sdug bsngal gyi bden pa la stong pa dang bdag med kyi rnam par dmigs mod kyi de gnyis ni chos thams cad kyi mtshan nyid yin pas myang 'das kyi mtshan nyid kyang yin na de dag gis myang 'das las yid mi 'byung ba ltar sdug bsngal las kyang yid mi 'byung la 'gog bden gyis kyang yid mi 'byung gi /
mi rtag pa dang sdug bsngal @# / /
gyi rnam pa gnyis dang kun 'byung gi bden pa dang lam gyi bden pa 'i rnam brgyad po'i nang nas lam gyi rnam pa bzhi 'di lung bar ma las re zhig blang bya yin yang 'dus byas yin bas chu rgal ba'i gzings ltar lhag med du 'jug pa na nges par 'dor bas spang byang gsungs pas sdug bsngal gyi bden pa'i rnam pa phyi ma gnyis dang 'gog bden gyi rnam pa bzhi ste drug po de dag las gzhan pa sdug bsngal gyi bden pa'i rnam pa dang po gnyis dang kun 'byung dang lam gyi bden pa'i rnam ba brgyad de rnam ba bcu dang mtshungs par ldan pa'i ting nge 'dzin no / /
slob dpon thogs med dang seng ge bzang po la sogs pas ni mtshan ma med pa ni zhi ba'i ngo bo yin pa'i phyir 'gog lam gyi rnam pa brgyad dang /
smon pa med pa ni de dag gis khams gsum la smon pa ldog ba'i phyir mi rtag pa dang sdug bsngal ba dang kun 'byung gi rnam pa bzhi ste drug ldan ni smon med kyi ting nge 'dzin du bshad do / /
ting nge 'dzin gsum po de dag ni zag bcas 'jig rten pa dag pa pa dang /
'jig rten las 'das ba dri ma med pa gnyis yin la /
de dag sa ni dang po 'dod pa dang bsam gtan sa drug dang gzugs med bzhi ste bcu gcig na yod la /
gnyis pa ni zag med kyi lam gang na yod pa'i sa 'dod pa dang srid rtse dang bsam gtan gnyis pa la sogs pa'i de yang nges 'byed cha mthun dang 'phags lam gyi sbyor rjes kha cig gis bsdus la /
nyer bsdogs bdun ma gtogs pa zag med sa dgu na yod do / /
de ltar dag pa ba dang zag med gnyis las ting nge 'dzin gsum po de dag dri ma med pa ni thar pa'i rgyu dang nger 'jug pa'i sgo yin pas mdo las rnam bar thar pa'i sgo stong pa nyid la sogs pa rnam par thar pa'i sgo gsum zhes kyang gsungs so / /
yang mdo las /
stong pa nyid stong pa nyid ces bya ba'i ting nge 'dzin dang /
sogs pas gzung ba smon pa med pa smon pa med pa dang /
mtshan ma med pa mtshan ma med pa'i ting nge 'dzin to zhes snga ma gsum las gzhan yang ting nge 'dzin gsum gsungs te /
rim pa ltar stong pa nyid la sogs pa snga ma gsum la dmigs ba'i phyir ming de skad ces bya'o / /
de ltar gsum po de dag las dang bo gnyis ni rim pa ltar mi slob pa'i stong pa nyid dang smon pa med pa'i ting nge 'dzin la dmigs nas de gnyis la bdag 'dzin dang srid pa'am dga' ba dgag pa'i phyir mi slob pa'i stong pa nyid kyi ting nge 'dzin 'di ni bdag gi ma yin no zhes stong pa'i rnam pa dang mi slob pa'i smon pa med pa'i ting nge 'dzin 'di ni mi rtag ba'o zhes mi rtag pa'i rnam par yid la byed pa yin no / /
'o na stong nyid stong nyid kyi ting nge 'dzin de stong nyid gyi ting nge 'dzin ltar stong bdag med gnyis kar mi dmigs par stong nyid kyi rnam pa kho nar dmigs she na /
stong nyid kyi ting nge 'dzin stong bdag med kyi rnam pa gnyis pa can yin yang stong nyid stong nyid kyi ting nge 'dzin 'di stong nyid kyi rnam par zhugs pa'i stong nyid kyi rjes kho na la bskyed pa'i phyir dang /
lam du zhugs pa grogs dang bral ba na 'gron po ngo mi shes pa mthong pas kyang dga' la gcig stong pa nyid kyi ting nge 'dzin ni nyer len gyi phung po stong nyid du yid la byed la /
stong nyid stong nyid ni /
stong nyid kyi ting nge 'dzin de nyid yang sun 'byin bas na 'dus byas thams cad las yid 'byung ba'o / /
bu ni grogs kyi sa stong pas mi dga' ba ltar srid pa la bdag med par mthong yang stong par ma mthong na dga' bar 'gyur gyi /
stong par mthong na mi dga' zhing skyo bar 'gyur bas des na skyo ba dang mthun pas stong pa'i rnam pa kho nar dmigs kyi bdag med pa'i rnam par ni ma yin no / /
de bzhin du ting nge 'dzin gnyis po de dag bden pa dang po'i sdug bsngal gyi rnam pa dang kun 'byung dang 'gog lam gyi rnam pa bcu gnyis su'ang dmigs pa ma yin te /
go rim bzhin du dmigs yul ting nge 'dzin de dag zag med yin pas zag bcas 'phags pa dang mi mthun pa'i sdug bsngal dang /
sdug bsngal bskyed pa'i rgyu la sogs pa'i mtshan nyid ma yin pa'i phyir dang /
'gog bden ma yin pa'i phyir dang /
lam bden yin pas sun dbyung bya yin la sun dbyung bya de nyid sun 'byin byed du mi 'thad pa'i phyir ro / /
mtshan ma med pa mtshan ma med pa'i ting nge 'dzin ni mi slob pa'i mtshan med las langs pa'i rjes la zag bcas sam zag med kyi shes pa gzhan ma skyes na mtshan med kyi rgyun 'byung bar 'gyur pa las /
mtshan med las langs pa'i rjes la zag bcas sam zag med skye ba na mtshan med 'byung ba'i rkyen ma tshang bas 'gag bar 'gyur zhing 'gag pa de ni so sor brtags min gyi 'gog pa yin gyi so sor brtags 'gog ni ma yin te /
zag bcas gnyen pos gral ba ni so sor @# / /
brtags 'gog yin pa la mi slob pa'i mtshan med ni zag med yin pas 'phags pa dang mi mthun pa med pas gnyen los bral ba mi srid pa'i phyir ro / /
des na dmigs pa mi slob pa'i mtshan ma med pa'i ting nge 'dzin gyi so sor ma brtags pas zad pa ste 'gog pa la dmigs nas zhi ba'i rnam pa kho nar yid la byed ba yin gyi /
'gog pa dang gya nom pa dang nges par 'byung ba'i rnam bar ni yid la byed pa ma yin te /
rim pa ltar 'gog pa ni mi rtag pa'i 'gog pa dang thun mong ma yin pas mi rtag pa'i 'gog par dmigs na brtags min rtag pa sun phyung bar 'gyur la /
de sun phyung na mtshan med sun 'byin byed sun phyung bas sun dbyung bya'i mtshan med sun phyung bar mi 'gyur ba'i phyir dang /
gya nom pa ni dge ba yin na brtags min lung ma bstan yin pa'i phyir dang /
gnyen pos spang bya dang bral nas 'khor ba las nges par byung ba ni nges 'byung yin na brtags min ni gnyen po'i stobs kyis bral pa ma yin pa'i phyir ro / /
ting nge 'dzin phyi ma gsum po 'di dag ni gcig tu zag pa dang bcas pa yin te /
zag med 'phags lam la yon tan du lta bas de la /
mi sdang gi 'di dag ni ting nge 'dzin snga ma gsum la rgyab kyis phyogs pas 'phags pa'i lam la sdang bas dor bya nyid du lta ba'i phyir ro / /
de nyid kyi sa na 'di dag la rnam par thar pa sun 'byin pa'i ting nge 'dzin zhes kyang grag go /
rten ni blo gsal bas gling gsum gyi mi'i nang kho nar skyed par byed la /
gang zag ni dbang po rno bas de skyed pa'i mthu yod pa'i phyir dgra bcom pa mi g.yo ba'i chos can kho na la skye'i dbang po rtul bas dgra bcom pa gzhan la ni ma yin te /
bskyed par mi nus pa'i phyir ro / /
des na 'phags ste mi'i lus ni na rgas 'chi ba la sogs pa'i rten du byur pas nad la sogs pa dang 'dra bar 'du byed zag med 'jug pa la yang mi mthun pa'i 'du shes 'dren la /
lha la ni ma yin te phal cher lus kha na ma thob med pa'i phyir ro| |pa dag mthong chos la bde bar gnas par bya ba slob pa ni bya ba lhag ma dang bcas pas 'phags lam la mi sdang la /
dus gyi rnam grol ni 'phags lam rjes su srung ba la brtson pas de sun mi 'byin no / /
sa ni bsam gtan bzhi gzugs med gsum 'dod pa dang bcas pa na yod /
dang /
kun tu chags pa'i gnas su gyur pa mi slob pa'i stong nyid la sogs pa'i ting nge 'dzin de dag la rgyab kyis phyogs par bya pa'i phyir ting nge 'dzin gzhan dang gzhan dag la snyoms par 'jug go zhes sde pas 'dod la /
theg pa gong ma pa rnams ni rnam snang mngon byang las /
sems ni rang dngos med phyir dang /
'bras bu rgyu rnams spangs phyir dang zhes 'byung ba bzhin du chos rnams kyi rang gi ngo bo dang 'bras bu dang rgyus stong pa la mnyam par bzhag pa'i ting nge 'dzin ni stong pa nyid kyi ting nge 'dzin la sogs par 'dod la /
de dag kyang chos rnams kyi rang gi ngo bos stong pa la sogs pa'am /
stong pa nyid kyang stong pa nyid du shes pa'i ting nge 'dzin la sogs pa la 'dod pa'i phyir zag med du 'dod do / /
rnam par gtan la dbab pa bsdu ba las ni kun brtags dang gzhan dbang dang yongs grub kyi yul can gsum gyi dbang du byas nas stong nyid smon med mtshan med kyi ting nge 'dzin gsum gsungs so / /
des na thos bsem las byung ba dang /
'jig rten pa'i sgom byung dang 'jig rten las 'das pa'i sgom byung gi ting nge 'dzin gsum rim pa ltar stong pa nyid la sogs pa dang /
stong pa nyid kyi ting nge 'dzin la sogs pa dang /
rnam par thar pa'i sgo stong pa nyid la sogs pa yin no zhes gsungs so / /
sa ni bsam gtan gnyis pa nas srid rtse'i bar gyi nyer bsdogs bdun ma gtogs pa 'dod pa dang bsam gtan gyi sa drug dang gzugs med pa sa bzhi ste bcu gcig na yod do / /
yang bcom ldan 'das kyis ting nge 'dzin bsgom pa ni rnam pa bzhi ste /
ting nge 'dzin bsgom pa kun du bsten na nyer bsdogs bdun gong 'og la zhi rags su dmigs nas 'og sa sun 'byin gyi 'phags lam sun mi 'byin bas so / /
goms par byas lan mang du byas na mthong ba'i chos la bde bar gnas par 'gyur pa'ang yod ces bya ba nas ting nge 'dzin bsgom pa kun tu bsten goms bar byas lan mang du byas na shes pa mthong bar 'gyur pa'ang yod /
shes rab rab tu rnam par 'byed par 'gyur ba'ang yod /
zag pa zad par 'gyur pa'ang yod ces bya ba'i bar du gsungs pa de la zag bcas sam zag med kyang rung ste /
dge ba dag pa pa'am zag pa med /
ba'i bsam gtan dang po la mnyam par 'jog pa ni mthong ba'i chos la bde bar gnas par 'gyur ba'i ting nge 'dzin bsgom pa yin no / /
'di ni 'dod pa las 'das pa'i dang po yin pas de skad du bshad kyi bsam @# / /
gtan gzhan dag kyang mthong chos la bder gnas yin no / /
slob dpon gang spel gyi TI ka las kyang gal te bsam gtan thams cad mthong ba'i chos la bde bar gnas ba yin bzhin du mdo las dang po kho na der bshad ce na /
rnal 'byor pa ni 'dod khams nyes pa mang ba las 'das bas de'i bde bas blo lhag par yongs su tshim pas yin te dper na 'brog tu ngal zhing skom pa chu rnyog pa can gyis tshim ba bzhin no zhes bshad do / /
phyi ma la bde ba myong bar nges pa ni med de /
nyams pa dang /
de spangs nas /
phyi ma la bsam gtan gnyis pa la sogs par skyes pa dang /
mthong chos la mya ngan las 'das pa rnams la tshe phyi ma la bde bar gnas ba med pa'i phyir dang /
zag med la rnam smin kyang med ba'i phyir ro / /
'chi 'pho dang skye ba shes pa'i lha'i mig gi mngon shes dang de'i rjes su byung ba'i yid shes dang mtshungs ldan gyi shes rab ni shes pa mthong bar 'gyur ba'i ting nge 'dzin bsgom bar 'dod do / /
skye ba shes bar 'gyur ba dang mthong bar 'gyur ba gnyis las dang po ni sems can 'di dag ni lus kyi nyes par spyod pa dang ldan pa'o zhes bya ba la sogs pa shes pa mig gi mngon shes kyi rjes su rgyu ba yid kyi rnam shes dang mtshungs ldan gyi shes rab rtog bcas yin la /
gnyis pa ni da ltar gyi gzugs kyi skye mched la dmigs pa mig gi rnam shes dang mtshungs ldan gyi shes rab rtog pa med pa'o / /
'o na mdo las lha'i mig gi mngon shes shes pa mthong 'gyur gyi ting nge 'dzin du bshad pa dang 'gal te /
mngon shes ni shes rab yin la de ni ting nge 'dzin bsgom pa ma yin pa'i phyir ro zhe na /
ting nge 'dzin gyi 'bras bu la rgyu ting nge 'dzin gyi ming gis btags pa ste lteng ka rkang nad ces brjod pa bzhin no / /
kha cig na re /
mngon shes rnam drug rnam grol blo / /
zhes pas 'di ni rnam grol gyi lam bsam gtan gyis bsdus pa mnyam gzhag kho na yin pas ting nge 'dzin sgom pa dngos yin pas mdo dang 'gal ba med do zhes zer ro / /
TI ka byed dag ni phyogs snga ma ni chos mngon pa'i mdzod sems pa rnams kyi lugs yin te /
mngon shes mtshan nyid pa dang ting nge 'dzin mngon shes /
?yid bsgom pa btags pa bar 'dod la /
lugs phyi ma ltar na mig gi mngon shes ting nge 'dzin yin pas ting nge 'dzin bsgom pa dngos su 'dod par 'chad do / /
sbyor ba las byung ba'i yon tan khams gsum gyis bsdus pa mi sdug pa dang /
dbugs 'byung rdub dran pa dang /
nyon mongs pa med pa dang /
smon nas shes pa dang /
so so yang dag par rig pa dang /
mngon shes dang po lnga dang /
zag bcas kyi rnam thar dang /
zil gnon la sogs pa zag bcas dang zag med rnam thar sgo gsum dang /
thod rgal gyi snyoms 'jug dang /
zag zad kyi mngon shes la sogs pa rnams la'ang ting nge 'dzin dang mtshungs par ldan pa'i phyir ting nge 'dzin gyi ming gis btags nas blo ste shes rab tu rnam par dbye bar 'gyur ba'i ting nge 'dzin ces bya ste /
ting nge 'dzin gyi stobs kyis gong nas gong du phul du phyin par chos rab tu rnam par 'byed pa'i shes rab khyad par du 'gyur ba'i phyir ro / /
bsam gtan gyi ya mtha' bzhi pas bsdus pa'i rdo rje lta bu'i ting nge 'dzin gang yin pa de ni des zag pa ma lus par zad par 'gyur bas zag pa thams cad zad par 'gyur ba'i ting nge 'dzin sgom pa zhes bya'o / /
ting nge 'dzin bzhi po 'di dag bye brag tu smra ba ni bcom ldan 'das nyid kyi thugs rgyud la ji ltar bskyed pa'i dbang du mdzad nas gsungs pa yin te /
'di ltar las kyi mtha' la gzigs pa'i ched du zhing pa'i grong du byon pa na shing 'dzam bu'i drung du bsam gtan dang po bskyed pa dang| de nas byang sa gzhan la brten pa'i rdor ting yang de yin mod kyang /
chub kyi shing drung du thun dang po la lha'i bu'i bdud btul ba'i rjes la lha'i spyan gyis sems can gyi 'chi 'pho dang skye ba nyam nga bar gzigs pa dang /
de nas de dag bskyab pa'i phyir gung thun la bsam gtan dang rnam par thar pa dang snyoms par 'jug pa rnams bskyed pa dang /
de'i rjes la thun gsum pa la bsam gtan bzhi pa la brten te rdo rje lta bu'i ting nge 'dzin bskyed nas des kun sbyor thams cad spangs pa rnams ni rim pa ltar mthong chos la bde bar gnas par 'gyur pa'i ting nge 'dzin bsgom pa la sogs pa yin pa'i phyir ro / /
nges na ting nge 'dzin bzhi kho nar gsungs so zhes 'dod do / /
gnyis pa de la brten pa'i yon tan bshad pa la dngos dang /
khyad par gyi chos bshad pa gnyis kyi dang po la bzhi las yul sems can tshad med pa la dmigs shing 'bras bu bsod nams tshad med 'byung ba'i tshad med pa ni byams pa dang snying rje dang dga' ba dang /
@# / /
btang snyoms te rnam pa bzhi yin no / /
de dag bzhir nges pa ni rim pa ltar gnod sems dang /
sogs pas bsdus pa rnam par 'tshe ba dang /
gzhan gyi phun sum tshogs ba la mi dga' ba dang /
'dod pa'i 'dod chags dang gnod sems mang ba rnams kyi gnyen po yin ba'i phyir ro / /
gal te btang snyoms kyis 'dod pa'i 'dod chags kyi gnyen po phyed pa ltar mi sdug pas kyang byed na de gnyis la khyad par ci yod ce na /
kha dog gi 'dod chags dang 'khrig pa'i 'dod chags kyi gnyen por go rim bzhin du mi sdug pa dang btang snyoms so zhes bye brag tu smra ba rnams 'dong la /
slob dpon ni 'khrig pa'i 'dod chags kyi gnyen por mi sdug pa dang /
nye du la'ang 'brel med ltar sgom pas pha ma la sogs ba nye du'i 'dod chags kyis gnyen por btang snyoms so zhes bzhed do / /
tshad med pa'i ngo bo ni sems can la zhe sdang med pa'i dge ba'i rtsa ba ni byams pa yin la /
snying rje yang de dang 'dra bar zhe sdang med pa'i dge ba'o / /
gzhan bde ba dang ldan par shes na yid bde ba ni dga' ba tshad med pa yin la /
btang snyoms ni ma chags pa'i rang bzhin gyi dge ba'o / /
'o na de gnad sems kyi gnyen por ji ltar 'gyur zhe na /
de'i spang bya'i gnod sems ni chags pas drangs pa'i gnod sems yin pa'i phyir 'gyur ro / /
slob dpon ni 'dod chags dang gnod sems gnyis ka'i gnyen por 'gyur ba ni ma chags pa dang zhe sdang med pa gnyis ka'i rang bzhin yin na rung bas gnyis ka'i rang bzhin du bzhed do / /
de yang chos gcig la gnyis ka'i rang bzhin yin par ni mi gzung gi ma chags pa dang zhe sdang med pa so so la btang snyoms su brjod pa'o / /
de dag gi rnam pa ni go rim bzhin du kye ma sems can rnams bde ba dang ldan par gyur cig /
sdug bsngal las grol bar gyur cig snyam pa dang /
yid dga' ba dang ldan par gyur cig /
nye ring dang chags sdang med bar mnyam par bya'o bar mar gnas pa'i snyam du yid la byed cing de dag la snyoms par 'jug pa'o / /
gal te sems can rnams bde ba la sogs pa dang mi ldan pa la bde ba la sogs par yid la byed pa'i phyir phyin ci log yin la /
phyin ci log kyang mi dge ba yin ba'i phyir ji ltar dge bar 'gyur zhe na /
sdug bsngal la sogs pa la bde ba'o snyam du shes pa la sogs pa ni ma yin gyi /
'o na kyang sdug bsdal ba'i sems can 'di dag bde bar gyur cig ces mos pa yid 'khyed pa'i phyir dge ba yin no / /
de lta na'ang sems can thams cad bde ba dang ldan pa mi srid pa'i phyir phyin ci log par mos pa yin no zhe na /
de lta mod kyi bsam pa bzang ba'i phyir dang /
gnod sems la sogs pa mi dge ba'i gnyen po byed pa'i phyir dang /
gcig tu sems can la phan par zhugs pa'i phyir dge ba yin te /
rin po che'i phreng ba las /
gzhan la gcig tu phan pa bde / /
mi phan phyir na cig shos min zhes gsungs pa bzhin no / /
gal te sems can thams cad bde bar gyur cig snyam pa la sogs pa ni mos pa'am 'dun pa'i rang bzhin yin pa'i phyir dang /
byams pa la sogs pa'ang zhe sdang med pa la sogs pa sems las byung ba gzhan la 'dod pa'i phyir ji ltar de dag gi rnam par 'gyur zhe na /
bden mod kyi sems can thams cad bde ba dang ldan par gyur cig ces 'dun pa dang mtshungs par ldan pa'i zhe sdang med pa la 'dod pa'i phyir skyon med do / /
tshad med pa 'di dag gi spyod yul te dmigs pa ni /
'dod pa'i khams kyi sems can rnams yin te /
'dod pa'i sems can la dmigs pa'i gnod sems la sogs pa'i gnyen po yin pa'i phyir ro / /
mdo las /
de byams pa dang ldan pa'i sems kho na med pa /
'gran zla med pa /
gnod pa med pa /
yangs pa /
rgya chen por gyur pa /
tshad med pa /
shin du bsgoms pa /
phyogs gcig tu mos te khyab par byas nas rdzogs par byas te gnas so zhes bya ba la sogs pa gsungs pa'i don ni byams pa dang mtshungs ldan gyi sems ni byams pa dang ldan pa'i sems yin la| de nyid rim pa ltar nye ba'i nyon mongs pa kho na 'dzin dang /
phrag dog dang /
zhe sdang gi gnyen po yin pas kho na med pa la sogs pa gsum dang /
de nyid kyi 'bras bu che bas yangs pa dang /
sa gzugs na spyod pa yin pas rgya chen por gyur pa dang /
sems can tshad med pa la dmigs pas tshad med pa dang /
mi mthun phyogs spangs pas shin tu bsgoms pa'o / /
de ltar na kho na med pa la sogs pa tshigs gsum dag gcig dang /
gcig dang /
gcig dang /
gcig gis rim pa ltar mi mthun phyogs kyi gnyen po byed pa dang /
'bras bu dang /
sa dang /
dmigs pa dang /
rnam par dag pa'i phan yon gyi sgo nas byams pa de @# / /
bstan pa yin no / /
phyogs gcig tu zhes pa ni gnas phyogs kyis mtshon nas gnas pa po phyogs can gyi sems can ston pa'o / /
mos pa yid la byed pa yin pas mos te'o / /
sems can thams cad la cig car mos par byed pas khyab par byas nas so / /
dngos gzhi'i snyoms 'jug thob pas na rdzogs par byas te'o / /
dus yun ring bor rjes su 'jug pas na gnas so zhes gsungs so zhes rnam bshad rigs ba las bshad do / /
de dag gi sa ni dga' ba tshad med pa ni yid bde yin pas bsam gtan snga ma gnyis na yod la /
tshad med pa gzhan gsum ni mnyam gzhag kho na yin pas mi lcogs med kyang gsal bas dngos gzhi dang 'dra bas bsam gtan gyi sa drug na yod par kha cig 'dod cing /
kha cig dngos gzhi kho na yin pas bsam gtan khyad par can dang dngos gzhi bzhi ste lnga na yod par 'dod la /
kha cig mnyam par ma bzhag pa dang sbyor ba'ang smos te /
'dod pa dang bsam gtan gyi nyer bsdogs bzhi dang dngos gzhi lnga ste bcu na yod par 'dod do / /
'o na gnod sems la sogs gnyen po'i phyir zhes gang bshad pa ci byams pa la sogs pas nyon mongs pa dngos su spong ngam zhe na /
mtshad med bzhi po de yis gnod sems la sogs pa dngos su mi spong ste /
bsam gtan dag pa pa dngos gzhi'i sa pa yin la /
dag pa ba'i dngos gzhis ni nyon mongs pa mi spong ngo zhes bshad zin pa'i phyir dang /
de kho na nyid yid la byed pas nyon mongs spong ba yin pa la 'di dag mos pa yid la byed pa yin pa'i phyir dang /
chos thams cad kyi spyi'i mtshan nyid yid la byed pas nyon mongs spong pa yin pa la 'di dag sems can la dmigs pas nyi tshe ba yin pa'i phyir te /
rnam 'grel las kyang /
byams sogs spong lam min pa'i phyir dang /
rmongs dang 'gal med phyir / /
nyes pa shin tu tshar gcod min zhes bshad do / /
'on kyang de dag gi sbyor bas gnod sems la sogs pa rnam par gnon pa'i phyir dang /
dngos gzhis spangs pa thag sring bar byed pa'i phyir gnod sems la sogs pa'i gnyen por bshad do / /
nyon mongs pa spong ba ni gal te 'jig rten pa'i lam gyis spong na ni nyer bsdogs kyis spong ba yin la /
'on te mgo mnan pa de dag /
'jig rten las 'das pa'i lam gyis spong na ni bden pa rtogs pa'i spong lam gyis dngos su rtsa ba nas /
spong ba yin pa'i phyir ro / /
'on kyang byams sogs gsum 'dod pa dang nyer bsdogs na yod par 'dod pa ltar na ni sbyor ba dang dmigs rnam dang ngo bo dngos gzhi'i tshad med dang 'dra zhing /
de dag gi sbyor bas nyon mongs pa rnams rnam par mnan nas speng lam bar chad med ba'i lam 'dod chags dang bral te dngos gzhi thob nas dngos gzhis bsdus pa'i tshad med rnyed pa'i phyir gnod sems la sogs pa'i rkyen stobs ldan gyis kyang mi rdzi'o / /
rnams kyis dngos su spong ngo / /
'di sgom pa'i tshul ni sgom pa po nyon mongs pa chung na ji ltar rang nyid gyi rgyud la bde ba yod pa'am /
gzhan sangs rgyas dang byang chub sems dpa' dang 'phags pa dgra bcom pa la sogs pa'i rgyud la bde ba mnga' bar thos pa de bzhin du sems can thams cad kyang de lta bu'i bde ba dang ldan par gyur cig ces cig car mos par byed do / /
gal te nyon mongs pa'i 'jug pa shas che bas sems can thams cad la de ltar mos par mi nus na ni sems can la mdza' bo dang /
tha mal pa dang /
dgra bo'i phyogs gsum du dbye zhing /
mdza' bo'ang che 'bring chung ngu gsum du phye la /
dang por bskyed sla bas mja' bo che 'bring chung ngu gsum la rim gyis mos bar byed la /
gal te gsum gal byams pa mnyam por thob na de nas tha mal pa dang /
de nas dgra po'i phyogs la'ang chung 'bring chen po gsum du phye nas chung 'bring chen po gsum la rim gyis khyab par byed cing gal te dgra bo chen po la mdza' po chen po ltar bde bar mos pa mi ldog par gyur na /
de nas rim gyis khyim dang grong dang yul phyogs gcig gi sems can dang /
de nas rim gyis phyogs gcig nas 'jig rten thams cad kyi bar du byams pas rgyas shing khyab par byed do / /
de yang dge rtsa chad pa dang rang rgyal la'ang sngon gyi bsod nams dang de ma yin pa'i dbang gis rim pa ltar rang sangs rgyas gzugs bzang ngan la sogs pa dmigs pas sems can rnams la skyon yon gnyis ka yod kyang yon tan gyi cha nas bsams na byams pa myur du skye bas skyon ni bsam par mi bya ste /
'grel pa las /
gang zhig thams cad du yon tan 'dzin pa de ni byams pa myur du skyed par byed do / /
sngon gyi bsod nams dang bsod nams ma yin pa'i 'bras bu snang ba'i sgo nas dge ba'i rtsa ba kun du chad pa la'ang yon tan gzung @# / /
bar nus la /
rang sangs rgyas la'ang skyon gzung bar nus so zhes bshad pa'i phyir ro / /
de bzhin du sems can sdug bsngal rnam pa mang po'i chu bor bying zhing mngon par dga' ba dang mi ldan pa 'di rnams sdug bsngal las myur du thar pa dang /
mngon par dga' ba dang ldan par gyur na ci ma rung snyam du mos pas snying rje dang dga' ba la'ang sgom par byed la /
btang snyoms ni dang po tha mal pa'i phyogs la brtsams nas mthar dgra dang gnyen la mtshungs par lta ba yin no / /
tshad med pa bzhi po 'di dag ni dang po blo gsal bas mi dag gi nang du bskyed kyi gzhan du ni ma yin te /
de dag blo mi gsal bas bskyed par mi nus pa'i phyir ro / /
ci tshad med de dag gcig dang ldan pa de nges par thams cad dang ldan nam zhe na /
thams cad ni ma yin gyi 'on kyang dga' ba ma gtogs pa gsum ni gcig ldan na gzhan gnyis kyang ldan pas gcig yod na nges par gsum gsum dang ldan la /
dga' ba ni yid bde yin pas de ni bsam dang gzhan gyis 'doms pa la ltos pa'i phyir /
gtan gsum pa dang bzhi pa'i sa pa la mi ldan pa'i phyir ro / /
'di yang thob ba la bsams kyi mngon gyur ni rnam pa 'gal bas re re dang ldan pa yin no / /
yang mdo las /
nang gzugs su 'du shes pas phyi rol kyi gzugs rnams la lta ba 'di ni rnam par thar pa dang po'o / /
nang gzugs med par 'du shes pas phyi rol kyi gzugs rnams la lta ba 'di ni rnam par thar pa gnyis ba'o / /
sdug pa'i rnam par thar ba lus kyi mngon sum du byas te rdzogs par byas nas gnas pa 'di ni rnam par thar pa gsum ba'o zhes pa dang| de bzhin du gzugs med pa bzhi dang /
rnam pa thams cad du 'du shes med 'du shes med min skye mched las yang dag par 'das te /
'du shes dang tshor ba 'gog pa lus kyis mngon sum du byas te rdzogs par byas nas gnas pa 'di ni rnam bar thar pa brgyad pa'o zhes rnam par thar pa brgyad gsungs pa las rnam thar dang po gnyis ni rnam par sngos pa la sogs pa'i rnam par lta ba'i phyir mi sdug pa'i rang bzhin yin te /
'di'i ngo bo ma chags pa dang /
dmigs pa 'dod par gtogs pa'i gzugs kyi skye mched yin par ni mi sdug ma chags pa sogs su sngar mi sdug par bshad pa bzhin no / /
khyad par ni 'di yin te /
mi sdug pa ni sa bcu pa yin la /
rnam thar dang po gnyis ni bsam gtan gnyis pa yan chad na mig shes med pas kha dog gi 'dod chags med de /
gang yul la 'dod chags dang bral ba de ni yul can shes pa las kyang 'dod chags dang bral te sna lce'i rnam shes bzhin no / /
bsam gtan gnyis pa la sogs pa na'ang mig shes med bas kha dog gi 'dod chags dang bral ba yin no zhes TI kar bshad bas go rim bzhin du 'dod pa dang bsam gtan dang po'i sa pa'i kha dog gi 'dod chags kyi gnyen po yin pas bsam gtan snga ma bsam gtan phyi ma gsum na nang gi dbang po gzugs can la chags pa yod do / /
rnam thar 'di gsum bsam gtan gsum par ci'i phyir ma bzhag chen /
rang gi spang bya gnyis pa'i kha dog gi 'dod chags med pas mi sdug pa'i rnam thar med la /
gnyis kho na na yod do / /
de yang dngos gzhis bsdus pa'i dag pa ba dang /
mos pa yid la byed pa yin pas rnam par gnon pa tsam mam thag sring ba'i gnyen po yin gyi dngos su spong ba ni ma yin no / /
de la nang gzugs dang gzugs med par 'du shes pa ni gzugs las 'dod chags dang ma bral ba dang bral ba'am /
TI kar rang nyid kyi gzugs kyi 'du shes ma bshig pa dang bshig nas phyi rol kyi gzugs la lta ba yin par bshad pa'am /
yang na kun las btus kyi 'grel par gzugs med pa'i snyoms 'jug la brten nas ltab po bdag gnyid la gzugs gyis sems thob pa gang zhig /
gzugs su 'du shes mngon du byed pa dang gzugs kyi 'du shes spangs nas ming bzhi'i 'du shes mngon du byed pa la rim pa bzhin bshad do / /
gsum pa sdug pa'i rnam thar ni bsam gtan gyi ya mtha' bzhi pa na yod cing /
de yang ngo bo chags pa'i gnyen po yin pas gtso bo ma chags pa yin gyi sdug pa'i rnam pa can yin pas mi sdug pa ni ma yin no / /
des na gzugs yid du 'ong ba sprul nas sdug par lta zhing de nyid ting nge 'dzin gyi lus kyis mngon sum du byed pas na ming de skad ces bya'o / /
sngam gnyis te gsum po /
de dag 'khor dang bcas na ni rjes 'brang gi gzugs yod pas phung po lnga'i rang bzhin yin no / /
bde bas g.yo bar byas pas bde bas rgyab kyis phyogs pa mi srid pas sdug pa'i rnam thar yang med pa'i phyir ro / /
'o na gsum pa'i kha dog la chags pa med pas bzhi par yang de ji ltar yod ce na /
de @# / /
na de skyed pa'i /
dgos pa ni mi sdug pa bsgoms pas yid zhum pa rab tu dga' bas ga zengs bstod pa dang /
sdug pa sprul ba la chags pa skyen rnam thar dang po gnyis ma grub pa yin la mi skyen grub pa yin pas de brtag pa'i yang phyir ro / /
bsam gtan dang po gsum du sdug pa'i rnam thar mi ston pa nis de dag na dga' ba dang bde ba yod pas sdug par yid la byas na yul de la dga' ba dang sred na ma chags par mi 'grub pa'i phyir ram /
skyon dang bcas pa'i bsam gtan yin pas de mi 'grub pa'i phyir ro snyam du bsams so / /
gzugs med pa'i mnyam gzhag dge ba dag pa ba dang zag med rnams kho na rnam thar yin gyi nyon mongs can dang mnyam par ma bzhag pa 'chi ba'i srid pa'i sems lta bu'ang ma yin no / /
'di dge ba kho na yin pas so / /
kha cig gzugs med de dag na rnam smin skyes kyi sems dang rnal 'byor pa rnams rgyu mtshan gnyis kyis rnam thar dang zil gnon la sogs pa bskyed de /
nyon mongs thag sring pa'i phyir dang /
snyoms 'jug la dbang 'byor bar bya ba'i phyir ro / /
de la dbang nas sa la sogs pa gser la sogs par bsgyur ba dang /
dngos po brtan pa dus 'di srid du gnas par gyur cig ces mos pa ltar 'grub bas byin gyis rlob pa dang /
tshe gtong 'jog dang /
rdul phran du ri rab 'jug pa la sogs pa byed la /
gnyis kas kyang nyon mongs med dang smon nas shes dang yang dag rig bzhi la sogs dang 'phags pa'i rdzu 'phrul 'grub par byed do / /
sems byung rnams la bsams nas 'chi ba'i sems las gzhan pa'i mnyam par ma bzhag pa'i sems kyang yod par 'dod do / /
phyogs snga ma ltar na ni gzugs med mnyam par ma bzhag pa ni 'chi ba'i srid pa'i gnas skabs kyi sems dang sems byung kho na yin par 'dod do / /
gzugs med kyi dngos gzhir ma zad nyer bsdogs kyi rnam grol gyi lam gyis kyang rnam thar gyi ming thob kyi bar chad med pa'i lam gyis ni rnam thar gyi ming mi 'thob ste /
rnam thar ni 'og sa la rgyab kyis phyogs pa yin na de ni sa 'og ma la dmigs pa'i phyir ro / /
de yang dang po gnyis kha dog gi 'dod chags la dang /
gsum pa ni mi sdug pa la dang /
gzugs med ni dmigs pa 'og ma dag la rgyab kyis phyogs pa'i phyir ro / /
rnam thar brgyad pa 'gog pa'i rnam thar ni gnas gnyis par bshad pa'i 'gog pa'i snyoms par 'jug pa'o / /
'di dag la ci'i phyir rnam par thar pa zhes bya zhe na /
dang po gnyis dang gsum pa dang gzugs med rnams dang 'gog pa rnams ni go rim bzhin du kha dog gi 'dod chags dang /
zhum zhing chags pa dang /
gzugs kyi 'du shes dang /
'du shes dang tshor ba'am /
'du byed thams cad la rgyab kyis phyogs pa'i phyir ro / /
gzhan dag na re 'gog pa ni snyoms 'jug gi sgrib pa las rnam par thar pa'i phyir rnam par thar pa zhes bya'o zhes zer ro / /
de la snyoms 'jug gi sgrib pa ni sgrib pa gang zhig yod na sems las su mi rung bas khams gsum pa'i 'dod chags dang bral ba dag gis kyang bsam gtan dang po'i dngos gzhi'ang skyed par mi byed pa de yin no zhes TI ka byed dag 'chad do / /
'gog pa de la 'jug pa'i sems ni khams gsum na shin tu phra ba srid rtse yin la de nyid kyang 'gog pa la dmigs nas /
ches phra bar byas pa'i 'jug thogs su snyoms par 'jug ste sems rgyun gcod dgos pa'i phyir ro / /
ldang ba na ni 'phen pa ji lta ba bzhin du srid rtse rang gi sa pa'i dag pa ba dang 'og ma ci yang med pa'i skye mched kyi sa pa'i 'phags pa zag pa med pa'i sems kyis 'gog pa de las ldang bar 'gyur te /
de ltar na 'gog pa'i snyoms 'jug dang de la snyoms bar 'jug sems ni srid rtse ba yin pas zag bcas kho na yin la /
ldang sems ni zag bcas zag med gnyis ka yin no / /
rnam thar 'di dag las dang po gsum las snga ma gnyis ni 'dod par gtogs pa'i snang ba gzugs kyi skye mched yid du mi 'ong ba dang gsum pa ni yid du 'ong ba'i yul can yin no / /
gal te 'di dag ting nge 'dzin la brten nas sprul pa ma yin nam zhe na /
yin mod kyi 'dod par gtogs pa sprul pa yin no / /
gang dag gzugs can min pa'i rnam thar bzhi po de dag gi spyod yul te dmigs pa ni sa gong ma pa dang rang gi sa pa'i sdug bsngal dang /
sogs pas bsdus pa kun 'byung dang 'gog pa dang /
rjes su shes pa'i phyogs dang mthun pa'i lam gyi bden pas gong ma dang 'og ma dang rang gi sa pa'i thams cad dang /
rtsa bar ma smos kyang gzugs med kyi rnam thar de dag mtshan ma med pa mtshan ma med pa'i ting nge 'dzin yin pa de dag mi 'di ni nyer bsdogs gong ma bdun ma gtogs pa sa bcu par bshad /
slob pa'i mtshan ma med pa'i ting nge 'dzin gyi so sor ma brtags pas 'gog pa la dmigs ba'i @# / /
phyir so sor ma brtags pas 'gog pa'ang yin la /
nam mkha' mtha' yas skye mched kyi dmigs pa ni 'dus ma byas nam mkha' yin no / /
bsam gtan gsum par rnam thar ma bzhag pa ni bsam gtan gnyis pa'i sa pa'i kha dog gi 'dod chags med pa'i phyir dang /
bde ba mchog tu gyur pa'i snying pos bskyod pas g.yo ba'i phyir ro / /
de ltar na bsam gtan gsum pa na'ang kha dog gi 'dod chags med pas bsam gtan bzhi par sdug pa'i rnam thar ci'i phyir skyed ce na /
de ni mi sdug pas rgyud zhum pa rab tu dga' bar bya ba dang brtag pa'i phyir ro zhes bshad zin to / /
gzugs med dang po gsum ni zag bcas zag med gnyis ka yin te /
de dag mnyam gzhag dge ba yin pas de la gnyis ka yod pa'i phyir dang /
bden pa la dmigs par bshad pa'i phyir ro / /
'o na rnam thar dang zil gnon la sogs pa 'di dag la dgos pa ci'i phyir snyoms par 'jug ce na /
thag sring gi gnyen po yin pas nyon mongs pa thag sring pa dang /
snyoms 'jug la dbang thob par bya ba gnyis kyi phyir te /
nyon mongs pa thag ma bsrings shing snyoms 'jug la dbang ma thob na nyon mongs pa med pa la sogs pa'i yon tan dang /
gang gi sa la sogs pa gser la sogs par yod pa'i dngos po bsgyur ba dang /
de nyid dus ring por gnas par byin gyis rlob pa dang /
sku tshe gtong 'jog dang /
ri rab rdul phran du 'jug par byed pa la sogs pa 'phags pa'i rdzu 'phrul mi 'grub pas de dag mngon par sgrub par bya ba'i ched du'o / /
yang ci'i phyir rnam thar gsum pa dang brgyad pa kho na la lus kyis mngon sum du byas te rdzogs par byas nas gnas zhes bshad la /
gzhan dag la ni ma yin zhe na /
go rim bzhin du rnam thar dang po gnyis dang gzugs med dang po gsum pos gzugs can dang gzugs med kyi rnam thar gyi sgrib pa mtha' dag spangs pas gtso bo yin pa'i phyir dang /
gzugs dang gzugs med pa'i khams dang sa'i mtha' na gnas pa'i phyir ro zhes 'grel par 'byung mod kyi /
'o na kyang de gnyis rim pa ltar gzugs dang gzugs med kyi sa pa'i rnam thar rdzogs par mngon du byas pa yin pas de skad bstan to zhes gzung ngo / /
yang na 'phags pa rnams de gnyis la lan mang du gnas pas na de skad ces gsungs so zhes kun las btus kyi 'grel par bshad do / /
yang brgyad las 'phros pa'i mdo las /
nang gzugs su 'du shes las phyi rol gyi gzugs chung ngu kha dog bzang po dang kha dog ngan pa rnams la lta zhing gzugs de dag zil gyis mnan nas shes pa zil gyis mnan nas mthong ste de lta bur 'du shes par gyur pa 'di ni zil gyis gnon pa'i skye mched dang po'o / /
de bzhin du nang gzugs su bdu shes pas phyi rol kyi gzugs chen po kha dog bzang po dang kha dog ngan pa rnams la lta zhing zhes bya ba nas rgyas par 'di ni zil gyis gnon pa'i skye mched gnyis pa'o zhes bya ba'i bar dang /
de bzhin du nang gzugs med par 'du shes pas phyi rol kyi gzugs chung ba dang che ba la lta ba gnyis te bzhi dang /
nang gzugs med par 'du shes pas phyi rol kyi gzugs sngon po /
kha dog sngon po lta bur ston pa /
'od sngon po 'byung ba dper na zar ma'i me tog gam /
yul ba na ra se'i ras phun sum tshogs pa sngon po /
kha dog sngon po /
sngon po lta bur ston pa /
'od sngon po 'byung ba rnams la lta zhing gzugs de dag zil gyis mnan nas shes zil gyis mnan nas mthong ste /
de lta bur 'du shes par gyur pa 'di ni zil gyis gnon pa'i skye mched lnga pa'o zhes pa dang /
de bzhin du ser po dang dmar po dang dkar po rnams la de ltar lta ba bzhi ste zil gyis gnon pa'i skye mched brgyad gsungs pa'i nang gzugs su 'du shes pa dang de med par 'du shes pa ni rnam thar gyi dang mtshungs la /
chung ngu dang chen po ni sems can dang snod kyi gzugs sam /
phra rags so / /
kha dog bzang ngan ni yid du 'ong mi 'ong ngam /
yang na lha dang mi'i gzugs so / /
zil gyis mnan nas zhes bya ba ni dbang bsgyur nas so / /
shes pa ni zhi gnas dang mthong ba ni lhag mthong yin no zhes 'phags pa thogs med kyis bshad la /
kha dog bzhi'i dpe don gnyis ka'i skabs su re re zhing sngon po la sogs pa tshig bzhi bzhi smos pa ni go rim bzhin du mdor bstan pa dang lhan skyes dang /
bcos ma dang /
lhan skyes dang bcos ma gnyis ka'i thun mong gi kha dog yin la zar ma dang dong ga dang ban du ji ba ka'i me tog dang skar ma pa ba sangs dang ras ni rim pa ltar lhan skyes dang bcos ma'i dpe'o / /
de lta bur 'du shes par gyur pa ni zil gyis non nam ma non kyang rung ste de la mngon @# / /
pa'i nga rgyal gyi 'du shes med pa'o / /
slob dpon gang spel ni shes pa ni dang po shes pa tsam ste bar chad med pa'i lam mo / /
mthong ba ni de'i rgyu mtshan can gyi rnal 'byor rdzogs pa ste rnam grol gyi lam mo zhes 'chad do / /
de dag kyang dang po bzhi ni kha dog dang dbyibs gnyis ka la chags sdang skye ba'i gnyen po dang /
lhag ma bzhi ni gzhan gyi kha dog la chags pa dang yid rnam par zhum pa'i gnyen po yin no / /
de ltar brgyad po de dag las zil gnon dang po gnyis kyi ngo bo dang /
sa dang /
gang gi gnyen po yin pa dang /
dmigs pa ni ji ltar rnam thar dang po gzugs can gzugs la lta ba de bzhin du shes par bya'o / /
de bzhin du zil gnon gsum pa dang bzhi pa gnyis kyi ngo bo dang /
sa dang /
gang gi gnyen po yin pa dang /
dmigs pa ni rnam thar gnyis pa gzugs med gzugs la lta ba ji lta ba bzhin no / /
gzhan kha dog gi zil gnon bzhi'i sa dang ngo bo la sogs pa'ang rnam thar gsum pa sdug pa'i rnam par thar pa ji lta ba bzhin du shes par bya'o / /
rnam thar zil gnon gyi khyad par ni rnam thar gyis ni dmigs pa la rgyab kyis phyogs pa tsam du zad kyi zil gyis mi non la /
zil gnon gyis ni ji ltar 'dod pa bzhin du skad cig la sngon po la sogs pa'am /
rnam par sngos pa la sogs pa yid du mi 'ong bar mos pa'i phyir dang /
kun nas nyon mongs pa'i dngos po sdug par dmigs kyang nyon mongs pa mi skye bar dmigs pa zil gyis gnon pa'i phyir ro / /
gzugs med la zil gnon ma bshad pa ni gzugs zil gyis non na de yang non pa'i phyir ma bshad do / /
'phags pa rnams ni gzugs kyi de bzhin nyid dang mtshan ma yid la byed pas zil gyis non par byed la /
byis pa rnams ni sdug pa dang mi sdug pa phan tshun ltos pa dang /
phan tshun gcig la gcig rjes su 'brel ba dang des na gzugs thams cad phan tshun bsres te sdug par ro gcig pa'i 'du shes kyis mos par byas nas zil gyis gnon par byed do zhes 'phags pa thogs med 'chad la /
slob dpon gang spel ni kha cig kha dog bzang ngan la chags sdang med par dmigs pa zil gyis gnon par byed do zhes zer la /
kha cig na re de lta na zil gyis gnon pa'i skye mched 'di dag zhe sdang med pa'i rang bzhin du'ang 'gyur nam chags pa'i rang bzhin can du bshad pa'i phyir bzang ngan gnyis ka zil gyis mnan nas mi sdug par ro gcig tu mthong ba yin no zhes zer ro zhes sngon gyi slob dpon rnams kyi lugs ston par byed do / /
yang bcu las 'phros pa'i mdo las /
zad par sa dang chu dang med dang rlung dang sngon po dang ser po dang dmar po dang dkar po dang nam mkha' dang rnam par shes pa ste bar chad med par zad par sa la sogs par rgyas par khyab par byed pa'i zad par gyi skye mched bcu'o zhes bshad pa'i dang po brgyad ni chags pa'i gnyen po ma chags pa'i rang bzhin yin la /
sa ni bsam gtan gyi ya mtha' bzhi kho na na yod de /
zil gnon phyi ma bzhi'i sbyor ba las byung bas so / /
dang po brgyad kyi spyod yul te dmigs pa ni 'jig rten gyi ni tha snyad du /
kha dog dbyibs la sa zhes brjod / /
chu me yang ngo rlung tshogs khams / /
nyid yin de dang 'dra ba'ang yin zhes 'byung bas 'dod pa na de yang sngo sogs bzhi ni zil gnon phyi ma bzhi'i 'bras bu yin pas so / /
spyod pa'i gzugs kyi skye mched yin la /
gang dag rlung gzugs kyi skye mched yin 'byung bzhi yang kha dog dang dbyibs la 'dod ba'ang yod de /
par mi 'dod ba de dag na re zad par rlung gi dmigs pa ni reg bya'i skye mched yin no zhes zer ro / /
zad par nam mkha' dang rnam shes gnyis ni gzugs med dang po gnyis dag pa ba'i rang bzhin yin la /
de gnyis kyi spyod yul ni rang gi sa pa'i phung po bzhi yin no / /
zag med ni yul thams cad du rgyas par byed mi nus pas 'di dag gi dmigs pa yin no / /
skye mched gzhan la zad par du mi 'jog pa ni mig sogs bdun gyis snod kyi 'jig rten la de'i rigs med pas /
ma khyab cing dri ros gzugs khams su ma khyab la sgra la rgyun med pas zag par du mi bzhag go zhes pa las 'byung la /
ci yang med pa dang srid rtse gnyis zad par du mi bzhag pa ni dmigs par mi gsal ba dang spro bsdu dang mi mthun pa'i phyir ro / /
bsdu ba las nam mkha' dang rnam shes mtha' yas kyis zad par mtha' yas shing tshad med pa grub pas de dag las bogs 'byung du med pa'i phyir ro zhes bshad pa'am /
kha cig na re de gnyis zad par gyi 'bras bu yin pas zad par du mi bzhag go zhes zer ro / /
rnam thar la sogs pa gsum gyi khyad par ni yon tan rnams rim gyis 'jog pas dang por dmigs pa la rgyab kyis phyogs /
de nas zil gyis gnon /
@# / /
de nas khyab par byed pas snga ma snga ma rdzogs shing dag pa las phyi ma phyi ma 'byung bas gong nas gong du khyad par du 'phags pa'i phyir chung ngu dang 'bring dang chen po dang /
rgyu dang rgyu 'bras gnyis ka dang 'bras bu kho na'o zhas 'grel pa dang TI kar bshad do / /
de dag las 'gog pa'i rnam thar las gzhan rnams ni so so skye bo dang yang thun mong ba yin la /
'gog pa'i snyoms 'jug ni 'phags pa kho na la yod pa yin na zhes kyang gnas gnyis par bshad zin la /
thams cad kyang thag sring gi gnyen po yin no / /
gnyis pa khyad par gyi chos bshad pa ni rnam thar la sogs pa 'di dag ji ltar 'thob ce na /
nyi shu rtsa drug las 'gog pa'i rnam thar gyis thob pa dang rten la sogs pa ni gnas gnyis par bshad zin la lhag ma nyi shu rtsa lnga po rnams ni sngar 'dris pa yin na 'dod chags dang bral ba tsam dang ma 'dris pa rnams ni sbyor ba 'bad rtsol gyis 'thob ste /
goms pa dang ma goms pa'i mthu las byung pa'i phyir ro / /
yang gzugs med ces bya ba'i rnam thar bzhi dang zad par gnyis ni khams gsum gyi rten can yin la /
de dag gi lhag ma bcu dgu po rnams ni mi las skye 'bris pa ni dang po nas srid rtse'i bar sngar thob ba btang ba dag go /
bas mi'i rtan can kho na yin te /
lha la sogs pa'i 'gro ba gzhan lung med pa'i phyir dang /
'di dag ni lung gi stobs kyis bskyed par bya ba yin pa'i phyir ro / /
'o na lung med pas bsam gtan rnam thar dang po gsum zil gnon brgyad zad par brgyad de /
gzugs med dag khams gong ma gnyis su ji ltar skye zhe na /
bsam gtan gzugs med kyi snyoms 'jug ni spyir lung dang rgyu dang /
las dang /
chos nyid kyi stobs dang bzhi las skye ba las khams gong ma gnyis po dag tu ni lung med kyang gzugs med pa'i snyoms 'jug rgyu dang las kyi stobs gnyis kyis skye'o / /
de la gzugs rang rang gi gong ma gong ma /
su rgya'i stobs kyis skye ba ni sngon mi'i rten la gzugs med kyi snyoms 'jug goms par byas pa las nyams pa dag gzugs khams su skyes te /
der sngon goms pa'i skal mnyam gyi rgyu stobs dang ldan ba nye pas gzugs med kyi ting nge 'dzin skye la /
las kyi stobs kyis skye ba ni sngon mi'i rten la gzugs med kyi snyoms 'jug thob nas nyams pa de nyid lan grangs gzhan la myong 'gyur gyi las su gyur pa'i stobs kyis gzugs khams su skyes pa na'ang gzugs med kyi ting 'dzin thob nas yang gzugs med par skye ste /
'og ma 'i sa las 'dod chags dang ma bral bar gong mar mi skye ba'i phyir ro / /
ji ltar gzugs med gzugs su skye ba ltar gzugs med gzugs med nyid du skye ba'ang rgyu dang las kyi stobs gnyis las skye ste /
de la rgyu'i stobs kyis skye ba ni gong ma'i nyer bsdogs sgom par byed pa la yin la /
las kyis stobs kyis skye ba ni skye bas thob pa'i gzugs med do / /
gzugs kyi khams su bsam gtan rnams ni rgyu dang las kyi stobs de dag dang chos nyid kyi stobs kyis kyang skye'o / /
de la chos nyid kyis skye ba ni 'jig rten 'jig pa'i tshe bsam gtan 'og ma'i sems can la dge ba'i chos rnams kyis 'jug pa shas che bas bsam gtan gong ma'i sems ngang gis skye ba bzhin te /
bsam gtan gyi gdams ngag ston pa'i lung la ma ltos par sngon bsam gtan goms pa'i bag chags kyis skye ba la chos nyid kyis skye ba zhes brjod do / /
bye brag tu smra ba bag chags kyi rnam gzhag mi 'dod pas sngon bsam gtan goms pa'i skal mnyam gyi rgyu las 'byung ba la 'dod do / /
'dod pa'i khams su ni lha la rgyu gsum po de dag dang /
mi la de dag gi steng du yid la byed pa bdun dang sems gnas pa'i thabs dgu la sogs pa lung gi stobs las kyang skye'o / /
'di yng legs par dpyad na las kyi stobs kyis skye ba de gal te las kyi rnam smin gyi 'bras bur 'dod na ni 'dod khams su bsam gtan gzugs med dang /
gzugs su gzugs med kyi sems las kyi stobs kyis mi skye bar 'gyur te /
de dag ni gzugs dang gzugs med kho nar rnam par smin pa'i phyir ro / /
'on te las kyi rgyu mthun gyi 'bras bur 'dod na ni de'i rgyu dang chos nyid kyis skye ba'ang yin pas rnam pa gsum gyi dbye ba mi 'thad par 'gyur mod kyi 'on kyang gtso che chung gi bye brag la dgongs nas 'di'i rnam dbye mdzad do / /
'jig rten 'jig pa na de'i rkyen gyis bsam gtan bzhi pa la gzugs med kyi ting nge 'dzin mi skye bas gzugs med la chos nyid kyi stobs kyis skye ba ma bshad la /
rang sa'i ting nge 'dzin skye @# / /
ba ni chos nyid ma yin pas 'jig rten 'jig pa na lung med par 'og sa'i rten la gong sa'i ting nge 'dzin skye ba kho na la 'dir chos nyid ces bya'o / /
las dang chos nyid la'ang rgyu yod mod kyi de dag gtso che bas de skad bstan to / /
spyi'i don gsum pa bshad pa yongs su rdzogs pa'i bya ba la bstan pa dang de 'dzin pa bshad pa dang /
bdag nyid kyis bstan pa bzung ba la skyon dor ba dang /
gzhan bstan pa 'dzin pa rnams la bag yod par gdams pa gsum las dang po ni ston pa sangs rgyas bcom ldan 'das kyi bstan pa dam pa'i chos ni rnam pa gnyis te /
lung gi chos dang /
mngon par rtogs pa'i chos kyi bdag nyid do / /
de la lung gi chos ni mdo sde dang 'dul ba dang mngon pa'i sde snod gsum yin te /
rim pa ltar dang pos ni bslab pa gsum dang /
gnyis pas ni tshul khrims dang ldan na 'gyod pa med pa la sogs pa'i rim gyis ting nge 'dzin 'thob pa'i phyir sems kyi bslab pa dang tshul khrims kyi bslab pa dang /
gsum pas ni don phyin ci ma log par rab tu 'byed pas shes rab kyi bslab pa sgrub pa'i phyir dang /
blang dor gyi gnas la the tshom za ba dang /
spyod pa mtha' gnyis la sbyor ba dang /
lta ba mchog tu 'dzin pa'i gnyen po byed pa'i phyir dang /
blang dor gyi gnas ston pa dang /
de blang dor gyis sgrub pa dang| 'bel gtam la mkhas par byed pa'i phyir ro / /
de skad du yang mdo sde'i rgyan las /
sde snod dag ni gsum mam gnyis kyang rung / /
bsdus pa'i phyir de'i rgyu ni dgus 'dod do zhes bshad do / /
sde snod gsum po de dag la thos pa dang bsam pa dang zhi gnas dang lhag mthong gi sgom pa byas pas rim pa ltar sems la bag chags 'jog pa dang /
rtogs par byed pa dang /
sems zhi bar byed pa dang /
rab tu rtogs pa'i sgo nas spang bya las rnam par grol par byed de de nyid las /
de ni bag chags rtogs dang zhi ba dang / /
rab tu rtogs pas rnam par grol bar byed ces 'byung ngo / /
lung gi chos kyi ngo bo dang tshad la sogs pa ni gnas gnyis par bshad zin to / /
mngon par rtogs pa'i chos ni byang chub kyi phyogs dang mthun pa'i chos sum cu rtsa bdun dang 'bras bu rnam grol gyi lam zad pa dang bcas pa ste de dag kyang gnas drug par bshad zin to / /
de ltar na bstan pa dam pa'i chos ni lung dang /
sgrub pa dang /
'bras bu'i chos gsum du'ang 'gyur ro / /
'o na chos de dag 'dzin pa gang zhe na /
de la lung gi chos de 'dzin par byed pa ni lung bzhin du shes nas nyon mongs pa can ma yin pa'i bsam bas gzhan la smra bar byed pa yin pa'i phyir sde snod 'dzin pa dang /
lung gi chos 'dzin pa dang /
bstan pa 'dzin pa zhes kyang bya'o / /
rtogs pa'i chos de 'dzin par byed pa ni byang chub kyi phyogs dang mthun pa'i chos rang gi rgyud la sgrub cing nyams su len par byed pa yin pa'i phyir bslab ba gsum la slob pa de dag ni ston pa'i bstan pa dam pa'i chos 'dzin pa yin no / /
de gnyis las gzhan pa ni dam pa'i chos 'dzin pa ma yin pas na kho na'i sgra smos so / /
de'i phyir skyes bu dam pa kha cig ni lung gi chos gtsor 'dzin par byed la /
skyes bu dam pa kha cig ni mngon bar rtogs pa'i chos 'dzin par byed do / /
skyes bu dam pa kha cig ni gnyis ka'ang 'bad pas 'dzin par byed de /
des na de dag ji srid du gnas pa de srid du bstan pa dam pa'i chos gnas par rig par bya'o / /
'o na shAkya'i rgyal po'i bstan pa dus ji srid du gnas she na /
'grel pa las /
de dag kyang lo stong du gnas so zhes bshad do / /
gzhan dag na re rtogs pa ni de lta bu yin gyi lung ni yun ring du gnas so zhes zer ro zhes 'byung ba la /
TIka byed dag yun ring du gnas pa ni lo stong gi 'og tu'ang gnas so zhes bya ba ste phyogs 'di nyid rigs par blta'o / /
zhes 'chad do / /
de yang bskal pa bzang po'i mdo las ni lugs snga ma dang mthun par de bzhin gshegs pa shAkya thub pa'i dam pa'i chos ni lo lnga brgya'i bar du gnas so / /
lo lnga brgya'i bar du ni dam pa'i chos ltar snang ngo / /
zhes lo stong gnas par gsungs pa /
lung phran tshegs las kyang lo stong kho na gnas par gsungs so / /
gang dag lung phran tshegs las bstan pa lo bdun stong du gnas pa las skye dgu'i bdag mo la sogs pa bud med rab tu byung bas nyis stong 'gribs nas lo lnga stong gnas par gsungs so zhes 'chad pa de dag gis ni lung phran tshegs ma mthong bar zad de /
phran tshegs kyi skye dgu'i bdag mo go'u tam la sogs pa la bla ma'i chos brgyad gsungs pa'i skabs dang /
'phags pa kun dga' bo mya ngan las 'da' bar bzhed nas sha @# / /
na'i gos can la bstan pa gtod pa'i skabs dang /
'phags pa nyi ma'i gung pas ri spos kyi ngad ldang gi klu btul ba'i skabs la sogs ba rnams las bstan pa lo stong kho na gnas par gsungs kyi lo nyis stong 'grib pa dang lnga stong gnas par gsungs pa med pa'i phyir ro / /
'bum TIka las ni lugs phyi ma dang mthun par lnga stong la phyed phyed du byas nas lnga brgya pa phrag bcu las dang po la dgra bcom pa dang /
gnyis pa la phyir mi 'ong ba dang /
gsum pa la rgyun zhugs mang du 'byung bas 'bras bu'i dus kyi le'u gsum dang /
bzhi pa la shes rab kyi bslab pa dang /
lnga pa la sems kyi bslab pa dang /
drug pa la tshul khrims kyi bslab pa la gnas pa mang du 'byung bas sgrub pa'i dus kyi le'u gsum dang /
bdun pa la mngon pa dang /
brgyad pa la mdo sde dang /
dgu pa la 'dul ba 'dzin pa mang du 'byung bas lung gi dus kyi le'u gsum dang /
bcu pa ni rtags tsam 'dzin pa'i dus kyi le'u zhes bya ste /
de nyid la lnga brgya pa tha ma zhes bya'o zhes bshad do / /
de nas dam pa'i chos nub par 'gyur te /
de'i dus na 'dzam bu'i gling pa'i mi'i tshe tshad lnga bcu pa yin la /
da ltar ni tshe tshad drug cu pa dang mngon pa'i dus yin par mkhas pa dag gsung ngo / /
zla ba'i de dag tu gtso che bas de skad bshad kyi thams cad la thams cad med pa ma yin gsungs so / /
snying pos zhus pa'i mdo las ni lo nyis stong gnas par gsungs so / /
gnyis pa ni bdag gis mngon pa'i chos 'di phal cher ni kha che bye brag tu smra ba'i tshul grub pa dang mthun par bshad la /
cung zad ni mdo sde pa dang nyi 'og bye brag tu smra ba'i 'dod pa'i tshul yang bshad pa'i phyir phal cher zhes smos so / /
de ltar bshad pa la gzhung 'dir tshig dang don gyi cha la nyes par mkhas pa rnams kyis zin te mkhyen pa gang yin pa de ni rtsom pa po bdag gis nyes pa yin pas mkhas pa rnams kyis bzod par mdzod cig ces pa'o / /
gal te kha che bye brag tu smra ba'i slob dpon mkhas pa rnams gcig nas gcig tu brgyud pa'i lung bzhin bshad pas na nyes pa med de snyam na /
lung dang rtogs pa'i dam pa'i chos kyi tshul te mtshan nyid brjod pa la ni thub pa sangs rgyas bcom ldan 'das dang /
de'i sras sha ri'i bu la sogs pa rnams kho na tshad ma yin gyi gzhan la ni 'khrul ba srid pa'i phyir ro / /
gsum pa ni slob ma rnams la rnam grol gyi lam dang lam yin pa'i rnam dbye ston pas na ston pa 'jig rten pa rnams kyi mig lta bur gyur ba'i sangs rgyas bcom ldan 'das ni zum ste mya ngan las 'das par gyur cing /
sangs rgyas las gzhan chos kyi dbang por gyur pa 'phags pa 'od srung la sogs pa 'phags pa'i skye bo rnams kyang phal cher mya ngan las 'das te zad par gyur pa na thub pa'i bstan pa 'di tshig dang don gyi sgo nas dkrugs so zhes sbyar ro / /
gang gis dkrugs she na /
bden pa ma mthong zhing ma rig pa'i mun pas bsgribs bas chos rnams kyi de kho na nyid kyang ma mthong la /
ston pa'i lung la mi rten zhing gzhan gyis bcos su mi btub bas rang dgar gyur pa'i ngan pa'i rtog pa dang ldan pa rnams kyis so / /
ji ltar dkrugs she na /
sangs rgyas mya ngan las 'das nas lo brgya dang bcu lon pa na grong khyer yangs pa can gyi dge slong de kho na nyid ma mthong ba rnams kyis hu lu hu lu ka'i cho ga la sogs pa rung ba ma yin pa'i gzhi bcu bcas nas bstan pa rnam par dkrugs pa na /
de dag gnas brtan kun dga' bo'i lhan cig gnas pa gnas brtan thams cad 'dod pa dang grags pa nas zla skur dang zhi ldan gyi bar dgra bcom pa bdun brgyas yangs pa can du 'dus te bsdu ba gnyis pa mdzad nas rnam par bsal to / /
de nas ston pa 'das nas lo brgya dang drug cu na grong khyer me tog gis rgyas pa zhes bya bar rgyal po mya ngan med byung ba'i tshe dgra bcom pa rnams legs par sbyar ba dang tha mal pa dang zur bcag pa dang sha za'i skad kyis ston ba'i gsung rab 'don par byed cing /
de dag gi slob ma rnams so sor gyes ba las sde pa bco brgyad du gyur te phan tshun grub mtha' mi mthun pa sna tshogs kyis bstan pa dkrugs par gyur pa na dgra bcom pa dang so so'i skye bo mkhas par gyur pa rnams dzwa lan d+ha ra'i dgon par 'dus te bstan pa bsdus nas rtsod pa de dag nye bar zhi bar byas te /
de'i tshe ston pa 'das nas lo sum brgya lon no zhes grag go /
kha cig ston pa 'das nas lo brgya dang sum cu rtsa bdun lon pa na rgyal po dga' po dang bad ma chen po zhes bya ba byung ba na grong khyer pa Ta @# / /
li pu tra'i nang du gnas brtan 'od srung chen po dang bla ma la sogs pa bzhugs pa'i dus su bdud sdig can bzang po zhes bya ba dge slong gi cha byad du byas nas rdzu 'phrul sna tshogs bstan te dge 'dun rnams phye nas bstan pa rnam par dkrugs te /
de'i tshe gnas brtan klu sde dang yid 'ong gi dus su sde pa so sor gyes nas lo drug cu rtsa gsum na gnas brtan gnas ma'i bus bstan pa bsdus so zhes zer ro / /
gzhan yang rang byung rdzogs pa'i sangs rgyas dang rang byung de'i bstan pa gces par 'dzin pa rnams kyang 'khor ba las mchog tu gyur pa sdug bsngal rgyu dang bcas pa zhi ba'i mya ngan las 'das par gshegs te /
'gro ba rnams la skyob par byed pa'i mgon med par gyur pa na yang dag pa'i gdams ngag 'doms par byed pa med pas sngar bshad pa'i yon tan rnams 'joms par byed cing bstan pa nub par byed pa'i rgyu lta pa la sogs pa'i dri ma rnams kyis dga' mgur te rang dgar dus deng sang 'jig rten 'di na spyod par byed do / /
gong du bstan pa'i tshul de ltar na thub pa sangs rgyas ngag gi bstan pa ni dper na 'chi ba'i dus na lkog mar srog phyin pan 'chi pa la nye ba dang 'dra bar ring du mi gnas pa'i phyir dang /
lta ba ngan pa la sogs pa'i dri ma rnams kyang stobs dang ldan pa'i dus su rig par byas nas ni thar pa 'dod bdag gis bag yod par gyis la bstan pa 'dzin pa la rnam par brtson par gyis shig ces 'doms pa ste /
ji skad du so so thar pa las /
tshe dang ldan pa dag rga ba dang 'chi ba mngon par 'ong zhing ston pa'i bstan pa yang 'jig par 'gyur bas tshe dang ldan pa dag gis bag yod pas rnal 'byor du bya'o / /
de bzhin gshegs pa dgra bcom pa yang dag par rdzogs pa'i sangs rgyas rnams kyi byang chub dang /
gzhan yang gang dag de lta bu dang mthun pa dge ba'i chos byang chub kyi phyogs rnams kyang bag yod pas thob bo zhes gsungs pa lta bu'o| |gang phyir yon tan rten gyur yan lag nyer bsdogs dang bcas pa'i / /
bsam gtan dang ni gzugs med snyoms 'jug rab dbye 'thob tshul dang / /
de dag la brten yon tan ting 'dzin tshad med rnam thar sogs / /
ji bzhin rtogs pa gnas 'di las yin de phyir 'di mnyan rigs / /
chos mngon pa'i mdzod kyi 'grel pa mngon pa'i rgyan las snyoms par 'jug pa bstan pa zhes bya ba ste gnas brgyad pa'i bshad pa'o / / / /
brtan dang g.yo ba'i 'gro ba'i rang bzhin gang yin de sgrub byed / /
skye ba dang ni skyed byed de dag rnam pa ma lus las / /
rnam grol de yang de bzhin nyid yin dpag yas yon tan la / /
thogs med spobs pa'i 'byung gnas chos mngon 'di ni sangs rgyas gsungs / /
gnas brtan ka tya'i bu sogs sde bdun gzhung gi rjes 'brang zhing /
sdom brtson dam pa chu dbus pa dang nye spas la sogs pa / /
'phags tshogs rnams kyi grub chen bye brag bshad mtsho chen po yi / /
don gyi rin chen ma lus mdzod gyur 'di ni mdzad pa gang / /
dbyig gnyen zhes bya sangs rgyas bstan pa ma lus mkhyen pa yi / /
nyi ma nyid gyur de yis thub dang de sras zhir gshegs shing / /
bsdu ba'i gzhi yang nyams gyur gsung rab rnam par bslang mthong nas / /
snyigs dus bstan pa'i dbang gyur gzhung mang mdzad par gyur pa yin / /
de ltar phan bde'i 'byung gnas brtan pa'i mig gyur gzhung bzang 'di ni slob dpon gyis mdzad pa'i / /
rab gsal 'grel chen nyi 'od la brten rnam par phye ba'i bshad sbyar dag kyang mthong gyur cing / /
mkhas dang mkhas pa rim nas rim par brgyud pa'i man ngag nyer thob legs bshad goms pa'i mthus / /
'jam dbyangs zhes byas sangs rgyas bstan la mos pa lhur byas rnam bshad 'di ni byas ba yin / /
dge ba dri med rgya chen bsags pa gang des mun par 'khyams pa yi / /
'gro ba 'di dag ma lus thar pa'i snang ldan 'phags lam bzang por ni / /
kun nas 'khrid byed thub mchog nyid du gyur nas skyabs med sems can rnams / /
srid dang zhi ba'i 'jigs pa kun las ma lus rab tu sgrol bar shog /
sa chen mnga' ba rkang gnyis rnams kyi rje / /
skyabs gsum rin chen dbu yi cod pan gyis / /
nyer mdzes sras dang bcas pa snyun med cing / /
yun ring zhabs brtan chab srid bde bar gyur / /
skye dgu rnams kyang phan tshun byams ldan zhing / /
yams dang nye bar 'tshe ba kun zhi ste / /
tshe dang 'byor pas brgyan pa'i dal 'byor dag /
'bras bu yod par kun du spyod par shog /
bdag kyang skye ba kun du mi yi lus / /
tshul khrims gtsang ma'i gos kyis rab brgyan pa / /
thob nas sangs rgyas gsung rab ma lus pa / /
ji bzhin rtogs @# / /
nas gzhan la ston gyur cig /
don mang phra dang tshig kyang brling ba dang / /
shin tu m+phas pa rnams kyis rnam dpyad pa'i / /
tshul yang tha dad sna tshogs 'gro ba'i slad / /
sangs rgyas gsung yang rnam pa mang mthong bas / /
gzhung 'dir ji bzhin min par bdag gis ni / /
bshad gyur nyes pa gang de rgyal rnams dang / /
rgyal ba'i sras sogs mkhas rnams spyan sngar ni / /
ci zhig gyur zhes yid ni gnong bar gyur / /
gang dag rang gzhan gzhung la ma sbyangs shing / /
phyogs re'i don la mos pa lhur byed pa / /
de dag blo dang 'tsham par ma byur pa| |de dag gang yin shes pas brtag dgos so / / / /
chos mngon pa'i mdzod kyi 'grel pa mngon pa'i rgyan zhes bya ba rgyal ba'i bstan pa lnga brgya phrag bdun pa'i mthar nye ba na /
shes bya rnam par 'byed pa'i blo gros mtshungs pa med pas thub pa'i bstan pa'i rgyal mtshan 'dzin cing /
thugs rje dang 'phrin las kyi dpal 'byor bzang bos skye dgu rnams smin cing grol bar mdzad pa bla ma dam pa chos kyi rgyal po rin po che dang /
shes bya'i nam mkha' la mkhyen pa'i dkyil 'khor rab tu rgyas shing snyan grags kyi 'od zer gyi sa phyogs ma lus pa khyab par gyur pas sdom brtson mkhas pa rnams kyi gtsug gi nor bur gyur cing /
gangs can gyi rgyud kyi gnas brtan chen po mchims thams cad mkhyen pa la sogs pa'i zhabs kyi rdul rnyog pa med pa spyi bos len pa mang du thos pa shAkya'i dge slong 'jam pa'i dbyangs kyis /
dpal sa skya'i chos gra chen por dbu brtsams nas /
sa'i dbang phyug rgyal po chen po'i pho brang cong tu'i mkhar du legs par grub par byas pa'o / / / /
! na mo mu ni in+d+ra ya /
blang dang dor bya'i gzhir gyur 'phags pa'i bden pa bzhi po las / /
brtsams te chos kyi 'khor lo dang po bskor ba tsam nyid na /
bye ba phrag brgya'i zhing khams dgra bcom tshogs kyis khyab mdzad pa'i / /
ston mchog yang yang dran bzhin dang pa'i spu long rtag tu g.yo / /
shin tu dang po'i las can gdul bya'i mos pa dang 'tsham par / /
dgra bcom bdun gyis legs bsdus mngon pa sde bdun mdzod kyi sgo / /
phye ste spel la mkhas pa'i mchog gyur dbyig gnyen zhes bya ba / /
'dzam gling mdzes byed rgyan gyur de yang gtsug gi rgyan du 'dzin / /
gang de'i legs gsung 'grel mkhas rgyal ba'i sras dang gang spel gyi / /
gzhung bzhin ljongs 'dir mngon pa'i sde snod 'chad la mkhas pa'i mchog /
mchims kyi rigs 'khrungs 'jam pa'i dbyangs zhes snyan pa phyogs khyab can / /
des gsungs 'grel pa mngon pa'i rgyan 'di mkhas rnams bsngags 'os che / /
'di ltar chos mngon 'grel chen 'di / /
sngon nas par du bkod 'dug kyang / /
kun phan bsam sbyor dge ba yis / /
slar yang gsal dag par du bskrun / /
tshul 'dis shAkya'i rgyal po yi / /
ljags kyi padmo skyod pa las| |legs 'ongs bdud rtsi'i zil mngar la / /
skal bzang bung ba'i tshogs 'dus te / /
'di snang srid pa'i phun tshogs la / /
snying po med pa'i chu shing ltar / /
mthong ste bsam sbyor rnam dag pas / /
thos bsam sgom la rab brtson shog /
chos kun blta ba'i blo mig gsal / /
nyes pa'i rdul gyi dri mas dben / /
don gnyis bsgrub la mi ngal ba'i / /
skyes bus sa steng khyab gyur cig /
'gro ba kun gyi nyer 'tsho'i gzhi / /
rgyal ba'i lugs bzang phyogs bcur rgyas / /
'jig rten rgud pa brungs phyung ste / /
chos 'byor bde dges 'tsho bar shog /
'das dang ma 'das dkar po'i chos / /
gang dag mthar thug 'bras bzang gi /
rgyu las gzhan du mi 'da' bar / /
'gro @# / /
{dd} kun byang chen myur thob shog /
chu 'brug lor 'dul ba'i rnam bshad nyi ma'i 'od zer dang /
chu sprul lor mdo rtsa mchan 'grel mthong ba don 'grub par gsar brkos dang mu mthud /
mdzod 'grel mngon pa'i rgyan 'di nyid slar yang par brkos bgyi ba legs par grub mtshams /
mdzod 'grel 'di nyid par bzhengs bgyi sa pa'i dge ba rdzogs byang du bsngo ba'i smon pa'i tshigs su bcad pa 'di nyid thub pa'i chos tshul 'dzin cing chos bzhin smra ba'i btsun pa ngag dbang blo bzang thub bstan rgya mtsho 'jigs bral dbang phyug phyogs kun las rnam par rgyal ba'i sdes smras pa 'di yang rgyal bstan rin po che phyogs kun tu dar zhing rgyas la yun ring du gnas pa'i rgyur gyur cig / / /
par 'di ngo mtshar lhun grub zil gnon rje 'bum lha khang du bzhugs / /
gsung par 'di gra chos gra pa rnams la phan phyir bzhengs pas par yon sprod len mi chog /
dge'o / /
{dd} {bp}
