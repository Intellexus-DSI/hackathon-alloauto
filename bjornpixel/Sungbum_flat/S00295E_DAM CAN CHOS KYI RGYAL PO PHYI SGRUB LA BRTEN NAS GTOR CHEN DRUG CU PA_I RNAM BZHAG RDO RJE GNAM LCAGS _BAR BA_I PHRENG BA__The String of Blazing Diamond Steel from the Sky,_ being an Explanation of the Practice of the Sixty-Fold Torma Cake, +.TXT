@# / /
dam can chos kyi rgyal po phyi sgrub la brten nas gtor chen drug cu pa'i rnam bzhag rdo rje gnam lcags 'bar ba'i phreng ba zhes bya ba bzhugs so / /
@## / /
bla ma dang bcom ldan 'das rdo rje 'jigs byed dbyer ma mchis pa'i zhabs la gus pa chen pos phyag 'tshal zhing skyabs su mchi'o brtse ba chen pos rjes su bzung du gsol / /
gang zhig dran pa tsam gyis mchog mthun gyi / /
dngos grub mi zad nor bu'i gter kha brgya| |skal bzang skal bar 'jo ba'i bsam 'phel dbang / /
drin can bla ma'i zhabs sen gtsug tu bsten / /
rgyal kun yab tu gyur kyang bcu drug gi /
lang tshos mngon dga' gzhon nu zur phud can / /
gangs ri'i khrod kyi 'jigs bral mi'i seng+ger / /
yongs bzhengs blo bzang rgyal ba gnyis par 'dud / /
@## / /
'jam dpal rtag tu zhi ba chos sku'i rtsal / /
rnam gnon 'phrog byed dpa' bo chen po'i gar / /
ston mdzad khro rgyal rdo rje 'jigs byed kyis / /
phyi nang bdud kyi g.yul las rgyal bar mdzod / /
rab 'bar rdo rje'i ba spu gcig gis kyang / /
sa gsum rngul du bshig pa'i drag shul can| |mthar byed las kyi gshin rje 'khor bcas kyis / /
nag phyogs bdud rigs snying khrag hub kyis drongs / /
thar med me rlung 'khrug pa'i lcags khang du / /
bzlog med mi bzad mtshon cha rdo rje'i thog /
grangs med phab nas bstan dgra dam nyams kun / /
rmeg...med 'joms pa'i drag po'i sbyor ba 'bri / /
de la 'dir bdag cag gi ston pa thabs mkhas la thugs rje che ba de nyid kyis sems can rnams kyi dug gsum lam du byed pa'i thabs kyi theg pa ji snyed cig gsungs shing /
sems can zhe sdang shas che ba 'phrin las drag pos 'dul ba'i phyir zhe sdang thabs rgyud gshin rje gshed kyi skor rnams gsungs pa las /
rje btsun 'jam dpal dbyangs nyid cung zad khros pa gshed dmar /
cher khros pa dgra nag /
shin tu khros ba rdo rje 'jigs byed gsum gyi nang nas /
khams gsum za byed dpal rdo rje 'jigs byed chen po la bsten pa'i las rab 'byams kyi 'phrul 'khor mtha' yas pa zhig rje btsun 'jam pa'i dbyangs dang mi gnyis pa chos kyi rgyal po tsong kha pa chen por rdo rje 'jigs byed kyis mngon sum du stsal ba'i nang tshan /
ji skad du rgyud las /
nyin re'am yang na zla re'am / /
de bzhin lo ni re re la / /
gtor ma drug cu rtsa bzhi sbyin / /
dbyu gu drug cu rtsa bzhir shes / /
zhes dang /
'byung po kun gyi gtor ma'i las / /
sngags ni rab tu bshad par bya / /
sngags chen bzlas pa tsam gyis ni / /
'byung po thams cad 'dar bar 'gyur / /
zhes gsungs pa ltar /
drug cu pa la brten pa'i gtor ma'i 'phrul 'khor lag tu len pa'i tshul la gsum /
sbyor ba dang /
dngos gzhi dang /
mjug tu ji ltar bya ba'i rim pa'o / /
dang po ni /
bcu gsum ma gsum gyi dkyil chog ltar sa'i cho ga legs par byas te /
rdul tshon rdo rgyus ro sol dang / /
'bru bcud bdud rtsi mngar gsum dang / /
sman sna rin chen 'bru sna dang / /
sha khrag phye sogs sta gon bya / /
zlum zhing gsum nang bcu drug rtsibs /
@# / /
lte bar lha yi 'khor lo bya / /
rtsibs gdan phyogs bdag rtsibs gshin rje / /
yang na rtsibs la mnyam du dgod / /
lo zla zhag gi dbyu gu yis / /
rgyas 'bring bsdus pa'i dbye bar 'gyur / /
rgyas pa rgyal bo'i mkhar bzhin brtsig /
'bring po btsun mo'i lcags mkhar bzhin / /
bsdus pa brtsig pa spang bar bya / /
brgyad dang bcu gnyis bcu drug gi /
'khor lo gsum dang lcags mkhar che / /
klu phyogs nyi ma tshes rnams brtsig /
kha skong dang bcas re re yang / /
drug cu bzhi ru dbye bar bya / /
de yis lo yi dbyu gu 'gyur / /
khyim 'khor spangs ba gong bzhin la / /
rig byed dus dang klu rnams brtsegs / /
yang na rgyal po gnas so brtsigs / /
re re'ang drug cu bzhir dbye bas / /
zla ba'i dbyu gu'i grangs su 'gyur / /
steng du phur gdab gtor ma ni / /
thod dbyug rdo rje'i rtse mo can / /
so bdun nyer gsum bcu gcig gcig /
steng du thod pa'i ba gam can / /
keng rus rgyu ma mi ro yi / /
rgyal mtshan ba dam bsgreng bar bya / /
hom khung nyer gsum bcu gcig tu / /
ling+ga rnam shes sgron me gzhug /
ces bshad pa ltar /
mthong ba brgyud ba sogs kyi lag len nges par byas nas /
bris pa'i dkyil 'khor gyi steng du mny+dzi chen po'i steng /
sla nga sogs kyi nang du /
brtsigs pa'i drug cu ba bzhag /
mthar sha khrag gis brgyan pa'i gtor ma dang /
dmar gyi ar+g+haM /
dbang po'i me tog /
sha chen gyi bdug spos /
rgyu rlon gyi lda ldi /
g.yang gzhi'i bla bre /
gos dar gyi lhab lhub / /
go mtshon gyi spyan gzigs /
rkang gling /
rdo rje dril bu cang te'u la sogs pa /
rol cha rnams tshar du dang ra ba /
nang mchod sogs kyi phyi nang gi dam rdzas rnams tshogs par bya'o / /
gnyis pa dngos gzhi la bzhi /
thun mong min pa 'khrul 'khor gyi lugs su bya ba dang /
zhwa lu ba'i rtsa tshig ltar bya ba dang /
bcu gsum ma'i sgrub thabs ji lta ba'i lugs su bya ba dang /
chos rgyal kho na la brten nas bya ba dang bzhi las /
'dir chos rgyal kho na la brten nas bya ba'i tshul la /
'jam dpal khros pa'i rnal 'byor sngon du btang la /
drug cu ba brtsigs ba'i steng du gzungs thag rdo rje bzhag pa'i sne mo sgrub pa pos bzung ste lcags mkhar nang mchod ltar byin gyis brlabs la /
man ngag bzhin du /
oM AH hUM phaT swAhA /
zhes dpa' bo 'bru drug brgya rtsa brgyad bzlas pas byin brlabs /
oM khang+ga d+h+rik gis bsangs /
oM shU n+ya tAs sbyangs /
stong pa'i ngang las skad cig gis rdo rje'i sa gzhi r+wa ba gur bla bre /
me ri dang bcas pa'i dbus su /
gnam lcags las grub pa'i thod mkhar drug cu rtsa bzhi /
phyi rol zur bcu drug pa /
rab tu 'bar bar gyur pa'i dbus su padma dang nyi ma dang dgra bgegs rnams kyis snying gnas brdzis pa'i ma he rab tu khros pa'i gdan gyi steng du /
ya las thod dbyug yas mtshan pa /
de las 'od 'phros /
dgra bgegs gdug pa can thams cad tshar bcad /
tshur 'dus dbyug to la thim /
de yongs su gyur pa las gshin rje chos kyi rgyal po sku mdog mthing nag zhal gcig phyag gnyis pa /
ma he rab tu khros pa'i gdong pa can /
r+wa rnon po gnyis dang ldan pa /
bskal pa 'jig pa'i dus kyi me'i phung po dang mtshungs @# / /
pa'i spyan gsum sdang mig tu blta ba /
zhal rab tu gdangs pa'i da 'bar ba'i mche ba rnon po bzhi gtsigs nas ljags rnam par bskyod pa /
smin ma dang sma ra rab tu 'bar zhing /
skra kham pa gyen du 'dzings la 'phyar ba /
phyag g.yas thod dbyug 'phyar zhing g.yon sdigs mdzub rab tu bsgrengs pas dus kyi zhags pa nag po 'dzin pa /
zhabs g.yas bskums pas ma he rab tu khros pa'i ra phrag nas brdzis shing /
g.yon brkyangs bas ma he rab tu khros pa'i mtshang steng nas brdzis pa /
mi rus kyi rgyan gyis spras pa sbom zhing thung la gsus ba 'phyang ba /
gcer bu ling+ga dmar po gyin du langs pa'o / /
de'i g.yon du tsaM dang rtse gsum las skyes pa'i tsa muNi? nag mo zhal gcig phyag gnyis pa /
kha gdangs shing mche ba gtsigs pa /
ral pa nag po g.yengs shing /
nu ma 'phyang ba /
shin tu 'jigs shing mi sdug pa'i gzugs can /
dud 'gro'i pags pa rlon ba gos su gyon pe /
g.yas rtse gsum dang g.yon thod khrag 'dzin pa /
de'i phyi rol gyi lcags mkhar brgyad kyi nang du /
gshin rje chen po brgya /
rim pa bzhin du gnas pa ni /
gshin rje ya ba ti be con 'dzin pa /
phywa bsang 'khor lo 'dzin pa /
rmig pa gsal shing 'dzin pa /
ral pa tshar dgu can mdung 'dzin pa rnams rgyal po'i tshul dang /
blon po'i tshul dang /
sde dpon gyi tshul dang /
pho nya'i tshul du gnas pa /
gzhan yang gshin rje mig dmar dang /
tel pa dang /
glang mgo can la sogs pa lag na gsal shing dang 'khor lo dang mdung la sogs pa'i mtshon cha sna tshogs pa thogs pa /
re re'ang dgra bo'i srog len cing /
gshin rje pho brgyud kyi tshogs dpag tu med pas bskor pa /
de'i phyi rol gyi lcags mkhar zur bcu gnyis la ma mo chen mo bcu gnyis rim pa bzhin du gnas pa ni /
gshin rje pho nya mo nag mo lcags kyu thogs pa /
dus kyi zhags pa mo nag mo zhags pa thogs pa| gshin rje dam sri ma nag mo be co na thogs pa /
gshin rje sreg ma nag mo mche ba 'bar ba thogs pa /
gzhan yang dus mtshan ma dang /
gsod ma dang /
nag mo dang /
nam gru dang /
sha ka li dang /
gshin rje 'bebs ma dang /
gshin rje mtshan mo nag mo la sogs pa /
la la lcags kyi dre'u rta rkang gsum la zhon pa /
la la bong bu gwa pa la zhon pa /
la la rlung nag 'tshub ma zhon pa /
la la rgya bya nag mo la pa /
la la rlung nag 'tshub ma zhon pa /
la la? tu bya nag mo la dang| la la nad kyi rkyal pa dang /
la la mtshon gyi dru gu dang /
la la bdud kyi khram shing dang /
la la sho rde'u dkar nag thogs pa /
re re'ang nad bdag ma mo gshin rje mo brgyud kyi tshogs dpag tu med pas bskor ba de'i phyi rol gyi lcags mkhar bcu drug pa'i nang du phyogs skyong bco lnga sogs gnas pa ni /
rim pa bzhin du /
shar du dbang po dmar ser glang po che la zhon pa /
yig sbyong pa /
g.yas rdo rje dang g.yon sdigs mdzub mdzad pa /
@# / /
de'i g.yon du nye dbang nag po nam mkha' lding la zhon pa /
g.yas gnyis srub shing dang 'khor lo /
g.yon gnyis drung dang nor bu kaustu b+ha thogs pa /
lhor gshin rje nag po ma he la zhon ba| skra dmar ser gyen du 'bar ba /
g.yas dbyug pa dang g.yon sdig mdzub mdzad pa /
nub tu chu lha dkar po sprul la zhon pa /
sprul zhags 'dzin pa /
byang du lus ngan ser po sha rgyas pa /
gter la gnas pa /
g.yas sa bon gyi grong khyer dang g.yon ne'u le thogs pa /
de'i g.yon du tshogs bdag glang sna dkar po byi ba la zhon pa /
g.yas gnyis bgrang phreng dang dgra sta /
g.yon gnyis la phug dang la du 'dzin pa /
byang shar du dbang ldan dkar po glang la zhon pa /
ral pa'i thor cog can /
rtse gsum dang thod ba thogs pa /
lag pa gnyis kyis gau rI la 'khyud pa /
mer me lha dmar po r+wa skyes la zhon pa /
g.yas bgrang phreng dang /
g.yon spyi blugs 'dzin pa /
srin por srin po sngon po ro la zhon pa khro zhing rngams pa /
g.yas gri gug dang g.yon thod pa 'dzin pa /
rlung du rlung lha du pa'i mdog can ri dwags la zhon pa /
lag pa gnyis kyis rlung ras 'dzin pa /
dbang po'i g.yas su zla ba dkar po ku mu da'i steng na gnas pa /
lag pa gnyis kyis ku mu da 'dzin pa /
gshin rje'i g.yon du nyi ma dmar po rta mchog bdun la zhon pa /
lag pa gnyis kyis padma 'dzin pa /
srin po'i g.yon du tshangs pa ser po gdong bzhi pa ngang pa la zhon pa /
g.yas pas spyi blugs dang mi 'jigs pa /
g.yon pas dbyug pa dang bgrang phreng 'dzin pa /
chu lha'i g.yas su sa'i lha mo ser mo padma la gnas pa /
g.yas dbang por khas yen cing /
g.yon bum pa 'dzin pa /
chu lha'i g.yon du thags bzang ris sngon po shing rta la zhon pa /
g.yas ral gri dang g.yon sdigs mdzub can rnamsHdang /
lus ngan gyi g.yas su bka' sdod dam can rnam gsum shin tu 'jigs shing /
mi sdug pa'i gzugs kyi bzhugs pa /
de dag gi phyi rol tu lha chen po brgyad /
klu chen po brgyad /
gza' chen po brgyad /
'jig rten skyong ba bzhi /
rgyu skar nyi shu rtsa brgyad /
'jigs byed chen po dgu ste gtsang ris gyi mgon po bdun cu rtsa lnga'i 'khor du srid pa gsum gyi 'byung po'i tshogs dang bcas pa /
de dag gi phyi rol tu dam can rgya mtsho'i dmag tshogs sha la dga' ba /
khrag la rol ba /
snying rje med pa /
khro zhing gtul pa /
mdog mi sdug pa /
bzhin bsdus pa /
mig rtsa dmar ba /
kha gdangs ba /
mche ba gtsigs pa /
mtshon cha sna tshogs pa thogs pa /
skad cig gis skye 'gro thams cad kyi srog dbugs sdud nus pa /
bar snang nam mkha'as gzhi @# / /
thams cad gang ba /
bka' sdod dam can rnam gsum gyi mdon rtogs rgyas par bskyed 'dod na /
gong gi lus ngan gyi g.yas su bka' sdod dam can zhes pa'i tshab tu /
lus ngan gyi g.yas su padma nyi zla dgra bgegs bsnol ba'i gdan la khyab 'jug rA hu la sku mdog dud kha /
mgo dgu steng ma bya rog gi gdong ba can mgo lus thams cad mig gis gang ba /
phyag bzhi'i g.yas g.yon gyi dang pos chu srin gyi rgyal mtshan dang sbrul zhags 'dzin cing /
'og ma gnyis mda' gzhu 'gengs pa /
sku smad sbrul mjug tu 'khyil bas khrag zhag gi rgya mtshod krug pa /
g.yas su bde nyi dgra bgegs ro'i gdan la srin po'i rgyal po sku mdog smug nag mgo bcu pa steng ma rta nag drag tu khros ba'i gdong can spyan gsum gsum dang ldan ba /
phyag gnyis kyis ral gri dang zhags ba 'dzin pas ro'i gdan la zhabs gnyis bsgrad pa'i tshul du bzhugs pa /
g.yon du dug khrag gi mtsho kha lo ma'i nang du pad nyi dgra bgegs kyi gdan la klu dbang mthu stobs kyi bdag po sku mdog nag po stod mi la smad sbrul mjug tu 'khyil ba /
sbrul mgo bdun gyi gdengs ka can phyag g.yas ral gri dang g.yon sbrul zhags 'dzin pa /
rang 'dra'i klu'i rgyal po brgyad kyis bskor ba /
bka' sdod de gsum gyi 'khor du dregs pa sde brgyad kyi tshogs dang bcas pa /
de dag gi phyi rol tu lha chen po brgyad /
sogs brjod /
sngar 'di ga'i 'don chog tu mtshams 'dir gtso 'khor thams cad kyi mdun du gdong gi chos 'byung nang slar yang las gshin bskyed chog 'dug na'ang /
rgyud grwa stod smad kyis gdong gi chos 'byung du gtor ma chos rgyal du bskyed pa ni /
lcags mkhar 'khrul 'khor lugs su byas te rtsibs rnams la 'jigs byed kyi lha tshogs bskyed bas mdun du chos rgyal bka' sdod kyi tshul du bskyed pa khungs dang 'brel zhing /
'dir chos rgyal kho na la brten ba'i lugs su byas te lcags mkhar rnams la chos rgyal 'khor bcas bskyed pa yin pas /
mdun du slar yang chos rgyal bskyed pa la rgyu mtshan lhag po med pa mdzad /
paN chen blo bzang chos rgyan gyi gsung lcags mkhar bka' rgya ma le tshan dang /
de mo ngag dbang dge legs rgyal mtshan gyi gsung chos rgyal la brten ba'i lcags mkhar na'ang mi gsal bas thig gi skabs su gdong gi chos 'byung 'bri mi dgos la /
'don chog tu yang ma bkod do / /
gtso 'khor thams cad kyi spyi bor oM dkar pho /
mgrin par AHdmar po /
thugs kar hUM sngon bos mtshan par gyur /
rang gi thugs ka'i hUM nag po'i 'od zer lcags kyu'i rnam pa can gyis /
lho phyogs rim pa bdun gyi sa 'og gshin rje'i grong khyer sgo med lcags mkhar bcu drug gi nang nas dam can chos kyi rgyal po yab yum 'khor dang bcas pa spyan drangs /
spyan 'dren ni /
hUM| thugs rje'i bdag nyid rtsa brgyud bla ma dang / /
yi dam lha tshogs skyabs gnas dkon mchog gsum / /
dpal bo dpa' mo chos skyong srung ma'i tshogs / /
spyan 'dren mchod pa'i gnas 'dir gshegs su gsol / /
dzaH 'jam dpal gshin rje'i gshed kyi bka' sdod mchog /
chos kyi rgyal po yab yum yab @# / /
ti| |pho nya mo la sogs pa'i 'khor dang bcas / /
'phrin las rnam bzhi'i las la spyan 'dren na / /
gling gi mchog gyur 'dzam gling lho yi phyogs / /
mthar byed lcags kyi thod mkhar 'bar ba nas / /
lho sprin nag po rlung gis bskyong pa bzhin / /
brtse ba'i thugs kyis gnas 'dir gshegs su gsol / /
dzaH 'di nas lho yi phyogs rol na / /
dpag tshad brgyad khri'i pha rol na / /
thod pa lcags kyi grong khyer na / /
yi dwags kun gyi sde dpon po / /
ma mo kun gyi tshogs rje bo / /
gson gshin kun gyi zam kha pa / /
gson po brkos la 'debs pa po / /
shi ba kun gyi gshin bu rje / /
dge ba can gyi stangs 'dzin pa / /
sdig pa can gyi chad pa mkhan / /
legs nyes chos bzhin spyod pa po / /
chos rgyal gshin rje zhes bya ba / /
mngon shes rdzu 'phrul mthu stobs can / /
'khor bcas deng 'dir bdag la dgongs / /
bdag ni rnal 'byor sgrub pa po / /
'jam dpal gzhon nu'i thugs kyi sras / /
gshin rje gshed kyi rnal 'byor pa / /
rdzogs pa'i byang chub sgrub pa po / /
bsam pa byang chub sems kyis brlan / /
rgyar ni ye shes rdo rje 'chang / /
gzhi byin sku gsung thugs kyis bskyed / /
don ni 'gro ba yongs kyi don / /
las ni sangs rgyas kun gyi las / /
bka' ni dkon mchog gsum gyi bka' / /
chos rgyal 'khor dang bcas pa la / /
las 'di bsko zhing gtad par 'dod / /
sdang ba'i dgra dang gnod pa'i bgegs / /
'di dang myur du bsgral ba'i phyir / /
chos rgyal 'khor bcas spyan 'dren na / /
dam tshig dbang gis gnas 'dir gshegs / /
hrUM| chos rgyal gshin rje'i bka' rnams sgrub byed pa'i / /
dbang po la sogs phyogs skyong bco lnga dang / /
srid gsum sde brgyad 'byung po 'khor bcas rnams / /
rnal 'byor 'phrin las sgrub phyir gshegs su gsol / /
hUM| rig 'dzin kun gyi spung ma'i gtso / /
khyab 'jug chen po rA hu la / /
gdong mo bzhi sogs lha ma srin / /
sde brgyad dpung dang bcas te gshegs / /
sngon gyi thugs dam ma bsnyel par| |srin po'i rgyal po 'khor dang bcas / /
dam nyams dgra bgegs bsgral ba'i phyir / /
da lta nyid du gnas 'dir gshegs / /
dpal chen rdo rje 'jigs byed kyis / /
bka' bsgos dam bca' ma bsnyel bar / /
gdengs can dbang po klu chen brgyad / /
'khor bcas da lta gnas 'dir gshegs / /
oM hrIH Sh+T+rIHwi kri tA na na hUM phaT /
kA la rU pa ya ma rA dzA sa pa ri wA ra badzra sam ya /
dzaH dzaH dzaH hUM baM hoH dam tshig pa dang gnyis su med par gyur /
slar yang thugs ka'i hUM las 'od zer 'phros gshin rje gshed rigs lnga mdun gyi nam mkhar spyan drangs /
khyed rnams kyis 'di la mngon par dbang bskur du gsol /
zhes gsol ba btab pas /
oM badzri b+h+ya wa a b+hi Shiny+tsa hUM /
zhes gsung zhing bum pa'i chus spyi bo nas dbang bskur /
lus thams cad gang /
dri ma thams cad dag /
chu'i lhag ma spyi gtsug tu gnas pa yongs su gyur ba las /
rdo rje nag po rtse lnga pa re res dbu brgyan par gyur /
oM hrIHSh+T+rIH @# / /
wi kri tA na na hUM phaT ya ma rA dzA sa pa ri wA ra sa ma ya stwaM /
gshin rje'i rgyal pho 'khor dang bcas / /
dam tshig dbang gis 'dir brtan bzhugs / /
mchod pa tshul bzhin bzhes nas kyang / /
'phrin las mdzad phyir ji srid du / /
las grub bar du bzhugs su gsol / /
ya ma rA dzA sa pa ri wA ra sa ma ya stwaM /
gshin rje'i rgyal po 'khor dang bcas pa la ar+g+haM gsol bas dmar gyi ar+g+haM zhag gi me tog rgyu mtsho ltar mi zad ba 'byung bar gyur cig /
oM hrIHSh+T+rIHwi kri tA na na hUM phaT kA la rU pa ya ma rA dzA sa pa ri wA ra ar+g+haM pU dza sa ma ye hUM /
zhes pa nas /
gshin rje'i rgyal po 'khor dang bcas pa la sil snyan phul pas shes rab kyi sgra phun sum tshogs pa rna ba'i bcud len rgyas par byed pa'i mthu dang ldan pa 'byung bar gyur cig /
oM hrIHSh+T+rIH x shap+ta pU dza sa ma ye hUM /
oM sarba bid pU ra pU ra sU ra sU ra A wa rta ya A wa rta ya ho badzra spa ra Na khaM /
zhes nam mkha' mdzod kyi sngags brjod cing /
thod rnga la sogs pa rol mo sna tshogs dbul par bya /
de nas nang mchod dbul ba ni /
oM| mchod do phyogs bcu dus gsum gyi de bzhin gshegs pa thams cad kyi sku gsung thugs yon tan 'phrin las thams cad gcig tu bsdus pa'i ngo bo /
chos kyi phung po stong phrag brgyad cu rtsa bzhi'i 'byung gnas /
'phags pa'i dge 'dun thams cad kyi mnga' bdag drin can rtsa ba'i bla ma rin po che'i zhal du oM AHhUM /
bcom ldan 'das dpal rdo rje 'jigs byed chen po'i zhal du x rje btsun 'jam pa'i dbyangs kyi zhal du x slob dpon dpa' bo rdo rje'i zhal du x chos kyi rgyal po tsong kha ba chen po'i zhal du x rtogs ldan 'jam dpal rgya mtsho'i zhal du x mkhas grub dge legs dpal bzang po'i zhal du x zha lu ba legs pa rgyal mtshan gyi zhal x paN chen chos kyi rgyal mtshan gyi zhal du x grub chen chos rdo rje'i zhal du x rgyal ba blo bzang don grub kyi zhal du x mkhas grub sangs rgyas ye shes kyi zhal du x rje btsun blo bzang chos kyi rgyal mtshan gyi zhal du x oM ya man+ta ka hUM phaT oM AHhUM /
gis gshin rje rnams dang /
oM hrIHSh+T+rIH x oM AHhUM /
gis phyogs skyong 'khor dang bcas la 'bul /
gzhan yang sngon sangs rgyas x yul sum cu x gzhi bdag gnyug mar x gtso 'khor thams cad la lag gnyis mtheb mdzub kyi rtse sprad mdzub kyi rtse sprad mdzub mo gzhan rnams bsgrengs ba mig gi phyag rgya bstan bas /
gtso 'khor thams cad kyis spyi dang bye brag gi byad ma gang dang gang na gnas pa thams cad la /
thogs pa med pa'i ye shes kyi...spyan gyis gzigs nas tshar bcad par bsams la /
oM ya man+ta kraM ta badzra d+harmA tsak+Shu pra pe sha ya na /
lag gnyis mkhrig ma sbyar mdzub mo rnams cung zad bkug nas gdangs bzhal gyi phyag rgya bstan pas gtso 'khor thams cad kyi drag po'i zhal gnam sa'i bar du gdangs nas byad ma thams cad skad cig nyid la rdubs nas gsol bar bsams la /
oM ya mAn+ta ka de wa sho d+ha ya traM pra be sha ya phaT /
lan gnyis rdo rje bsdams ba las gung mo gnyis gshibs te brkyangs pa gtsug tor gyi phyag rgya bstan pas /
gtso 'khor thams cad la rang rang gi rigs bdag gis rgyas btab pas bstan dang @# / /
bstan 'dzin bu bzhin skyong bar khas blangs dam bcas pa dran nas /
sgrub pa po la bu bzhin du gzigs shing byad ma thams cad skad cig nyid la brlag par mdzad pa las mi 'da' bar bsams la /
oM ya mAn+ta ka badzra hrIH lan gnyis khu tshur bcings la mtheb mdzub bsgrengs pa mche ba'i phyag rgya bstan nas /
gtso 'khor thams cad kyis srid gsum thams cad skad cig nyid la za bar nus pa'i 'bar ba'i mche ba rnam par gtsigs nas byad ma thams cad chem chem gsol bar bsams la /
oM badzra gu hya gu wa laM hUM /
gdug pa skrag byed 'khor lo me ltar 'bar / /
dus gsum khro rgyal he ru ka yi thugs / /
las rnams kun byed phrag dog rdo rje ste / /
ma lus tshems gcod gsol ba sku yi dang / /
hUM dang phaT kyi gdug rtsub sbyor ba gsungs / /
kun gyi rang bzhin khyod kyis gshin rje yi / /
ltor 'dzud des kyang bka' las mi 'da' la / /
phyogs bcur sprul pas gnas nas 'gugs mdzad ma / /
ma lus kun byed 'khor lo che mchog la / /
gzhan gyi don phyir de la phyag 'tshal lo / /
khyod ni dpa' bo mthu chen khyod kyi bdud / /
nga yis lung bstan bdud rnams mi byed kyang / /
dam las 'da' zhing log pa kun bskyed la / /
khyod kyang dam las ma 'da' las rnams sgrubs / /
bdud rtsi'i chu rgyun nga las 'dod bsgrub na / /
ngas ni sbyin bya bka' las ma 'da' zhig /
oM hrIHSh+T+rIHwi kri tA x ka la rU pa ya ma rA dzA sa pa ri wA ra /
mchod g.yog pas dmar gyi ar+g+haM lan gsum 'phyar la /
ar+g+haM pra tI ts+tsha hUM swAhA /
'di ni khyod kyi dmyal ba'i chu / /
dam tshig 'das na sreg par byed / /
dam tshig bsrung na dngos grub ni / /
rdo rje bdud rtsi'i chu 'dis 'grub / /
gal te dam las 'das gyur na / /
'jam dpal rdo rje khros nas ni / /
snying gnas ni gshegs par gyur / /
oM badzra ud+da ka tha /
sngon gyi tha tshig dran bya'i phyir / /
rdo rje'i tha tshig 'di bsnan pas / /
mi phyed rdo rje'i dam tshig 'di / /
khyod kyi snying la gnas par 'gyur / /
oM badzra sa ma ya ti Sh+tha /
ces dam la bzhag /
gtor ma brlabs la / /
dam can chos rgyal yab yum 'khor dang bcas pa'i ljags hUM las skyes pa'i rdo rje rtse gcig pa dmar po'i 'od kyi spu gu can gyis gtor ma'i bcud thams cad drangs te gsol bar gyur /
rtsa tshig las /
nye snying gshin rje'i tshogs rnams la / /
snying pos phyogs bdag la phul nas / /
zhes gsungs pa ltar /
oM ya man+ta kA hUM phaT /
la /
i daM ba liM ta btags pa bdun gyis chos rgyal 'khor bcas dang /
hrIHShTHiH la /
ba liM ta btags pa bdun gyis phyogs skyod 'khor bcas la gtor ma phul bas 'khor dang bcas pa thams cad kyis gsol bas dgyes shing tshim par bsam /
oM kA la rU pa sa pa ri wA ra ar+g+haM pra tI ts+tsha hUM swAhA /
de bzhin du sbyar te /
puShpw /
d+hU pe /
A lo ke /
gan+d+he /
nai widya /
shap+ta /
zhes pas mchod /
oM ya mAn+ta ka hUM phaT oM AHhUM /
oM hrIHSh+T+rIH x oM AHhUM /
gis gong bzhin nang mchod 'bul /
dzaH 'jam dpal bka' nyan bstan srung ni / /
dam can gshin rje'i rgyal po ste / /
zhal gcig phyag gnyis 'jigs gzugs can / /
mgon po khyod la bdag bstod do / /
dmar la brjid pa'i spyan gsum gyis / /
khams gsum bgegs tshogs @# / /
thams cad 'joms / /
rab tu khros pa'i mche gtsigs pas / /
dgra bgegs thal ba'i rdul du rlog /
mthing nag phyag mtshan sna tshogs bsnams / /
sangs rgyas bstan pa rnam kun bsrung / /
sa 'og sa steng sa bla yi / /
'byung po'i tshogs kyi 'khor gyis bskor / /
khyad par sde brgyad tshogs rnams kun / /
dam can khyod kyi bran du bkol / /
dpal ldan mgon po khyod kyi sku / /
rab brjid sprul pa'i pho nya 'phro / /
brkyangs bskums tshul gyis zhabs gnyis kyis / /
'jig rten sa steng thams cad g.yo / /
drag la rngams pa'i bzhad pa'i sgras / /
bgegs tshogs spa bkod dgra bo 'joms / /
rnal 'byor dam chos sgrub pa po'i / /
bka' nyan bstan srung dpal mgon te / /
bstan dgra dam nyams sdig can gyi / /
srog gcod gshin rje nag po ste / /
dpal ldan gshin rje'i gshed spyan sngar / /
chos bzhin sgrub pa'i gang zag la / /
bu bzhin skyong bar khas blangs pa / /
dpal mgon dam can 'phrin las sgrubs / /
chos kyi rgyal po'i dus la bab / /
sangs rgyas bstan pa gnyan po srungs / /
rnal 'byor bdag gis chos bsgrub pa'i / /
rkyen ngan bar chad thams cad bzlog /
khyad par 'di ltar bcol ba yi / /
'phrin las myur du grub par mdzod / /
rang gi thugs ka'i hUM las 'od zer 'phros /
phyogs bcu'i sangs rgyas dang byang chub sems dpa' thams cad gshin rje'i gshed rigs lnga'i rnam par spyan drangs /
yig brgya nyer gcig bzlas la dmigs rim zhal las 'byung ba ltar bya /
de nas bshags pa bya ba ni /
dzaH 'jam dpal dbyangs dang dpa' bo rdo rje dang / /
zhes pa nas /
bshags pas sgo gsum dri ma dag gyur cig /
hUM| bla ma mchog dang dkyil 'khor lha tshogs dang / /
zhes pa nas /
spros bral chos dbyings ngang du bshags par bgyi / /
de nas bskang rdzas byin rlabs bya /
bskang ba ni /
hUM dzaH lhun grub bde ba chen po'i rnam rol las /
zhes pa nas /
bar chad kun sel mthun rkyen ma lus sgrubs / /
hUM| bde chen lhun grub gdod ma'i rang bzhin las /
zhes pa nas /
bstan dang bstan 'dzin bu bzhin skyong bar mdzod /
de nas /
dam can chos rgyal yab yum 'khor dang bcas pa rnams kyi ljags hUM las skyes pa'i rdo rje rtse gcig pa dmar po'i 'od kyi sbu gu can gyis gtor ma'i bcud thams cad drangs te gsol bar gyur /
zhes sogs kyis bskang gtor dang mchod pa nang mchod rnams gong bzhin phul /
'jam dpal bka' nyan nas /
mgon po khyod la bdag bstod do / /
bskang ba tshar gsum gtong tshe chos sku ma'i bzlog pa bya /
slar yang bshags pa bskang ba sogs byas nas /
mgon po khyod la bdag bstod do / /
zhes pa'i bar dang /
de nas /
hUM| bla ma yi dam srung ma'i tshogs rnams kyis / /
sngon gyi zhal bzhes dam bca' ma g.yel bar / /
rnal 'byor dpon slob dgon gnas dge 'dun sde / /
bsrung skyob mthun rkyen bsgrub pa'i dus la bab / /
ces lan gsum brjod /
'phrin las drag tu bskul ba ni /
hUM| bcom ldan gshin rje gshed po'i bka' /
nas /
khyod kyis de ring tshar chod cig /
de nas bzlog pa bya @# / /
ba ni /
hUM dzaH bla ma yi dam gshin rje'i gshed po dang / /
nas /
b+h+yoHbzlog dus la bab po sa ma ya / /
hUM| rnal 'byor dpon slob yon mchod 'khor bcas kyi xx rgyas par mdzod cig bla ma... lha srung rnams / /
bzlas pa bya ba ni /
lag pa g.yon pas gzungs thag gi sne nas bzung /
lag g.yas pas dung chen gyi phreng ba bzung la /
dmigs pa ni /
lcags mkhar gyi mtshams rnams su bcug pa'i ling+ga rnams bsgrub bya dngos gnas... pa rlung gi dkyil 'khor nag po'i steng na me gru gsum rab tu 'bar ba'i dbus na gcer bu lha dang bral ba rid cing /
mdangs med pa /
skra lhug par 'dug pa /
yan lag thams cad gnam lcags 'bar ba'i thag pas bcings pa /
rma dang shu ba'i phreng bas brgyus pa| nyam thag cing 'dar ye yer 'dug par bsams nas /
bdag gi thugs ka nas spros pa'i khro bo srin po'i rnam pa lta bu phyag na mtshon cha sna tshogs pa thogs pa rnams dang /
las kyi gshin rje 'khor dang bcas pas bsgrub bya gsod cing pags pa bshu ba dang /
rgyu ma don snying 'dren pa dang /
mig dang lce 'bru zhing yan lag gcod pa sogs kyi las sna tshogs pa byed cing /
tshar gcod pa'i sgra drag po 'jigs su rung ba rgyun mi chad par sgrogs par bsam ste zhal shes kyi dmigs pa dang /
gzhung las byung ba'i dmigs pa rnams ma g.yos par rig pa gdengs dang ldan par byas la /
oM kA la rU pa gnod byed dgra bgegs 'byung po sarba sha truaM mA ra ya hUM phaT /
oM tsa muN+Di xx ma rA ya hUM phaT /
ces ci 'grub bzla /
yig brgya brjod /
gtor ma nang mchod ltar byin gyis brlab /
dam can chos rgyal yab yum... 'khor dang bcas pa rnams kyi ljags zhes sogs gtor ma dang phyi nang gi mchod pa gong bzhin phul /
chos rgyal yab yum 'khor bcas la xx mA ra ya hUM phaT /
ces thal mo brdab /
gzhi bdag gtor ma bsngo /
bstod pa ni /
ka la rU pa /
ma skyes mas bstod /
hUM| lha srin sde brgyad kun gyi dmag dpon mchog /
'jigs pa'i mgo lus 'bar ba'i mig gis gang / /
dam tshig nyams pa'i gshed ma rA hU la / /
yab yum 'khor dang bcas la bdag bstod do / /
khrag 'thung rgyal... po sha za kun gyi rje / /
'jigs pa'i gzugs can 'bar ba'i mche ba gtsigs / /
bltas pa tsam gyis dgra bgegs srog 'phrog pa'i / /
stobs ldan srin po'i gtso bo khyod la bstod / /
rdo rje 'chang gi bstan pa srung ba ru / /
bka' bsgos bzhin du rang gis dam bcas pa'i / /
mthu stobs bdag po klu yi gtso bo che / /
'khor dang bcas pa rnams la bstod par bgyi / /
zhes pas dam can rnam gsum la bstod /
de nas drag po mngon spyod kyi las gtso bor byed na /
thog mar gser skyems sbrengs te /
hUM| bla ma yi dam dkon mchog gsum / /
rgyud sde bzhi yi lha tshogs dang / /
khyad par bcom ldan gshin rje'i gshed / /
gser skyems mchod pa 'di bzhes la / /
bdag gi gzu dang dpang mdzod cig /
dam nyams 'di yi skyabs ma mdzad / /
gshin rje gshed kyi bka' sdod mchog /
chos kyi rgyal po 'khor dang bcas / /
gzhan yang dam can rgya mtsho'i tshogs / /
gser skyems x bdag gi x dam nyams x dbyug gu drug cu rtsa bzhi @# / /
zhi sogs / /
lo zla zhag dus lha rnams dang / /
khyad par yul phyogs 'dir gnas pa'i / /
lha klu gzhi bdag 'khor bcas rnams / /
gser skyems x bdag gi x dam nyams x gzu dang dpang las mtho ba med / /
rnam par dag pa'i thugs kyis gzigs / /
gser skyems mchod pa rgya re che / /
'bru sman sna tshogs rin che bas / /
de ring bdag gi grogs mdzod cig ces gser skyems 'bul /
de nas /
hUM| 'chi bdag nag po lho phyogs kyi / /
zhes pa nas /
rdul phran tsam yang med par mdzod / /
ces pa'i bar dang /
hUM| dge sdig shan 'byed dam nyams srog gi bdud / /
chos kyi rgyal po yab yum las mdzod cig /
dam can bka' nyan ya ba ti la sogs / /
srog gcod gshin rje'i tshogs kyis las mdzod cig /
dam can bka' nyan pho nya mo la sogs / /
nad bdag ma mo'i tshogs kyis las mdzod cig /
dam can bka' nyan rngams shing 'jigs pa'i gzugs / /
phyogs skyong 'khor tshogs rgya mtshos las mdzod cig /
de nas sngar drug cu ma brtsigs pa'i /
ling+ga rnam shes sgron ma gzhug /
ces pa'i skabs kyi 'brub khung ling+ga dang bcas pa lcags mkhar gyi mtshams rnams su gnas par gsal btab ste /
kha sbyor dbye ba lag tu blang ba'i rim pa ni /
swa b+hA was sbyangs /
stong pa'i ngang las dgra bgegs kyi las ngan dang sdig pa'i sems las grub cing /
dbyug gu drug cu rtsa bzhi las byung ba'i bar du gcod pa drug cu rtsa bzhi'i ngo bo gnam lcags las grub pa'i lcags kyi mkhar zur gsum ba drug cu rtsa bzhi brtsegs pa /
de las byung ba'i lcags mkhar zur bcu drug pa /
nang bskal pa 'jig pa'i dus kyi me ltar 'bar ba'i drag po'i 'ur sgra dang /
tsheg sgra 'brug stong ldir ba lta bu'i sgra rgyud mar sgrog par gyur /
de'i nang du Ni las dam tshig nyams pa'i dgra bo lus rma dang phol mig gis gang ba /
mig nas mchi ma...phyung ba /
kha nas khrag 'dzag cing sid kyi sgra 'byin pa /
dri chen dang dri chu dbang med du lhug par 'tshor ba /
mtshan ma 'phyang ba yan lag rdos kyis bsdams par gyur /
rang gi snying gnas khro bo lcags kyu dang zhags pa dang tho ba thogs pa dpag tu med pa spros /
dgra bgegs rnams kyi mgrin pa nas zhags pas bcings /
snying gnas lcags kyus bkug /
rlung gi rnga mong gi steng du bzhag /
rgyab nas khro bo tho ba dang mtshon cha sna tshogs thogs pa rnams kyis ded nas ling+ga la bcug par gyur /
de nas rdor dril 'dzin pas 'dod rgyal gyi phyag rgya bcas te /
na mo| rje btsun rtsa ba dang brgyud par bcas pa'i dpal ldan bla ma dam pa rnams kyi bka' bden pa dang /
sangs rgyas kyi x chos kyi x dge 'dun gyi x dpal rdo rje 'jigs byed chen po'i x chos skyong srung ma rnams kyi x chos nyid rnam par dag cing kun rdzob rgyu 'bras bslu ba med pa'i bden pa'i stobs kyis /
sangs rgyas kyi bstan dgra /
dkon mchog gi spyi dgra /
bla ma rnams kyi sku dgra /
dge 'dun yongs kyi dgra bo /
sngags 'chang rnal 'byor@# / /
ba bdag cag dpon slob yon mchod mi nor dgon gnas dang bcas pa la /
gnod cing 'tshe bar byed pa'i rnal 'byor pa'i sgos dgra /
ngan las kyis phod btsugs pa /
do bsdos pa /
ngan 'gran byas pa /
bsam pa ngan pa /
sbyor ba rtsub pa /
snga dgra byas pa /
phyi dgra byed pa /
da dgra gshom pa la sogs pa /
dam nyams pa'i dgra bo'i rnam par shes pa sa 'og sa steng sa bla mtho srid pa'i rtse mo nas /
dma' dmyal khams bco brgyad kyi gting /
phyogs bzhi mtshams brgyad gang na gnas kyang /
ling+ga 'di nyid la mchis par gyur /
lan gsum /
badzra mudga ra dzaH /
badzra daN+Da hUM /
badzra padma paM /
badzra khang+ga hoH mthong brgyud kyi phyag len ltar mtshon cha rnams rim bzhin thogs la /
hUM dzaH /
gza' bzhin phyogs bcur spros nas ni / /
Tak+ki rA dzas myur du khug /
rdo rje lcags kyu'i tshogs spros nas / /
khug cig badzra adku sha /
rdo rje zhags pa'i tshogs sbros nas / /
drongs shig badzra pa sha hUM /
rdo rje lcags sgrog x sdoms shig badzra s+pho Ta baM / /
rdo rje dril bu'i x phob cig badzra g+haN+Da hoH rdo rje tho ba'i x brdungs shig badzra mung+ga ra / /
rdo rje dgra sta'i x khos shig badzra par shu / /
rdo rje rtse gsum x gzir cig badzra tri shU la / /
rdo rje phur pa'i x thob cig badzra kI la ya / /
rdo rje ral gri'i tshogs spros nas / /
gtubs shig badzra khang+ga hoH /
' gzu dang dbang du dkon mchog bzhugs /
zhal lce lha 'dre yongs kyis chod / /
bdag gi dgra bo bden bral 'dis / /
bla ma smod cing sems can 'tshe / /
bstan pa bshig cing dbu 'phang smad / /
dben gnas bshig cing chos 'khor bcom / /
rten mchog drung nas dkor rnams brkus / /
dge 'dun rnams la gshe skur btab / /
khyad par dgon gnas 'di la bsdos / /
dam nyams 'di las nyes che med / /
lo dang zla bar ma 'gyangs shing / /
zhag dang za mar ma bzhag par / /
da lta khug la myur du sgrol / /
gshin rje dang /
ma mo dang /
bdud phrug rnams kyis dug mtshon gyi char phab par gyur par bsam zhing /
yungs kar rgyal po khro bo'i thun / /
ske tshe dug khrag lcags rdo'i phye / /
drag po'i sngags kyis ngar btab pa'i / /
gnam lcags ser chen lta bu'i zor| |dgra bo'i lus la btab pa yis / /
dgra bgags rdul phran bzhin du choms / /
khrag sna 'bum dang dug sna stong / /
thang khrom dug gi khu ba la / /
drag po sngags kyis ngar btab pa'i / /
rlan zhing gsher ba'i thun zor 'di / /
dgra bo'i lus la btab pa yis / /
dran pa myos shing nyams par gyur / /
yungs kar rgyal po khro bo'i thun / /
dug sna sna tshogs khro mo'i thun / /
skam thun rlon thun thun brab pas / /
khro bo khro mos las mdzod cig /
dkon mchog gsum la gnod pa /
bla ma la smod pa /
bstan pa la sdang ba /
sems can la 'tshe ba /
sgrub ba po la bsam sbyor log par lta bar byed pa'i dam nyams pa'i dgra bo 'di la rgyob cig /
gsod cig /
lhan cig skyes pa'i lha dang phye @# / /
zhig /
mnyam por 'ongs pa'i bdud dang sprod cig /
pho lha dang phye zhig /
mo lha dang phye zhig /
le'u'i lha dang x phrag lha dang x zhang lha dang x 'go ba'i lha dang x bsten pa'i lha dang phye zhig /
las mkhan rnams kyis khrid ded 'tshog brdung la sogs pa gyis shig /
ces bka' bsgos la thun gyis brabs pas /
las mkhan rnams kyis ji ltar bsgo ba bzhin byas nas lcags mkhar gyi nang du 'khrid de ling+ga la bcug par bsam /
hUM| rdo rje 'chang sogs sangs rgyas dang / /
byang chub sems dpa' thams cad dang / /
chos kyi rgyal po'i tshogs rnams dang / /
ma mo nag mo 'khor bcas sogs / /
sngon gyi thugs dam rjes dgongs la / /
dgra bo las ngan sdig can 'di'i / /
mgon skyabs dpung gnyen ma mdzad par / /
mthu dang rdzu 'phrul kun choms la / /
bdag gi mgon dang skyabs mdzod cig /
dus 'dir sangs rgyas bstan bsrungs / /
dam las ma 'da' 'phrin las mdzod / /
rnam lnga bdud rtsi'i mchod pa bzhes / /
bsrung 'khor sngags mdud tshe mdog stobs / /
skyob byed rin chen rdzas la sogs / /
ma lus drangs te g.yon phyogs su / /
chos 'byung nang du gnas par gyur / /
oM hrIHSh+TIHwi kri tA na na che ge mo k+Sha sam+bu Ta daM raSha man+d+ra de wa taSh+tsa A kar+Sha ya dzaH rang gi snying gnas khro bo phur bu'i gzugs spros pas btab par gyur bar bsams te /
oM g+ha g+ha sogs mang du brjod la /
'jig rten pa'i lha dang phral /
de nas 'jig rten las 'das pa'i lha srung dang 'phral ba ni /
hUM| dgra bo 'di yi grogs mdzad pa'i / /
ye shes lha srung thams cad kyang / /
brtsebs 'di dag ngan 'gro las / /
bsgral phyir khros pa'i skur bzhengs te / /
bstan pa bshig pa'i dgra bo 'di'i / /
mgon skyabs dbung gnyen ma mdzad par / /
lus srog thal ba'i rdul du rlog /
rnam shes chos kyi dbyings su drongs / /
oM hrIHSh+T+rIHwi kri tA na na badzra b+hai ra wA ya sarba de wa rak+Sha dz+nyA na A kar+Sha ya dzaH dzaHhUM baM hoH zhes brjod de ye shes pa'i lha srung rnams rang la bstim /
rnam par mi rtog thugs kyi bdag /
lus ngan 'di la ma bzhugs par / /
rang bzhin 'od gsal chos kyi dbyings / /
dri ma'i sbubs nas gshegs su gsol / /
ya mAn+ta ka su ga ta hr-i da ya bud+d+ha badzra muH sems rang bzhin gyis 'od gsal ba de dri ma dang bral nas sangs rgyas kyi zhing du gshegs par gyur /
las mkhan rnams kyis ral gri la sogs pa'i mtshon chas bsdigs te bcings /
sha zos /
khrag 'thung /
rgyu ma drangs /
yan lag dang mgo bo bcad /
pags pa bshus /
tshar bcad par gyur /
ho| khams gsum za bar nus pa yi / /
'jigs mdzad khro bo'i rgyal po dang / /
las byed 'chi bdag gshin rje'i tshogs / /
'khor bcas deng 'dir bdag la dgongs / /
sangs rgyas bstan dgra mchog gsum gyi / /
spyi dgra dge 'dun yongs la 'tshe / /
nyes med skye 'gro'i phan bde'i gshed / /
khyad par rnal 'byor bdag cag la / /
gnod @# / /
cing 'tshe ba'i dgra bgegs 'di / /
lo zla zhag tu ma bzhag par / /
zag med gtor ma'i ngo bor bzhes / /
srog rtsa chod la snying khrag 'thung / /
yan lag mgo chod pags pa bshus / /
don snying rnam lnga zhal du gsol / /
sha khrag rus pa tshogs su rol / /
rdul phran tsam yang med par mdzod / /
pha rol rbod gtong rbad 'dre yi / /
bsam sbyor ngan pa thams cad bzlog /
dgra bgegs 'byung po'i mthu dang stobs / /
dran pa rdzu 'phrul nyams par gyis / /
rnal 'byor dpon slob 'khor bcas kyi / /
dbyu gu drug cu rtsa bzhi las / /
byung ba'i bar chad nad rim dang / /
gdon bgegs ma lus tshar gcod mdzod / /
de nas dgra bgegs kyi sha khrag gi tshogs de rnams gtor ma dang lhan cig nang mchod ltar byin gyis brlabs nas /
dam can chos rgyal yab yum zhes sogs gtor ma gong bzhin phul la phyi nang gi mchod pas mchod /
de nas drug cu ma bsngo ba ni /
phyogs skyong 'khor dang bcas pa rnams kyi ljags hUM las skyes pa'i rdo rje rtse gcig pa dmar po 'od kyi sbu gu can rnams su gyur /
oM ya ma rA dzA x phaT phaT swAhA /
gcig /
oM b+hu tsa ra NaM /
zhes pa nas /
sarba b+hu te b+h+ya /
zhes lan bzhi /
oM da sha dika lo ka pA la sa pa ri wA ra ar+g+haM nas shap+ta'i bar dang /
oM da sha dika lo ka pA la x oM AHhUM /
bcom ldan chos rje x 'dud cing mchis / /
phyogs skyong 'khor dang bcas pa rnams kyis sha khrag dmar gyi gtor ma 'di bzhes la chos kyi rgyal po tsong kha pa chen po'i bstan pa dang bstan pa 'dzin pa'i dge 'dun gyi sde dang bcas pa rnams dang /
rnal 'byor ba bdag cag dpon slob 'khor dang bcas pa'i gnas skabs dang mthar thug gi don bsgrub pa la bar du gcod pa'i dgra bgegs gdug pa can thams cad mA ra ya phaT /
ces thal brdab dang bcas lan bzhi 'bul /
gtor rdzongs ni /
hoH 'jam dpal gshin rje'i gshed kyi bka' sdod /
ces pa nas /
mdor ni zhi rgyas dbang drag gi 'phrin las gang bcol ba thams cad thogs pa med par sgrubs par mdzod cig /
ces 'phrin las bcol zhing gzhi bdag gtor bsngos kyang bya'o / /
bsgral chog mi byed na bstod pa'i mjug drug cu ma dkyus ltar bsngos la 'phrin las bcol ba sogs sngar bzhin bya'o / /
gsum pa mjug tu ji ltar bya ba'i rim pa ni /
nyin rjes ma'i nyin /
sngar mngon rtogs bskyed chog skabs smos pa bzhin gdong gi chos 'byung steng du gtor ma lhar bskyed mi dgos par dor ba de ltar yin mod /
'on kyang dgon 'dir dgu gtor skabs sngon nas lcags mkhar dang mnyam du gdong gi chos 'byung gi gtor zor bcas 'ben srol stabs /
de'i dod thub lta bu zhig med na mi mang snang ngor bsdus skyon lta bur gyur dogs pas 'di ltar bya ste /
lcags mkhar gyi mdun du rdul tshon gyi chos 'byung mthing nag gru gsum rdor me ri can hUM nag bos mtshan pa zhig gsar du bris pa'i steng many+dzi'i khar lcags slang du brgyag gtor zur gsum me ri thod skam rdo rjes mtshan pa chos rgyal gyi tsaka li dar nag gi gdugs dang bcas pa zhig gdong mdun du bstan nas de nyin gsar du bshams la /
snga dro mngon rtogs bskyed skabs /
bar snang nam mkha' @# / /
sa gzhi thams cad dang pa /
zhes pa'i mtshams der /
gsar du bshams pa'i brgyag gtor las sngags kyis bsangs /
swAhA was sbyangs /
stong pa'i ngang las mdun du padma dang nyi ma dang dgra bgegs rnams kyi snying gnas brdzis pa'i ma he zhes pa nas /
g.yas rtse gsum dang /
g.yon thod khrag 'dzin pa /
zhes pa'i bar gyis ltar bskyed /
de nas /
gtso 'khor thams cad kyi spyi bor oM /
zhes sogs dkyus la 'jug nas /
bsgral chog mjug drug cu ma rdzogs kyi bor gzhung ltar btang nas /
mjug tu /
'jam dpal bga' nyan bstan bsrung ni / /
zhes sogs kyis bstod /
man ngag las 'byung ba ltar ye shes pa nam mkhar 'degs pa sogs mi byed par sgo dbye 'phrang sel phyag len bzhin byas mthar dgra phyogs su 'phen tshul yod kyang shin tu gnyan pas lha bteg bya ba ni /
phyag rgya dang bcas /
hUM badzra ut+tiShTHa /
chos rgyal 'khor bcas mdun gyi nam mkhar bzhugs par gyur /
ye shes brten brten par bcas pa nam mkhar bteg pa'i mos pa bya /
de nas mchod pa byin rlabs byas la /
brtsigs pa'i drug cu pa rnams sha khrag gis legs par gsos shing bdud rtsis bran nang mchod ltar brlabs nas /
dam can chos rgyal yab yum 'khor dang bcas pa rnams kyi ljags zhes sogs kyis nam mkhar btegs pa'i lha tshogs la gtor 'bul gong bzhin dang /
phyi mchod nang mchod bcas 'bul /
de nas /
rgyal ba'i bstan dang bstan pa 'dzin pa la / /
log par x x drag po'i 'phrin las myur du grub par mdzod / /
ces 'phrin las bcol /
de nas phul zin pa'i brtsigs pa'i drug cu pa'i gtor ro rnams zod du sgrub pa la ltar bskyed pa dang mi bskyed pa gnyis las /
dang po ltar slar las gshin du bskyed pa da lta rgyud stod gra tshang gi phyag bzhes su yod mus ltar 'dir yang /
mchod gtor byin gyis brlab /
las gshin bskyed pa ni /
las sngags kyis bsangs /
swAb+hA was sbyangs /
stong pa'i ngang las mdun du padma nyi ma zhes pa nas /
sa ma ya stwaM /
zhes pa'i bar dang /
ljags byin gyis brlabs la gtor ma phyi mchod nang mchod bcas phul la gtor rdzong rgyas pa bya /
mchod g.yog pas dmar gyi ar+g+haM sgreng la /
oM kA la rU pa x x x ar+g+haM pra tIts+tsha hUM swAhA /
de nas lam gtor bsngo /
zor kha sgo phyogs su bsgyur la /
hUM| da ni zor bsgyur dgra la bsgyur / /
da ni zor 'phen dgra la 'phen / /
da ni zor kha dgra la bsgyur / /
da ni zor kha bgegs la bsgyur / /
zor lam phye ba ni /
hUM| rnal 'byor dbang phyug zor 'phen no| |zhes pa nas /
dmag dpung bkye la ru mtshon phyor / /
de nas zhi khro rab 'byams thams cad sngar las kyang cher khros pa srin po drag tu khros pa lta bur gyur nas dmag la chas par bsam nas phyi rol tu thon te /
gtor r+wa na ngam la gser skyems bskul bsgral chog sogs byas mthar hom sreg dang bcas pa mthong brgyud phyag len bzhin byas nas /
gtor r+wa phyi mar slob dpon gyis gser skyems 'bul ba ni /
oM AHhUM /
lan gsum /
ho srid pa gsum na gnas pa'i lha klu bdud btsan gza' rgyal po la sogs pa'i 'byung po mkha' la rgyu ba rnams kyi zhal du oM AHhUM /
khyed lha srin sde brgyad kyi tshogs rnams nyon cig /
kho bos bsam pa byang chub mchog tu sems bskyed /
zab mo rdo rje'i theg pa la sgrub pa snying por byas /
do nub kyi skabs su drag @# / /
po gtor zor gyi sgo nas bstan tha tshar gcod par byed pa yin pas khyed rnams kyis gser skyems kyi mchod pa 'di bzhes la bstan dgra de dag gi kha 'dzin dang rgyab rten gang yang ma mdzad par gtor zor 'di'i sna drongs shig /
gtor zor gnyan po 'di steng ni nyal mi 'phen /
'og gi klu la mi ba yin /
bar gyi btsan dang rgyal po sogs la mi 'phen /
spyir sangs rgyas bstan ba'i dgra por gyur pa khyad par du khams gsum 'gro ba'i bla ma tsong kha pa chen po'i bstan ba bstan 'dzin dge 'dun gyi sde /
bstan pa'i sbyin bdag dang bcas pa la gnod cing 'tshe bar byed pa rnams kyi steng du zhes pa'am /
yang na /
khyad par du yang rje btsun bla ma dam pa che ge mo zhes bgyi ba'i sku'i gsang gsum mdzad 'phrin dang bcas pa la log par 'khru ba'i zhes pa lta bu /
yang na /
gnam bskos dga' ba brgya ldan ba'i lugs gnyis chab srid la yog par 'khu ba'i bstan dgra 'di zhes bya ba'i steng du 'phon pa yin pas khyed rnams kyis bstan dgra de dag drag po'i chang bas tshar chod cig /
gtor zor gnyan po 'di bstan dgra gnod byed kyi steng du thog ltar 'phen pa yin nas khyed mtho ba rnams kyi zhabs bskums /
dma' ba rnams kyi dbu chums / /
bar du gnas ba rnams kyi sku gzur la zor sna dgra phyogs su bsgyur ba'i 'phrin las mdzod cig /
de nas yi dam gyi nga rgyal brtan pos slar yang drag tu '+p+yul? ba ni / /
hUM| dge sdig sha na 'byed dam nyams srog shig bdud / /
ces sogs gyi bskul dang /
bzlog pa'i mjug slob dpon rang nyid yi dam gyi nga rgyab shin tu brtan pas gtor ma'i rgyab tu phyin nas lag pa pad bskor gyi phyag rgyas gtor gdugs len pa dang chab cig lcags mkhar dang gtor ma sngar las gshin du bskyed pa'i lha nam mkhar bteg pa'i mos pa bya ba dang /
gtor ma gnam lcags kyi thog las khyug gi bu mug 'tshub ba stong gsum thams cad skad cig gis brlag nus bar gyur bar bsam la /
rang yi dam du gsal ba'i thugs ka nas 'phros pa'i 'od zer gyis 'jig rten dang 'jig rten las 'das pa'i mthu rtsal nus mthu thams cad drangs nas gtor zor la thim pa'i mos pa brtan po dang /
mdun du bsreg khang 'bar ba'i dbus su /
gnod byed dgra bgegs gang yin pa skad cig gis gsal btab /
kha sbyor dbye ba mdor bsdus pa'i tshul gyi dgug gzhug gi dmigs pa dang bcas bsgral bya sgrol byed sgrol pa po thams cad tha snyad sgyu ma'i 'khrul 'khor lta bur bsnyon med du 'char yang /
gnas lugs stong pa nyid kyi ngang du rang bzhin gyis grub pa rdul tsam yang med par ltas la /
rgyu'i kun slong snying rje dang /
dus kyi kun slong dgra la drag tu khros pa'i sems kyis bstan dkra sdig can gyi steng du 'jigs rung dregs pa'i dmag tshogs sa gzhi bar snang gi khyon thams cad khyab pa'i rgyab dpung dang bcas te /
gtor zor phrag gong du 'phyar ba'i rngams stabs kyis 'phangs pas dgra bo'i rnam shes til mar gyi mar me lta bu nag 'thums kyis bsad /
rnam shes dag pa'i zhing du skad cig gis drangs /
las nyon gyis 'phangs pa'i sha rus gdos bcas kyi phung po pho nya las mkhan dregs pa'i tshogs kyis lhag med du rol te yul khams sder gtogs dang bcas pa rjes med du brlag pa'i mos pa brtan po byas la srung 'khor bsgom /
de nas sgrub khang phyi nang gi@# / /
sgo'i mtshams bsrung 'khor bsgom pa ni /
hUM| steng yang rdo rje'i gur khang la / /
zhes pa nas /
me yi mtshams las ma 'da' zhig /
oM dzwa la rak+Sha rak+Sha raM /
zhes bsrung 'khor bsgoms /
de nas gtor r+wa nang mar mnga' gsol bya ba ni /
hUM| 'jam dbyangs bka' sdod stobs chen gshin rje'i gtso / /
zhes pa nas /
srid zhi'i dpal 'byor ma lus 'byung ba'i gzhi / /
nas yun ring zhabs brtan shog /
dge 'dun sde rnams yar ngo'i zla ltar 'phel / /
kun kyang mang thos tshul bzhin sgrub la brtson / /
khyad par rdo rje theg pa'i bshad sgrub kyi / /
bstan pa phyogs bcur rgyas pa'i bkra shis shog /
de nas sgrub khab nab spyi bstabs kyi gtor ma 'bul ba ni /
mchod gtor byin rlabs dang /
sngags drug phyag drug byas la /
bdag nyid thugs ka'i hUM nag pos /
zhes pa nas /
spyan drangs /
dzaH 'jam dpal gshin rje'i gshed kyi bka' sdod mchog /
ces pa nas /
gshegs su gsol / /
de nas dam bzhag dang phyi mchod nang mchod bstod pa /
ljags byin rlabs mthar gtor 'bul dang /
slar yang phyi nang gi mchod pa byas mthar /
chos rgyal yab yum 'khor bcas la / /
zhes pa nas /
mar ya phaT /
ces gtor rdzongs dang gzhi bdag gtor bsngos bya'o /
hUM| 'chi bdag nag po lho phyogs kyi / /
zhes sogs kyis bstod cing bskul /
de nas /
hUM 'di nas lho yi phyogs rol na / /
zhes pa nas /
legs nyes chos bzhin spyod pa'o / /
chos rgyal gshin rje'i rgyal po dang / /
yum mchog ma mi tsa muN+Di / /
pho brgyad mo brgyad gshin rje'i tshogs / /
bka' nyan 'khor tshogs rgya mtsho dang / /
yul lha gzhi bdag gnyan po 'khor dang bcas / /
'dir gshegs rgyan gyi gtor ma 'di pa zhes shig /
sha khrag dmar gyi gtor ma x 'dzam+bu ti pa'i zhal zas x sman rag phud kyi mchod pa x dza gad dpa' bo'i sman phud x gtsang ma phud kyi gser skyems x sngar bcol legs pa'i gtang rag gnyan po gtong / /
da 'tshol legs pa'i gsol 'debs gnyan po bzhas / /
'khor rnams skyong zhing rkyen rnams bzlog pa dang / /
sdang ba'i dgra dang gnod pa'i bgegs la sogs / /
bdud dang bar du gtsod pa rnam mang po / /
thams cad rdul phran bzhin du brlag pa dang / /
bstan pa rgyas pa'i las 'di khyod kyis sgrubs / /
srid zhi'i dpal 'byor nas yun ring zhabs brtan mdzod / /
ces gtor ma lho phyogs su 'bul zhing /
mnga' gsol dang gtang rag bzod gsol nyer bsdu shis brjod sogs mjug chog rnams phyag len bzhin bya'o / /
'dir smras pa /
mtshan tsam dran pas bdud sde'i g.yul kun las / /
rnam par rgyal ba'i 'jigs med brtul zhugs mthu / /
stsol ya rdo rje 'jigs byed mchog nyid ces / /
mkha' khyab zhing na seng+ge'i dbyangs su snyan / /
de phyir de yi las rim nam mkha'i mtha' / /
mtha' yas gdams pa'i snying por bzhugs pa las / /
las kyi gshin rje'i gtor chen drug cu'i tshul / /
tshul ldan dam pa'i gsungs bzhin bdag gis bkod / /
'dir 'bad dge bas blo bzang rgyal ba'i @# / /
bstan / /
bshad sgrub nyi zla 'bar ba'i 'od rlabs kyis / /
phyogs kyi mdzes ma'i mu khyud rab bcings pa'i / /
snang ba srid pa'i mthar yang 'dzin gyur cig /
sa chen li khri'i rdul gyis bkab pa bzhin / /
yid 'phrog bslab gsum dri bzang 'bum grol ba'i / /
mang thos bstan 'dzin gur kum gzhon nu'i tshal / /
mngon par dkrigs pas 'jig rten bsrung gyur cig /
bdag sogs tshul 'dir ngal... ba bsten pa kun / /
phyi nang bar chad rkyen gyis mi brdzi bar / /
tshe dpal bsod nams ting 'dzin shes rab dang / /
rim gnyis rnal 'byor yar zlar 'phel gyur cig /
blos btags 'khrul ba'i rdzun ris zhing bcu'i dgra / /
'khor gsum rnam par dag pa'i 'brub khung du / /
sgral ba'i mngon spyod drag por dbar 'byor ba'i / /
mthu chen rig 'dzin dpal bo 'grub gyur cig /
mthar byed srog gi bdag po nyi bu'i dpung / /
rang la lhun grub rtsa thig rlung gsum gyi / /
ngo bor ngo 'phrod phyi nang gsang ba yi / /
gshin rje'i 'khrul 'khor thab mo mthar phyin shog /
ces dam can chos kyi rgyal po phyi sgrub la brten nas gtor chen drug cu pa'i rnam bzhag rdo rje gnas lcags 'ber ba'i phreng ba zhes bya ba 'di ni /
gro mo dung dkar dgon du dgu gtor chen po'i skabs chos rgyal kho na la brten pa'i lcags mkhar gyi gtong chen gnang srol yid 'dug kyang /
lcags mkhar 'khrul lugs su byed pa dang /
chos rgyal kho na la brten pa'i lugs gnyis kyi dbye ba ma phyed pa'i lag len 'dres ma zhig 'dug pa'i khar /
yig cha'ang mdzad po mi gsal ba'i bris ma dag min zhig las mi 'dug stabs yig cha khungs dang 'brel ba nag 'gros shig gsar rtsom dgos zhes /
dad brtson mi dman pa dge slong blo bzang rdo rje nas rten bcas nan cher bskul zhing /
de mtshungs lhag bsam mchog tu dge ba gro mo chos zur blo bzang mgon po lags nas kyang yang yang bskul ba'i ngor /
yab gcig drin can bla ma rdo rje 'chang rnams kyi bka' drin las 'di skor gyi dbang dang lung lag len man ngag dang bcas pa legs par thob cing 'phags mchog phyag na padmo'i sku'i gam na spyod pa'i skal ba bzang po pa mtshan zhabs dga' ldan khri byang sprul ming pa blo bzang ye shes bstan 'dzin rgya mtshor 'bod pas gtso cher paN chen blo bzang chos rgyan gyi gsung lcags mkhar bka' rgya ma nyid gzhir bzung /
de mo ngag dbang dge legs rgyal mtshan sogs dam pa 'ga'i gsung la'ang legs par brtag nas chu lug lor gser ldan sgeg mo rab dkar kha ba'i gos bzang 'dzin pa la mngon du phyogs shing /
bsil sbyin dbang po smin drug gi dga' ma dang rtse ba'i nya'i nyin par /
rang spyi kun dga' nyi 'od gsal ba'i dga' ldan mkha' spyod yang rtser rdzogs par sbyar ba'i yi ge pa ni mkhas btsun bzang po'i rgyan mdzes ra stod nyag re chu dbar spyal skus bgyis pa dge ldan bstan dang bstan 'dzin nag phyogs bdud sde'i g.yul las rnam pa thams cad du rgyal ba'i rgyur gyur cig / / / /
' bdud sde'i brag ri rmeg med 'joms byed pa'i / /
rdo rje gnam lcags 'bar ba'i phreng ba 'di / /
dung dgon grwa tshang dge 'dun 'dus spyi nas / /
@# / /
rgyu sbyar bar du bskrun pa'i rnam dkar mthus / /
blo bzang rgyal ba'i ring lugs bsam 'phel nor / /
bshad sgrub rgyal mtshan rtse mor rtag mdzes shing / /
sde 'dir rig grol rgyal /
pa'i myu gu 'bum / /
bslab gsum snye ma g.yur du dud gyur cig /
rgyu sbyor 'brel thogs ji snyed mchis pa kun / /
kun mkhyen rgyal ba'i bstan pa 'dzin pa laM / /
laM 'ur thogs med mkhyen brtse nus pa'i dpalX / /
dpalX ldan bla ma mchog dang mtshungs gyur cig /
ces pa'i par byang 'di yag khri byang bas sbyar ba'o / /
par 'di gro mo dung dkar dgon du bzhugs / /
dge legs 'phel / / / /
